No.2555
梦^9□国师语录

        

    天下之至大者道也。至公者理也。人能公正宏大合乎道理者。莫不尊且敬焉。予自南国东来扶桑。惟见梦窗国师一人而已。师之道如春行大地。师之德如皎日当空。师之戒凛若冰霜。师之行见于行事。八提^8□斧六处开山。三朝加敬一国咸尊。所谓合乎大公之道理自然人皆得而尊敬之。若曰师之语言满天下而无口过者也。国师祖佛光而师佛国。发扬宗旨警训后学。如珠走盘有自来矣。其嗣子龙湫泽首座出师语录以示余。命予为序引。予曰。国师乃佛鉴下子孙却用翳晴法观。此录者自宜着眼嗣师之法者。众皆丛林之麟凤也。必又有大其家世者焉。时文和三祀孟夏佛诞生之日。四明东陵叟序。
    此是老僧一生寐语也。切差求添削于他人.矧乎刊板即施矣哉。

梦窗正觉心宗普济国师语目录

上卷

    序  自戒刊版语
    南禅语  净智语
    圆觉语  再住南禅语
    天龙语  再住天龙语

下卷

    升座  拈香
    小佛事  佛祖赞
    自赞  偈颂

目录（终︸梦^9□正觉心宗普济国语录卷上

　　　梦窗正觉心宗普济国师
　住山城州瑞龙山南禅禅语录
          侍者本元慧逸等编
　　　　　　  

正中二年八月二十九日入院

    指山门云。溪涧潺潺峰峦岌岌。公门曾无内外。谁言拽而不入(顾视左右云)莫怪不相揖。
    佛殿郝老闻名也不喜。我侬今日特来参黑蜜太苦黄连太甘。
    土地堂。灵鉴无遗赏罚不逊。敢问即今觑我^8□洎乎。更下一分饭。
    祖师堂。联芳续焰地无朱砂。恐人道以讦为直。一炷兜楼且赏他。
    据室(横按□杖云)不师摩竭迹不效少林颦。只要当头荐取。切忌温故知新。
    敕黄以此革弊持危。以此索隐致远。印文已露。见也无。碧落之碑无膺本。
    山门。疏全褒全贬海阔山幽。知我罪我不在春秋。
    拈衣大庾岭头通线路。鸡足山里藏针锋。新南禅通也不得藏也不得(提起衣云)等间提起覆虚空。
    法座。应身坐茆草。法佛坐空里。且道衲僧以甚^8□为座(指法座云)我无隐乎尔。
    升座拈香云。此一瓣香爇向炉中恭为祝延今上皇帝圣躬万岁万岁万万岁。升下恭愿。
    皇图斩新永符山呼之祝民物康阜咸赖天赋之恩。此香奉为诸位尊官文武百寮资倍禄算。伏愿辅弼树全功权威旌美德。
    此香山南海北到处埋藏。未尝容易炫卖。定价还他大商。爇向炉中供养前住相州建长。敕谥佛国禅师高峰大和尚用酬法乳之恩。
    索话。清平时节风物一新恢开东合。谁是高宾。僧问。一佛出世地涌金莲。和尚出世有何祥瑞。答云。露住灯笼手舞足踏。进云。人天交接两得相见。师云。三台须是大家催。进云。诏旆临筵宸恩动地。祝圣一句愿垂指示。师云。九天擎玉印四海服金轮。进云。恁^8□则龙峰高处君恩重。答云。须知海岳归明主。进云。记得大慧禅师住径山时。凭侍郎问云。和尚曾道不作这虫豸。今日为甚^8□住此山。问头还具眼也否。答云。六只骰子满盘红。大都只是见头彩。进云。大慧曰。尽大地是一个。杲上座。你向什甚处看我。意在那里。答云。筥帚画蛾眉。进云。今日若有人向和尚恁^8□问。未审如何只对。答云。莫来拦我毬门路。进云。与古人相去多少。答云。要知山上路须是往来人。进云。可谓法随法行法幢随处建立。答云。天津桥上昼打官更。僧礼拜。师乃云。法毋固必。道绝方隅。双放双收即默即说。啸月眠云处不离古渡头边。和泥合水时常坐孤峰顶上。少林花开果结。达磨未肯救迷情。南岳烟暗雾深。思大何曾效豹变。现成法席谁卷谁舒。广大施门非辟非阖。便见物物同扬皇道不言之化头头咸表祖宗绝唱之猷。石上座恁^8□举唱。此是建化门中私通车马也。只如官不容针底又且如何。低声低声。一字入公门九牛车不出。
    复举世尊曰。佛法付属国王大臣有力檀那。拈云。释迦老子量才补职不失其宜。二千余年遗风未坠。要知他付属底佛法^8□(以拂击床)道泰不传天子令。行人尽唱太平歌。
    当晚小参僧问。欲隐弥露。远离东关之旧隐。至化难逃。来为南禅之主盟。如何是不动尊。答云。天台普请南岳游山。进云。恁^8□则一点水墨两处为龙。答云。灵踪更在猿啼处。进云。记得。德山云。今夜小参不答话。问话者三十棒。未审意在那里。答云。此地无金二两。进云。时有僧出礼拜。山便打还的当也无。答云。长鞭不构马腹。进云。今夜小参有问有答。与德山是一是二。答云。一有多种。二无两般。进云。古今无异路。达者自同归。答云。峰转疑无路。隔溪别有村。僧礼拜。
    师乃云。山野未入此保社已前。诸仁者曾在者里各自盘桓。殿柱阁梁人人具见。钟声鼓响个个亲闻。同一见闻同一受用直得。耳里开圆通户牖。眼中放本分光辉。不是逐旋捏合。亦非法尔如然。直饶佛祖出兴也须拱默。谁肯一点相谩。忽有个汉出来道。此现前大众既能如是。你有甚长处主兹法席(卓□杖一下云)有意气时添意气。不风流处也风流。
    复举。法灯和尚示众云。我本欲深隐岩壑养病过时。奈缘先师有未了底公案出来与他了却。时有僧出问。如何是先师未了底公案。法灯便打云。祖祢不了殃及儿孙。拈云。法灯将谓。陈年滞货贩卖得时。可笑累世家私自扬向外。石上座溪山藏丑拙云月入膏肓。只因先师无未了底公案。所以出来与他谢恩。且道与古人有优劣也无不是任公子徒劳话钓竿。次日奉为龟山圣庙看读藏经。上堂。瞿昙不说一字。诸人看阅个什^8□。赵州只转半藏。为甚不得全功课。龙山试向者里通消息去(举起拂子云)谛观法王法。法王法如是。
    菊节谢两班。上堂。大功不宰大化不言。东西自然合辙。左右靡不逢原。大众还会^8□。如会采菊东篱下。不会悠然见南山。
    上堂。水肃山寒秋已老。现成公案没人知。没人知睦州□杖又生枝(喝一喝)下座。
    开炉上堂。秋光一变小春回。寒暑何曾属往来。不奈沩山千古错。今朝又拨旧炉灰。
    上堂(拈□杖云)此个事绝度量(竖起云)竖穷三际(横按云)横遍十方。大众要见横竖总不相干处^8□(卓一下云)曙色未分尽望至于天晓也寻常。
    上堂举。五祖演和尚云。如今禅和家举话也不会。如何是祖师西来意。庭前柏树子。恁^8□会便不是。如何是祖师西来意。庭前柏树子。恁^8□会便是。拈云。五祖老师夜半捉乌鸡惊起邻家睡。未免赚误后人向颟顸处承当。龙山则不然。如何是祖师西来意。庭前柏树子。恁^8□会始得。
    冬至小参。篱头吹筚篥则人人恰似怀冰。律管扬葭灰则物物皆如挟纩。伟哉玄枢不可钻仰。德之攸覃无偏无党。诸仁者于此荐得。皓老布裈价千金。若也不荐。洞山果子甘而爽。有底闻与^8□道便道。尔说许多间事作什^8□。今年冬至在月头。早须卖被而买牛(良久云)呜呼覆水难收。
    复举。芭蕉和尚示众云。你有□杖子与你□杖子。你无□杖子夺你□杖子。拈云。芭蕉诵出此一行大神咒。古今未有人翻译得。龙山今夜对众分明翻译去(卓□杖一下云)唵苏噜苏噜娑婆诃。
    冬节诸官至。上堂。一阳才发生。遍界无硬地。龙山法鼓轰雷。万像森罗侧耳。云堂清众作证明。朝廷贵胄垂光贲。今日风云已际会。来年气候不劳记。是是不是不是。维摩掌里搏大千。老胡口中无两齿。
    腊八上堂。瞿昙吃尽冰霜苦。说向夏虫都不知。后二千年屈堪述。寒梅初绽两三枝(卓□杖云)下座。
    上堂。居诸易移。岁序云暮。或作无常迅速商量。或向物不迁处领取。且道那个是正见鹬蚌诤不休终入渔人手。
    除夜小参索话。腊月三十日参玄得便宜。花须连夜发。莫待晓风吹。僧问。爆竹声中年已尽。东村王老夜筛钱。觌面一句请师直指。师云。分明记取。进云。路不拾遗真古道。民皆乐业见丰年。师云。尧舜之君犹稽于化。进云。旧岁今宵去新年明日来底事还有迁变也无。师云。有利无利不离行市。进云。与^8□则旧岁即新岁新年即旧年。师云。米中杂犀角鸡惊而不啄。进云。抹过七十二候乱却六十甲子。更乞一句。师云。干三连坤六断。进云。三世诸佛摸索不着。历代祖师近傍无门。^8□师云。剑阁虽途险。夜行人更多。进云。万物献敷荣之熊。元枢忘煦育之功。如何是一老一不老。师云。只许老胡知不许老胡会。进云。老在这里。不老底在什^8□处。师云。相随来也。进云。物以终为始。人从故得新。师云。到江吴地尽。隔岸越山多。僧礼拜。
    乃云。一年三百余日。今宵是结交头。一生参学事已毕。自是时人不肯休。西屋东家品藻否泰来去。人人个个论量日月周流。引得古人将腊雪供大众烹白牛作活许。只知嚼饭馁儿不觉好肉生赘。龙山与^8□告报大众还甘^8□。若也不甘。今夜分岁彼此得便。
    复举。僧问香林如何是衲衣下事。林云。腊月火烧山。颂云。峰峦幽邃罕游人。传说壶中天地新。洞口风过云忽散。闻时富贵见时贫。
    岁节上堂。僧问。历以寅为正风从艮位来。正与^8□时请师祝圣。师云。四塞狼烟绝。九天凤瑞新。进云。记得僧问镜清。新年头还有佛示也无。清云。有。僧云。如何是新年头佛法。清云。元正启祚万物咸新。意在那里。师云。明修栈道暗度陈仓。进云。僧又问明教。新年头还有佛法也无。教云。无。僧云。年是好年日日是好日。因甚^8□却无。教云。张公吃酒李公醉。又作^8□生。师云。悬羊头卖狗肉。进云。镜清道有。明教为甚道无。师云。江南地暖塞北天寒。进云。学人即今问和尚。新年头还有佛法也无。师云。旧年曾答了也。进云。恁^8□秖对与二大老相去多少。师云。一任傍人度量。进云。上来一一指示分明。向上一句又作^8□生。师云。彭八刺札。进云。应时容裕无庆不宜。师云。君子不介视。僧礼拜。师乃拈□杖云。天得一以清。地得一以宁。君王得一以安国抚民。岁月得一以送旧迎新。衲僧得一时又且如何止止。放过一着落在第二。
    元宵上堂。有照有用牛头没马头回。或明或暗雪中粉墨中煤。龙山吐个间言语。灯笼听得笑满腮。笑到三更勿人会。徐徐沿壁上天台。
    因雪谢两堂首座维那典座上堂。雪花乱坠空无一翳。人天眼目元来豁尔。前后一照不起纷飞心。宾主历然宁居明白里。且以何为验。克宾嗣与化沩山参大智。
    佛涅槃上堂。僧问。娑罗树下跋提河边有则公案。年年今朝现成呈露。学人上来请师剖判。师云。我今不再三。进云。开口则丧闭口则背。如何通而不犯。师云。一把柳丝收不得。和风搭在玉栏干。进云。人间月半天上月圆。与^8□时节唤作唱乃洹则是。唤作转法轮则是。师云。一字不着画八字无两人。进云。摩胸告众行计匆匆。椁示双趺着甚死急。师云。丧车后悬药袋。进云。若谓我灭度非我弟子。若谓我不灭度亦非我弟子。毕竟作^8□生折合去。师云。作贼慎关。进云。与^8□则只个死尸无著处。至今红烂百花丛。师云。人天众前何不盖却。进云。五天雾惨双树烟愁。人天当日尽悲号。因甚波旬舞袖长。师云。船上无散工。进云。涅槃后有大人相。如何是大人相。师云。尺二眉毛颔下生。进云。上来一一指示其奈。释迦老子藏身无路。师云。临坑不推人。进云。三尺一丈六且同携手归。师云。春色无高下花枝自短长。僧礼拜。乃云。二千年前万化千变。二千年后乞无再面。好个太平时节波旬却具一只眼(以拂击床)下座。
    上堂。花柳呈艳燕莺斗声东参西扣太无厌生(卓□杖云)自是不归归便得。五湖风月有谁争。
    上堂。德山棒。临济喝。云门一字关。洞山五位诀。古人各擅韬略杀活檎纵。可谓水银坠地(良久云三十六路不如走。四月八上堂。瞿昙不曾生。因甚赏今日。毗蓝园里一犬吠虚。西天此土千猱啀实。韶阳徒张意气。药山将错就错。龙山今日尽力变格通途去也(卓□杖)下座。
    结夏小参。僧问。荷钱铸绿梅弹垂金。时节因缘愿闻提唱。师云。早被上座答了也。进云。时节既到其理自彰。如何是其理。师云。闹市里扬碌塼。进云。佛性义又如何。师云。卖扇老婆手遮日。进云。与^8□则镜分金殿烛山答月楼钟。师云。须知三岛外别有一乾坤。进云。九旬禁足鱼游网。物外安身鸟入笼。去此二途如何是衲僧行履处。师云。虚空走马陆地行船。进云。觌面全彰解脱门。一踏牢关百杂碎。师云。怪力乱神。进云。记得庞居士云。十方同聚会个个学无为。此是选佛场心空及第归。意在那里。师云。紫罗帐里撒真珠。进云。心如工伎儿意如和伎者。如何学无为。师云。觅火和烟得。担泉带月归。进云。此是选佛场那个是及第底心。师云。蹉口道着。进云。上来已蒙指归。向上宗乘事如何。师云。篱头草鞋。僧礼拜。乃云。以大圆觉为我伽蓝。结也由我解也由我。结则遍界尽结。若凡若圣草木昆虫同时禁足安居。遂不见有违我所制者。解则遍界尽解。万象纵横无碍。更无规绳可拘。便见嘉州大像紧峭草鞋优游妙喜世界。陜府铁牛横肩楖标巡历槫桑国中。只如不结不解时。至竟作甚举措山前麦熟也未。
    复举。百丈和尚每上堂讫召大众。大众回首。丈云。是什^8□拈云。君子言不浪发。发必中度。且道百丈恁^8□道意在于何。吽吽唤回枕上三更梦惹动江南万斛愁。
    次日上堂。格外玄机不劳伫思。论甚克期取证茄子瓠子。虽然如是。未免今日依西天样谩画葫芦。何故朝四暮三便欢喜。
    上堂拈□杖云。汾阳和尚云。识得□杖子一生参学事毕。龙山即不然。识得□杖子更须行脚去下座。
    上堂。阿剌剌横该抹。鬼面神头二九十八。善财失脚百城南。知倒无边身菩萨(卓□杖)。
    半夏上堂。前四十五日既往不咎。后四十五日道不预诺。正当今日(拈起拂子云)龙山手里拂子^8□跳上三十三天。在欢喜园里对帝释说深妙法。诸天围绕默然肃听。且道说个什^8□法。今朝是六月朔。
    上堂。火云蒸太虚太虚不热。薰风拂太虚太虚不凉。若能恁^8□领略。不妨应缘倘佯。虽然如是更须知有向上行履始得偷佛钱而买佛香。
    上堂。清商告候法岁将周。敢问诸仁者所作已辨不。若也未辨得。龙山须向诸人背后展拜。何也手臂终不向外曲。
    解夏小参。僧问。布袋头开天地宽。金风翻叶坠阶前。正与^8□时请师提唱。师云。太无厌生。进云。恁^8□则溪声长在耳。山色不离门。师云。饱病难医。进云。翠岩夏末示众云。一夏以来为兄弟说话。看翠岩眉毛在^8□。是何心行。师云。三更过孟津。进云。后来保福云。作贼人心虚。意在那里。师云。品藻人即得。进云。长庆云。生也如何领略师云。葫芦棚上挂猪头。进云。云门云。关又作^8□生。师云。昆仑着铁裤。进云。四大老与^8□敲唱还有出身分也无。师云。草本天下同。进云。可谓卞氏场中多巨璞。孟尝门下足高宾。师云。从贫入富易。从富入贫难。进云。龙山今夏还有为人不惜眉毛底^8□。师云。青山不举足日下不挑灯。进云。未审与古人是一耶是二耶师云。莫来掩釆我。进云。上来一一蒙指示。曲终人不见。江上数峰青。师云。切莫向别人举。僧礼拜。师乃拈□杖云。这木上座今夏在者里。体上不挂寸丝。口中不费一粒。不肯随众禁足。亦不向外游山。鼻笑西院两错商量。平欺文殊三处度夏。结也不管。解也不知。只^8□黑粼皴地过了九旬光阴。且道赏他便是罚他便是。诸人若不能断。直教木上座自断去也复举。洞山云。初秋夏末兄弟东去西去。直须向万里无寸草处去。石霜闻得云。出门便早草。拈云。作法于凉其弊犹贪。作法于贪弊将若何。
    解夏上堂。僧问。解开布袋七纵八横。无尾胡孙有甚快活。师云。只可自怡悦。不堪持送君。进云。不吞栗^8□蓬作个什^8□。师云。铁牛不吃栏边草。进云。点胸点肋。^8□师云。登科任他登科。拔萃任他拔萃。进云。极则事又如何。师云。十字街头吹尺八。进云。人天交接如何相见。师云。两眼对两眼。进云。与^8□则愁思偏于蝉外觉。归心更向雁边多。师云。事无一向。进云。者里若有性燥汉直下山去。和尚还肯他也无。师云。脑后见腮。莫与往来。进云。忽有人问夏在何处。未审如何只对。师云。私事不得官酬。僧礼拜。师乃云。消散蜡人冰擘开铁弹子。两颗鼠粪变成金。翠岩眉毛长尺二。啰啰哩秋风谁谓从西起下座。
    退院上堂。一片间云多变态。从龙暂寄此山头。钉钉悬挂没交涉。又逐秋风过别州(掷下拂子)下座。

南禅禅寺语

相州镰仓县金宝山净智禅寺语录
              侍者昙林编

师于喜历二年二月十二日入院

    佛殿。三人行时必得一师  。三佛并坐有何所为。休休六耳不同谋。
    拈帖。传箭令暗号子唤作灵山嘱。都是不相似。付与维那且攀例。
    指法座者一座子不假建立^8□耐。须弥灯王安着几多阶级。新宝山一时坐断去也。便登座。
    拈香云。此一瓣香爇向炉中。恭为祝延。
    今上皇帝圣躬万岁万岁万万岁。陛下恭愿。
    圣谟恢恢宝祚永践玄扈之高躅淳化荡荡世枢咸复丹陵之古风。次拈香云。此香奉为征夷大将军资倍禄算。伏愿营门无击刀斗三军止戈。官路不见烽烟四塞衔璧。又拈香云。此香奉为相州太守都元帅。伏愿寿基福基俱坚佐圣明于万世。信力智力兼具护正法于无穷。又次拈香云。此香奉为本寺檀那亲卫校尉大神定门。伏愿命府运数尽芥城而有余身宫德仪如药树而长茂。又拈香云。此香贞实绝枝叶。逢春不着芬。只有天然些子气。许他无鼻孔人闻。爇以供养前住建长再住本山敕谥佛国禅师高峰大和尚。用酬法乳之恩。
    就座。问答罢乃云。大哉个事覆天载地。剿绝诸相而不留剿绝之迹。字育万灵而不宰字育之功。拈起也吒吒沙沙。放下也绵绵密密。乃佛祖皆悉承他恩力以接踵蹑武利济不失时。贤王贤臣亦是承他恩力以护法安邦至今无间断。直得尽大地卉木丛林人畜草芥个个承他恩力今日聚会金宝山里共唱万年欢。诸仁者还得分明听取也无。倘或未然更须侧耳(卓□杖一下)。
    复举。世尊一日升座。文殊白槌云。谛观法王法法王法如是拈云。释迦老子等间吹无孔笛。文殊谩把毡拍版击节。且道毕竟成得什^8□曲调郑卫之门须掩耳。
    佛涅槃上堂。僧问。摩胸告众强诳痴呆。大圣本无出没。什^8□处有去来。答云。须知三代礼乐乃是五霸兵器。进云。可谓平地起骨堆。答云。彩气夜常动精灵日少逢。进云。二千余年屈和尚还雪得^8□。答云。野火烧不尽。春风吹又生。进云。今日即有明日即无。毕竟如何定当。答云。管他间事作^8□。进云。直得诸天悲泣波旬鼓舞。答云。一家有事百忙。进云。春色无高下花枝自短长。答云。伸脚元在缩脚里。僧礼拜下乃云。若谓吾灭度不是吾弟子。欲人不知不如不为。若谓不灭度非吾弟子。改头换面东倒西擂。大众要识释迦老子舌头落处^8□。一从事却潘郎后也解。人前不识羞。
    三月旦上堂。桃萼呈红李花献白。春光不敢拒人。只是无人领略积代簪缨暂时落魄。
    谢受昭二首座上堂。薄福住山肚皮欠蔑。引得旧知访来彼以此同嚼冰雪。未话海月山云先斗百丑千拙。因甚如此。多子塔前曾落节。
    四月旦谢直岁上堂。汾阳嘱慈明云。修造自有人。且与佛法为主。拈云。大小汾阳话成两橛。金峰门下修造已得人。别无佛法可说(召大众云)于此荐得。僧堂对厨库佛殿对山门。若也未荐。只因连夜雨又过一年春。
    佛诞生上堂。瞿昙降生大惊大怪。自夸净裸裸地。脱体寸丝不挂。金峰普请洗涤他。只要赤肉也不存。值待地骨节毛窍心肝五脏一时换却。方许开大口道天上天下唯我独尊。虽然如是明眼看来浣盆浣盆喝一喝。
    结夏小参。统微尘刹界以为我伽蓝。领无边含灵以为我大众。括十世古今而立刻期之限。用一切事业而蔽取证之行。直得秽土净邦处处绿杨堪系马。六凡四圣家家门底透长安。结时解解时结。长期非延短期非促。金宝山中锄畬下种。占波国外梗游萍迹。更论甚^8□禁足不禁足前安居后安居。忽有伶利汉出来道。我也别有生涯。不居你伽蓝不入你众数。十世古今一切事业都来不于我事。且道他向什^8□处行履观大海者难为水。
    复举。僧问赵州。万法归一。一归何处。州云。我在青州作一领布衫。重斤。拈云。者僧要将湿纸裹大虫。赵州针锋头上翻筋斗。奇则太奇。只是归处未分明。令人转入迷魂寨。今夜有人问万法归一一归何处。只向他道半入露柱半上灯笼。
    次日上堂。东山家宴尽美尽善。西院商量赤心片片。金宝今日结夏不敢管顾诸人亦不论两错。何故重赏之下必有勇夫。
    谢秉拂上堂。一喝分宾主底法门两堂首座已说了也。向虚空里写五字底法门书记已说了也。一代藏教诠注不及底法门藏主已说了也。更有紧要一句。佛佛祖祖久默斯要。我四头首也各缄默。金峰久日桦来唇不免。今日击鼓为诸人吐露下座。
    上堂。一二三四五六七。七六五四三二一。幼妇舒眉笑脸开。夜叉屈膝眼睛出。构得构不得。当门书大吉(卓□杖)下座。
    上堂。尘尘尔(以拂击床云)刹刹尔老鼠咬床头猫儿正憨睡。
    半夏上堂。法岁已过半。过去心不可得。解制未届期。未来心不可得。正当今日现在心不可得。三世之心既不可得(竖起拂子云)且道者个从可处得来(良久云)自携瓶去买村酒。却着衫来作主人。
    夏中谢藏主上堂。举。古有僧在经堂中坐。藏主云。如何不看经。僧云。不识字。主云。何不问人。僧叉手云。是什^8□字。藏主无语拈云。者僧问字。将谓坐断藏主舌头。争奈乌焉成马。藏主无语堪与者僧为师。会^8□。六月卖清风。人间恐无价。
    上堂拈□杖卓一下云。休休好语不可说尽。
    解夏小参。弥满清净不容他物。就中立限立期。总是鲁般绳墨。金峰今夏与现前大众眉相结鼻相柱。全宾是主全主是宾。诸公三昧金峰不知。金峰三昧诸公不知。便见日中一□。人人落得钵盂无柄。夜后一寝。个个未曾开眼尿床。只^8□腾腾过一夏。毕竟功归阿谁(击拂云)蜡人跳上梵天。铁弹走过东海。
    复举。僧问云门。初秋夏末前途忽有人问。作^8□生对。门云。退后退后。僧云。某甲有甚^8□过。门云。还我九十日饭钱来。拈云。轻轻蹑足龙门过。惹得腥风动地来。
    次日上堂。大火西流凉飙报秋。九旬功课一时罢休。好个快活时节。去底去留底留。虽然如是金峰不肯点头。何也如今马上看山色。不似骑牛得自由。
    
净智禅寺语（终）

相州镰仓悬瑞鹿山圆觉兴圣禅寺语录
                侍者绍荣编

师于元德元年八月二十九日入院

    山门尽大地是圆觉伽蓝。且道门限在什^8□处(弹指一下云)看看宿雾初收天已曙。
    佛殿。殿里底他是谁我早知你。门贴钟馗(展坐具云)人天大众前且放一头低。
    土地堂。法无隆替人无可否。俨然列坐护什^8□(良久云)良哉不谬为土地。
    祖师堂。祖祖密付天知地知。今日败缺咎归阿谁。
    据室(拈□杖云)烹佛煆祖还他古德。便是浑钢能有几铁。新瑞峰^8□(靠杖云)几乎堕覆辙。
    拈帖。营门枢机法城渠答。半幅全封千重百匝。要知里许消息。^8□凛凛威风生六合。
    山门疏。褒也屋里话。贬也屋里许。因甚如此(呈起疏云)莫谓大家纳败。
    诸山疏。众口一舌字义炳然。诸人还会^8□。东山树对西山树。上涧泉流下涧泉。
    法座。灯王三万二千座(指座云)尽是从此一座出。且道此座何处得来(喝一喝)。
    拈香。此一瓣香爇向炉中。恭为。
    今上皇帝祝严。圣躬万岁万岁万万岁。陛下恭愿永揭文明齐德化于宣光之中兴。毋坠葆命并覆焘于大禹之高躅。此香奉为征夷大将军及文武官僚同增禄算。伏愿膺一人简在副四海具瞻。益懋辅佐之功骤布安抚之德。此香奉为本寺大檀那资倍禄算。伏愿寿山高于百亿须弥之高。
    福海广于十重香水之广。权泽长覃华夷而绥皇极。诚明普被缁白以耀法门。此香久在穷谷埋之而不腐。屡向人前烧之而不烬。今复拈出供养前住巨福名山建长兴国禅寺。敕谥佛国禅师高峰大和尚用酬法乳之恩。
    遂就座问答罢乃云。二六时中四威仪内。新罗夜半十日并照。名之为大光明藏三昧。二千年前薄伽世尊。一时入此三昧与一切诸佛菩萨主伴同会光严住持。自你尔以降圆觉伽蓝巨牖。西天此土各立门庭。或居僻洞深岩啸云吟月。或据名山望刹领众匡徒。隐显行藏千途万辙。并是具足圆觉住持圆觉底样子也。石上座今日又居此伽蓝与无边刹海凡圣含灵主伴同会光严住持。古今恁^8□住持更须丝毫异相。毕竟济得什^8□事(以拂击床云)野老不知尧舜力。冬冬打鼓祭江神(谢不录)。
    复举。宜春太守请慈明和尚住南源。明固辞不赴。后日特谒太守愿行。太守问其故。明云。始不欲之今偶欲之耳。遂请住山。拈云。慈明和尚瞻之。在前忽焉在后。拟见踪迹山遥水长。虽然如是争奈。令人堕在是非海里。即今若有人问新瑞峰去年固辞钧命不住当山今日何故敢来领席。便向他道竹有上下节松无古今色。
    当晚小参。钉一琢二本分钳锤。捏聚放开作家受用。不是世间韬略亦非出世机锋。直得扭定文殊鼻头不能出气。塞却观音耳朵无由返闻。电激星驰谁敢摩垒。便恁^8□去。闹热门庭即得。若以正眼观之。未免将头不猛带累三军。山野乍住此精蓝。不论本分钳锤作家受用。只要与现前大众同作息去也。何故。天津桥上不卖私盐(问答不录)。
    复举。张无尽相公请皓禅师住玉泉。皓升座顾视大众云。君不见。良久又云。君不见。无尽在座下操蜀音云。见。皓云。但得相公见便了。便下座拈云。玉泉唱出太古清音。无尽和以绝听希声。直至而今余韵未已。诸仁者还闻^8□(卓□杖一下云)此曲只应天上有。人间能得几回闻。
    九月旦上堂。秋云载雨过清飙搅林薮。构得构不得一举四十九下座。
    菊节上堂。陶潜短吟只是世俗活计。汾阳一句未免法眼着沙。鹿峰门下世法佛都是拈向一边。且如何应个时节去(良久云)为怜处处篱边菊。一度秋风一度花谢都寺。上堂。入得世间。出世无余触事应缘都非外料。折旋俯仰有甚掠虚。虽然如是切玉须是昆吾。
    上堂。恁^8□恁^8□蜜无中边。不恁^8□不恁^8□觌面犹隔三千(蓦拈□杖卓一下云)昨夜雨师值风伯。观音耳里打秋千。
    上堂。举。云门大师云。直得山河大地无纤毫过患。犹是转句不见一色。始是半提更须知有全提时节。拈云。云门和尚三更过孟津白日行官路。若人觑透他手脚便好。高挑钵囊独步丹霄。其倘未然。鹿峰更下个注脚。林垌曳杖嗜清兴。又入空蒙紫翠中。脚力尽时山更好。莫将有限趁无穷。
    上堂(拈□杖卓一下云)诸人还会^8□一枝付鹪鹩万里付鸿鹄。
    冬夜小参。问答罢乃云。天地未分已前有个无字历日不记气倏节序。论甚吉凶悔吝。及乎天地已分妄见寒来暑往。真历从此漫灭。草本天下流行。举世咸言冬至时节绣纹添线葭管扬灰。引得洞山退卓自讦家私霜华揭牓还成露布。虽然如是瑞峰不敢欲救此弊。只要依而行之。且道意在那里攻(良久云)乎异端斯害也已矣。
    复举。僧问古德。如何是冬来事。德云。京师出大黄。拈云。古人恁^8□答话自谓横身宇宙舌覆大千。殊不知虎豹之文来田猿狙之便来藉。
    冬节上堂。昨夜篱头吹筚篥。森罗万象悉虚胡。今朝打鼓报此事。借问诸人信也无。信底不信底瑞峰俱欢喜。何故。阳气发时无硬地(卓□杖一下)。
    谢东堂东明和尚兼四头首秉拂上堂。昔日洞山和尚。冬夜掇退果卓致令泰首座吃果子不得。千载之下风俗易惯。人人斗揍处处安排。也未有人吃得。鹿山今年又迎冬夜随分作宴。无有新奇底。只将洞山陈年果子剥皮去核送在我四头首口边。而皆不甘遂向人天大众前各自吐却了也(蓦拈□杖云)□杖子听与^8□说出来便道。低声低声。这里有东堂和尚。不须谩说洞下事。鹿山覆水难收。且凭□杖子谢其轻触去也(卓□杖一下)。
    腊八上堂。六载寒酸犹自可。一朝浊富不如贫。明星迸散。三千界悉作瞿昙眼里尘。
    上堂。世界恁^8□广阔。为什^8□听钟声披七条。云门大师与^8□垂示。依俙越国仿佛扬州。诸人还会^8□(击拂云)识得山川无限意目前潇洒不须多。
    除夜小参。问答罢乃云。玄枢运转旋磨之蚁其步稍移。岁序推迁赴壑之蛇其尾难系。若能于此识得不迁底句。烹白牛炊黍饭。可谓惠而不费。其倘未然驱疫疠卖痴呆。都是劳而无功。鹿山今夜与诸人分岁。不要依样画猫。别有个施设(卓□杖一下云)莫嫌冷淡没滋味。一饱能消万劫饥。
    复举。僧问浮山远和尚。新岁已临旧岁何往。远云。目前无异怪不用贴钟馗。拈云。这僧在大洋海底问尾闾。浮山向须弥顶上指路头。还有针芥相投分^8□(良久云)夜深珍重。
    元正上堂(竖起拂子云)看看吾道一以贯之。会得城上已吹。新岁角不然窗前犹点旧年灯。
    元宵上堂。家家有一盏灯。三人证龟作鳖。瞎眼波斯入闹市撞著然灯受记□。且道受什^8□记□。孟春白月终定是上元节。
    二月旦谢新旧两班。上堂。竺土大仙心东西密相付。密相付无差互。庭梅未谢旧年花。岸柳旋舒岁絮(以拂击床)下座。
    佛涅槃上堂。一出一没半舍半开。诸人向什^8□处见释迦老子(卓□杖一下云)湘潭云尽暮山出。巴蜀雪消春水来。
    三月望上堂。处处真处处真。何处围林不领春。尘尘尔尘尘尔。游客都无白踏人。虽然如是诸人还见鹿峰□杖生花^8□(靠杖云)几乎使西施负薪。
    上堂古德云。我有一句子。待虚空堕地时便向你道。鹿山即不然。我有一句子。虚空未生以前已曾说破了也三十年后莫道川僧打铙钹。
    佛生日上堂。佛身无为不堕诸数。云门一棒夸屠龙。月明岂在珊瑚树瑞峰恁^8□说话早是污却清净法身了也。急须诣大佛殿。普请浴他去。便下座。
    结夏小参。德山小参不答话。南人不梦驼。赵州小参要答话。北人不梦船。若能觑透二大老手脚。何妨大虫舌上打秋千。直得脱略千古坏模掣断诸方抑勒。立期限论修证。都是鲁般绳墨。虽然如是鹿峰未点头在。须知圆觉伽蓝里今夏百二十日别有条令可遵行始得。且道是什^8□条令。日中一□夜后一寝。
    复举。南泉和尚坐次。有僧叉手立。泉云。太俗生。僧便合掌。泉云。太僧生僧无语。颂云。尘外灵区不易寻。青山九琐洞门深。神仙将谓卜斯地。惊听空中操梵音。
    次日上堂。护生须是杀。八字无两一。杀尽始安居。山上有鲤鱼。要知个中意。铁船水上浮。休休有万里之智有万里之忧(卓□杖)谢秉拂上堂。声前通信息句后绝安排。一挨一拶佛祖崖望(拈起拂子云)只个拂子无思算。须弥顶上舞三台(击拂)下座。
    端午上堂。事不过三月不过五。若能直下换双眸。善财到处是药圃。其或未然。一任带蒲人戴艾虎。
    上堂举。僧问云门禅师。如何是诸佛出身处。门云。东山水上行。后来圆悟和尚拈云。天宁即不然。如何是诸佛出身处。熏风自南来殿阁生微凉。二大老一人筥个画蛾眉。一人官路卖私盐。瑞峰与^8□批判不觉失笑。且道笑帚什^8□。就地拾得丽水金。拈起却是新罗铁。
    中夏上堂。乌飞兔走碧落无踪。一齐众楚法岁告中。
    上堂拈□杖卓一下云。大众会^8□。若不会更下注脚去也。又卓一下。
    上堂。火云蒸天暑威烈烈。嘉州大像通身汗流。陜府铁牛喘而苦热。别别富士山头长有雪(击拂下座)。
    夏中东福和尚至上堂举。雪峰和尚领众到浮江。乃问云。欲寄二百僧过夏。得否。浮江以□杖划一划云。着不得。拈云。浮江和尚只知大礼不辞让未知礼之用和为贵。东福和尚自京师来要寄一两员僧过夏。鹿峰不敢效古人态度。只是顺命而已。何故。衡鉴在前难容奸峭。
    上堂。残阳未收爽气潜起。无位真人赤骨历地(喝一喝)。
    上堂。举。沩山问懒安。汝十二时中当何所务。安云。牧牛。山云。汝作^8□生牧。安云。一回入草去。蓦鼻拽将回。山云。汝真牧牛也。拈云。懒安金殿撒尘沙。沩山草庵安鸱吻。瑞峰若见他道一回入草去蓦鼻拽将回。便向他道。尽大地一头水牯牛。更向什^8□处拽将回。他若拟开口。便与一掌道。莫犯国王水草。
    解夏小参。真际元来廓落绝封绝疆。情域瞥尔区分。有凡有圣。所以释迦如来二千年前曲垂方便立期立限镕凡成圣。殊不知模子既不正。脱出来底七凹八凸。便见声闻精勤证得择灭无为。菩萨克期安居平等性智。都是锢県得底未得脱体完全。我此现前大众今夏一百二十日。不入者般鉴鞁不受他人钳锤。饥□困寝各自烹锻。瑞峰今夜挝鼓作自恣佛事。只要验过诸人各各所成底。顾视大众云。元来只个铁弹子。
    复举。云门问僧。初秋夏末不触平常。道将一句来。僧无对。自代云。初三十一中九下七。拈云。云门大师明中羸得一着暗中输了一筹。
    次日上堂。法岁已终人人策功寒山拈却盖面帛。元是东家李大翁。
    八月旦谢两班上堂(卓□杖一下云)。建化门开千足万足。自东自西无恩不服。以何为验燠凉次序弗紊。秋来天气已肃。

圆觉禅寺语

再住山城州瑞龙山太平兴国南禅禅寺语录
                侍者绍荣怀澄士永等编

师于建武元年十月十日入院

    山门。天下瑞龙山。门无第二义。若也衔芦来。那里是那里。
    佛殿(合掌云)希有世尊希有世尊。且道赞叹个什^8□。看他鼻下有口门。
    土地堂。恍兮惚兮神在其中。莫怪昔日见南泉不得。王老师也未见他形容。
    祖师堂。四七二三家风未坠。东西的的相承流落榑桑国里(良久云)好事不出门恶事行千里。
    据室。古来宗师叱佛呵祖。南禅好釆接人。丈室恢开门户。何故。大嗔不怒。
    敕黄皇祚一统也由此印子。祖宗中兴也由此印子。将谓今日始流行(捧起敕黄云)威音王前只这是。
    山门疏。屋里竖四横三尽情一一说破。诸人好心山僧罪过。
    法座(指座云)十年两度登斯座。无等级中成等级。一回进步一回高。灯王也在阶下立。拈香云。此一瓣香恭为祝严。
    今上皇帝圣躬万岁万岁万万岁。陛下恭愿建武扬文。播骏功于万世而不拔兴禅辅教传鸿叶于未来之无穷。此香仰祝。
    皇太子尊躬。伏愿离明内莹严威震惊百里副德深殖景运保绥千秋。此香奉为阖朝贵官文武百僚同资禄算。伏愿长沐天泽中孚久为法城外护。
    此香多年抛在穷谷。羸得枝叶自除。错向人前卖弄。声价遍堕掠虚。早知今日事。悔不慎当初。已展不缩。爇向炉中供养。前住相州巨福名山建长禅寺。敕谥佛国禅师高峰大和尚用谢负恩之罪。
    就座乃云。向上一着子秘在宇宙间。佛祖出兴皆默斯要。灵山曾不付迦叶。少室谁言授神光。西竺干东震旦。绳绳继继接响承虚。或放或收宾主互换。一挨一拶拳踢相酬。便见五家抗行通途变格。敲唱弥峻号令益严。虽然如是终未举扬此一着子。
    石上座。今晨升于此座。亦只缄默有分。莫是失却开堂祝圣之仪^8□(良久云)好是无私大法轮。盖天盖地助皇化(叙词不录)。
    复举。大唐肃宗皇帝问忠国师。如何是无诤三昧国师奏云。檀越踏毗卢顶上行。拈云。肃宗纶言不虚出。言中自有仙陀响。忠国师高谈阔论即得。只是未辨盐水器马在。山野今日不劳恁^8□奏对。坐见无诤三昧自然现前。以何为验(击拂子云)九垓归鼎祚四塞绝烽烟。
    当晚小参(问答不录)乃云。空劫那边一大机。古今历落不迁移。骑声盖色独旋斡。佛祖当头眼似眉。山僧当年据此精蓝。山门朝佛殿厨库对僧堂翠竹青松左围右列。烟峦云嶂后峙前横。今日看来皆悉仍旧更不移易一丝毫许。且喜与现前大众同游此不变不异之域□杖子冷地不甘。出来便道。新南禅你只具一只眼。殊不知近日皇风一变佛法也斩新。山僧伏听处分。即今□杖子说其斩新底法门。一上(卓一下云)诸仁者还会^8□。其或未会更下注脚去也(又卓一下)。
    复举。僧问曹山。佛未出世时如何。山云。曹山不如。僧云。出世后如何。山云。不如曹山。拈云。这僧向虚空里钉两橛。曹山奥奥虞虞亦便阘茸。南禅今夜不敢论他出与未出。且道毕竟何者是佛(喝一喝)。
    上堂。佛法无多子。只要自知羞。昨日晴兮今日雨。不妨骑鹤下杨州。
    圣节上堂。千载间出一朝诞弥。景运从此日而延。日日是好日。洪基得其时以建。时时是好时。祥开庆布沙界。万像森罗齐展眉谢无极无德二首座昭书记玄藏主上堂。群形生于无极。谁辨端倪。大用现乎无德。焉存轨则。金章玉章著述难成。大藏小藏诠注不得。太光生墨漆黑。人天眼目没通塞。
    冬节小参问答罢乃云。阴化极时青松翠柏尚变色。阳肆发处冻木寒丛也生牙。燠凉相凌都无朕迹。泯其所以宁容识情。到者里没量大众口似磉盘。明眼衲僧只见头彩。惹得皓老不洗布裈汗臭难掩镜清不展卧单开眼尿床。虽然如是冬夜斯临不可空过。别作家宴管顾我此现前大人去也(拱手云)仲冬严寒伏惟珍重。
    复举。南华德禅师新迁宝寿。恰值新冬示众云。新冬新宝寿。言是旧时言。若会西来意。波斯上舶船。拈云。宝寿示此四句。依俙梵语仿佛唐言。山僧住院未几忽逢冬节。也有一偈。是梵语耶是唐言耶。诸人试请听取。新冬新南禅。言也是新言。唤作西来意。北人不梦船。
    次日上堂。阳从阴处生。阴向阳中极(竖起拂子云)且道这个从那里得来。九九元来八十一。建武元年十一月二十八日。
    龙驾临幸本寺。一宿次早命师为众入室。齐罢上堂。拈香祝圣罢趺座。问答罢乃云。一颗灵光辉腾今古。明暗通塞不夺其相。长短方圆不状其形。荡荡恢恢炜炜烨烨。天地得此以覆载。日月得此以照临。谓之佛祖向上法轮。亦名君王中原大宝。非是四轮之类。宁将七宝而齐。此宝现时贵贱贤愚咸荷德。此轮转处妖邪魔外尽潜踪。今日龙驭光幸山中。林樾峰峦争呈吉祥色。斋钟粥鼓亦作欢喜声。直得向上法轮不劳推转脱体斯彰。君王大宝无所希求自然而至。正与^8□时感天报国一句如何道着将此深心奉尘刹。是则名为报圣恩(叙谢不录)。
    复举。大宋孝宗皇帝问佛照禅师。世尊六年居雪山。所成者何事。佛照奏云。将谓陛下忘却。拈云。佛照对御谈玄。一时大遇检点将来。未免汗渎圣聪。今日忽有人问再住此山所成者何事。只对他道。低声低声。天子殿前不容间话。
    十二月初三日恭奉圣旨特赐庄田。鸣鼓升堂。拈香祝圣罢据座。说偈云。公凭端自。日边臻。乃祖田园界畔明。九穗嘉禾今已熟。荷恩何必待秋成。
    谢头首对御秉拂上堂。一喝分宾主一句辨教禅。峻机颖脱舌有瀑泉。且道宾主教禅一笔勾下时又如何(掷下拂子云)龟毛拂子翻斗筋斗。惊起凤鸾翔碧天。
    腊八上堂。六年痴坐莫由击蒙。寒心酸鼻彻骨贫穷。穷则变变则通。蓦地翻身下山去。褴襂袖裹裹春风。
    上堂(卓□杖一下云)谛听谛听唯此一事实。余二则非真。
    岁夜小参问答罢乃云。岁籥运转除夜斯临。西巷东村烧钱爆竹。张公李老驱傩送穷。一等是大丈夫。惜乎被十二时辰使七颠八倒。衲僧家翛然游乎象外。论甚月之晦朔年之奋新。即今不是腊月三十夜。谁言来日定是大年朝。直饶到得恁^8□田地。也未免堕在解脱深坑抬脚不起。毕竟如何折合去(良久云)不是桃源客徒劳话洞中。
    复举。香林因僧问。万顷荒田是谁为主。林云。看看腊月尽。颂云。万顷荒田主是谁。答道。看看腊月尽。昨日有人天台来。却得江西一封信。
    元正上堂岁华云。一变晷运告三阳。试把腰间历日看。何日何时不吉祥。
    元宵谢新旧两班上堂。进而不违宗退而不失旨。左顾右盻都无暗地。佛法世法照归一致。以何为验(以拂打圆相云)我见灯明佛本光瑞如此。
    上堂。今朝二月一。人人谁不识。二非双一非只。聪明大王掷算筒。雨余春水漾虚碧。
    寿福石梁和尚遗讣至上堂。丙寅生啰啰哩。甲戌灭啰啰哩。灭不灭生不生啰啰哩。长空万里一圆月啀啀哩。寿福和尚唱此还源歌。南禅恁^8□击节。且道是什^8□曲调(以拂击床云)啰啰哩啰啰哩。
    佛涅槃上堂。鹿苑中鹤林下。左出右没千变万化。而今灭后二千年。花柳依依春遍野。伏惟释迦如来和赃捉败了也。
    三月旦上堂。睦州和尚云。现成公案放你三十棒。敢问大众如何是现成公案。莫是轻烟遮柳眼微雨湿花腮底^8□。莫是三通鼓鸣四众云集处^8□。莫是南禅不说而说诸人无听而听处^8□。阿呵呵。就地拾得丽水金。拈起却是新罗铁。
    谢浴主上堂。水不洗水妙触宣明。十六开士梦里惺惺(卓□杖)。
    谢果首座忻藏主至上堂。千经万论不如一默。直示单传也非奇特。仰山错上率陀天。观音院内有弥勒。
    浴佛上堂。天上天下唯我独尊。莫怪渠侬无思算。新上生孩子掷金盆。
    天岸和尚讣音至上堂。相结眉毛山川万里。永绝音容方见道义。如是如是不是不是谁知一路涅槃门。同条生不同条死。
    结夏小参。九旬克期抱桥柱燥洗。三处度夏筥帚画蛾眉。祖师门下不管这般瞢底。只要出格机。不受抑勒于规绳。不混威仪于茆旷。窈窈窕窕别有生涯。若能恁地。西天蜡人冰东土铁弹子也是间家泼具。诸仁者要知他出格生涯^8□。逢茶吃茶逢饭吃饭复举。僧问古德。如何是定乾坤句。德云。十日一雨五日一风。拈云。不施寸刃坐致太平。不无古德只是未在。何也。尧舜之君犹稽于化。
    次日上堂。十五日已前钵盂口向天。十五日已后鞔却紫茸毡。正当今日^8□(卓□杖云)寒山不管安居事。须弥顶上打秋千。
    谢五头首秉拂上堂。鹫岭以一音演法。众生随类各得解。龙山借五音谈玄。绝唱古曲无人会。且道鹫岭底是龙山底是(良久云)牡丹一日红松柏千年翠。
    上堂(卓□杖一下云)会则途中受用。不会世谛流布(又卓一下)。
    谢镜空首座兼谢大众普请钁地般土上堂(革净土院为延寿堂)眉间剑肘后符。境里空日中斗。大人境界超格量。普请诸人自看取。凡地佛地没高低。净土秽土非异趣。龙山恁^8□举唱也未免平地起骨堆(以拂击床云)山前麦熟桑麻缘。扬下钁头归去来。
    上堂。举。云门大师云。佛法太杀有。只是舌头短。良久云。长也。拈云。云门舌头短则上□梵天。长则不出口中。诸仁者要知他舌头落处^8□(恶)巩县茶瓶。
    上堂。寒时普天寒。热时普天热。饥逢王膳不能餐。刚言瓮里走却鳖(咄)。
    上堂。一叶才落天下知秋。祖意教意好肉赘疣(喝一喝)。
    解夏小参。灵机活脱大明现前。捏聚放开不存轨则。滞壳迷封底莫知其体裁。大觉世尊二千年前向虚空里着长短划。谓之法岁期限。结时有解。三脚虾蟆飞上天。解时有结。无角铁牛眠少室。倘能于此荐得。便见释迦老子七手八脚便露了也。其或未然。山中九十日云外几千年。
    复举。僧问古德。九旬禁足事如何。德云。不坠蜡人机。拈云。古德恁^8□答话只有照壁月且无吹叶风。
    次日上堂(拈□杖云)圣制已周毕人人斗精勤。惟有木上座依旧黑粼皴。为是虚度一夏耶。别有长处耶(卓□杖一下云)白日行官路。三更过孟津。
    谢新旧两班上堂。一进一退水银坠地。左之右之尽善尽美。莫谓南禅口门窄。山河大地齐欢喜(以拂击床)下座。
    上堂。人人自有光明在。看时不见暗昏昏。云门大师和沙卖黄金。只得贪小利。龙山未尝说着这般事。何故一举四十九。
    中秋上堂。吞却三四吐却七八。吞吐机前眼似眉。广寒宫里乾坤阔。
    上堂。大道本平夷。愚人自伫立点鱼上竹竿。驷马追不及。
    上堂(拈□杖云)声前露容句后削迹毕竟如何(靠杖云)三双六只。
    开炉谢愿书记上堂。燠凉交替彼此相知。风头暖处商量得时(以拂击末云)三个柴头成品字。无宾主话绝繁词。
    谢后堂首座上堂。一不成二不是。放过一着落在第二。茍能识得第二去。摩诃衍法无别事(卓□杖)。
    南山和尚遗书至上堂。化缘已尽拨转一机。十虚消殒万象号悲。当头突出大人相。舜若多神笑展眉。
    冬节小参。观一瓶冻知天下寒。观一管灰知天下暖。造化公凭全昭著。己灵神用自现前。海竖山童悉有其分。寒梅瘦竹靡不发机。于此荐得许他。声色丛中通活路。圣凡魔外把手游。虽然如是明眼来也是客作汉。何故。未透祖师关^8□子。徒认山河作眼睛。
    复举。僧问赵州。如何是不迁义。州以手作流水势。拈云。明中放开官路。暗里把断封疆。诸人向什^8□处见赵州(良久云)阳气发时无硬地。
    至节上堂(以拂打圆相云)阴向这里剥尽不减分毫。阳从这里生来不添一线。也不减也不添。泥人突出黄金面。
    圣节上堂。威音王前地不黄天不玄。威音王后坤六断干三连。王当今日又且如何(端拱云)。
    今上皇帝圣寿万年。
    谢四头首秉拂及静山首座至上堂。我有一句子遍界不曾藏。人天眼目藉此溪开。摩诃衍法因此宣扬。建化门中是谓十二分教。翰墨场里唤作四六文章。龙山与^8□说话莫是好肉生赘^8□(良久云)。居山方始知山静。处世谁能忘世忙。
    谢大歇首座上堂。道人相见时彼此呈漆桶。无主无宾非照非用。盘礴大歇场中。不要惊群动众。
    腊八上堂。昨夜虚空迸裂星斗失却光芒。大地众生都不识。唯有瞿昙自着忙。且道着忙底是不识底是梅须逊雪三分白。雪亦输梅一段香。
    东福双峰禅师遗书至上堂。一株大树忽凋零。慧日山巅绝楚薪。将谓后昆无覆荫。昌昌嫩桂又逢春(葬于桂昌庵后)。
    上堂。三通鼓罢簇簇上来。佛法人事一时周毕。法眼禅师与^8□垂示只知陪金卖铁。不觉见利忘义。龙山即不然。三通鼓罢四众云臻。不会作客劳烦主人(喝一喝)。
    除夜小参。旷劫已来暨于今日。乌飞兔走暑往寒来。其踪迹不可追寻。并是收归旧历日。从明朝去至未来际。劫波成坏晷运改迁。其纪极不可考究。毕竟付在梦幻中。岁夜斯临元正未至。乃是交头结尾底时节。不属过去亦非未来。唤作现在也不得。到者里说甚旧岁今宵去新年明日来。须知万物不为气候所迁。诸人元与虚空同寿。倘能恁^8□。今夜分岁大家相聚吃。冰霜乐在其中。其或未然来年更有新条在。恼乱春风卒未休。
    复举。僧问云门。如何是云门一曲。门云。腊月二十五。拈云。太音希声该括今古。即今腊月三十日。莫谓又被风吹别调中。
    元正上堂。月建丁今日岁君新制律。物物献祥符头头擎玉历。因甚如此。不见道一吉一切吉。

再住南禅禅寺语录

山城州灵龟山天龙资圣禅寺语录
        侍者宏远智光弥浩等编

    历应二年十月降敕奉为后醍醐上皇革离宫作梵苑乃命师开基。
    康永四年四月初八新开法堂。上堂。先伸佛诞仪罢乃云。三世诸佛出现于世。唯为说法济度众生。是以四辩八音并为说法轨范。鹿苑鹫岭亦是度生道场。祖师门下单提独弄。直示本分不同教门。然鞠其旨归亦只为传法救迷也。以故西天四七东土二三。各各相承以传法偈。达磨大师云。吾本来兹土传法救迷情。便见少室雪中断臂黄梅半传衣。正法流通接踵蹑武。树下石上幽洞深岩无处不建法幢。有机必传心印。百丈大智禅师创兴丛林以来。震旦槫桑列刹相望。大小虽异皆构法堂举唱宗乘。兹者本寺开基岁序未几。厨库僧堂三门两廓虽未毕其功。佛殿落成之后先立法堂。此所以其表佛祖本意在说法利生者也。今当如来降诞日已得法堂周备。时节因缘偶谐如合符契。又辱。
    朝廷赐额扁曰法雷。宸翰奎画凤舞龙翔。直得法雨将降天旌瑞兆。仁泽普被世仰洪恩。如来以法付嘱国王大臣。慈鉴之效昭著于此。懿哉斯法布益无穷。所谓法者何耶。乃是众生圆具本法也。在圣不增在凡不减。大之则弥于宇宙。细之则摄于毫厘。亘古亘今不变不异。诸佛所说大小权实半满偏圆皆悉。此法之名义。世间所有草木瓦砾一切众生动作施为无非此法之相用。所以道森罗及万象一法之所印。倘能恁^8□会得。如来未出世度人已周毕。此堂未营造法门自现成。山僧今日升于此座。别无衷私底法门为人可说。只与本师释迦如来及尽虚空界诸佛菩萨诸贤圣众现前大众外护尊官堂中欐梁灯笼露柱无边刹海人畜草芥各出广长舌同转大法轮而已。正当恁^8□时且道成得什^8□边事。拈□杖云。看看释迦如来今日在天龙□杖头上周行七步。指天指地普告大众言。我今再降诞此堂新落成。贤圣沓臻人天交接。人人个个都是独尊。牌扁奎画梁柱方圆。物物头头靡不演法。奇哉奇哉。正法联绵未尝灭。灵山付嘱自有人。婆伽至尊与^8□垂示是则是矣。只是降生应物底法门也。诸仁者要知如来未借胞胎已前消息^8□(卓□杖一下云)谛听谛听。
    结制小参。问答罢乃云。向上玄关机路绝。四维上下一团铁。此关不是拒行人。自是行人透不得。从上诸大宗师各据一方扶立宗乘。皆设此关以接方来。千载之下俨然未散。天龙门下营功未毕结制斯临。山僧别无作略可施。只要诸人在此玄关里禁足安居。莫谓此寺未有僧堂向什^8□处克期修证。今夏茍能透得此关。还许诸人朝蹑高穹以到上方香积厨中吃饭暮缩厚地而归下界天龙寺里打眠。其或未然。一任更立长期以待弥勒下生时。何故。有利无利不离行市(以拂击床)。
    复举。僧问云门大师。如何是诸佛出身处门云。东山水小行后来。圆悟禅师拈云。天宁即不然。如何是诸佛出身处。风南自南来。殿阁生微凉。拈云。云门古曲才堪听。又被风吹别调中。
    次日上堂。西天蜡人冰东土铁弹子。伶利衲僧不敢介视。大众会^8□。膝下黄金不博□。八九元来七十二。
    谢四头首秉拂上堂。天龙有一柄拂子。一日分付我此四头首以作结制佛事。便见横拈倒用点开人天眼目。左举右挥演畅摩诃衍法。微妙章句从此出生。一代藏教不劳诠注。伟哉一柄龟毛拂转得无边大法轮。今日仍旧还归天龙手里。亦要此拂子代山僧说法一上以谢头首道谊(举拂良久云)休休太褒却成贬。
    上堂。无量妙义百千法门。斩新日月特地乾坤(蓦□杖云)天龙□杖没人情。今日竭底尽掀翻。敢问诸仁者。向什^8□处得出气去(卓□杖一下云)峰转疑无路溪斜别有村。
    端午上堂。护身法肘后符。群邪自辟百福克孚(咄)好事不如无。
    上堂。梅雨珊珊林烟簇簇。溪东溪西草肥水足。召大众云。水牯牛如何牧。随分纳些。即不问且道。即今牛在什^8□处。莫是佛殿里烧香法堂上听法底^8□(喝一喝)。
    半夏上堂。僧问南泉和尚。祖祖相传传个什^8□。泉云。一二三四五。天龙即不然。今日若有人问祖祖相传传个什^8□。便对他道。今朝是六月朔。且道^8□讹在什^8□处不是神仙客。徒劳话洞中。
    上堂(拈□杖召大众云)。会^8□今年六月行冬令。炎帝权威未一新。将谓乾坤乘大信。乌藤仍旧黑粼皴(卓□杖)。
    上堂。刳却文殊眼。塞却观音耳。盘礴声色丛中。羸得干戈自止。不是不是。勇士那肯家中死。
    解夏小参。问答罢乃云。佛祖顶□一着子。辉胜今古无差异。迷流日用而不知。坐饭萝边自饿死。释迦如来见机而作开方便门。年年一夏九旬教人克期取证。制约严厉有结有解。结则普天匝地一时结。漫天网子百千重。铁额铜头跳不出。解则普天匝地一时解。君向潇湘我向秦。四海五湖皇化里。忽有伶利汉出来道。丈夫自有冲天气。不向如来行处行。天龙不肯点头在。何故。从贫入富则易。从富入贫则难。
    复举。僧问赵州和尚。如何是不迁义。州以手作流水势。拈云。大众会^8□。会则途中受用。其或未然山僧更下注脚去也。九夏推移又告秋。不迁之义不曾庾。观音菩萨买胡饼。放下元来是馒头。
    次日上堂。西天以蜡人为验。东土以铁弹为验。天龙门下今夏只以无验为验。因甚如此。不见道官马不用印。
    中秋谢宋船纲司上堂。普天匝地一秋光。不动扶桑见大唐。明月团团离海峤。满船官货孰私商。
    重阳谢新旧两班上堂。一进一退不劝纤尘。左之右之立处即真。欲识个中消息子。重阳九日菊花新。
    上堂(拈□杖云)一径直二周遮。入下也绵绵密密。拈起也吒吒沙沙(划一划云)本店卖买分文不赊。
    冬至小参。乌飞兔走届仲冬。风逼篱头吹筚篥。彻骨寒来能几人。刚言一物黑如漆。诸仁者还会^8□。茍能会得许他。使得十二时辰不为阴阳所转。七十二候二十四气咸归掌握之中。靡不自家戏具。何妨以万象森罗为伴侣。以四相迁变作佛事。虽然如是更须知衲僧家别有生涯始得。且道知有底人向什^8□处行履(良久云)曙色未分人尽望。至于天晓只寻常。
    复举。僧问首山。如何是学人亲切处。山云。五九尽日又逢春。僧云。毕竟如何。山云。冬至寒食一百五。拈云。首山和尚屋里开金玉铺当头卖与此僧了也。可谓善贾之家不留死货。子细检点未免贪小利失大利。
    次日上堂。看却一日风云验取一年气候。此是世俗底。能观时节因缘识得佛性深义。谓之出世底。且道世俗底是出世底是祖师门下不管者般间事。
    谢四头首秉拂上堂。诸佛出广长舌皆具四无碍辩演畅大法。天龙不动舌头别有四无碍辩举扬宗猷。珍重三世诸佛灼然输我一筹(卓□杖)。
    上堂。世尊一日升座。众才集。迦叶白槌云。世尊说法竟。世尊便下座会^8□。其或未然。山僧为众分疏去也。朴凉风度弊犹多。作法于贪将若何。遂见二千余载后三尺杖子搅黄河。
    腊八上堂。六载辛酸世妄传。谁言悟道出人前。吠虚啀实至今日。雪在山兮星在天。
    上堂。掷剑挥于太虚。不论及与不及。英灵黠儿犹自伫立(喝一喝)。
    除夜小参。问答罢乃云。燠凉晦朔春夏秋冬。终而复始始而复终。始中有终终中有始。空索索亦条条。旷劫前莫见其太初。未来际罕知其纪极。到这里主岁神将罔所措。聪明大王掷算个。古人不获已刚言。十世古今始终不离当念。且道当念未生时十世古今何处得来(蓦拈□杖云)我此□杖子忍俊不禁出来道。今岁今宵去明年明日来。知者般事便休。更弄巩县茶瓶作^8□。山僧唯唯伏听处分。何故。不见道当局者迷傍观有眼。
    复举。僧问佛日弼禅师。如何是毗卢印。日云。草鞋踏雪。僧云。学人不会。日云。步步成踪。拈云。佛日和尚开口见胆。不妨赤心片片。若是天龙又且不然。如何是毗卢印。印文已露了也。学人不会。幸是不会。会即冬瓜印。
    岁节上堂(竖起拂子云)旧岁向这里去。新年从这里来试向者里高着眼。元正启祚太奇哉。以何为验(以拂击床云)春信潜通雪里梅。
    元宵谢新旧两班上堂。举。雪峰一日升座召大众云。看看东边底。看看西边底。你若要会。拈□杖掷下云。向者里会取。拈云。雪峰和尚一举两得更无剩法。山僧别无伎俩。只要诸人温故知新。召大众云。看看东边底看看西边底。会^8□(良久云)我见灯明佛本光瑞如此。
    上堂拈□杖云。见^8□。卓一下云。闻^8□。知我罪我其惟□杖乎下座。
    佛涅槃上堂。二千年前野火烧不尽。二千年后春风吹又生。柳堤花坞芳草岸。一任波旬舞袖轻。
    三月旦上堂(奉谢檀那光临)花腮含露媚。柳眼带烟眠。将谓东皇行此令。看来都是旧青毡。以何为验。看看三世如来历代祖。毗耶室里打秋千(卓□杖)。
    太上天皇临幸上堂。春光与祥光相映。和气与瑞气糅浮。奇哉吉斯兆。诸人会也不。中原大宝自然至。辽天高价有谁酬。会不会酬不酬(卓□杖云)塞北安南一道收。
    退院上堂。不效汾阳付属诚。七年业债董修营。今朝始有为人处。三下冬冬退鼓声。

天龙资圣禅寺语

再住天龙资圣禅寺语录
          侍者周泽编

    师观应二年七月二十日升座拈香云。此一瓣恭为今上皇帝。
    太上天皇祝延睿算万岁万岁万万岁。恭愿。
    圣德不渝水膺神符之箓皇谟不变久受天授之图。
    次拈香云。此香奉为征夷大将军及两副将军资倍禄鼻。伏愿身宫久保不失辅上抚下之洪勋。智海弥深永乘崇教兴禅之大愿。
    又拈香云。此香未归掌握遍界都是真熏。才插炉中一会只成假弄。今日拈出供养前住巨福名山。
    敕谥佛国禅师高峰在和尚。聊表世俗礼仪。师就座。问答罢乃云。竺土大仙心东西密相付。体量广大机用灵明。法界凡圣含灵咸受他恩力。世间兴亡治乱不扰此封疆。谓之大解脱门。亦号正法眼藏。三世诸佛证此以震大法雷降澍一味平等之甘雨。历代祖师悟此以开大炉鞁锻炼铁额铜头之俟流。便见五家七宗烨烨乎续祖灯于万世。显演密说恢恢焉张教网于群机。伟哉此个大仙心能成如是大佛事。虽然与^8□只是成得权化门中事。天龙今日为诸仁者指出佛祖顶□一着子去也(卓杖一下云)还会^8□。其或未会更下个注脚(又卓一下叙谢不录)。
    复举。障蔽魔王与诸眷属一千年随金刚齐菩萨求其起处不得。一日因忽得见。问曰。汝当于何住求汝起处不得。菩萨曰。我不依有住而住。不依无住而住。如是而住。拈云。金刚齐菩萨是则固是。要且只入佛界未入魔界。山僧在此山中十余年。有时依有住而住有时依无住而住。与诸魔外不相谁何。何故。岂不见毗耶大士道。一切众魔及诸外道皆是我侍也。山僧与^8□体裁与金刚齐菩萨行履还有优劣也无(良久云)但见皇风成一片。不知何处是封疆。
    新开僧堂安奉圣僧云。诚心灭尽现威仪。内外圆明发了知。好是天真三昧力。无边利济适机宜。恭惟。西天鼻祖摩诃迦叶尊者。形容长耀金色为称。须发自除衲衣着体。分半座处十二头陀悉放真光。拈一枝时百万大众同推微笑。正法眼藏八字打开。教外宗风十方流布。ＹＦ其祖宗繁兴之来历。偏托尊者广大之庇庥。其德至矣感而遂通。其慈浩然。请则必应。将谓鸡足山中遐俟慈氏下生。且喜天龙寺里正现圣僧全体。大坐不动覆荫后昆于亿万年。真仪常存绍隆玄旨于未来际。毕竟如何保任此事去。休言选佛难及第。那个众生心不空。
    八月旦启建御忌上堂。雨洒林丘秋色入细。颢气领天凉飙掠地。于此荐得法尔玄谈历劫未坠。其或未然。御忌看经今日为始。是是不是不是(拈杖云)天龙不合口吧吧。无端笑杀□杖子(靠杖)下座。
    中秋上堂。灵山话月权实偏圆分区域。曹溪指月体裁手段不同途。指话机先消息子。佛祖也不敢名模。只如恭为。先皇从月旦至今日看阅大藏真诠。法界含情亦同受此洪因也无(以拂打圆相云)今夜一轮满。清光何处无。
    八月十六日就多宝院升座拈香云。此香本来寥廓绝名相。摄化门中唤作香。三世诸佛不知其价。历代祖师只传其芳。今日拈出爇向宝炉供养阎浮摄化卢舍那如来千百亿化身释迦牟尼大觉至尊所裒善利并用回严后醍醐天皇觉位。恭愿神仪与法界含情同受此真熏顿成其妙果。
    就座问答罢乃云。法身师毗卢主。大包方所细入无间。赤条条空索索。非凡非圣求形名于何边。亘古亘今绝朕迹于当处。佛佛出世显演密谈。只此说得他光影边事。祖祖相承单提直示。未免卖弄地天真灵机。倘能与^8□会得。上无攀仰下绝已躬。独脱无依不借伴侣。更无一法作障碍。直得以万象为戏具。成就也由我破乱也由我。乃知圣凡升降世界转变皆悉从一妄生。一妄亦无起处。迷之则幻化轮回甘自沉溺。悟之则本有妙用自然现前。所以道梦中明明有六趣。觉后空空无大千。若是吾家真种草。梦中觉后俱不坐在。且道他向什^8□处行履(以拂击床云)须知海岳归明主。莫谓干戈致太平。
    散说。夫以真净界中无他无自。岂容怨亲于其间哉。一迷才生万境随现。世界治乱人伦怨亲。虚妄相酬虚妄相夺。若有灵根者直下知非一念不生前后际断。若是浅识之流被此幻妄所缚无有休歇。或有似怨而亲者。或有似亲而怨者。怨之与亲都无定相。此所以其怨亲俱是幻妄也。元弘大乱之时征夷将军特奉。敕命速亡国敌。因兹官位日日迁乔名望人人改观。忽因才虎长威狞遂得逆鳞难回避。绎其由来并是疾成功业甚惬。睿襟之所致也。古者道亲是为怨媒。其此之谓欤。于兹祥瑞云散龙驭不虞。幸南山箫韶声消凤辇不复还此阙。武家大息以谓。悲哉臣遂堕才谀陈谢不及。永沈逆臣之谬而已。以故武家愁叹切于常流。不敢以恨绪介怀。自沥丹悰特修白业。专欲奉祈于觉果遂见建大伽蓝作大佛事。暑往凉来又逢南吕。一十三回御忌忽尔斯临。五千余卷真诠仍旧看阅。加之新开僧堂以安清众。不翅今日一会佛事。尽未来欲奉资荐神仪。4其追修恳切之志偏出君臣不和之中。以此思之可谓怨是为亲媒也。然末运变移三宝诸天亦不奈何。世复骚乱人民不稳。是以今日佛事不如武家愿望。虽然恳志之所之聊表供佛斋僧之仪。仍命小比丘某升于此座举扬宗旨。某内无蕴藉之德外欠颖脱之才。只因宿世缘遇使然。忝沐。先皇仁顾久矣。已迨八旬暮龄自扬再住家丑。此亦前缘之所使然也。寔非聊尔茍且之事。纵虽不受台命卑情宁忍守安间乎。所以不敢固辞出来纳败。伏乞众慈各垂亮宗。恭惟后醍醐天皇德化冥符天选。圣明不辱古风。皇运时至再建一统之洪基。凤历新开重践重乘之宝祚。四夷敛衽万品被襟。将谓尧风永扇而穷。岂度舜日暂出而忽隐。孰思其态度宁谓偶然而然乎。料知神仪假偿浊世业缘早预净邦嘉会。非是圣运短祚之因由。只是众人不幸之标帜者也。果然登霞之后至今世未静谧。缁白之流多是失所。众心攀慕难得而止矣。上来所伸皆是梦中梦事也。纵虽实有既往不咎。况是梦事耶。人间第一轮王亦是梦中之宝位。梵世最高天王亦是梦中之快乐。是故释迦如来弃轮王位入山苦行。其意何也。盖为教人各知无上觉王超越世间尊贵故耳。四部虽异既称佛弟子。其岂不效其行藏哉。恭愿上皇顿转尘机不拘妄宰。速翻业识证得灵知。超越怨亲差别之昏衢优游迷悟一如之灵域。无忘鹫岭付嘱生生保护法门。不动龟山寂场刹刹利济群类。武家奉祈愿望既尔如斯。上皇睿念宁不为之消融哉。所修善根固非轻鲜。诸佛大慈必当冥垂感应矣。若尔则干戈永止四海清平。灾厄咸消万民康泰。武运绵绵永传奕世。愿心浩浩普及含情。
    复说偈曰。人人有个无尽藏。圣贤凡庸无增减。河沙德用尽包容。谓之不思议实相。或现重重楼阁云。或出种种音声海。大千经卷摄一尘。一尘遍在经卷中。一一文字现楼阁。一一楼阁演法门。如是法门不于舌。如是楼阁非造作。今此伽蓝亦如是。大众于中转大藏。伽蓝经卷互融摄。明明弥满虚空界。伟哉出格大佛事。神仪直入如来地。普导法界迷倒类怨亲平等。成觉果佛法王法不下衰。百千万劫莫穷尽。三宝证明不可疑。更为后昆立公凭。

再住天龙禅寺语录

梦窗正觉心宗普济国师语录卷上
_


梦^9□正觉心宗普济国师语录卷中

    住持天龙禅寺小师妙葩编
              

升座
庆赞法华忏摩(香词不录)

    灵光独耀非暗非明。清寥寥白滴滴。罪云素来绝点。忏雪何劳积功。不可以解脱贵乎诸佛。不可以沦溺贱乎众生。释边老子不知事从丁宁起。四十二年东炫西媚。逗到法华会上不奈栓索俱露。却言正直舍方便但说无上道。上是天下是地。唤甚作无上道。七谕玄谈是太虚黼筽。三周妙悟靡不好肉赘疣。龙女脱鳞未足为奇。慢者退席却较些子。只如今日诸仁者修习法华三昧忏涤愆尤。是方便门耶是无上道耶(顾视左右云)露地白牛弄蹄行。雪山步步无间草。复说偈云。人人有个一卷经。古今历落常现前。不是灵山所说底亦非葱岭带将来。荡荡□出思议表。是名妙法莲华经。都无文字可书写。更向何处读此经。忽有宿殖深厚人。当头能信有此经。不可书处下得笔。不可读处鼓得唇。如是书写如是读。无功之功成大利兹功至竟归何处。黄头碧眼也不知(卓□杖一下)。

太平和尚小祥忌请(香词不录)

    诸佛未出世。是处山凸谷凹。祖师未西来。诸人顶天踏地木镜照素面。幸自可怜生。诸佛已出世。横说竖说也是白日点灯。达磨已西来。以心传心大似河头卖水。一家有事百家亦忙。便见行棒下喝竖拂击床簧鼓多少人去。将错就错有甚了期(蓦拈□杖云)看看太平和尚今日在瑞溪□杖头上掀翻先贤窠窟直教诸人知生死祸福总是太平无事时节。诸人还知闏(卓一下云)太平元是将军致。不许将军见太平。
    复举。白水仁和尚因设洞山忌斋。有僧问曰。先师还来也无。仁云。更下一分供养着。拈云。白水和尚可谓报恩太过却成怨。却今若有人问今日设此忌斋太平和尚还来也无。便以一绝古时呈似他。少小离家老大回。齿黄面皱鬓鬅1。儿童相见不相识。却问客从何处来。

性喜禅定尼小祥忌请

    普天匝地恁闏热。富士山头犹有雪。寒中暑也暑中寒。都无一定底时节。倘能于此着得顶门眼。方信法无定相逢缘即宗。便见生死去来安危得丧是自家游戏三昧。有时东倒西擂四海五湖皇化里。有时骑声盖色毒龙行处草不生。成就也由我。破乱也由我。权柄在掌握尘尘建法幢。虽然如是更须知有向上真归处始得。诸仁者要知真归处闏汉不收兮秦不管。又骑驴子下扬州(叙谢不录)。
    复说偈云。一段精明绝名相。古今寥廓独光辉。乃是诸佛出身处。含生以此为所归。非男非女非鬼。左转右转露真仪。谓之摩诃般若力。亦白广大无缘慈。□然超过言象外。大众境界没人知。为君今日尽情说。日出东方夜落西(卓□杖一下)。

上杉法禅禅尼小祥忌请

    拈香云。此香不是人间所有。亦非龙宫出来。信手才拈起真熏满九垓。兹者奉三宝弟子侍中藤今晨伏值先妣法禅禅尼小祥忌辰。借手爇此妙香供养本师释迦如来十方三世婆伽至尊圆觉楞严维摩法华一切妙典迦叶阿难四向四果诸贤圣众文殊普贤三贤十圣诸大菩萨。所鸠善利并用资荐先妣禅尼觉路。伏愿觉灵与法界含情同受真熏共成道果。就座问答罢乃云。妙性圆明离诸名相。切忌白日挑灯经行。灵光独耀□脱根尘。可怜特地蘰目见月。不蘰目不挑灯。生死祸福何处得来。所以道梦里明明有六趣。觉后空空无大千。倘能于此荐得西施拈却。盖面帛元是邻家老母嫫。宝莲未尝陷泥犁。龙女谁言成正觉。玉楼金殿剑树刀山任意逍遥都无忻厌。谓之无为无事大人境界。甚闏五障三从。正当恁闏时修善报恩还有功不浪施分也无(卓□杖一下云)换骨洗肠投紫塞。洪门切忌更衔芦(赞经叙谢不录)复说偈云。十方薄伽梵一路涅槃门。去来非别处缚脱共同源。遍界不曾藏觅则暗昏昏。大而入纤芥细而盖乾坤。与闏照破者谓之大觉尊。与闏受用去乃是大善根。以此资三有以此报四恩。功德没涯量□叹难为言。我今自话堕笑倒铁萢仑。

法海禅师忌请

    拈香云。此香其根广大。竖穷三际横亘十方。其荫洪荒上覆高穹下载厚地。兹者平安城佛心禅寺住持比丘今晨伏值先师法海禅师大和尚三十三回之远忌。借手山僧爇此宝香供养。现座道场当来导师弥勒慈尊现在应□释迦牟尼如来等微尘法界十方三世诸薄伽梵华严般若法华涅槃等龙宫海藏诸部真诠文殊普贤地藏观音等诸大萨埵西天四七东土二三继踵传宗历代祖师先师法海禅师大和尚。所冀香云遍布无边含情咸沾龙华三会之慈雨法海弥深未来永劫遐通天池一派之正流。就座问答罢乃云。威音以前也与闏不添一丝毫。威音以后也与闏不减一丝毫。也不添也不减。空索索赤条条。洗涤而匪清涂糊而匪污。离样离模。□出心识机括。至渊至奥。宁借言诠梯媒。虽然如是。茍能透过荆煳林。处处绿杨堪系马。深玄法门刹说众生说。广大佛事一成一切成。不籍沤和刹刹度群动。毋劳号令尘尘建法幢。山野恁闏告报。诸仁者还知法海禅师冷地听得横点头闏。若也知得。山僧今日不失利。其或未然。真净中才一念阎浮早是八千年(卓□杖一下)复举。耽源和尚忠国师忌日设斋。有僧问。国师还来不。源云。未具他心。僧云。又用设斋作闏。源云。不断世谛。师拈云。耽源和尚不断世谛即得。若是佛法远之远矣。今日丁乎法海禅师远忌。门下高弟同设斋会。且道是佛法耶是世谛耶。三千界外放光明。双六盘中休喝彩。
    
康永改元壬午仲秋初五百钦奉圣旨
庆赞京城东山八阪宝塔(塔中图绘两界诸尊)

    拈香云。此香微尘刹界求难得。大愿海中流出来。爇向炉中恭为今上皇帝。太上天皇供养本地法身法界塔婆释迦如来真身舍利胎金两部无边诸尊三世出兴诸佛如来十方常住诸贤圣众。次伸祝贡梵天帝释四大天王槫桑显化伊势太禅官八幡大菩萨等大小福德一切神祇。伏愿洪慈保持增长彼大愿力诸障消殒圆成此胜善根。
    就座索话。无缝塔里不通一线。佛事门中且容相见。莫有袖中藏漫刺底闏。有僧出众问云。修塔止斧供养择良辰。朝旆临筵山川生瑞霭。人天侧耳请师提纲。答云。日月添光天不老。山川布瑞地无秋。进云。佛事门中还有西来祖意闏。答云。铁牛擎出黄金角。进云。与闏则但见皇风成一片。不知何处是封疆。答云。切忌管里见苍穹。进云。记得僧问石门聪禅师。如何是无缝塔。门云。直下看的当也无。答云。白日打官更。进云。僧云。如何是塔中人。门云。退后退后意在那里。答云。半开半合。进云。学人即今咨和尚。如何是无缝塔。答云。大家在这里。进云。如何是塔中人。答云。当面蹉过。进云。和尚恁闏答话与古人是同耶是别耶。答云。拈却盖面帛看。进云。只如今日庆□浮图莫便是无缝塔闏。答云。就地拾得丽水金。拈起却是新罗铁。进云。庄严既尽善美。供养亦致勤渠。毕竟成得什闏边事。答云。万象随喜虚空证明。进云。不翅学人开瞢昧。普令含识结良因。答云。大商不见小利。又有僧出问云。浮图壮丽周毕庆赞法筵俨然。好是时节。愿闻提唱。答云。既自能如此。我今不再三。进云。一句全提万机寝削。学人犹迟疑。更请垂慈诲。答云。左眄千生右顾万劫。进云。昔年双林传大士旋绕灵塔。七佛前引维摩接后。未审是什闏标格。答云。彩气夜常动。精灵昼少逢。进云。今日八阪胜伽蓝庆□灵塔。王臣归崇人天感动。还有功不浪施分也无。答云。大功不宰。进云。乡谈相似州县不同。昔年底便是。今日底便是。答云。六只骰子满盘红。大都只是见头彩。进云。与闏则古今无异路。达者自同归。答云。君向潇湘我向秦。进云。上来蒙指示犹堕功勋边。如何是向上事。答云。八角磨盘空里走。进云。不因夜来雁争见海门秋。答云。君子不介视。乃云。群生大本诸圣真源。亘古亘今独露独耀。不借伴侣于万法。不昧灵明于诸缘。恢恢焉弥纶十虚。荡荡乎通贯三际。不可以识识。凡庸争得梯航。不可以智知。圣贤亦难钻仰。绝梯航时机路自活。难钻仰处车马潜通。倘能于此承当。触向都无适莫。便见本分地上全开佛事门。佛事门中直示本分事。净秽元非异域。处处举扬祖宗。圣凡同发一音。时时演畅玄旨。正当与闏时且道功归何处天高群象正。海阔百川朝今日法会旨趣无他。只为庆赞此塔婆成就其善利而已。夫塔婆者梵语。此云高显处。亦名功德聚。成就外相以立名。或约内蕴以明义。盖是标帜高显。远望近瞻俱得益。体性融通大功至德悉周圆故耳。诸佛菩萨各各三摩耶形以此为本形。一切众生种种五取蕴体以此为总体。匪啻凡圣含灵能具斯体相。至于草木瓦砾亦受其形容。所以谓之法界塔婆。十方世界弘法利生处靡不建立之。诸圣敷演真诠秘典中皆以赞叹矣。祖师门下别无模样。当头指出个无缝塔。通上彻下间不容发。横遍竖穷杳无见形。性具德用既绝思议。修饰功勋那有限剂。端由叵述梗概在旃。伏惟征夷大将军左武卫将军两殿下。禀英杰于天赋不玷武门遗风。殖善本于夙生相符鹫岭付嘱。左武右文堪为王室机括。内真外俗寔是法城金汤。兹者元弘以来国家大乱。想料贤怀奚有介恶。只是天灾起于不虞伤害人民不□。焚烧舍宅几何。因此恶缘翻发善愿。其善愿者所谓欲于六十余州内每州建于一基塔者也。其旨趣不敢为私家。欲祈佛法王法同时盛兴。其回向亦非为自利。欲济此方他方一切含识。具陈精悃上达。圣闻。其志协睿襟亦同发大愿。乃命主干于武将以成缔构于诸州。或新树营功或重补废址。今此当山灵塔是其一也。因兹数年渐补颓落之积弊。今日特旌供养之彝仪。朝旆临筵为法作证。梵苑添彩令人观光。龙象沓来人天交接。伶伦奏乐足以表世俗谛中有真谛。清众讽经亦堪示真空门里开化门。法会九成睿愿万足。此乃冥显感应之所致也。岂非君臣道合而使然乎。本寺堂头高山和尚发愿修营此塔已迨四十余回。累年兴隆大功并归高德也。今日庆□唱导宁干别人乎。虽然教师自伸谦让之忱遂举山野以代焉。是以叨膺。诏命难为固辞。不遑揆愚蠢出来纳败阙。伏乞众慈各垂亮察。绎夫七百年前灵塔草创之时节。乃是六十余州佛法流布之最初上宫太子建此塔也。大悲愿力深熏群品心。净藏上人之祈此塔也。灵验嘉声普落诸人耳。伟哉斯塔回出常标。外构五重层级内衲三粒驮都。内外相称全露法身之灵场。轮圆具德宏辟秘藏之玄閟。又见奉安两界觉皇四佛尊像。各具五智之深理宛尔斯彰。互为主伴之化仪俨然可见。中心一柱图三千诸佛。边隅四柱绘三十七尊。过现相在彼彼含摄犹如镜灯。横竖无碍重重互融不异帝网。八祖列坐四壁八天围绕四方。当知诸圣诸贤同会常恒谈秘谈玄。何疑善神祇降临日夜护人护法。奇瑞殊特自是集而大成焉。褒美称扬共岂言之所及哉。治承正应此塔屡罹回禄太子愿力坚固不成炉灰。累朝尊崇至今相续。睿信弥笃严饰转新。建久年中镰仓右幕下深生信心特伸供养。自尔以降武家渴仰亦相继。灵塔绍兴未尝休。於戏如来以佛法付嘱国王大臣有力檀那。金言不虚可得而验焉。昔本朝伽蓝兴建此地是为权舆。今诸国塔婆供养此地亦作先锋。由其感应冥符知此缘遇际会。佛法流布既始从此精舍。佛法再兴亦资于此精舍者欤。何育王曾造八万四千塔庙。皆择八祥之灵地以为址基。槫桑国新立六十六个之浮图。先于八阪之精蓝而修供养。乃知此地元蕴八祥之德故自得八阪之名者也。想厥来历固非茍然。教中云。正法住正法灭须以塔婆兴废观焉。既是塔婆兴隆得时。应知如来正法住世。彼法胜寺宝塔去春罹火灾而坏灭。贵贱皆同悲叹。此法观寺宝塔今日遂供养而再兴。缁素靡不随喜。两塔坏灭与再兴示相虽异。诸人悲叹与随喜得益是同。以此思之可谓塔婆兴废俱是佛法流通。所以道。乃至童子戏聚沙为佛塔。渐渐积功德皆以成佛道。童子之戏尚成觉因何况干廷。睿愿武门精诚乎。聚沙之功亦熏善种。何况颁赐田园割施财产乎。然则不用备庆□于多言。偏是仰证知于三宝而已。莫谓塔婆唯兴六十六州。须知周遍法界尘尘广开建化门。谁言供养聊期一时一会。亦当穷尽未来世世常作大佛事。以此鸿因祝延皇祚。金轮统御踵三代之喜猷。宝历绵洪享万年之景运。凭兹善利保裕武门。久佐帝道荣耀传家。永归祖风智才出格。杖其威力护持法门。伽蓝肃静以孽潜踪。僧侣安宁宗猷接贵踵。散厥余熏赈济国土。干戈永止朝野乐清平。灾祸咸消黎庶得康阜。并斯功德回向群生。怨类亲类齐出尘劳。有缘无缘同圆种智。
    复说偈曰。人人有个无缝塔。八面玲珑不覆藏。廓落虚通无内外。湘南潭北绝封疆。卓然独立乾坤外。尘尘刹刹放灵光。着眼看来没形段。没形段处露堂堂。大而非大入纤芥。小而非小裹十方。群生托庇未尝识。今日分明为举场。一塔出生无量塔。诸尘擎出古佛场。好是洪庥莫穷尽。佛运皇基共久长(卓□杖)下座。

觉皇宝殿庆□升座(康永四年八月晦日此日太上天皇临幸)

    拈香云。此一瓣香根蟠实际。荫覆高穹无边德用集在其中。爇向炉中恭为。
    今上皇帝。太上天皇祝严圣寿无疆。洎文武百僚增福增寿。
    次拈香云。此香应时变化。没踪由信手拈来归掌握。爇向宝炉供养。现座道场毗卢遮那如来千百亿化身释迦牟尼大觉世尊普贤菩萨文殊菩萨等诸大萨埵迦叶尊者达磨大师等历代祖师及微尘刹界一切三宝。所鸠善利恭为。后醍醐上皇庄严觉果。次伸祝贡大梵尊天帝释尊天四大天王日月星宿火德星君天界列位诸天仙众地界所属一切灵只水界所属诸大龙王槫桑显化。伊势太神宫八幡大菩萨等大小神祇。普用资熏。同垂保护。遂趺坐索话。祖令当行千圣结舌。唱和门中且容击节。莫有同声相应底闏。问答罢乃云。玄机透脱融万象于目前。至鉴高明会千差于物表。一透一切透。一明一切明。竖抹横该无适不可。左顾右眄克逢其原。不费纤毫广修没量佛事。不动一念普度法界众生。直饶恁地逴得去。若入祖师门下也是阶下汉。直得净裸体绝承当赤洒洒难近傍。世间枢要总不相于。出格风流亦无交涉。更说甚闏广修佛事普度众生。好是无为。无事大解脱门。倘能入得此门。皇家也无为无事佛家也无为无事。一切灾厄不禳自消。万古徽猷不求自备。三世如来共默斯要。历代诸祖亦只端拱小比丘今日奉诏升于此座。难容拱默。且通一线开阐此大解脱门去也鹏弓已挂狼烟息。万国歌谣贺太平复云。妙性明离诸名相。本来无有世界众生。此是如来不欺之语也。既无世界。安有兴亡治乱之为变乎。亦无众生。宁容彼我冤亲于其间哉。虽然如是一翳在眼千花乱坠。此性随缘而现诸名相。名相转变昧却圆明。若是悟达之人安住寂灭性中而起恒沙妙用。随顺世间幻相而利济颠倒众生。不以虚妄转变扰乎其怀。盖其国土安危自他逆顺皆为吾家之戏具耳。迷忘之类不肯信及。蔽无相而为有相。枉妙用而为妄用。是故世间否泰相夺众生。业债相酬旷劫轮回因循至于今日。未来沉溺出脱待于何时。然其流转之相无有实体。如梦幻似空花。若究其本则祸之与福同源。冤之与亲一体。佛祖出兴于世不为别事。唯为令众生悟入此同源一体之域而已。爰元弘以来天下大乱。不翅战场兵卒多殒躯命。至于山野飞走亦罹其余殃。神庙佛堂朱门白屋。或为兵火所焚。或为贼徒所坏。鸣呼灾之害物莫加于此矣。绎其天灾之来历出乎世运之否屯。所谓否屯不从外来。此乃积劫业债之使然也。业债因由亦非他作。只是一念无明之所感也。自非夙植深厚之人莫能知之。或有知而故犯者佛祖亦未如之何也已矣。兹者征夷大将军源朝臣左武卫将军源朝臣真智内熏灵机外发。自怀惭愧欲谢愆尤。具陈丹悃上达睿闻。所伸恳志深协。睿襟。乃奉圣旨于槫桑国中每州。建立一寺一塔普为元弘以来战死伤亡一切魂仪资荐觉路。又历应年中特立睿愿。革此皇宫以作梵苑。奉为先皇严饰寂场。又命武家董其营造。经年未几不日成功。寔是君臣道合天龙保持之所致耳。便见物不终否。恶事转成善事。法无定相逆缘却为顺缘。此所以其祸福同源冤亲一体者也。兵革之乱于世非适今也。上古亦伙矣。原其端绪。或争国祚或诛叛逆。其中一负一胜只是增业增冤而已。未闻转恶缘而为善缘如今日也。宓以佛化之行未有出乎茍且之中。其必得处待时而兴焉。畴昔嵯峨天皇御宇有慧萼上人。奉□渡于大唐流通佛法于本朝。参盐官安国师信有教外玄旨。乃请其会下上首义空和尚来于本朝。□以东寺西院为安下处时时召对凤阙。于时皇后宿植开发一面契悟。乃建精舍于此嵯峨以号檀林。请彼禅师住持。檀林寺内有十二院。皇后居其一院。因称檀林皇后。其事具载石碑而在东寺。其碑表题云。日本首传禅宗记。然禅宗兴行未得其时。皇后登霞之后。檀林精舍渐渐荒零。或为郊芜或为民居。嵯峨圣代已后迄于四百载禅院聿兴。谓洛之建仁东福相之寿福建长是也。自尔以降大小禅刹遍于天下。七十年前。后嵯峨院卜皇居于此地。乃是檀林地一院之故基。也龟山法皇亦相继以为行官。其内有寿量院。他南禅寺僧二十员而安此院。今之法堂所在便是寿量院之旧趾也。是知此地将兴大丛林而豫有斯兆矣。遂见又革此行官作大伽蓝。禅宗首传本朝则此地为先锋。禅宗旺化于世则此地亦为殿后。此乃得处得时以兴佛法之验也。理自昭著其谁疑诸。本寺修营已及太半。朝延睿愿必当圆成。山名寺号未揭牌扁。今上皇帝先深宸笔。佛殿法堂署额。左梁右欐志文。以至联芳洞鉴之表题并是太上天皇之奎翰也。圣志恳诚斯彰。祝宗光幸可见。熟思此伽蓝之兴建偏起乎大乱之因缘。其岂非明王贤臣外逆内顺相为表里扶竖宗猷者。恭惟太上天皇善因冥熏。圣德显布膺神符之箓受天授之图。以理考之则非先皇之贵裔。以义思之则犹继体之副君。因兹今月伏值。先皇七周御忌。今日俨然。临幸当山。特命小比丘升于此座庆□精蓝。奉为尊灵庄严觉果既尔叨膺开山。不敢自揆鄙野。举扬正法上答。洪庥。得复请诸龙象同作证明。供佛施僧及乎诸山看经诵□转乎全藏。大赦囚虏出囹圄免苦楚。特命伶伦翩霓羽奏箫韶。岂止一狱囚者乎。法界含情同出樊龙。宁限四部伶伦乎。山河草木齐起鼓舞。真俗互融事理相摄。以此供养三宝。供养中之最土也。以此庆□伽蓝。庆□中之纯真也。加之龙驭入山法筵添彩。台旆列砌众会观光。显而所见尚非言可陈也。冥之感应奚有不然者哉。天龙云集贤圣光降证明今日佛事不言而可谕焉。法会彝仪既是尽善尽美。所裒鸿业当知无量无边。旷劫业根亦应拔出。矧是元弘以来愆尤乎。无始积妄尚可消融。何况一旦介尔情执乎。恭惟后醍醐上皇天选凤质物外神标。德盖二仪明并两曜。或藏或否。随缘玄化难知。是圣是凡。出格高行莫辨。只因睿运不得于时。遂见仁风欲扇而止。呜呼乔岳之仙长逝。茂陵之驾不还。尊仪已入大乘之法社。胜趣何拘小节之幻缘。假令在轮王位七宝丰饶。争似证极圣身万德圆备。恭愿神仪径登觉殿开业障本空之门。常棹慈舟游冤样平等之海。无忘鹫岭付嘱建法幢于尘区。不动龟山寂场济群类于沙界。战卫伤亡幽魂新□齐蒙巨益。昏衢迷倒含识贵贱同入圆明。更冀履兹以往至于未来。兵戈偃息寰宇康宁皇祚延洪锡天下之大庆。营门繁衍护法城而永隆。上来所伸情旨并是诣实供通。万象证明太虚保任。
    复说偈云。一茎草上现梵刹。一处才现处处现。一梁一柱遍河沙。片瓦根椽含法界。法界诸尘亦相相摄。无坏无杂无挂碍。帝网交罗互庄严。微妙壮丽自圆备。一多大小泯其量。广狭中边谁敢论。伟哉此个胜伽蓝。永劫俨然不可废。无边诸佛诸圣贤。光严持住在里许。人天鬼畜诸群品。贵贱冤亲共一家。寂灭性中无对待。安有业债互相酬。人人同入光明藏。刹刹恢开无碍门。

升座
拈香
达磨忌

    谩破六宗水不洗水。主张坚白理论刚道单传玄旨。嵩山冷坐九年之弓引得见孙奕世之累。我今只谢其无恩不敢望其得髓古柏一炷价千金。莫比神光断只臂。
    壁观九年露拙呈丑。只履西归贼无空手。改头换面伎已穷。三十六路不如走。葱岭尘尘现前。少林处处繁茂。恶迹卒未消。累及千载后。兜楼一炷分恩怨。半是香兮半是臭。
     鲸波万里冒崄。西来意趣难解举世疑猜。震旦河头担水卖。槫桑平地起骨堆。千变万化满面尘埃。只履归西竺全身现九垓。少室溪前兮月明雪白。片冈山下兮叶落花开。慈阴恢恢亘今古。后昆往往自张乖。我此瓣香是官货。莫谓今晨设忌斋。

圆觉开山忌

    搅动龙渊水槫桑震雷霆。电收四十年遗风转更腥。这般恶□掩不得。咸言圆照有宁馨。是怨是恩吾不识。兜楼一瓣寄玄冥。

一山国师忌大云庵请

    图成砌下一池水。饤出檐头数簗溪。好个天真法供养。今晨何事大家匆。恭惟前住当山。
    □谥一山国师大和尚。其智自游刃。其辩孰婴锋。内之与外相应。宗之与说兼通。峻机踏玉山之顶。妙用移顽极之风。震旦扶桑两处成龙。国师名翼翔十方空。曩时命我侍巾瓶。三唤声里虚睡困。三十年来未消此恨。远忌斯临谁分恩怨。高弟相共借他手而拈自香。南禅也是纳公税以当私献。且道如斯供养还有酬慈荫分也无莫怪香烟一缕微。大云元起于肤寸此个一物先地先天都无今古之相。岂为阴阳所迁。前住当山□谥一山国师大和尚昔大唐求此物。得之于玉凡溪前。一生受用毋固必。千变万化只随缘。七处住山去此作疗斧。万里渡海来以此作铁船。对君王谈玄则是为广长舌。与衲子垂手则是为恶辣拳。归寂之后十三回。秘在家中作青毡。今日远忌斯临。门下高弟又拈出之用作一瓣香。爇向炉中上酬慈荫。还有为先师报恩分也无(插香云)不用巴陵三转语。借婆裙子拜婆年(就玉云庵)。

佛国禅师忌

    荆煳满地。吾也未窥师之藩篱。白浪滔天。吾也未见师之灵骨。曾无慈训启蒙只遭怒骂呵咄。打初一步已错。开眼堕他窠窟。今朝既往不咎。随例设个忌斋(插香云)从前怨恨百十绪。和此是瓣香当下灰。
    先师三昧南禅不知。南禅三昧先师不知。平折一条路东西各背驰。尽谓养子不及父以致家门一世衰。诸人茍能恁闏批判去(插香云)我此一炷香功不浪施。债有主冤有头。先师好釆接我。无端结得怨仇切齿悔责。覆水离收一不做二不休。今朝又爇此兜楼。

元翁和尚尽七请
    
    此香生育不藉二仪。根苗自压群卉。失之则昧却五分法身。得之则熏成一切种智。伏惟前席南禅元翁和尚既得此香夙熏平生志操拔萃。遂见德馨日新乃为王臣所贵。扶此先师门庭嘉声浩浩不坠。慧林亦得此香些子熏力与元翁受用底连枝同气。有时藏之丘壑共守寂寥。有时卖之街衢各求小利。此老奄然戢化权。中阴已迎尽七忌。谨爇兹妙香。供养现座道场圆通大士及无边尘刹常住三宝果海贤圣。所鸠殊勋资荐尊灵增崇品位。且道寂灭性中增崇什闏位次(插香云)树凋叶落天地秋。谁见春花开确觜。

为耕云和尚

    胸次汪洋举措超轶。禀风度于松源之的流。丧尘机于大通之密室。一时名望山岳凌空。两处化权雷霆惊蛰。此是耕云和尚平生受用三昧也。只如末后道一失人身万劫不复。诸人向什闏处与此老相见(插香云)相见不相见只消一炷香。

为师叔孤云西堂和尚

    大方无外大圆无内。出格举措宁有对待。平生蕴奇智圭角不彰。灭后丧全机灵光何昧。生处示灭。仰山当年致寂寥。灭时有生。临川今日自庆快。庆快与寂寥大虚着五彩。转换句子如何话会(插香云)碧天万里一孤云。变作香云覆沙界。

恭为龟山圣庙

    圣驾去后山幽洞深。旧日祥云犹未散。今朝甘雨洒寒林。恩泽滂流及纤芥。柏根一片价千金。

为全璧首座(罗难而卒)

    生涯丧尽始为自便。转身一路东边西边。眉间挂剑时节直得血溅梵天。莫谓是偿宿债。须知全璧而还(插香云)今日与他添意气。薰风吹散博山舗。

上杉道果禅门尽七请

    此香无根之根深盘。金轮际也非其限。无荫之荫广覆。太虚空也推其包。以一切功德为枝条。以无边法门为花果。净秽刹土藉此为基本。凡圣含灵谁不托庇庥。价直不用贵贱之商量。馨香岂干沉檀之品藻。于兹日本国相州镰仓县居住今月今日伏值先考尽七之忌辰。特爇此宝香以供养十方常住一切三宝。所鸠功勋并用庄严报地。伏惟气韵温和风釆□淡混俗而抱道。可谓雪后松操。在欲而行禅。固是火中莲华。其德可人。迩观遐听皆称善。其行超格。出生入死如优游。处世五十三年。钉云系风。归泉四十九日幻收梦破。且道即今在何处(拈起香云)于引看取。体露金风。其或未然。树凋叶落。
  
冷泉黄门月岩居士梦作一首歌告旧友愿为我作善因数辈相率设斋会请

    此香无住为根本梦幻作枝条。将谓不牢固劫火莫能烧。兹者(某等)借手爇此宝香以供养(云云)伏惟(某人)曾寄梦形于贵胄。歌仙名望属南柯。灭后青黄已三周。梦里恍乎呈素面。灼然梦中梦又作梦中吟。旧知遗眷闻而怅焉。今日梦中成于嘉会。乃修梦名佛事救他梦中沉冥。特命梦□野人谩说此寐语。正当恁闏时还有寤底消息也无(拈起香云)由来斯义甚幽深。弥勒大士也不会。

前赞州太守观公大禅定门忌请

    此香无根兮得活离地兮不倒。臭中香香中臭。佛祖也难品藻。于兹所冀觉灵与法界含识同受斯妙熏翻业根而作善根转恶果而成觉果。伏惟翳花结果五十余年。太虚相貌绝今古。水月掩光一千个日。本分精明无变通。生从何处来人木托出。日中斗死向何处去。玉象踏翻镜里空。福录灾殃皆为戏具。四生三有不是樊笼。尽谓长逝没踪迹。谁知遍界露真容。将此阴德付贤裔。高门岂肯仿于公。

上杉武库禅门忌请

    此香大包太虚细入纤芥。臭则臭于莸草。馥则馥于沉檀。诸佛以此为道树。成正觉于其下。列祖以此作心华。流宗芳于无穷。伟哉此香。钻仰不及。若凡若圣谁不受恩。今日所资觉灵平生游心乎祖苑。能顺者个而深信根。末后殒命乎战场。亦藉者个以增声价。死生既自如此。罪福那有差殊。于兹令子中书受此熏力不失孝行。今日丁一周之辰谨爇所冀觉灵无边业种一时焦枯。本地风光当处成现。乃子乃孙荣昌不绝。或亲或怨利济无休。

野州禅门逆修请

    春至百花开拆。者个不改素容。秋来万卉凋零。者个亦无变色。净秽器界以此为基。佛祖化仪悉承其力。失之则二利俱失。得之则一举两得。兹者获报缘于浊恶之时积罪业于迷昏之域。自惧当来苦果预修灭后善根。特借山野手虔爇所冀仗圣力而资凡力。拔业根而为善根。真熏通实际。弥天衍尤顿尔消除。妙利答洪庥。出世资粮俨然备足。现当相续余裕无穷。冤亲平等济度普及(插香云)即今已是立公凭。永劫何妨成巨益。

为觉照禅尼请

    者个烂木柴能为万象主。价直无定度。熏成只随缘。在僧家则为解脱之香。在世俗则为资生之具。于男子则谓之乾德。于女人则名为坤仪。兹者虽赴战场抽汗血之忠。特就本寺旌沥心之孝。遥借山野手。虔爇伏愿懿灵以此为器仗永截积劫业根。以此为资粮早登无生觉路。余裕绰绰孚祉后裔。洪熏绵绵赈济含情。且道只个一瓣香为甚成得大佛事(插香云)六月卖清风人间恐无价。

为妙印禅人请

    此香能为万物本根。不干四序青落。人人曾无缺余。只是受用不得。今日拈出奉献三世如来十方贤圣。没量供养绝能供之相。真个纳受无所受之心。好是善根出思议。须知熏力亦广大。以此资妙印禅人觉路。资也非资。以此济尘沙法界迷流。济也非济。正当恁闏时且道成得什闏边事。大功至德无人识。只见炉中一穗烟。

为上杉中书禅门请

    (某处)今晨伏值捐馆以来百日斯临。特爇五分法身之香以灰多生染爱之业。伏愿此香本有众德云彰无限真熏不坠。出生无尽广大之妙供。奉献虚空法界三宝境界。演畅最胜甚深之法句。启迪微尘刹土一切含生。凭兹善利资觉灵。旷劫业债一时灭。不翅余熏庇家眷。法界迷流同得益。莫言此事难保任。万象森罗齐证明。

清拙和尚遗书至

    四七二三传此香。辽天高价绝商量。既是一花开五叶。东西何处不联芳。伏惟前住龙山清拙大和尚。祖业相承传此香。馥郁家风满大唐。化导缘兮毋固必。怀此香兮到扶桑。普天凝瑞气。四众沐恩光。莫言灭后无消息。遗熏余烈遍十方。老拙亦有此香。拈出以献寂场。莫是河头卖水闏(插香云)已殿不缩家丑外扬。

奉为征夷大将军预修

    此香先天先地离名相。不为荣枯变素容。信手拈来归掌握。无边功德在其中。兹者征夷大将军源君预惧当来苦报逆修灭后善根。始从中阴终迨远忌。逐一作佛事至诚自回严。乃以今日当于一十三回之忌辰。特借山野手谨爇此宝香供养周遍法界摩诃毗卢遮那如来所冀七分全得之功便见速□。万德本圆之理亦自现前。此世福寿保安。固藩垣于营门。来生愿望圆成。播赈济于法界。伏惟殿下乘大愿力秉轴槫桑。现宰官身顿辔祖域。既游祖域奚入迷乡。幻忘无实。任他片云点太清。灵光独耀。不妨一月印众水。过现罪性求不可得。未来丛债有何所酬。赤条条空索索。虚空突出那吒面。万象全提活脱机。机先一着无标准。佛祖当头眼似眉。正当与闏时向来修善功归何处(举香云)三千界外放毫光。双六盘中休喝彩。

拈香

小佛事
慧林寺释迦佛安座(拈华微笑像)

    大法元无可不可。圆明门户绝关锁。三贤十圣竞迁乔。也是空花重结果。恭惟本师释迦如来大和尚。其兹也至矣。法界含识咸受庇庥。其德也大哉。无边虚空莫能包裹。不动寂场赴鹿苑。天魔外道自负堕。东倒西擂五十年。到处称尊。横说竖说三百会终无口过。末后拈起一枝花。百万大众看不破。与闏体裁可谓事起丁宁。没量大人不敢为之陈贺。诸仁者还知我世尊别有个本分底三昧闏。当轩大坐峭巍巍。迦叶亦只得半座。

临川寺普贤安座开光明

    一椽才动大千收。片瓦包容靡不周。当下圆成华藏界。莫将金屑着双眸。恭惟三曼跋陀菩萨摩诃萨埵。证入不假修持。住处不依国土。一毛区域浩旷。善财未见封疆。十种愿海汪洋。诸圣咸让广大。分身如月不知多少影。玄辩泻瓶。岂止二千酬。诚哉普贤之称。所称匪谬。伟哉大士之德。众德攸裒。兹者蘰聚微尘露现清净尊像。袰却一草落成圆融道场。弄假象真。全具天然态度。即事显理。寔非世谛戏论。须知藉此小场以庄严恒沙之梵苑。何妨散此一像而随顺万品之众生。诸天诸神皆悉承灭。内外冥资人法。乃佛乃祖互相戮力。东西密付(祖师堂额)宗猷。慈风荡荡扇无时。鸿业恢恢播累劫。上来特地庆赞都是化门苴余。诸仁者还知大士顶门别有正法眼闏。即今分明点开去也(以笔点空云)毫头点出大光明。凡圣含灵同一眼。

天龙寺三圣安座

    妙性圆明绝变通。恢恢包裹十方空。无边德用无边智。尽在众生方寸中。恭惟摩诃毗卢遮那无上世尊三曼跋陀大士文殊师利菩萨。从无相中现不共相。如然大智非暗非明。法尔真慈无适无莫。互为主伴以表事圆融之仪权示中边。宁堕升降差别之域。懿哉如来境界超乎浅识商量。万象森罗靡不三圣。群生伦类皆具十身。赤条条明历历。昔年掩室于摩竭。今日开门于本山。古今无两般隐显同一座。诸仁者还见此一座子闏。薰风自南来殿阁生微凉。

三会院弥勒安座

    大功元不藉安排一户才开万户开。刹刹尘尘是□率。下生莫谓在当来。恭惟弥勒菩萨摩诃萨埵千尺尊躯光艳法尔圆备。万德妙相秀媚集乎大成。垂慈出于无缘。梅哆唎耶之称聋聩也悦耳。布德遍于法界。阿鞞跋致之用阐提尚倾心。受补处记且约一生。转不爱退轮焉限三会。传闻因地观楼阁坏而发大心。不知今日见宫殿成而生何想(曲躬深揖云)良哉大士处此中。指示人人同一座。

南禅为大光国师入祖堂

    去来不见踪。出没作何象。一段大光明今无两样。伏惟前住当山。□谥普照大光国师。去就轩蛯操履清爽。匪以光华介怀。只将□晦为望。一时应世利锥出囊。两处住山疗斧在掌。大应室中曾登选佛魁科。
    皇帝陛下□谥国师金牓。便见少室灯光增炽增联。虚堂门户愈高愈广尽。谓去年摄化权。谁知今日露真相。真相既露。还见此老安身处闏(举起脾云)公凭皎然勿生疑谤。

太平和尚正统庵入祖堂

    祖林翘经楚结果不待霜露。天产精金致柔岂假煆烹。可谓越格梭流寔是克家正统。平生历迁数刹。缁素竞托庇庥。未后踏破十虚。佛祖罔见踪迹。毕竟那里是此老安身处(举起牌云)太平无象无不象。地狱天堂建法幢(辞世颂云.末后一句向下文长.处处无踪迹地狱与天堂)。

南禅为双溪禅师入祖堂

    慧日分辉照瑞龙。双溪春色压众溪。流芳千载至今日。五叶花开又一重。恭惟前住当山□谥双溪禅师大和尚。智游象外妙契环中。续圆照之灯焰。蹑圣一之高踪。遐迩归德彩魔外怖机锋。脱略先辈坏模单提独弄。掀翻今时窟宅发蔀击蒙。此是双溪禅师平生操履底。诸仁者即今还见其真相闏回机转位无人识。寂灭场中振祖风。

孤云和尚正脉庵入祖堂

    是凡是圣本来空。出没何曾有影踪。若也拨开盖面帛。色声丛里见真容。伏惟前住乾明山万寿禅寺孤云和尚大禅师。胸次无煳语言藏锋。其才寔为翘楚。其智亦非阘茸。嘉名飞四远秀气薄苍穹。佛光余辉灿灿乎续焰。龙渊正脉滔滔乎流通。可与先辈并德。堪为后昆启蒙。建化门中且作此说。老师分上未足为崇。诸仁者还见他真实安身处闏只个公凭没囊盖。不妨奕世继宗风。

多宝院钦遇  后醍醐院圣忌奉安御座

    万法从来在寂场。冤亲荣辱绝封疆。良哉斯理自昭著。佛运皇图共久长。恭惟。后醍醐上皇。世表风釆天选俨姿。明并两曜德动二仪。致否致藏人毋测。是凡是圣谁敢窥。莫怪仁风欲扇而止。须知帝运不得于时。仙梦已破何拘小节妄缘。御忌斯临忽届大祥历数。遗臣各摅恳诚。胜善奉资觉路。假令在轮王位七宝丰饶。争似证觉皇身万德圆具。从前毒药变作醍醐。旷劫无明翻成正悟。诸仁者却今还见上皇真实登极处闏(捧御牌云)是法住法位。世间相常住。

无量寿院为佛国禅师入塔

    出没随缘即是宗。大人到处有灵踪。良哉遍界无私句。万象森罗不患聋。伏惟前住建长□谥佛国禅师大和尚。智超物外妙契环中。大用难量横该竖抹。峻机圆转八脱七通。未示寂前处处露灵骨。已归真后尘尘现真容。隐显无空手说默藏锋。好是一着子化权莫有穷。诸仁者还见先师真相闏(俣掌低头云)今日割豁开无缝塔。未来尘劫扇门风。

挂额御书佛灯国师

    佛佛传灯至此时。屡生自昧不曾知。宸毫点出本光瑞。万象忻然斋展眉。天真八体固非鸟迹所比。奎画一爻宁以龙图为基。灿然无字之字。珠玉也须让彩。焯尔无明之明。日月犹似有私。便见刹刹皆皇化尘尘是国师。其或未证据。切忌向外窥无缝塔前高揭示。分辉续焰莫穷期。

为从上座火(溺水而死)

    衲僧行履都无顾藉。直投万丈深渊吸尽曹源一滴。莫是他安身立命处闏(掷下火把云)从来死水不灭龙。又拏火云轰霹雳。

为调上座火

    无识马可调无妄尘可拂。生死涅槃只消一咄。若是伶俐衲僧。焉恋旧时窠窟(掷下火把云)火把蚫跳上天。遍界臭舗蓬□。

为杲藏主火(辞世颂云.生前死后自西自东.一回转步八而清风)

    日升木上则谓之杲。日沉木下则谓之杳。一轮才现明昧亦兆。便见东西南北区分生死去来纷扰。一回转步起清风。也是外边打之绕。大众还见衲僧真归处也无(掷下火把云)焦尾大虫睡火中。木鸡夜半报天晓。

为远上座火(夏中)
    
    护生须是杀。杀尽始安居。杀他也要还自杀。自杀方堪赋归欤(远上座)欲会个中意。铁船焰上浮。

为自防藏主火(夏中)

    德黜奸人礼防君子。衲僧坐断十方空。佛祖也不能摩垒。安居限内离位转机。生死关中谁问可否。如是如是不是不是。蝍蟟火里鸣。惊起大虫睡。

为万寿玉溪火(本居律家)

    动青不妨游物外。去来都是付环中。有时独唱还乡曲。桂毂推秋碾碧空。共惟前住万寿玉溪和尚。神机卓迈气韵粹和。不顾萤火自耀之光。直续祖灯广照之焰。喜得正统门庭有栋有欐。乃见乾明山里为雷为霆。此是玉溪和尚平生行李处。尽情说破了也。还见此老今日为诸人示大人相闏擘破太虚呈面目。丙丁童子笑柴崖。

为妙镜监寺火

    妙中□□中妙。两项俱萤除破镜不重照。世间出世间一了一切了。左之右之□出物表。直饶恁闏逴得行也是外边打之绕。且作闏生折合去三脚驴子弄蹄行。丙丁童子拍手笑。

为海禅人火(夏中)

    杀尽众生始安居。勤来犹有己躬在。直饶丧却己躬。未免堕在毒海不拘法岁制禁瞥尔超升象外。莫是他真实安居处闏(掷下火把云)火星迸散三千界。

为眼都寺火

    五十九岁蝶梦悠悠。一朝忽打筋斗。更无踪□可求。好个快活时节知是般事便休。且道休后又如何(掷下火把云)赤眼撞着火柴头。

为智德侍者火(夏中)

    机智忘于内德用彰于外。死裤生衫着脱无碍。直饶与闏荐取。未免坐在阴界两度三回呼不应。乃知入火生三昧。

为助侍者火

    衲僧行藏都无标据。左出右没不借资助。一段精明到处昭著。禁足安居煳林坏絮。助侍者那里去(掷下火把云)三唤机前出梦乡。大火聚中堪避暑。

为普要禅人火

    梅霖乍晴普天催热。要径消息分明漏泄。寒暑迭移一字不着划。生死交谢八字无两两。别别木人火里嚼舻雪。

为不二禅人火

    透出生死窟宅入得不二法门。若是伶俐衲子。不向这里垛跟。天堂地狱到处称尊。即今向那里与他相见(掷下火把云)大火西流去。爽气满乾坤。

为上杉法禅禅尼火

    生也如是死也如是。夜壑舟移未□变异。伏惟新圆寂(某人)寄生于尘世而信活祖之禅。受形于女流而负丈夫之气。今日奄尔既归元。平日嘉声也非美。真实落着处毕竟在那里(掷下火把云)火官头上风车子。

为忍浴主火

    妙触宣明悟水因。虽然证忍未为亲。若也祖师门下客。更须火里浴全身。

为摄津洒扫禅门火

    风清月皓秋光好。雾敛天晴爽气浮。寂灭道场只这是。何须向外觅归伏。伏惟禀业文士辅政武门。寄身宰官醉心祖道。可谓一举两得乃是末运上流。五十三年幻梦已破。四生九有业缘何拘。玉象踏翻镜里空。新罗夜半日头出。如是快活底时节。火里莲花遍界香。

为寂监寺火

    诸法从本来常自寂灭相。春到百花开黄莺□枝上。寂监寺还会闏。会则左眼半斤。不会右眼八两。毕竟如何折合去。三脚驴子弄蹄行。丙丁童子笑拊掌。

为解副寺火(夏中)

    不待解制脱裈行脚。幸有自己库藏。何妨到处开却。直饶恁闏去。也是路途乐。毕竟作闏生(掷下火把云)红炉焰里重烹锻。铁牛擎出黄金角。

为镜监寺入骨(夏中收在壶中)

    镜像生涯都丧尽。赤骨骨历地露天真。曾无佛法气息。宁染世间埃尘。正当与闏时。何处若浑身。壶中日月与常异。何必安居限九旬。

小佛事

佛祖□

出山相

    入山出山。兽心人面五十年。开货铺只解和麸粜读。

用禅人画一圆相求□(上有云下有水)

    毗卢主法身师。离名离相。匪尊匪卑。逆浪洄漩而未尝没溺。痴云叆叇而转见光辉。释迦弥勒是他奴。毕竟知他是阿谁。放一头低示此相。桀犬吠尧一任伊。

释迦

    西天老比丘只做此面觜。特地出世欲何谋。解道未尝说一字。如是如是不是不是。普贤跨象王。文殊骑师子。

观音

    岩崖岌岌沧海悠悠。圆通不会圆通境。灵禽啼在树梢头。
    石涯波縠皱瓶里柳丝柔。被人唤作圆通境。可悔当初误入流。
    三十二应突孔席。慈力不及处独闻瀑声激。

达磨

    少室溪前九年瞎睡。开却眼来犹寐语。乱道神光得吾髓。

维摩

    丈室恢开不二门。无端惹得铄金论。虽然一默塞众口。彼上人名今古喧。

无准和尚(虚堂偃溪入室)

    龙渊无风起澜。青天雷轰电掣。惹得两滴虚堂檐溜萧萧。又闻水激偃溪湍流沏沏。从此凌霄溪顶路。多少行人堕覆辙。

又(半身)

    祖门间出混□迷津。无德之德耸动天人。不说而说雷霆在唇。龙渊火发分文武。跃者靡非烧尾鳞。五十世中大知识。未尝容易现全身。

佛光禅师

    机用雄毅菸菟有翼。支那一天无地收他。扶桑阖国摈他不得。荣之而匪忭辱之而匪恧。致柔则魔外也弗相谁何。致刚则佛祖也难为抑勒。好釆接人碜心奚匿。自灌龙渊水到处滋荆煳。拈起龟毛意在何。不是河南便河北。
    河目山眉木舌铁觜。接佛国而破家。搅龙渊为恶水。平生举措没人知。刚道舍利包天地。稽首这般不唧□。堪与儿孙添意气。厉而太温坦而太崄。披襟也岳盖海涵。垂手也星飞电闪。不可以贤褒不可以愚贬。放打无味之谈。焉顾斯言之玷。大元三尺剑谩斩劫外春风。槫桑一掬灰再辉文武火焰。没踪□处现半身。脚跟汗臭难遮掩。

佛国禅师

    者老汉太孤崄。钻仰无门不缁不磷。唇吻中藏虫毒乡。竹篦下设长蛇阵。家法无恕容佛魔俱斥摈。高门阴德不争多。自有青山传后胤(元翁请)。
    火鼠匪烧舻蚕匪湿。物有天产德不是借修习。老师蕴什闏德只解随时坐立。菩魍萨魉毁□不及。哂之笑之百步五十。祖庭祖庭德已遗。兮不可拾尽大地擎出个高溪。仰之无见顶。尘沙界都卢一佛国。描之不似伊。即今图画得底不知是甚闏姿留与人间且证龟。
    这老古锥无翘楚姿。口中惟一舌眼上有双眉。云何声价播天下。路上行人口便碑。
    逢强即弱逢卑即尊。是凡是圣叵得而论。佛光错做瓜瓞梦。惹得时人胡乱原。
    此老无定姿遍界为胸次。嗔时与万象俱嗔。喜时与万象俱喜。是圣是凡不可品量。在前在后莫能瞻视。当年错见老佛光。大鹏飞入醋瓮里。从兹名翼落人间。描邈多论似不似。我今为□不觉颡泚。
    狼毒介怀龙泉在舌。五据名蓝人天冤结。灭却圆照正续宗漏逗佛光锁口诀。末后打筋斗风雷动尘刹。更有一德□不及。分付太虚横竖说。
    圆照正续孙佛光宁馨子。唇有雌黄胸无城市。三尺竹篦不打痴呆。五处陷□只擒虎兕。我今蹉口扬家私。恐是人窥蜂桶里。

仁山大居士请

    精神可掬眼盖乾坤。横挥竹篦佛祖不敢摩叠。曲垂只手缁白竞而趋门。者般风度难为隐。分付仁山荫子孙。

中溪和尚

    势俨气柔神清貌古。生机迅捷旋岚过空。黠慧高明杲日亭午。不向人前卖青毡。天目山巅打毒鼓。栖迟知足一庵嘉声自喧寰宇。显面匪混世尘。隐而匪闭门户。德覃于异邦。闻名犹会晤。矧乎大元国里王臣也服风度。非是侥幸而然。道香生于煨芋。□号佛慈圆照广慧禅师。其谁诬以铁炉步。
    
太平和尚

    才智翘楚风度轩蛯。行己则毋固毋必。为人则有柔有刚。法乘輗6祖门欐梁。革佛光之辙证佛国之羊。尽谓此老匡徒止于三两刹而已。不见道处处无踪□地岳与天堂(二句乃辞世颂)。

天目高溪禅师

    震旦里生此魁。仰山化育更换骨来。心肝浑是铁操履不混埃。内秘广大慈悲。贤愚咸托庇。外现忿怒相貌。佛祖亦须望崖。踞师子岩三十岁。哮吼之声遍九垓。

灵山和尚

    胸无畦畛眼盖虚空。浮华不介视枯淡为家风。仰山山下一点水墨。槫桑震旦两处成龙。易地震雷霆龙渊通海东。没量化权戢不戢。灭后舍利露灵踪。

元翁和尚

    此老气韵轩蛯智才秀出群汇。或幽谷或丛林与我相从久矣。隔生三四年颜貌犹如视。今对兹像也太相似。异中同同中异。莫言图画非真仪。本来面目只这是。
    见乎德人容貌自然令人意消。试对此像子细看。称□不用舌头饶。
    
前住理智光院月楼律师(礼师受衣钵)

    标致爽迈蕴藉汪洋。学教而不堕兔7。护戒而不执萤光。匪啻舌头翻巨浪。自知言外有玄纲。律虎之名飞于远。莫谓无翅可翱翔。

土岐伯州禅门

    禀天赋于勇士气韵不可凌侵。本地灵根匪朽祖门信种甚深。外逞汗马势内绝败人心。布其阴德庇家裔。个个膝下有黄金。
    良哉这老居士。武德不辱先宗更有潜行密用处。不离欲俗体现僧客。
    
备州卓然禅门

    卓然气宇混尘乡。竖起娘生铁脊梁。是俗是僧没人辨。火中莲□吐馨香。

妙空大□

    赋性贞白脱得世尘。左转右转非鬼非神。坤仪表出普恩力。后裔流芳亿万春。

觉雄禅师

    胸次容群象眼皮盖大清。风釆质朴无将无迎。五据名刹匪沽嘉声。不设陷□而陷虎兕。不把钓竿而钓鲲鲸。垂手接人令证大觉之觉。续灯照世乃是无明之明。吾曾受业于会下。只恨机缘缺圆成。今日拜慈像倩毫投寸诚。更有□不及处付在弥勒下生。

自□

南禅元翁和尚请

    兽心人面智薄行□。顶门不亚眼肘后不悬符。好个娘生三昧落得天选一愚。长老长老莫讶吾无跨釜之作。先师折脚铛子须相共扶。

满翁庵主请

    渠似吾而非吾。吾非渠而相似。不要打杀老僧。何须烧却帧子。景与罔两一马一指。满翁满翁。他时有人若问我真形。报道颔下眉尾长尺二。

一溪居士请

    这田库奴形丑心愚。其丑也者画得大似。其愚也者固匪可图。莫谓丹青无妙手。佛祖亦难以名摸。借问一溪居士拟向何处见吾。

大判事请

    咄这没刀刀汉禀赋性于愚鲁。举措信彩不拘规矩。坐曲彔床无所成。刚道市中田貌虎。只将此破生涯扶起泼天门户。

禅人请

    这国贼无面目。有时把缆放船。有时骑牛上屋。提疗斧而不解住山。握竹篦而不知背触。呵呵呵。茍不自□谁□我。
    全假全真水银阿魏。品藻在傍观。都不干吾事。
    眉底有眼鼻下有唇。好是娘生三昧力。困睡饥餐不倩人。
    通身无影像。图个什闏来。若能觑得破。确觜放花开。这骨律锥老而益痴。百丑千拙甘分过时。菲谓无仪可则。堪与善人为资。
    我无影像绘个什闏。一时风流万世蘒??。
    本质尚如幻。影像是何容。欲见我真相。擘破太虚空。脚跟下事难可指陈。建化门里且露半身。
    眉底有眼鼻下有唇。娘生面目分明。莫言唯现半身。
    赉都寺梦与师相见图其所见像求□坐盘石倚古松。不是凡相不是圣容。都寺都寺。莫见吾于寤寐中。

圆相中

    元是一精明分为六和合。不是混融亦非驳杂。全体现成千重百匝。毕竟如何分□。一任傍人誻誻。

自赞
偈颂
客中偶作

    荡子生涯无贮畜。山云溪月是青毡。东西白踏一条路。不在途中家舍边。

寓居聚落

    寓舍嚣尘昼掩关。市中买得沃州山。娘生口里不含血。挂在乾坤宇宙问。

佛成道

    冷坐六年蛇入筒。刚将舻雪当家风。临宵觑得虚空破。惊起明星藏眼中。
    太平和尚来访不值翌日惠偈次韵以谢。
    不容佛祖入门来。白眼青眸岂肯开。仁义道中通线路。山川齐起舞三台。
  
谢圆觉灵山和尚见访三浦庵居

    世上浮荣属贵家。穷栖赢得饱烟霞。春光今日添和气。海岸枯椿也放花。
    竖拳消息我罔措。不累瑞溪牙齿寒。庵外潮平门限阔。莫言水浅泊船难。

灵山和尚夏未寄偈次韵为答

    禁足不离三浦境。无边刹海遍经过。意通方外山川绝。情隔目前云雾多。一杨萧条忘岁月。四檐□密盖藤萝。少林妙旨非干我。谁管如之与若何。
  
善福大川和尚相访有偈倚韵以谢

    包桑计足世波外。众口从他能铄金。淡蒲情同轻雾色。黑甜梦破暮潮音。隈山却自忘山险。临海未曾穷海深。不是要津刚把断。门前巨浪涌千寻。
    鷇食鹑居沙渚边。钓矶渔舍地相连。更无东合接高客。一点沤涵万里天。
    巨壑雷声过僻地。蛰居寂寞一时空。□叹莫谓口门窄。庭际寒梅春信通。

谢云岩太平和尚来访

    残生懒癖疗难痊。丑拙深藏海屿边。今日被云岩蛎破。风前把手笑忻然。

和韵(诸友寄偈于三浦庵居)

    天南地北不留踪。又入月江舗屿中。退水藏鳞有余裕。不希化作禹门龙。
    山市江村堪择邻。行藏多混钓渔人。只因手里无香饵。免得欺谩负命鳞。
    樛森元非大厦材。那堪叨属贵门来。而今抛在江村外。村与渔翁撑钓台。
    一庵钓寂海门东。圣域凡邦信不通。莫怪私盐成滞货。天津桥上叵欺公。
    一把茆茨天宇阔。山为篱落海为庭。庵中消息无囊盖。来者犹言掩竹扃。
    壶中风物独沉吟。相伴唯容藤一寻。昨夜无端打谈笑。虚空听得也寒心。

天溪(相模左近将临殿)

    绝顶苍苍云雾外。虚空背上势峥嵘。人间仰望不为少。只见众山从地擎。

璧山

    元来峭峻无瑕颣。雨琢风雕光转生。云雾不埋溪顶路。相如失脚入秦城。

春山

    和气霭然藏崄巇。溪峦花木自逢时。登临须具登临眼。莫向青青黯黯窥。

别溪

    孤峻不同群岭势。几人望见换双眸。德云赚杀善财后。翠霭红霞卒未收。

竹庭

    三曲两斜排砌下。年年添得一丛林。香严击碎大千界。此地依前锁翠阴。

天使到山留偈次韵以赠

    世路悠悠懒往还。一庵甘分卜残山。地炉灰冷无黄独。雪涕工夫也不间。

古潭

    旷劫已来清是皎洁。月穿风搅水无痕。今时不敢穷渊底。刚道苍龙这里蟠。

先觉

    威音劫外自开悟。正眼看来是后生。借问从前佛兼祖。几多间语为谁呈。

雪溪

    片片纷飞非别处。舻花影里水光清。寒流激出广长舌。唤得石乌龟睡惊。

枯木

    独倚寒岩无暖气。皮肤脱落未为奇。有时花发乾坤外。不识春风何处吹。

藏庵

    直将天下为门户。正下从来在里头。不是家风刚盖却。衔花百鸟自然休。

休翁

    万机罢却自腾腾。暮请朝参也不曾。问着老来成底事。笑言双鬓白鬅鬠。

奇溪

    终古巍巍势不凡。木灵石怪呈祥瑞。一回登陟换双眸。只在寻常烟雾里。

假山水韵

    纤尘不立溪峦峙。涓滴无存涧瀑流。一再风前明月夜。个中人作个中游。

题那智观音堂

    天河激出人间瀑。活活寒声响碧空。珍重大悲观自在。我侬幸是耳无聪。
春岩

    融风煦日旺和气。枯木阴崖也着花。欲间空生坐何处。烟霞影里路千差。
    嘉历丙寅退南禅赴关东元翁分袂而寓居睿山有偈见奇和韵。
    君踏云梯登睿岭。我呼藤杖出京师。箕南斗北一千里。正是眉毛厮结时。

次韵悼僧(遭官事而死)

    患难虽然为橐籥。争如直入涅槃城。春风已唱还源曲。佛手不应遮此行。
    众口铄金金已空。咎休尽属梦乡中。从前窟宅莫回顾。碧落元无飞鸟踪。
    圆觉险崖和尚来访不值留偈次日依。

韵以谢

     郝翁畴昔访庵主。恶□难藏宇宙间。昨日瑞溪枉光驾。我侬幸不在斯山。

清拙和尚韵

    剩水残山是我乡。小□落得饱秋光。善财休说南询去。去者须知不至方。

月山

    光境忘时光境现。巍巍擎出广寒宫。一回亲到最高顶。物外何妨有路通。
古岩
    孤危峭绝先天地。木老苔深不记年。莫对空生问来历。怕看花雨更纷然。
放翁
    家风茆广无拘束。酒肆鱼行建法幢。圣不收兮凡不管。老来只见两眉厖。
德叟
    胸中蕴藉无人识。幸有皇天辅弼他。不把声名自簧鼓。恢恢风化遍河沙。
暮春游横洲旧隐
    当法年久住此洲滨。今日优游来作宾。庵畔林峦不忘我。替花新绿献残春。
    日映苍波轻雾收。回洲叠嶂□奇尤。满船载得春兴。与点争如此胜游。
笑山
    由来未吃马师踏。历劫柴崖直至今。将谓平夷无险处。舗云影里有刀林。
贺福山众寮落成
    圣凡元是一家舍。大匠垂兹始辟门。休问此中多少众。根椽片瓦盖乾坤。
贺云山越首座住奥州护国(时居嵩山传芳庵庵在建长觉雄禅师无隐创之)
    高卧嵩山绝顶云。举扬奥旨任天真。眉间霜刃忽归掌。塞外从兹祖令新。
泰山(秋田别驾)
    险处深藏安静镜。东方群嶂让崔嵬。谁知五十余盘外。别有天门石扉开。
赠玄侍者南游
    忨慨弃繻离瑞溪。百城春色属孤筇。一回改却生涯后。更挂古帆归海东。
赠感知客南游
    江外横趋早是迟。迢迢航海又奚为。脚跟且放三十棒。更待他时衣锦归。
赠郁侍者南游
    万里鲸波天一涯。无边风月勿张乖。草鞋跟断底时节。跳出南阳陷□来。
悼云溪居士
    老来顿辔游方外。不宰从前汗马功。夜壑舟移无觅处。尘尘擎出碧云溪。
祖溪
    四七二三呈峻机。高高势压五须弥。跻攀自有儿孙在。绝顶宗风未下衰。
东溪
    岱岳高名今古传。日升月出势穹然。青黄不堕众山色。永领春光亿万年。
古庵
    把茆历劫盖头来。多少后生门外隈。莫谓都无斩新底。年年庭树放花开。
为月岩居士讲金刚经
    诸贤命我谈波若。满座卢胡咸渎听。好个一场间打哄。堪令居士梦ＭＣ惺。

和韵天岸和尚谢事见赠

    慈到无缘称法幢。月涵万水不升降。大人到处乾坤阔。休谓间云分半□。
天岸和尚相访于甲之慧林有偈次韵为谢
    凌空金锡枉降临。数日清谈味德音。铲彩殿堂成壮丽。蓄幽林樾转阴森。淡交喜得怀无碜。浮世从他毡有针。盛事定应传永劫。山门不翅幸于今。
和韵谢天岸和尚送初祖顶相
    只履西归似不曾。更留恶迹最堪憎。鱼投臭水有来历。且为渠侬打葛藤。
和韵慧林圆通阁
    翼然幻出一楼台。广大慈门关键开。天籁奏奇非茍且。土毛献胜有由来。东团西护水千派。后揖前朝山万堆。直下入流是南海。才移寸步路迂回。
东白
    金鸡三唱至熹微。未是苍天全曙时。夜半明明太阳出。槫桑□额弗波提。
山居韵十首(赠古航和尚)
    小庵含大千。独处伴无数。德化已圆成。至功何所树。
    深山岩壑中。佛法无兴废。勘破老黄龙。床脚下种菜。
    山高罕客登。唯有白云腾。独照空寰宇。宁同日下灯。
    胸次辟魔挠。浩然游世表。大人没限量。碧
落惭其小。
    云幕垂床畔。舻轮辗槛前。莫言能晦迹。背后有人天。
    莫怪萧然独闭扉。韬光乃是放光时。雷声常震没人听。却道溪深龙出迟。
    黑甜梦破午阴迁。古柏舗消对博山。三十年前尘累事。一时休罢付幽间。
    青山几度变黄山。浮世纷纭总不干。眼里有尘三界窄。心头无事一床宽。
    物外逍遥自得时。家风放旷不求奇。客来无物可供养。白石清泉当土宜。
    佛祖垂慈务救迷。谁知罪过与天弥。争如盘礴幽岩下。坐看间云洞里归。
松隐
    千株寒操列成墙。翠霭深深堪葆光。莫责闭门图自了。后人标榜不曾藏。
梅窗
    一树花一六户香。家风袭得岭南芳。从兹万国通春信。那个猕猴在梦乡。
送荣藏主省亲
    陈老鞋中藏五逆。洞山胸次蕴真慈。者回别有报亲句。满袖春风撩乱吹。
玉田
    耕翻一片间荒地。泥土灿然光自生。更有秋成时节在。收来颗粒价连城。
义堂
    第一门兮第二门。高低阃奥绝谈论。大家领略幽深旨。珍重当来弥勒尊。
无范
    世间枢要没交涉。佛祖楷模也浪施。孤□□兮空索索。凤栖不在碧梧枝。
的翁
    真正相承无等伦。傍宗别派有谁争。老来更验实头处。尺二眉毛颔下生。
进叟
    水穷山尽更移步。实所元来在脚跟。将谓从兹甘靖退。家中床席未曾温。
立山
    旋岚偃岳不曾摇。峭峻孤危势似翘。只许跻攀穷顶者。经行坐卧自逍遥。
雪庭
    六花满地冷舻舻。一色明边万象深。砌下犹存松柏操。神光自失丈夫心。
一庵
    统取大千为小屋。四维上下更无邻。含灵凡圣这里。郝老何方访别人。
桂岩(细川赖之)
    昌昌牺绿泼云端。密叶高枝不可攀。善吉长年放憨坐。罔知月窟在其间。
玉渊(赖之夫人)
    灵源不琢自莹彻。两岸中流一片光。业业临深知几个。咸言瑞璧在昆岗。
默庵
    醭品长年悬壁上。柴门深掩放□慵。就中密说如雷震。露柱灯笼不患聋。
古山(牙卫将军)
    不堕青黄独岌然。千溪万岭逊陈年。绝巅云敛无遮障。劫外风光在目前。
无极
    千方寥廓绝边中。子细看来亦有穷。倒驾大鹏游象外。藕丝窍里是鸿蒙。
北叟
    七星影里独藏身。未肯南询历百城。莫怪老来无思算。从前得丧不关情。
仁山(将军)
    慈德高高非篑功。平宽孤峻在其中。此溪不望众人仰。只是众人仰此溪。嵩山和尚见访次韵
    山围水绕绝行踪。龙象来进路自通。一刻清谈无折合。大家混入是非中。
和韵嵩山和尚雪中见寄
    舻花一夜满林蓑。露出嵩山千古标。明白里头无活路。神光徒尔立齐腰。
题临川梵音阁(嵩山韵)
    水月道场天阔。一楼影现百千楼。圆通不洗圆通耳。门外洪川日夜流。
建武乙亥予住南禅明极和尚退居净土院以偈寄之
    境致元非净秽殊。大人所在是灵区。凝然藏密机弥竣。老矣休交德不孤。坐断十虚为丈室。指呼万象作参徒。毋劳特地凿邻壁。焰慧光明何处无。
明极和尚见和再韵以谢
    仙凡咫尺有差殊。才到壶中见别区。独树花开群卉丽。众山云暗一溪孤。趋门咸是爪牙客。入室宁容糠□徒。靖退也知非小节。说禅谁谓默时无。
又见和书怀以答
    行藏只信报缘殊。再入龙溪卜旧区。饭罢兴来吟力健。禅余睡足梦魂孤。见闻一一非他物。前后三三是我徒。莫谓住持缺机巧。灼然好事不如无。
清拙和尚起来行韵贺少林院明极和尚病起
    起来行起来行。徐徐抬脚鸿毛轻。万象怕然齐鼓舞。脑后圆光又得生。未有长行。而不住。当头坐断千差路。佛祖莫由窥藩篱。怀中何曾介喜怒。未有长住而不行。放荡漫游乾闼城。蘰聚大千作戏具。无意惊人人自惊。起来行起来行不可形兮不可名。东倒西擂和泥水。峻机壁立终弗倾。众生病则菩萨病。大悲宁堕爱见情。箧中四蛇养得稳。日面月面镇长明。世医拱手罔所措。少林秘术有公凭。将此一方除万累。尘刹何处非升平。起来行起来行。喜见宇宙全身横。
送果首座
    出入同门无楚越。休将情谓属参商。山黄水肃秋强半。兜率谁言在梦乡。
送元首座住慧林
    天宫梦里不停机。出格风流惟自知。古锡凌空霜露冷。慧林果熟在斯时。
送明首座赴防州安禅
    祖苑光华混阵烟。江湖云衲坐针毡。此行协得安禅瑞。一锡霜风价大千。
送明首座赴圣福
    正人一出万邪消。祖道何愁致寂寥。疗斧这四生羽翼。待看他日更迁乔。
送哲首座住慧林
    世迨浇漓岁月深。祖门日废莫由禁。良哉宗匠不怀手。锤斧高提入慧林。
送以首座赴阿州补陀
    龙渊通彻白花崖。南海潮音震法雷。莫把乌藤轻靠壁。他时必有善财来。
送昭首座住甲之慧林
    化门隆替有因缘。一发千斤要保全。法雨毋悭澍边鄙。慧林荣茂荫人天。
题遍界一览亭
    天封尺地许归休。致远钩深得自由。到此人人眼皮绽。河沙风物我焉瘦。
题击蒙轩
    明窗发蔀对东山。胜概推排在几前。到者都无盖面帛。多生愚昧一时蠲。
雪中下山
    庵内不知庵外雪。休将三等衲僧论。有时移步千山上。踢倒孤溪在脚跟。
腊八值雪
    寒□睡足梦魂回。不见明星眼自开。匝地普天擎雪岭。瞿昙何处出头来。
佛成道
    六载忍寒吾不知。□星成道不如吾。出山忘却来时路。直至于今在半途。
佛涅槃
    放光动地逗群机。可惜小慈妨大慈。否去泰来二千载。年年春至百花披。
即事
    秋色辞柯落叶多。寒云载雨过山阿。人人自有娘生眼。争奈现成公案何。
秀溪
    天然擢出群山上。莫谓微尘聚作堆。晓雾暮云遮不断。四方望见碧崔嵬。
云峦
    天然浩气生肤寸。片片重重覆碧层。叆叇倍增孤峻势。只堪仰望不堪登。
佛光禅师题清见韵
    追思乃祖昔年游。自愧逢时不若鸥。幸有古今该括句。海门明月照沙头。
南江
    明正为源流不尽。百城舗水此中收。达磨失脚过魏北。间却芦花两岸秋。
送在首座赴长保
    久游震旦换双眸。向外驰求已自休。衣锦归来不袖手。肚皮束蔑下西州。
贞和改元腊月九日夜半雷鸣次日大雪
    昨夜震雷谁不怪。今朝瑞雪世皆欢。道人盘礴乾坤外。落得生涯吟境宽。
因雪
    舻□翳天无碧落。玉尘埋地没青山。太阳一出孤溪顶。彻骨寒来也是间。
玉林
    有影交光无杂树。旃檀檐卜亦非伦。风磨雨琢绝瑕颣。叶叶枝枝浑是珍。
枯禅
    圣智凡情罢休。不将荣耀□心头。莫言堕在石霜窟。胸有三千活马骝。
昙芳
    希有瑞花时一现。西天此土竞相传。遗熏余烈今犹在。不混千丛万卉边。
春屋
    百花本是一枝花。遂见众芳联我家。蓦地开门出和气。韶光从此遍河沙。
无得
    道德慈威集大成。从门入者匪家珍。胸中蕴藉尽抛却。空手垂来赈济人。
海岸
    渺渺弥弥纳百川。烟波万里水连天。古帆挂得底时节。到此方知有那边。
古首座南游有年而归国寓居陬方以三偈见寄因和其韵
    顷刻相逢如百年。寒温舒尽口皮禅。莫言愚智异区域。震旦扶桑无两天。
    遍参海外究幽深。昼锦鲜鲜辉祖林。续得龙湖千载躅。灵神庙里振雷音。
    这回换却旧时颜。不识胸中几海山。名翼高飞有时在。待看朝旆入云间。
天龙寺十竟
普明阁
    广大慈光照世间。善财当面隔重关。眼皮横盖虚空界。弹指开门匹似间。
绝唱溪
    滩声激出广长舌。莫谓深谈在口边。日夜流传八万偈。灼然一字未尝宣。
灵庇庙
    精蓝分地建灵宫。专冀神风助祖风。莫怪庭前松屈曲。天真正真在其中。
曹源池
    曹源不涸直臻今。一滴流通广且深。曲岸回塘休着眼。夜阑有月落波心。
拈华岭
    灵山拈起一枝萼。分作千株在此溪。只见联芳至今日。不知劫外几春风。
度月桥
    虹势截流横两岸。一条活路透清波。度驴度马未为足。玉兔三更推毂过。
三级岩
    分危布险作三重。水激云遮路不通。无限金鳞遭点额。谁知遍界起腥风。
万松洞
    万株松下一乾坤。翠霭氛氲锁洞门。仙境由来属仙客。莫言此地匪桃源。
龙门亭
    不借巨灵分破拳。两山放出一洪川。三更夜半无来客。数片归云宿槛前。
龟顶塔
    松生背上绿毛长。顶载浮图万劫祥。户牖恢开不藏六。重重法界目前彰。
题三塔
    云居古诰协真风。三塔该收万塔功。落落团团无缝罅。龙蛇混杂在其中。
虎溪
    山险涧深人不到。菸菟作队□威狞。三贤携手过桥后。错听水声为笑声。
投机颂
    多年掘地。觅青天。添得重重碍膺物。一夜暗中扬碌塼。等间击碎虚空骨。
将军府有山林泉流之乐以偈美之
    蓬瀛胜概聚营中。石峙流洄兴不穷。好个优游嬉戏处。曹溪正脉自流通。
题常在光院(上下两庵今作一院)
    山峦水石献奇珍。胜地方知属杰人。下界上方同一境。妙庄严外更无尘。
临川无极和尚雪韵
    人人只见不香花。未会纷飞落在何。上等禅和坐堂里。识神依旧属陀那。
嵩山和尚访西山庵居
    几片白云横谷口。不遮道友扣扉来。从前恶迹莫由晦。把手徜佯三两回。
题友云庵壁
    洞僻岩深昼落曛。一间竹屋半容云。单丁自有单丁乐。不羡圣贤来作群。
有僧掘地得佛舍利因索师偈
    地中涌出赴机缘。一颗圆光含大千。难测难量奇特事。明明只在钁头边。
璞翁西堂见寄韵
    彼此随缘卜别山。同风千里固为难。楚云越水无遮障。日夜相逢话老残。
放牛
    鞭绳抛却任天真。栏外遨游不顾人。将谓无由讨踪迹。尘沙刹界现全身。
清溪
    搅不浑时无浅深。水天得一碧沉沉。要穷真个曹源脉。休向中流两岸寻。
间叟
    凡圣行仪都不干。腾腾任运似痴顽。这般活计无人识。一个老翁天地间。
古源
    曹溪一滴先威音。流远方知出处深。可惜今时未还客。外求竺土大仙心。
默翁
    默翁求我默翁颂。自语相违笑倒人。不二门中重检点。维摩也是桦来唇。
中岩
    不堕两边呈崄峻更无差路与人行。空生未解谈般若。幸有了孤猿叫月明。
玉岩
    峻机光洁非雕琢。八面玲珑绝点埃。好是现成般若体。诸天日夜雨花来。
瑞山(三条副将军)
    草木呈奇禧气浮。祥云叆叇覆溪头。千峦万阜推高德。那个苍生不受庥。
送荣首座赴长保
    亲炙多年缘白熟。一朝告别下西州。住山秘诀休求觅。疗斧元来在手头。
平山
    坦夷宽广绝高低。七凸八凹归一齐。最顶不知在何处。元来无路与人跻。
方外
    一片间田无四至。中心树子也难看。回头南北东西表。始信从前被眼瞒。
铁舟
    彻头彻尾自浑钢。不入洪炉泛大洋。尽谓寻常船舫类。是非海里错商量。
绝照
    明镜和台打破来。瞎驴眼里不生埃。暗昏昏地家风别。一任灯笼笑口开。
适庵
    主人自若展眉溪。椽柱欐梁呈笑容。更有一般和悦处。半□明月半□风。
因乱书怀
    世途今古几穷通。万否千臧归一空。傀儡棚头论彼我。蜗牛角上□英雄。须知鹬蚌相持处。终堕阎魔考鞠中。放马华山待何日。不如顿辔觉城东。

偈颂

    我宗无语句亦无法与人。佛国道漏逗不少。梦□国师梦中惊觉。起来便见。三世诸佛无梦说梦。六代祖师无梦说梦。天下老和尚无梦说梦。还知梦□落处闏。一国之师三朝所敬。南禅初步净智后迁。圆觉垂临天龙再住。直得炎天飞白雪。陆地产红莲。树头惊起双双鱼。石上迸出长长笋。如斯机用岂可测量。设夫□山石头也。须退身三步始得。

至正二十六年八月
前嘉兴天宁楚石道人谨跋

    先国师语要尝不许传于世。故吾徒多藏之而未敢违嘱矣。然藤原公德叟居士乃英烈丈夫而既身为门弟子。其机锋与所存。虽预禅会古之名士辈未必过也。辄取语本以命梓。且不依所诫亦不令吾徒议之。吾则谓先师见之尚不遏焉。诸方亦必为勘验之。但妙葩勉从纪以岁月云。
贞治之四年岁在乙已五月二十二日
天龙住山门人(春屋妙葩)

梦□国师语录卷
_





梦^9□国师语录卷下

　天龙开山梦□正觉心宗普济国师年谱
  　　　    临川禅寺住持小师妙葩编
　　　　　　后宇多天皇建治元年乙亥
　　　　　　　　　　  

    师族势州源氏。宇多天皇九世孙也。母平氏愿生男子尝祷观音。一夕梦金色光一道西来入口。觉而有身。轻十三月方诞而母无所恼。

二年丙子
三年丁丑
弘安元年戊寅

    师四岁。母党有事。父举家而逃入甲斐居焉。是岁师凡见佛像无不尊敬。口能诵梵经。目能记文字。诸人指曰。此儿再来人也。必归释氏。八月丧母。
二年己卯(师年五岁)
三年庚辰
    师资性温粹。不喜与群儿戏。亦虽作戏不欲力诤。执笔学书颇得其体。
四年辛已(师七岁)
五年壬午
六年癸未
    师九岁。父携诣平盐山空阿大德所固求出家。且言。此儿无处俗态。乃欲归释。大德见师气宇不凡。以为法器。深加爱重。师受梵书。过目成诵。诵必寻绎义理。匪啻勤学释典。乃至孔孟庄老之教。及世间伎艺才能。皆力学习以究其奥。
七年甲申(师十岁)
    专精诵法华经。满七日以追荐亡母冥福。不在人劝。人皆言。十岁儿能如此。所谓神童者是欤。
八所乙酉
九年丙戌(是岁佛光师祖西归)
    师事后母至诚。虽在平盐山寺。旬日一归省。母亦以真子相待。或调嘉馔饷师。师必招群儿分餐。其后饭师。则必同食群儿。师一日抵邻家。见其家父母兄弟团栾而坐饮食精美但仆辈数人在厨下食□粝其形有不满之色。于是师私发愿言。我将来管奴仆。必须于食平等行之。后果践其言。
十年丁亥(师十三岁)
伏见天皇正应元年戊子
    师自绘九想图挂之壁上。恒对观之。既熟自周视其身无非骸骨。又观他人亦如死尸。乃至见靓妆脂粉皆与□胀烂坏无异。尔来或于树下或于间处独坐澄心。见者异之。
二年己丑(师十五岁)
三年庚寅
四年辛卯
五年壬辰
    师既祝发。至南都觐叔父内山明真讲师。奉其指南礼戒坛院慈观律师。遂登坛受戒毕。归平盐犹居新戒位。然外书伎艺之杂誓不学。但专志佛书。盖夙习使然也。且曰。人生有涯。而能究尽无涯之事于一生之间乎。是岁师年十八也。
永仁元年癸已(师十九岁)
    学密教兼听台讲。其讲师得病忙然而死。师见而不忍。以谓。佛法多途。而绎其所趣。要在出尘得道耳。吾此讲师平生多闻博学。然临生死之顷一字亦用不着。乃知佛法非义学机智之所能诣也。禅云教外别传。岂有所以哉。而自反复思惟曰。我今虽云仰信。亦未可自决。须是依仗诸圣至心求哀随其所指决而行之。乃建道场。限以百日为期。严设佛像。于其像前而生如来常住之想。诚心忏悔以求圣应。期限将满而余三日。其夕恍然有人。引师而行至禅刹。山林奇异殿宇严饰。而不见人。师乃问引人曰。是名何寺。答云。□山。又引至一寺名为石头。庄丽倍前。有长老者。迓师入寝堂叙寒暄分座令坐。顷间前之引师人在长老面前白云。此僧特来为求圣像。愿和尚与之。长老乃取一帧子与师。展视之达磨半身之相也。师卷而怀之。梦乃觉。由是自知缘契禅宗。
二年甲午
    师欲参由良和尚(开无门嗣)借路京洛。逢故人德照禅人者。谓师曰。禅和子当在丛林学其规矩。然后深山岩崖佛法访问亦不妨。盖似当时由良未成丛林也。师依其教先礼建仁无隐范禅师。易服参堂。且以追寻往梦故。以□石自名而号梦□。除大小抽解外不离单位。
三年乙未(师二十一岁)
    十月辞建仁之镰仓。参扣东胜无及和尚。会寺灾。又参建长苇航和尚一单不出堂。且誓不看文字。但禅录乘间过目而已。
四年丙甲
    在圆觉桃溪和尚会下。夏罢有僧归京。溪以偈为送。师和之云。来从万水千山外。又向千山万水归。这回别有真消息。风搅溪林落叶飞。佛灯国师闻之叹云。此僧虽是后生伶俐如此。后不可测也。是年痴钝和尚赴建长请。桃溪举师令参随。入寺之日问禅阙人。师遽出问话。一众吐舌。
五年丁酉(师二十三岁)
    师声音和雅令人乐闻。临夏首众议诣堂司。特请师充楞严头。由是海东丛林后生兄弟成风以楞严头为荣。盖有所慕也。夏终又上洛阳侍本师无隐和尚。是岁八月一山宁禅师自江南至。师访之洛之寓馆。山一见而甚喜。
六年戊戌(师二十四岁)
后伏见天皇正安元年己亥
    师二十五岁。又出洛阳入东关。以慕一山也。山既领叵福席。海内衲子望风竞参。山试以偈颂选能作者许挂搭。且分上中下科。是日召衲子数十人就方丈试之。登上科者二人。师其一也。无几请师归择木寮。尔来时时咨询以诸家宗师语脉差别异旨。且自密炼精修日夜无渝。
二年庚子(师二十六岁)
秋出巨福访旧识于羽州。途中而闻彼讣止息于奥州松岛寺。去寺不远有法师乃草河真观上人门弟也。讲天台止观。有辩利训诸理。师听之心生欢喜。一夜禅坐。深更忽觉日来所闻而未决之诸宗差别异旨分明现前。犹如种种珍果和盘托出一见便见尔。从此智辩聪敏谈论无畏。又自谓。只是夙生闻熏种子而今为些些禅定力所激发故尔。非真实悟耳。是岁腊月将参佛国禅师既至那须。时佛国适董相之净妙。留太平兄在云岩看院。时师患脚疾。故在此宿留。
三年辛丑(师二十七岁)
    正月白维那。别处庄严道场。一七日勤修圆通忏摩之法。以祈进道无魔也。然以脚疾未除故有烦胡跪。反思如不胡跪则违法仪。犹豫久矣。傍有声曰。不必胡跪。回顾无人。师谓魔扰之征。乃跪而勤修。第二次日本尊水墨观音经年颜色朦胧。而今俄变成新图者。且作笑容如生身。须臾现形。或菩萨比丘比丘尼鬼夜叉罗刹等形不可胜计。师既知是魔所现为故。至诚修忏自午至申。魔如故态。合眼亦见。上下四维触处普现。而师心不动。忏毕禅坐。时复见案上供具。手不触而堕地跳。翻然思惟。若我于此逆境界中生厌恶心。则亦于眼前花瓶香炉灯笼露柱乃至诸佛菩萨一切境界亦皆可厌也。镜像天魔于我何害。方作是念。诸魔扰事都不见。二月下东山再参巨福饫炙一山。许师入室不拘时。
后二条天皇乾元元年壬寅(师二十八岁)
    冬一山兼管圆觉。师随侍而迁。其志在朝夕参请尔。
喜元元年癸卯(师二十九岁)
    师以气自负。且谓祖师话头无所不明。一日知非慨然云。我适出教门而入宗门已阅十年。其间多是渔猎言句而已。先佛云。修多罗教如标月指。祖师言句是敲门瓦子。吾今弃指头而爱瓦子。愚之甚也。当时参请将来录成大册小册。并投厨^8□而火之。乃具威仪指函丈咨曰。某甲己事未明。请师直指。山云。我宗无语句亦无一法与人。师曰更请和尚慈悲方便。山曰。也无方便也无慈悲。其后每入室但恁^8□问。山亦但云也无方便也无慈悲。师退思量。若以向上宗乘论之。则和尚所示固然。然吾今宝未有悟入。故问初入方便门。而此老一味以向上宗乘接吾。直是言语不通故。不能子细详问焉能得决所疑。时佛国住乾明万寿。师往为参扣。国问曰。圆觉和尚所示□试举看。师曰。我宗无语句。亦无一法与人。国抗声曰。何不道。和尚漏逗不少。师于言下有省。然机辩犹有所滞。誓白言。我若不到大休歇地。决不复来觐和尚也。辞去抵奥之曰鸟乡。盖以道友之招也。彼有士夫。欲撤草庵为师鼎建精蓝。而经营事繁不称师意。
二年甲辰(师三十岁)
    二月去白鸟而入内草山居焉。一夕坐炉边忽尔火焰离薪燃在空中。光如闪电。师瞥然胸中廓朗。翌日又见日照□前丛竹交影随风摇摇。日用事事无有滞窒。自叹云。日来将谓。佛祖说不得处乃是本分田地。只向这里猛着精彩则必有相应。是以造次颠沛只^8□参究。然道念不胜情念。动为境缘所夺。自今日去更不见境缘作对。佛言。寤寐恒一忆忘如一。于此证知更无疑滞。
三所乙已(师三十一岁)
    元旦至八日凡七日。庄严道场如法精修观音妙忏。欲消遣旧业宿习耳。修忏毕自誓。尽形寿□不沾席。既而斋罢坐床上。不觉困睡及乎夕阳射□。忽觉自生惭心。寻复思量。如我所解寤寐恒一。果尔则纵令睡至弥勒下生。亦何惭之有。仍欲参佛国质所疑。二月出内草至常州臼庭接待。彼檀越名曰比佐居士。留心此道。且素钦师名。故忻然出迎问曰。师今何往。弟子小庵。间静之地绝无尘累。在此坐夏。彼此事辨。师曰。我本欲再参佛国以决所疑。不宜在此。此夕忽然忆着。佛国临别见嘱云。学道人于世出世毫厘有所挟则不能悟入也。顾我行履。一向于佛法中刺头胶盆。所以不得大解脱耳。今忽记前嘱。亦非偶然也。迟明谓居士曰。汝茍不异我行事。则吾从汝请而住此庵。士甚喜。师在此坐卧。但从其性无所拘束。至五月末一日庭前树下纳凉而坐。不觉夜深带困入庵。临当上床。无墙壁处误认墙壁欲靠身吃颠之顷。不觉失笑。乃有颂曰。多年掘地觅青天。添得重重碍膺物。一夜暗中扬碌□。等闻击碎虚空骨。尔来觑透佛祖机关。又作颂曰。西秦东鲁信不相通。蛇吞□鼻虎咬大虫。冬十月出臼庭到相阳。时佛国住净智。遂再参之志。国才见来便问曰。古曰。古人云。入山不深见地不脱。吾闻侍者入山已深。未审见地脱也未。答云。本无见地。论甚脱不脱。国曰。寻常向甚^8□处行履。答云。举头残照在。元是住居西。国曰。天地未分时残照在何处。师呵呵大笑。国曰。笑里有刀。是杀人活人。答云。我王库内无如是刀。国曰。恁^8□则贼入空城。答云。来年更有新条在。恼乱春风卒未休。国曰。春风未到^8□。答云。化开不假春力。国深颔之。师却问佛国云。适来许多问答即今归何处。国便起身问讯。师亦下去。翌日又诣丈室。国曰。昨日老僧起立问讯时何不推倒。师云。和尚自倒了也。国呵呵大笑。即日辞归甲斐省亲。牧庄主坚请权舆净居兰若居之。
德治元年丙午(师三十二岁)
    师在常牧山净居。檀信愈固。四方禅侣向风而至。
二年丁未(师三十三岁)
    佛国再领万寿。师画顶相又诣万寿为求题。国乃书其上曰。脱体无依坐断寰宇。黑漆竹篦号令佛祖。石侍者横点首。转圆石于千仞。付^8□斧于两手。师指点^8□斧二字云。好儿不受爷财。国曰。如何是自受用底。师掌一掌。国呵呵大笑。便召侍者把法衣来付。且曰。此是佛光先师说法之衣。今吾付汝以表信耳。在此相伴则惬老怀也。师乃参堂。
萩原天皇延庆元年戊甲(师三十四岁)
    正月佛国以纪纲缺人固请师充之。夏终以欲归甲斐为辞。国乃赠法语一篇。其略云。从上来的的相承底非阴界中事。眼眼相对间不容发石侍者每每扣筹室法战机不让。山僧虽不行兴化令。秋风卷衲忽归旧隐不能拦之。后如秋鹰方振扬。快如马驹绝超放。是吾家真种草也。切祝随处流通法道应缘接续正宗。至嘱。又参玉云师再呈所解曰。某欲归甲阳旧隐居间养道。故来拜别。山书长偈为送。八月至旧业教院省本师静达上人。相迎欢喜而曰。我年逾耳顺。授法之资虽多。而未有造奥者。公妙年已究吾法源底。然中途而更服。亦可惜哉。不见龙树大士显密兼济而又为教外祖。公亦传流密教以傍益人。岂可有害乃宗乎。师唯唯而已。后来谓吾徒曰。叔世浇漓教者禅者之流互相^8□炭。当是时也。假使龙树再来兼行。则无益于世也必矣。
二年己酉(师三十五岁)
    师年三十五时。佛国归隐云岩。师往问安康。国管顾尤厚。俾归记室。四来兄弟以佛国倦应接故。皆来师所日夕参扣。或者闻之佛国。国曰。有麝自然香。理当然也。师天性不与物争。韬晦之志弥坚。夏未终指方丈拜辞。佛国以佛光所遗之书为付。且曰。先师嘱吾既如是。吾今付汝慎之。佛光书其略云。接来书甚慰此怀吾高^8□独处一方似无肘腋之助。吾日夕为忧。或有邻近清修之僧同慕道者。吾高^8□自引诱提携几人为他年同声相应之乐。法道流行非一人可洽。马祖江西八十四人是其兆也。圆悟三佛一唱一和千载垂芳。报佛恩德吾高^8□之责也。师得而怀之归甲州。是岁十二月上书佛国云。拜辞后日用行履别无奇特。只得吃饭^8□眠不倩人而已。旧业宿障不用拨遣随日消磨。轩知如是受用自威音以前直至而今更不缺少。然则若不仗尊激之力。几乎空过一生。所以烧香礼拜晨昏不懈。又自誓。道价若在吾老和尚之下不肯出世。只要守间与草木俱腐。区区呈葛藤。偏望再蒙责励。佛国回书云。日用行履处脚跟点实地。虽然威音以前犹是第二句。吃饭^8□眠里还我第一句。若实有超师作略而堪禀承。待甚道价过吾来也。山僧只在长老脚下。莫要守间与草木俱腐。无有一草一木而不转大法轮也。□侬左遮右掩不得恶。末运之弊教谁赈济。直须孤^8□顶上把茅盖头骂佛呵祖鸾胶续断弦矣。师语人曰。如是激励只是为治我隐痴而已。我且以百丈莫贪小利益小功德之语为鞭策也。
三年康戌(师三十六岁)
    秋遣僧问佛国法候之次。笔前书语逐一着语云。日用行履处脚跟点实地(几乎没滋深坑里)虽然威音以前犹是第二句。吃饭^8□眠里还我第一句(不要向虚空里打两橛)若实有超师作略而堪禀承。待甚道价过吾来也。山僧只在长老脚下(直饶恁^8□未免减师半德)莫要守间与草木俱腐。无有一草一木而不转大法轮也(莫谤他草木好)□侬左遮右掩不得恶。未运之弊教谁赈济(大商不求小师)。直须孤^8□顶上把茅盖头骂佛呵祖鸾胶续断弦矣(一口吞尽三世佛.更有何物可呵骂)又呈一颂曰。间家泼具尽拈却。大地都卢只眼中。更有转身那一句。机前吐露付霜风。偈后又书云。大礼不辞让重重触忤。家富小儿骄也。佛国和韵为对云。转身一路脚跟下。百尺竿头进步中。三日耳聋底时节。生涯丧尽起家风。偈后又书云。示谕家富小儿骄。白拈手段意在当阳。有破家子证蜂桶羊师资书问往来如此等事甚多。师不曾赍持。今所录者偶获之他人笥箧中故记此。又闻佛国每得师书必焚香后拆封。看了置之几上云。石子前程不可测。固非老僧所及也。师欲绘佛光师祖顶相。先将白绢求□。佛国迅笔书曰。大唐挝鼓扶桑升堂。白拈手段意在当阳有破家子证蜂桶羊。师携归甲州。一夕梦感佛光祖翁相见。师将笔写其真容。梦觉后追想所梦形仪。绘之佛国题□之下。
应长元年辛亥(师三十七岁)
    春创龙山庵居焉。幽僻远离人^8□。三十来里问道相聚者稍多。卓庵其旁居焉。
正和元年壬子
  春二月野烧之燎随风至将延庵。势不可救。师唯持佛国所赐法衣出坐岩上。俄有猛风逆吹转去。诸庵皆无恙。见者尽谓神卫也。师笑曰。风吹易方山间之常。偶尔免灾何为奇哉。方来衲子逐日转多。岩阿涧际茅屋相连。师曰。吾初卜居乃以龙山扁焉慕隐山和尚之风耳。今此山中居者亦多。恰似聚落。非素心也。由是有移茅入深之志。雪中下山。有偈曰。庵内不知庵外雪。休将三等衲僧论。有时移步千山上。赐倒孤^8□在脚跟。
二年癸丑(师三十九岁)
    既出龙山未有攸往也。且将坏所居之庵施之净居以成僧寮。以故暂侨净居。或者告。远浓二州或海隅或山阿皆可幽栖也。师意未肯。时佛国在净智欲招师令住上野长乐。有僧预告师师将避之。潜出净居先到远州。元翁不二祖用等七八人偕来。私谓。茍有适意则宜以其处为缘遇之地。徐到浓州长濑山。其为境也四邻无人三五里许。山水景物天开图画之幽致也。师意甚适。地主虽素昧平生然容卓庵。庵成篇曰古溪。意在慕古 也。既而两月无来访者。师谓其徒曰。吾素心已成矣。
三年甲寅(师四十岁)
    古溪名闻诸方。涧饮蔬食之徒相寻而至。是岁建观音阁。
四年乙卯
    访道而至者渐多如龙山。师颇倦应接。牓贴庵门云。方来高人群居此山。雅志何在。若要参学。诸方自有尊宿。或欲间居。亦有他山可以栖迟。何必来此。切莫相妨间怀。然而四方来者转多。师乃云。此地非我有也。己自占焉而忌他人来理不当也。宜自遁去。西郡有清水教院。彼众中有笃信师道者。知师欲居间密以小庵为迎。师忻然曰。公且去。明年吾自行矣。
五年丙辰(师四十二岁)
    春起古溪。从行者二人。隐居小庵过夏。既而清水寺众咸知师名竞来访问。又诸邻传闻师风者多寻来。虽固拒然不得止焉。又闻古溪众稍散唯有初六七偕来者而已。师曰。吾适厌稠人而已。山其可厌乎。遂回古溪。元翁住本庵。师别构小庵扁曰大包。是岁冬佛国禅师讣至。举哀上祭仪如法。观者倍信。
文保元年丁已(师四十三岁)
    秋九月出古溪游洛寓北山。居邻聚落。偶作偈曰。寓舍嚣尘尽掩关。市中买得沃州山。娘生口里不含血。挂在乾坤宇宙间。后有自元朝归国僧云。天目中^8□和尚闻僧举此偈大喜为非凡作也。
二年戊午(师四十四岁)
    镰仓都元师平公母觉海大夫人。受佛国遗嘱故欲请师至关东。其志已决。师闻之为避。正月出京师入土佐之五台山居。庵以临西江故扁吸江。
后醍醐天皇元应元年己未
    四月觉海夫人遣使土佐遍师令起。夫固嘱使者云。若师不起赐汝莫归。使已入境。师先潜身海岛之间。使者传命知州差官使俱来户晓家谕曰。若有隐师者坐罪。由是师亦千方百计东回西避终不可得。师曰。业债难逃。遂赴其请。觉海厚礼相待。假馆胜荣寺。道友相访杜门不接。太平兄来访不遇而归。留偈曰。万想千思偶一来。禅房寂寞户空开。不言这度不相见。问讯阶前下马台。师笑而酬之云。不容佛祖入门来。白眼青眸岂肯开。仁义道中通线路。山川齐起舞三台。云岩虚席。太平白觉海请师住持。师固辞不赴。夏终抵三浦留横洲建泊船庵。来扣者甚多。愈杜绝焉。有旧好者白师云。不出则已矣。既出宜须为人也。而紧掩关何也。是人所怪。师笑曰。我未知人所怪也。茍具眼者必当知机知时。不可以掩门为怪。若无眼则开门为接何益之有。即书一偈壁上云。一把茅茨天宇阔。山为篱落海为庭。庵中消息无囊盖。来者犹言掩竹扃。
二年庚申(师四十六岁)
    二月赴斋觉海请。归路因便访建长灵山和尚。山才见来便问。赵州无字意旨如何。师曰。万里一条铁。山曰。不是不是。师曰。赖遇和尚不是。山休去。师便归。次日有明鉴师姑参灵山。山与法语一篇。其中有推让师之语。且曰。□但参梦□好。凡有学者来参灵山。皆指令见师而云。我于此方言语不通。□去参梦□。山又访师来三浦庵终日共语而归。师以偈谢云。世上浮荣属贵家。穷栖赢得饱烟霞。春光今日添和气。海岸枯椿也放花(酬酢问答语多载语录中)。
元亨元年辛酉(师四十七岁)
    泊船庵后山巅陡然在海中。师于其上建一塔。以海印浮图为额。师之设心盖欲舟船往来人皆得仰观乃至海中鳞介之类游泳塔影之下者并得结缘华藏海印三昧之中也。
三年壬戌(师四十八岁)
三年癸亥
正月往上总千町庄创退耕庵
正中元年甲子
师在退耕
二年乙丑
    师年五十一春天皇以洛之南禅虚席特使近臣请师。称疾不应。□使以偈为劝。师依韵为谢云。世路悠悠懒往还。一庵甘分卜残山。地炉灰冷无黄独。拭涕工夫也不间。夏罢又降旨于镰仓大元帅。遣官使坚请必欲应□。不获已乃起取路。过甲州经山道。八月至古溪旧隐。拉元翁偕至京师。次日召对便殿特赐锦座令坐。说佛心宗要。累刻。
    天颜不倦。深契上旨。凡有奏对咸悦皇情。上曰。所馆不安。宜住南禅。师奏云。□石平生誓欲深隐岩谷。出世非愿也。春间不应诏。再赐□曰。茍不欲住持。宜任其意。但乐闻法要。赐命如此。不敢不朝也。然今纶言有渝乎。帝曰。然。朕重以南禅请师。意在以政事余力旦夕问道耳。以匡徒众管寺务为烦。则非朕所待。直以此寺为幽隐之所。何繁之有。师知睿虑求道之切竟领寺事。上以万机之暇召对咨问法要。每月以三次为概。
喜历元年丙寅(师五十二岁)
    禅衲云集夏粮不给。师竭力为赡。秋七月镰仓元帅平公遣使来以寿福招师。不赴。八月至伊势开山善应寺。无何东归。船过态野。登那智山留偈云。天河泻下人间瀑。活活寒声响碧空。珍重大悲观自在。我侬幸是耳无聪。九月至镰仓于永福寺傍卓庵曰南芳。
二年丁卯(师五十三岁)
    二月平公又以净智固请。不可免。勉强应之。遇夏勇退归南芳。八月移居锦屏山建瑞泉兰若。
三年戊辰(师五十四岁)
    师在瑞泉。是岁造观音堂。又于绝顶构亭名遍界一览。仍题偈曰。天封尺地许归休。致远钩深得自由。到此人人眼皮绽。河沙风物我焉瘦。明极清拙同赋。皆镂版揭焉。冬元帅以圆觉请。不赴。
元德元年己已(师五十五岁)
    秋八月圆觉专使又来请师。固辞。元帅阴使本寺耆旧及师同门法眷老成者同劝至再四。师犹不肯。诸法眷咸太息流涕曰。圆觉乃吾佛光师祖开山弘道之场。先师克承正统而不补处而止。不幸之大也。今吾法门昆季之间非师而谁复振祖风耶。且公命屡至。而坚却之。师其忍弃而不顾。吾祖道竟将如何。且语且泣。于是师遂受命入院。以岁歉无明日饭。而师无愠色。有信士素欲托财海舶至鄞倍蓰其利者。俄自翻然而曰。何若归之佛门以结当当来世之缘。乃入寺施三百万钱。由是常住金谷充牣。然师又无喜色。识者皆服雅量。且言。师于得失利害之间毫发不动其念变其色也。于此可见矣。
二年庚午(师五十六岁)
    师领瑞^8□居二年。百废具举。其间长者居士官贵妇女或入山或就宅请升座普说。所施嚫资积累不可枚数。师未尝为己用之。直送库司皆归常住。凡为住持有三等。曰说法。曰辑众。曰修造。师在三者兼备。犹自谦曰。吾于修造岂不能哉。秋九月潜逃归瑞泉。一众追至。师闭门避之。作偈示众云。聚散因缘皆有自。秋云出岫不应遮。道人胸次无胡越。地北天南共一家。次日侵早出镰仓往甲州牧庄。创慧林寺居焉。虽为小刹持规挈矩若临万众。
元弘元年辛未(后伏见皇帝长子践祚)
    二月归瑞泉。元帅以建长请师。不赴。举崄崖代己。
二年壬申(师五十八岁)
    春又往慧林。和古航韵作山居偈十首。其一曰。青山几度变黄山。浮世纷纭总不干。眼里有尘三界窄。心头无事一床宽。余见本录是岁开山播之瑞光。三年癸酉(师五十九岁)
    正月崄崖谢建长事。元帅以素意又请师。师力辞以疾。是岁先帝龙驭既入柏州四方兵动。三月师归瑞泉。夏五月镰仓亡。士卒败奔或遭擒。及兵刃将加以师道力得救者不可胜计。六月后醍醐天皇龙驭归洛。是月十日天皇□征夷将军源公遣官使召师。二十五日□使至瑞泉院。师望阙谢恩。秋七月师抵京。翌日入内朝见。皇情悦怿宠顾其厚。八月有旨俾居临川寺。始皇子都督亲王归心禅宗礼元翁和尚为师。因欲革所邸之地创禅院请翁住焉。然不遂其志而薨。翁亦西归。帝乃命师权舆精蓝不日而成。明年冬特赐奎翰云。应令梦□国师为灵龟山临川禅寺开山事。右当寺者龟山法皇仙居都督大王遗迹也。大王薨逝之后以遗命为兰若。仍加寺领。寄附国师。令拟弘法利生之地专致国家太平之精祈兼施大王追福之回向矣。又直寺之北别创塔亭。东偏构亲王御祠。西偏建开山卵塔。中间安弥勒佛像。因扁三会院。
后醍醐天皇再祚建武元年甲戌
    秋皇后登霞。上命师留禁中供养二七日。罢政问法。九月又请师于内禁受衣执弟子礼。又一日入内。谓师曰。朕深欲兴禅宗。师意以为何如耶。奏曰。圣言可虚乎。上曰。请师再住南禅举扬宗乘。师辞以老病。上曰。佛法隆替系乎其人。若师固辞。朕亦无如之何而止。师不得已应诏再住。始关东亡时人皆谓禅苑其不兴也。最明寺殿平公世护禅宗。子孙相继钦奉其法。天下化而奉之。今平氏已灭。惟禅宗谁复为护乎。至是诏降召师。禅徒欢呼之声溢乎山林而彻街衢。师亦自惟。期乃护法善神不忘先佛记□故使然也。由是心倍勇健以救法为自责也。大小禅刹产业田园不知几许。如故不渝者并是师力而能致尔。于是近臣欲劝帝废禅宗而相訾者多。帝以斯言语师。师奏曰。陛下若以叔末之不同正法故责今之禅侣不及古。则岂独吾徒得其责而已哉。范金塑泥刻木彩画之像亦以非真佛。黄卷赤轴之文亦以非真法故。破毁之可乎。陛下若欲得福田。则只以剃发染衣而为僧宝亦足矣。况稠人广众中有修禅持戒者续佛祖慧命乎。于是帝欲验其行事及欲见宗社之规。十一月二十八日百官扈从入山半夜上亲巡堂。禅侣坐如枯木。上甚悦之。次早命师为众入室。又入僧堂睿览僧赴午齐。以为礼乐备矣。斋罢请师升堂说法次命四头首秉拂。龙颜大欢嗟叹不止。由此疑谤斯荡信心益深。车驾已归。上怜僧斋淡薄。以十二月初三日特赐庄田。吾门光荣未曾有也。师上堂祝圣谢恩罢说偈曰。公凭端自日边臻。乃祖田园界畔明。九穗嘉禾今已熟。荷恩何必待秋成。明极禅师次韵。山中宿衲皆和。缮写成轴装褙而献。皇情大悦。
二年乙亥(师六十岁)
    焰慧禅师明极间居净土院。以邻封故师寄偈云。境致元非净秽殊。大人所在是灵区。凝然藏密机弥峻。老矣休交德不孤。坐断十虚为丈室。指呼万象作参徒。母劳特地凿邻壁。焰慧光明何处无。明极有和。凡往来赠答甚多。
三年丙子(后伏见上皇第二皇子践祚)
    春正月京师兵乱。师谢南禅事归居临川。征夷大将军源公奉圣旨以总管畿内及诸道军事兼录百揆。威福之权重于相国。由是群扰悉靖。是岁大将军请师于幕府展弟子礼勤求示诲。十一月建仁虚席。众赍疏来请。师紧闭不出。置疏而去。师遂不赴。
四年丁丑(师六十三岁)
历应元年戊寅
二年己卯
    春三月作临川家训以贻门人。夏四月革西方教院作禅院。此寺圣武天皇天平年中有释行基者。民间称曰菩萨。孩时人得之于鹰巢也。力化寰中营建佛寺凡四十九所。今之西方其一也。后百年平城天皇太子弃储宫为沙门。天皇封为真如亲王。居之久。又弃而往唐。度流沙至罗越国而薨。尔来五百年。凡庸相继而住。寺废甚。檀越藤亲秀厚礼勤请。师忻然曰。吾素慕亮座主之风。而今得西山居焉不亦善乎。辄改西方旧名为西芳精舍揭额。盖取祖师西来五叶联芳之义也。佛殿本安无量寿佛像。今以西来堂扁焉。堂前旧有大樱花树。春时花敷稠密殊妙。为洛阳奇观也。昔佛光师翁题樱花偈云。满树高低烂熳红。飘飘两袖是春风。现成一段西来意。一片西飞一片东。何其冥符此境之如此似乎谶记也。殿南新建一阁其上安奉水晶宝塔。名曰无缝。塔之中贮如来舍利一万颙。阁之下曰□璃殿。堂阁僧舍之间廊庑环行。随其地宜缭绕回复。皆备禅观行乐之趣。开清池导伏流。水出岩罅潺潺如洗玉可喜也。白沙之洲怪松之屿。嘉树奇岩间错林立。船泛琏漪馆影水中。天下绝景似非人力所能也。名池曰黄金。船所泊之亭曰合同。又直阁之南北立二亭。南名湘南北名潭北。搜奇显秘百废一新。京城乡士大夫骚人墨客洎四方来游者因此壮观始向师道者往往有之。师亦迅笔题廊壁间云。仁人自是爱山静。智者天然乐水清。莫怪愚舂玩山水。只图藉此砺精明。构小亭揭以砺精。又于山之后绝顶设亭曰缩远。其所入门曰向上关。剪榛开径为四十九盘而登危磴。曲折之间苔滑云粘万木阴森未到半山别卓小庵扁曰指东用熊秀才问亮座主故事也。六月二十四日师谓门人曰。昨梦吉野上皇现比丘身乘凤辇而入龟山行宫。秋八月十六日上皇仙去。征夷大将军奉□建追修道场于龟山行宫。诏累降请师开山。以左武卫将军梦见金龙出于寺南河中故。寺名曰天龙资圣禅寺。
三年庚辰(师六十六岁)
    天龙寺既成像设金尤极殊丽。凡百造为殆乎神助也。丛林所宜有者不数年间皆完具焉。是岁阿州太守细河源公建补陀寺请师为开山。
四年辛已(师六十七岁)
康永元年壬年
    夏四月八日。太上天皇驾幸西芳寺受衣□以执弟子仪。四月十五日。武州太守高师直请兼管真如寺。先是高师直受衣将建一梵刹请师为开山。相攸未得称意。师谓师直曰。仁和寺东北山边有正脉庵。是佛光祖师塔所也。共封疆宽阔可以建大伽蓝。请追请佛光为开山则吾领住持事。师直甚喜。不日而成。寺号真如山称万年。皆追慕乃祖遗迹也。正脉庵者尼如大为佛光所建也。佛光与如大长老手书并手染牌额等诸大字。收在本庵。其书略曰。汝受吾衣法道风大行。老怀欢喜。骨发少许分留与汝。汝为安奉别置一小禅刹代吾分化须当竭力。不得违吾之志。今寺之兴莫是祖翁冥有所待也。秋七月谢真如事。八月五日奉□庆赞东山八灵塔。先期有紫云如盖当于塔杪。洛中万人仰观以为奇异之瑞云。
二年癸未(师六十九岁)
三年甲申(师七十岁)
春正月创建灵庇庙。始师梦见新庙壮丽在龟山旧趾。傍有一人非常者作礼而云。谢和尚与吾起此新庙也。觉而谓神求。故乃经始新庙。且以佛光祖翁来化本国亦赖兹神灵之庇故。以灵庇为号焉。
贞和元年乙酉
    师年七十一岁。老而益健夏前为众入室鞭砺学徒也。秋八月以先皇七年忌行天龙开堂法会之仪。择用良辰不以正日。延在月末。是月二十七日□使入山特赐金襕紫衣。二十九日太上皇入山师升座说法感二星降。上大悦赐锦帛三十袭水晶数珠白银花茎等。大将军府承□助施铜钱三百万鞍马三十匹(是日法会仪备见升座语中)。
二年丙戌(师七十二岁)
    春二月赋龟山十境以表为教外别行之场自作序。三月十七日太上天皇奉驾入山。师对御帘前上堂说法。次日鸣鼓告退而居东庵。扁曰云居。盖□云居祐禅师作三塔耳。嗣子无极志玄奉旨补席。而事无大小皆由师成败。十一月二十五日主上召师入内。受衣展师资礼。次日特赐梦窗正觉国师。
三年丁亥(师七十三岁)
四年戊子
    冬十月二十日佛国禅师三十三年远忌之日。预先鼎建转法轮藏请大小禅律寺院八十余所僧尼普同供养。四众两廊雁立。自云居庵至藏殿转送经函奉安置之。至日伶人奏乐。有紫云作盖。瑞彩溢目。
五年已丑(师七十五岁)
    春三月武卫将军访师于西山咨门曰。往年在关东拜佛光禅师真容表弟子仪。今欲礼师亲受衣盂如何。师曰。专同一家。遂受衣盂。冬十一月镰仓左典厩上京。十二月一日诣天龙寺与师相见。于普明阁上亲受衣□。
观应元年庚寅(师七十六岁)
    春二月八日。两太上太皇太后及皇后诸宫妃官女等请师内道场各受衣盂法名二年辛卯。
    师七十七岁。每每谓徒曰。吾今年其逝矣。天龙寺乃是今上天皇奉为先帝追修冥福所建立也。而今一十三年之国忌将至。然僧堂未完。如吾不为而谁能为。夏四月植柱竭方经营。秋七月开堂毕工于百日中。不亦速哉。且宽广明亮可容千众。西堂耆旧各乞单位随众坐禅昼夜不倦。霜华枯木莫之踰焉。师今夏扶老忍病为众说法。示徒诲励过于平昔。于是四方来者肩相挨踵相接。道行之盛虽古亦未可让矣。秋无极谢事。师复居丈室为修国忌。特奉朝命也。师齿愈高行愈严。八月十五日太上皇。特□中使赐手诏曰。道振三朝名飞四海。主天龙席再转法轮。秉拂祖权数摧魔垒。表师资礼往年已受袈裟。慕释氏风今载又添法号。追思灵山遗嘱之切特赐梦总正觉心宗国师。十六日国忌就后醍醐圣庙多宝院升座说法。满散翌日鸣鼓辞众退藏于三会院将谢世缘。示微恙去药饵。于是四来僧尼圭庶欲受衣□结缘者云集。地将无所容。是月二十四日开室炷香凡付衣受戒者侍僧籍记法名。其数二千五百有余。九月初一日告众曰。吾行必矣。有所疑者便请问。徒众竞至。师为入室数日不倦。随机开发所得良多。朝廷遣国医诊治师。不可曰。老病自然非医药所救。先是动二次。又西芳山崩裂。事达天听。是月七日两太上皇亲临问疾。师谢恩说法。睿感殊甚。十九日重临幸。御问亲切。师由虽在病奏对移刻无少怠色。上归谓内臣曰。噫国师西归。世出世之要孰复益于朕。已矣乎。师病少间。夜为侍僧垂示曰。夫道无去来生死之相。 亦无安危治乱之变。若能于此安住者。苦乐逆顺道之所在生死去来游戏三昧。若忘道者自见种种幻相坐背觉城。枉受轮回。故净秽区分圣凡殊域一切二边纷然而起。然当生起无实体。若直下知非一念回光。前后际断。便是彻头处。佛言。妙性圆明离诸名相。本来无有世界众生。是真语实语不妄不诳语也。但恐汝等不肯信及。一日有僧问。如何是无上道。曰。答在问处。又问。如何是学人亲切处。曰。莫将问来问。又僧问。三世诸佛掠虚汉。一大藏教是甚破故纸。师曰。佛是真语者实语者。汝何得谓虚。僧云。和尚莫欺某甲。曰。子独实语者那。又一僧问云。不见一法时如何。曰。何物作这个语话。云。当恁地全无。曰。抱赃叫屈。僧不肯。师又曰。子岂无知无一物者乎。又僧问云。一物不将来时如何。师云。将此问来者谁。云。我也。师曰。不论有物无物。才有我者便是轮回业。僧云。谢师答话。曰。不论谢不谢。才有我者便是轮回业。僧珍重去。曰。不妨珍重去。才有我者便是轮回业。又一僧问云。某胸中未稳。请师方便。曰汝指何处为胸中。僧无言。师又曰。若论胸中事。何不管风吹雨下叶落花开。良久曰。悲夫人情之执甚矣。何劫得悟去。又一僧云。承师有言。佛祖言教呼小玉手段。某于此略得信。师曰。道呼小玉手段也是呼小玉也。又僧问云。和尚百年后某如何用心去。曰。直饶有一法过涅槃。须斩作三段。又僧问。某离和尚左右后如何得用心不错。师咄曰。无道心汉。何不问即今。又有僧云。某使得十二时辰。曰。正睡着时道将一句来。僧拟开口。师揶揄曰。汝才开口便是日中浩浩底。师每叹曰。今时学者只管解了法门以为自悟处。不能直下休歇。故于正睡着时作主宰不得。病在不辨取远大一片向道之身心谩认得无尾巴胡狲子作本来主人公耳。或有夸悟解者曰。虚空岂被汝捉得。或求作佛者。曰。汝缺少个什^8□。元朗庵主问。云门云。山河大地无丝毫过患。犹是转句不见一法。始是半提。如何是全提。师良久曰。会^8□。云。达磨也不会。师曰。因甚不会。云。只为太杀明。师曰。为甚^8□文殊骑师子普贤乘象王。云。和尚东坐学人西坐。师曰。犹隔海在。云。万里一条铁。师曰。入开铁壁时如何。云。心外无法满目青山。师曰。犹是转句。庵主无语。有老宿问云。不是心不是佛不是物。毕竟衲僧向何处行履。师曰。南天台北五台。问云。国师正法眼藏何人流传。曰。人人具足个个圆成。问云。某为甚无分。曰。若有分则不是圆成底。二十六日有一僧来干相见。师闻其名紧闭不接。侍僧白言。此僧自谓桶底子已脱无一解可呈亦无一法可参。请师慈悲与他辨邪正。师曰。汝等莫谓不相见。我早见他了也。辨邪正了也。大凡为宗师者鉴在机先。不则虽鼻孔相□亦不见他。亦不能辨他邪正也。此僧有些灵利。数年以来要参我禅。然最初一步错了也。他意谓。老僧小师无受印可者须参决此事亲受衣法。此病每每呵止而不能已矣。如此之辈只管于识情上计较安排。忽尔一知一解稍觉胜似平昔。便谓得大悟大彻。才开口便呵骂佛祖轻薄好人拨无因果。若不得明眼宗师援而救之。固执己见增长我慢。今生便为附佛法外道。来生必作佛法外外道。百千万劫无有出期。不是小事。可不慎乎。二十七日东陵和尚来问安。师对坐茶话。特与手书嘱以寺务。二十七日书遗诫十数条以贻门人。二十九日预书遣偈以顺世礼。辞檀越曰。真净界中无别离。何须再会待他时。灵山付嘱在今日。护法权威更仰谁。又辞世颂曰。转身一路横该竖抹毕竟如何。彭八刺札书毕乃云。老僧已觉手臂不仁也。明日行矣。晦日粥罢请天龙临川两寺僧众并远方来耆宿及官客等亲面告别怡然而逝。当更衬服手足屈伸不异平时。颜色如生。于时白气一道横布正寝之上。缁素数万恸哭如丧考妣。门人以遗命奉全身塔于三会院。又收平日所剪爪发病之云居塔。有舍利如粟粒者甚多。天皇嗟惜罢政有日矣。卿士大夫不胜哀痛。或除须发作僧者或者丧服而心斋者往往有焉。以爪发塔于云居之余。士女分取安奉者。后皆得舍利璨然众色可观。
    鸣呼师天生之德也。敏辩智察且性沉静寡言。言必惊入。幼岁勤学日诵万言不烦再告。研习义理。最稔老庄。稍长而专嗜竺籍。性相显密莫不明究。草岁自嫌义学繁多。一旦奋发易服游方知识之门。无不历扣。晚甘林栖野□而历三十岁矣。其为入也。面目严凛有御史之风也。近而依之。柔顺温和慈云法雨时时流澍感人深矣。盖以真慎独砺精之久炼故。临众之顷俨若也。且以谦让在心不与物争。家风清寥性恶华饰。训徒诱众。动则率身先之。立度适宜不欲烦人。由是人愈畏敬尔。若其革非去谬则不拘执旧规。一切公勤事无偏党。及乎夫真机一发击碎虚空手段翳睛蛇吞□鼻。逆顺纵横之行岂可复以常人之能得测度之哉。参学之徒常不减千人。贤之与不肖驳杂而会。预其德受者皆有益焉。譬如大海也。修罗蚊虻之饮莫不充足。禅师讲师发问锋起。一一而酬如钟应诸击。乃至征诘其所解未到之处。则彼慢幢自降矣。又多引先圣言□之由以为证据。不敢以我所长枝梧排斥。故无情论也。或于师背后生疑谤者逮乎一接音容。则皆悔见之晚也。是以天下之士无贵贱。仰道风者如大旱望云霓。然师素无以私容人之情故有四远之人跋涉山川而来。不得相见者往往有之矣。然犹挨排搪突于丈室之外伺出入时造次问道者。虽风雨时无有虚日焉。师每谓徒曰。我以虚声被人崇敬不遑靖退。是亦业债之使然也。师度僧尼四千有余人。其余上自一人相将洪卿硕儒以至庶人医卜工商之属。来备弟子之员者甚多。又经律论师之徒或见其师论义负堕而信有教外之传。虽不易其服然执弟子之仪者一千有余。又以悲心内熏故。虽屠儿渔猎之流来承法化者。皆焚其网折其弓受五戒三归。凡室中得度者□多之筹不多让也。师自入空门来除衣盂外不蓄余长。远近渴仰供施交骈。而排拨不受茍为强有所受。则转以归之化主。以故所到之处辄成宝刹。是亦非作意使然也。抑夫国主执政之权非唯咨询佛法而已。事无大小不能自决者每每问之师。一言之如破竹节节皆迎刃而解。凡承师言。大而天下小而一身。其将有祚则乃行之。其将有灾者否焉。故世以师言如谶也。自非深入不二之法门万行圆通者。焉能与于此哉。观应天子追加赐号曰普济国师。良有以也。
西山夜话。
    师住南禅时。元翁和尚谓师云。和尚出丛林来二十余年。其间动止不定。既迨于十余固处。我心中以谓。此岂非劳身障道之因缘乎。近看像法决疑经。佛言。比丘止住莫过三月。若人谤言此比丘动止不定者。必当堕泥犁。从此僻情已破了也。师曰。我不必守其佛制故尔。直以大圆觉为我伽蓝。东去西留未曾暂离其中。世有多年止住一处者。未必坐一床上。有时趋东司。有时到后架。有时庭前徘徊。有时山顶眺望。此岂非动止不定乎。然其动止未尝离此一处故。不谓我身在于别处。若转其有限情以游无边境。则何怪之有乎。
    有僧谓师。和尚是临济下儿孙。而不以本分接人常讲经典者何也。师曰。夫善知识者须是解行相应始得。纵虽相识。若也不得时机则无益于世矣。余羽毛未具。力量未充。不得其机不逢。其时。宁怪得我乎。今时已眼未明妙用未备。只以识情学得古人标格一挨一拶转辘辘地。乃谓举扬宗风。看来只是一时风流。学古人体裁则易。得古人利益则难。若夫不顾无其利益徒夸得其体裁者。固非吾所期耳。僧云。若尔则和尚胡为出主法社谈录讲经耶。师曰。造恶业者宁为堕泥犁乎。而堕泥犁者只为业力所牵故尔。吾未肯求长老之名。而出主法社者只为前生片善所驱故也。然吾亦不必图闭门自活。且要因行掉臂。是以讲经谈录。或令未知因果者知有升沉。或令未解大乘者解有玄谭。或令未信祖宗者信有此事而已。古人或在路口施茶汤于旅客。斯乃结众缘也。吾亦如是。只谈佛祖言教以结众缘耳。僧云。今时僧俗亦信禅者多。何言不得其机乎。师曰。不道世无禅机。只无与吾针芥相投之机耳。僧曰。钝根之人纵虽不悟。直以本分接之。则结缘之分亦可以深。何故弃之乎。师曰。不见道千钧之弩不为鼷鼠发机。如来出世间言长语满于海藏。何不直示耶。□宜思之圆悟禅师曰。先夺其所偏坠然后示以本分钳锤。大慧禅师曰。宗师须备众生机说法。如击石火闪电光一着子是这般根器方承当得。根器不是处用之则揠苗矣。僧云。若尔则如来所说皆是虚语乎。师曰。如是所问皆非正问。故我前所答亦非正答。只徇□情且弄泥团尔。有人以书呈大慧云。请云公案慧答曰。闻□常读圆觉经。吾所示公案亦在其中。大慧平生所示公案者。须弥山干屎橛赵州无字等是也。请看经文。如是公案在于何处。倘能于此会得。匪啻圆觉。至于千经万论及世间□言细语靡非祖师公案如来所说。岂谓之虚语也哉。恁^8□则宁以讲经教谤吾而言失于宗师体裁乎。古人云。马祖百丈以前多示理致少示机关。马祖百丈以来机关多理致少。此亦何之谓乎。谓上古知识无眼故多示理致耶。谓后来知识无眼故背先辈以机关接入耶。当知祖师门下不似座主家法门一尺终一尺二天终二尺。只是见机而作。通途变格谓之破家散宅。今时或贵机关或崇理致。并是不出座主家法门也。世尊言。始从鹿野苑终至跋提河。未尝说一字。且道是理致耶。是机关耶。若也于此荐得。赞吾也得毁吾也得。
    师每谓徒曰。余年二十受业于建仁。不出堂里堂里孜孜参究此事。明年冬下关东挂锡巨山。有耆宿谕余云。古人机缘语句刊之于版以流通者无他。只欲令后生晚学因此悟入。而今承虚接响以为名缰利锁之资者多矣。或有自称道人不参知识不看语录只管懞懞闲坐者。并是失于禅录流通之所由者也。世迨浇季。罕有真知识。茍励向道志以看禅录。则古人机缘即是今人机缘也。安有古今之异哉。余甘其言禅余归寮看阅语录。于兹一山国师兼住建长圆觉。在其会下数年晨昏亲炙参决吾家宗脉。自谓禅门宗旨无所不明也。时复自顾胸中依前未稳。乃知从门入者不是家珍。古人云。灵光不昧万古徽猷。入此门来莫存知解。我出教门入禅门。所学虽异知解是同。只^8□过时其岂非昧却灵光者哉。便以年来所贮骨董袋悉付丙丁童子。于时佛国禅师住万寿。余初诣函丈先伸其所志。佛国叹之乃云。我年十六受业于东福依止一耆旧。他令我读禅录。读之一行就问此意如何。他云。宗门语话不似教家所谈。故不敢解说。我云。茍不解说。云何知其旨趣。他云。须是自悟始得。我又问。读录积功自然得悟否。他云。若要悟去直须自究。我闻斯言不复读录。便归堂里打坐。僧侣多来劝我云。少年之人先须学问。一旦道心鲜克有终。老后必有所悔。我不敢动。弥好坐禅。今年已逾六旬未有所悔也。言已一笑。余闻其激励志操弥坚。不憎风雨连日去参。粗有趣向而未有彻底分。深欲晦迹丘壑以究此事。遂出瑞鹿下奥州卜居于深山。自誓若不明此事须与草木俱腐圆悟心要大慧书林间录置之机上以为警策。其外无所蓄也。间居已阅三霜。见地未成一片。一日忽忆佛国禅师临别垂诲云。道人若于世出世毫厘有所挟。则不能悟入也。自惟我于世谛曾无所希。然未免挟佛法以作悟之障。既知此非驰求之心自歇只^8□元尔过时而已。一夜蓦地踏翻从前妄想窠窟。方知佛国所示非虚语也。从此比来所蓄三部语录亦皆付人眼不看书。□不着席。只守闲闲地经于二十年。老来力衰不耐常坐。又被业风吹至于住院匡徒。西擂东倒。虽然操履负初志。未混尘缘昧本明。斯乃从前常坐不卧之力也。或升法堂胡说乱道。或应众请谈录讲经。言虽缺奇心无所畏。亦是从前弃损学解之效耳到此方信古人道愈晦愈明。若也晦之又晦以至无晦。则自家大机大用不求自得现前。不可得而疑焉。
    师又曰。佛光禅师谓佛国云。我见日本兄弟一生得悟者不可多矣。此国之为风也。只贵智才不求悟解。是故设有灵根者博览内外典籍。深嗜巧伪文章不遑自究此事。迷中过了一生。固为可悯。或有一类称道人者。多是其器量不堪博学强记故。以闲坐为功业而不辨真实向道之心。此类亦非今生可开悟者。佛国先师为余说之。余乃问云。若具灵根直下参究者且置不论。前所谓二类之中何辈为优。先师曰。直饶钝根今生不悟。倘能孜孜捱到腊月三十日。不为业力所牵。来生出头来必当一闻千悟也。若以博学为业者。不翅虚来阎浮打一遭。亦恐招得来生不如意处。
    有僧问师。多积学功以资谈柄者固不足言焉。博览古诰而发智光者何过之有乎。师曰。中下机根不能直下到家。千圣悯此且设蘧庐以接之。其蘧庐者□所谓古诰也。若论其益。则经有经师。律有律师。论有论师。何怪禅师乎。古人云。达磨西来不立文字。直指人心见性成佛。又云。此事若在言句上。一大藏教岂无言句乎。且祖师西来作什^8□。黄孽禅师云。学者若欲成佛。一切佛法总不用学。唯学无求无著。无求即心不生无著即心不灭。不生不灭即是佛。八万四千法门秪是接引门。不翅祖师门下独作此说。了义大乘亦皆合辙。法华云。我与阿难于空王佛所同时发菩提心。阿难常乐多闻。我常勤精进。是故我已得成菩提。楞严云。阿难见佛悲泣。恨无始来一向多闻未全道力。圆觉云。未世众生希望成道无令求悟。惟益多闻增长我见。纵览群籍而发智光。岂得与阿难齐肩哉与夫学阿难得多闻。曷若学世尊成菩提。余事不获已谈录讲经。只要令人知佛祖玄旨不在文字言句之中耳。僧又诘云。宗门虽接最上机而立意句。其中以意句俱到为胜。尔则有伶利汉意句并参。有何不可乎。师曰。古人云。未得底人参句不如参意。到得底人参意不如参句。□只知立意句未知所以立意句。古人又云。句能^8□意。意能^8□句。意句交驰。为之可畏。□还曾此语^8□。须知本分田地意句俱不相干。虽然如是。建化门中且论意句。初心学者于情识中欲参宗师话脉。则自塞路头莫由悟入。故云。未得底人参句不如参意。已得悟入者若未达句。则失却宗师体裁不能接人。其贵意句俱到者岂令初机意句并参之谓者哉。僧云。近来宗师令人看公案。此岂非教初心学者参句耶。师曰。不然。圆悟禅师云。初机晚学乍尔要参无扪摸处。先德垂慈令人看公案。盖设法系住其狂思横计令沈识虑到专一之地。蓦然发明心非外得。向来公案乃敲门。瓦子矣。图悟与^8□说话岂欺人哉。当知先德令人看公案。只要入得自家大解脱门耳。大慧禅师每学者举似古人话头云。莫向意根下卜度。莫向举起处承当。莫扬在无事甲里。大慧恁^8□举似老婆心亦在其中。翳睛术亦在其中。若能与^8□提撕。不可谓之参句也。纵坐蒲团上冥默。茍于语路上作活计。则不是参意之人也。圆悟云。即心即佛已是八字打开。非心非佛重向当阳点破。不寻其言一直便透方见古人赤心片片。更入他语言中则永不透脱。又云。若具大根器。不必看古人言句公案。但只从朝起正却念静却心。凡所指呼作为一番。作为一番再更提起审详看。是个甚物作为得如许多。当尘缘中一透。则清净无为道场也。二大老所示寔是参禅样子也。今时学人多是于册子中探得古人话脉蕴在胸中。代语别语无所滞。一挨一拶得自由。自谓。祖师玄旨止如此矣。此乃圆悟所谓狂思横计之类也。
    僧又问云。承虚接响而自谓悟达者。寔是狂思横计之人也。若有伶利汉实得句中眼。宁谓之非语达者乎。师曰。直饶得句中眼若未得见地明白者名曰句到意不到之人。若是承虚接响之流不足评之。古人云。但得本则莫愁末。见处明白是本也。机锋颖脱是末也。譬如种树其根得活则枝叶花果靡不荣茂。大慧禅师曰。大凡参禅不必有机锋便言我是。昔云盖智和尚道眼明白。因太守入山憩谈空亭问。如何是谈空亭。智云。只是个谈空亭。太守不喜。遂举问本慕顾。本云。只将亭说法。何用口谈空。太守乃喜迁本住云盖。若以本较智则大远。乃知真实事不可以机锋取。实^8□元首座亦有道之士。答话机锋钝。觉范号为元五斗。盖闭口取气炊得五斗米熟方答得一转语。僧又问云。文字言句若于学者为害。何故古来尊宿各有代语别语拈古颂古而行于世耶。师曰。明眼宗师东语西话以接学者。所示虽异皆是呼小玉之手段也。若有吾家种草言外领旨。则宗师言句何害之有乎。然事久成弊。守株刻舟者多矣。因兹宗匠间出而救其弊。谓之通途变格亦为破家散宅。昔圆悟老师住夹山时。为学者评唱雪窦颂古。名曰碧岩集。佛鉴禅师以书责之。其略云。某昔奉祖^8□师左右□闻其语。□辈他后忽为人天师范者。切宜以此事自勉。其遂铭于心不敢忘兹。闻老兄迩来为兄弟请益雪窦颂古有许多击节。某闻之不觉洒涕。自谓高踏之士何至此矣。老兄何不激扬达磨未来时因缘诱接学者大慧普说中云。先师见佛鉴书遂已。然有好事者锓梓行于世矣。后来大慧炬于其版。此乃破家散宅之手段也。一炬之后二百余年迨于大元大德年中有嵎中张明远。复重刊版以行于世。有号三教老人者为之序矣。其始云。或问。碧岩集之成毁孰是乎。曰。皆是也其序中只陈圆悟成之大慧毁之皆有其以而已。此官人亦未知宗师手段不在成毁处。马祖百丈以前多示理致少示机关。马祖百丈以后机关多理致少。至于风穴兴化唱弥高和弥峻。亦是通途变格之体裁也。当知祖师宗旨毕竟不在理致机关之中。都是呼小玉之手段耳。所以道会则途中受用。不会则世谛流布。又云。看佛祖言教如生冤家始有少分相应。僧云。茍尔则都不看言教默然过时者可乎。师曰。古云。不可以语言到不可以寂默通。祖师门下不立文字。其岂喜默恶语哉。只要令人知此事不在语默处耳。倘能透明此事。佛祖言教咸是我屋里事也。然则要知佛祖言教。切宜放下从前学解机智就放下处猛烈提撕一则公案。若也有灵根者不必看公案亦不堕寂默处。一切时中直下参究。如此之类并是吾家道人也。向来所说偏为吾家道人谕之。其若宿植浮浅都无道念。只管好于博学者不是余之所谕也。然若于其中或知因果可怖以慎行仪或窥禅门藩篱以补宗教。则可以流通相似禅。此亦不可弃焉。布袋和尚十无益中云。行学都绝僧形无益。盖是此之谓欤。迩来丛林复有一类专学外典为业。不是参意亦非参句。唤作禅僧则可乎。经论之中处处呵之。既为佛子而不拘佛制者何也。僧又问。参得句者亦自谓。透得西来意旨。如何验其非参得意者耶。师曰。古人云。达磨西来别无一法转人祐是指出人人具足个个圆成与佛祖不移易一丝毫而已。既言人人个个与佛祖不移易一丝毫。何容自他胜劣于其间哉。若有人谓我已悟他未悟而生慢心。则可以验知是人未曾参得西来意旨。倘能参得西来意旨者。乃知教门性相事理禅家理致机关尽是标月指敲门瓦也。今时学人到处聚头计较指头短长论量瓦子大小而作实法会。此乃语话禅也。宁谓之参得西来意旨者哉。大慧禅师自少行脚参得语话禅。自谓参禅彻底。三十六岁始知其非。遂逢圆悟老师打破业识团。后来为众垂诲每说其错以诫学者。可以为今时学者之针艾矣。若是明眼宗匠垂手为人。把住放行擒纵杀活如击石火似闪电光。谓之活祖手段亦名翳睛术。永嘉大师云。或是或非人不识。逆行顺行天难测。未到这田地而学其体裁者。匪啻自错惹得多少人以成魔业。不可不慎。
   
天龙开山特赐梦窗正觉心宗国师塔铭
前瑞龙山太平兴国南禅禅寺
住持四明沙门永玙撰

    国师示寂后三年。嗣子妙葩具师行实请予曰。先师窣堵得铭以昭后世可也。予辞以不敏。退念国师有怀远人之德。奚可辞。当铭其塔序其事而伸之以义。自佛鉴无准范禅师大弘破庵之道。佛光无学元禅师北□之子嗣佛鉴之法。附舶东来大振厥宗。传之佛国高^8□日禅师。继之者师也。名称普闻为三朝。
    帝者师。累降。
    手□加锡前号。师乃势州源氏宇多天皇九世孙。其母祷观音。梦金色光西来吞而有娠。怀十三月始诞生。时祥光满室。乡闾异之。四岁丧母。九岁父携诣平盐教院出家。颖悟过常儿。经书过目辄诵。其于佛乘殆夙习也。十岁诵法华七日以报恩母。自绘死尸九变之相独坐观想。至十八为僧。礼慈观律师受具戒。师神观高迈。始学显密教三年。知不足以发明大道乃建修期道场。百日以求圣应。期满余三日。应中恍然如梦。有僧引入一寺。师顾问引僧曰。此寺何名。答云。□山。又引至一寺。复问。何寺。答云。石头。有一长老出迎。携一轴度与师云。汝善奉持。展视乃达磨半身画像。既寤决志参禅。后改名□石字梦□。抵京依建仁无隐范公遂具遍参之锡。至相之巨福。又依圆觉桃溪扣问勤确。一山翁来主建长。一见深器之。令归择木寮。职罢之奥州圆福寺。寺傍有法师讲天台止观。师日往听深知其义融摄诸部昭揭一乘。每朝焚香遥礼。一夕禅寂忽胸中洞然明白。自此聪敏智辩无碍。期进道业修忏七日。感菩萨见圣相。乃以己事未明特扣一山于圆觉。山。我宗无语句亦无法与人师曰。和尚慈悲方便。山云。也无方便也无慈悲。如是三返。佛国住万寿。特往咨决。国问。圆觉有何言句。试举看。师曰。只道我宗无语句亦无法与人。国抗声云。何不道和尚漏逗不少。师于言下有省。乃辞别归隐。寸阴金玉决志大猷。嘉元乙已夏五。一夕坐久偶作倚壁势忽倒去。豁然疑情顿息心眼洞明。冬往净智礼佛国。酬问之间机智密契。佛国大称赏始印可之。又辞往甲州常牧山。德治丁未佛国付以顶相及佛光之衣。有法语一。山翁在玉云庵。师往别。以长偈饯之。皆载别录。闻佛国归云岩往觐。又以佛光所与书嘱之。意甚笃。乃回甲州龙山庵居。远人烟三十里。佛国主巨福。招师住上野长乐。师力辞到浓州长濑卓庵古溪。因建观音殿。名闻于外。参学问道者日至。思欲深隐未暇。佛国讣至。设祭表诚。都元师母觉海夫人闻师道行欲请一见师。竟入五台山缚庵名吸江。觉海差使者与州使至。师潜身海岛。使者家晓户告。知不可隐遂随缘而出。觉海力欲以云岩延师。乃固辞。于三浦卧龙山造泊船庵杜门谢客。山巅建一浮图。又往上总作退耕庵。正中二季师年五十一。南禅虚席。
    后醍醐天皇特降旨请师。称疾不起。夏罢又降□遣官使及枢府官必欲应命。师无奈入内见帝。帝赐座。奏对称旨帝大悦。师乃启奏曰。某誓欲隐居养素。出世非所愿。乞归山间帝曰。朕请师来此。只欲朝夕问道耳。师知。上意不可逆。八句二十八日奉旨领寺事。每月内三日上万机之暇咨询法要。明年七月都元帅以寿福迁师。不就。八月挝退鼓。道经势州开山善应。复至相城。枢府以净智起师。辞不获免。乃承命。夏终退归锦屏山作瑞泉兰若。元德元年秋公命请师主圆觉。不从。寺众至恳请再四。乃往。其于说法供众修造三者备矣。二年秋潜归瑞泉。一众追至。师避不能。说偈以见志。乃止。牧庄羽太守道蕴请开山慧林。元弘改元帅府请师居建长。力辞举崄崖以自代。二年开山瑞光。三季。
    后醍醐天皇复归于洛京。降宸翰召师入见。悦甚。有旨以第二子都督亲王之邸为临川禅院。
    特赐梦□国师灵龟山临川禅寺开山初祖。建武元年秋后崩上留师禁中二七日。罢政问道。九月望请师入禁为受衣说戒。执弟子礼。上一日从容谓师曰。朕欲兴禅宗。师意为何。师曰。金口无虚言。上意再欲师住南禅。辞以老病上意益竖。乃再住。近臣多毁禅宗奏。今禅徒无故再兴。何益之有。
    上以斯言语师。师以自性三宝实相三宝之语分拆剖判。奏对语见别录。上欲验行事及欲见禅苑之规。十一月二十八日百官扈驾入山至佛殿祝□。罢就方丈讲道。至夜半上亲巡堂见僧众禅寂喜甚。次早请师入室。罢齐鼓鸣。上又至云堂观行众僧食。寂而不哗。礼乐具举。齐退上堂祝圣头首秉佛。上乃动容益加敬师。则谤言不入矣。因见僧齐淡薄特赐庄田以加僧供。师因年迈退居临川。建仁请师不赴。历应二季将退临川书家训以诫诸门弟子。摄州太守革西芳教苑作禅院请师主持。师忻然而往曰。慕西山高座主之风有年矣。今得遂吾愿。建一阁曰无缝。以水晶宝塔奉安舍利一万颗于其上。搜奇显秘。蟠松怪石珍□异花杂然繁茂。游观行乐之处禅寂憩止之庐必备焉。凿池引泉筑堤植柳。泛舟于迈漪之上。避暑于桥亭之中。湘南潭北轩□对峙。琉璃殿里四面清涟。去币兴废为之一新。师畴昔之夜梦。
    后醍醐天皇作沙门乘凤辇入龟山行宫。八月十六天皇仙去。征夷大将军奉□于行宫为天皇建追修道扬诏累降。师开山名天龙资圣禅寺。遂与梦□。阿州太守和氏请开山补陀。康永元年春。
    太上天皇驾幸西山受衣戒申弟子之仪。四月望兼住真如。三年正月初二日夜梦。
    八幡大菩萨来卫法龟山。乃建词于寺左。自历应二年至贞和元年六载之间。天龙寺殿宇成帑库实。从山门至法堂方丈廊庑厨库庖湢。宜有者皆具体焉。寺后山巅又建塔以镇风水。八月。
    太上天皇临幸。省枢二府官寮毕集。为。
    后醍醐天皇七年忌赐金襕紫衣。师对御升座。二星降于庭如白日。说法罢乃隐。二季春退归云居庵。盖□云居佑禅师作三塔遂名焉。嗣子无极志玄奉旨补席。十一月二十五日上召师入内。受衣讲师资礼和特赐奎章加梦窗正觉国师。四年藏蓼成。师为佛国三十三年忌。乃转轮藏建传经大会。甚有灵异。事见别传。观应元年二月八日。
    两皇国母皇后宫妃请师于仙洞各受衣盂。二年师七十七岁。每诫徒曰。吾世寿止此。
    今上为先皇建此道场。惟憎堂未完。当力为之。四月植柱七月开堂。百日毕工。可谓速矣。且完整明敞可容众七百。无极退间。七月二十日为一十三年上宾之辰奉。
    旨再住。齿益高道益隆。学者云趋而至。僧堂新成。力行丛规。声振朝野。八月十五日。
    太上皇特赐手诏曰。道振三朝名飞四海。主天龙席再转法轮。秉拂祖权数摧魔垒。表师资礼往年已受袈裟。慕释氏风今载又添法号。追思灵山遗嘱之切特赐梦□正觉心宗国师。十六日国忌就多宝院升座说法。满散次早辞众归临川三会院。十八日降纶旨及枢府公劄命予入院。人事毕乃往师所候讯。师虽示微疾。见予其喜。与语寺之详略。大体拳拳宗门。二十四日普为僧尼士庶求受衣□者二千五百余人皆与改名付衣授戒。九月初一日告门人曰。吾行必矣。有所疑者可问焉。众集。师为入室。终日不倦开示。随机启迪。皆充然有得焉。朝廷遣国医至。师曰。我病非医药所能治者。先两回地动。及西芳山崩。是其征也。初七日。
    两太上皇亲临问疾。师谢恩说法。十九日再幸寝室。虽曰病中酬答无少怠。二十七日永玙往问安。师对坐茶话。又啖雪梨。特与手书为予临老养间之所使公府谋之。无违我语。嘱以寺务。述永诀之怀。使人哀感无已。二十九日乃书遗诫十数条付门弟子。又书遗偈以寄大将军。伸不能面别之意嘱令外护。复书辞世颂。三十日粥罢集两山之众告别怡然而逝。颜色不变。于时白气一道横贯正寝。缁素二万余哀恸不胜。门人奉全身塔于三会院。分在日所剪爪发。舍利如粟。塔于云居。遵遗命也。师生于建治乙亥示寂于观应辛卯。僧腊六十。经涉八朝。嗣法弟子二十余员。前天龙无极志玄其上首也。度四众了具名于藉者凡一万三千余。师操坚松柏戒凛^8□霜。义观靖深慧学渊博。志欲隐居无应世之意。迫于朝命勉强从之。其于捉尘谈禅。学徒景附。天下丛林罕有俦者。至如扶宗树教之功摧邪显正之力。天鉴照临人心悦服。道尊德备福慧两全。临灭之际晶明如此。盖平生所履之验也。姑序其大概。详载年谱。乃为铭曰。

    猗欤国师  具戒定慧
    佛国之嗣  佛光之裔
    法法全彰  言言见谛
    德重三朝  道尊一世
    对御说禅  圣心玄契
    嗟彼末流  匪师孰济
    力扶宗纲  将坠之际
    言为法城  身为律制
    摧魔去恶  起废除弊
    挥尘肆辩  疏决壅滞
    八处开山  金碧鲜丽
    谓师灭度  太虚受翳
    谓不灭度  云开天霁
    日月循环  东涌西逝
    瞻彼窣堵  神龙尔卫
    勒铭于石  何千百岁
    子子孙孙  绳绳继继

文和三年甲午岁十一月
日守塔小师比丘立之

日本国天龙禅寺开山梦□正觉心宗普济国师碑铭
    
    共惟大明皇帝执金轮以御宝历。声教所被与如来化境相为远迩。乃洪武八年秋七月。日本国遣使者来贡方物。考功监丞华克勤奏曰。日本有高行僧梦□禅师。其入灭已若干年而白塔未勒铭。其弟子中津法孙中巽有慕中华文物之懿特因使者而求之。然人臣无外交。非奉□旨不敢遽从所请。拜手稽首以闻。皇上欣然可其奏。特诏词臣宋濂为之文。濂按其弟子住持善福寺周信牒云。禅师讳智曤。姓源氏。势州人。宇多天皇九世孙。父某。其母某氏无嗣默祷观音大士梦吞金色光而孕。历十有三月始生。有祥光盈室之异。九岁出家。依平盐教院以居。授之群书一览辄记暨长绘死尸九变之相独坐观想。知色身不异空华慨然有求道之志。十八为大僧。礼慈观律师受具足戒。寻学显密二教垂三年。未久然恐执名相建修期道场以求玄应。满百日梦游中国□山石头二刹。一庞眉僧持达磨像授之曰。尔善事之。既寤拊髀。叹曰。洞明吾本心者其惟禅观乎。遂更名□石字梦□。谒无隐范公于建仁寺。继至相州巨福山。山之名院曰建长。缁锡之所萃止。时一山宁公主之。一山见师甚相器重。令为侍者朝夕使于咨决。俄出游奥州。有讲天台止观者。师往听之。且曰。斯亦何碍实相乎。自是融摄诸部昭揭一乘之旨。辩才无碍。然终以心地未明伥伥然若无所归。荐修忏摩法。期至七日。感神人见空中益加振拔。时一山自建长迁主圆觉寺。师复蓬累而往。备求法之意至于涕泣。一山曰。我宗无语言亦无一法与人。师曰。愿和尚慈悲方便开示。一山曰。本来廓然清净。虽慈悲方便亦无。如是者三反。师疑闷不自聊。结跏澄坐。视夜如昼。目绝不交睫。久之往万寿禅寺见佛国高^8□日公。叩请如前。高^8□曰。一山云何。师述其问答语甚悉。高^8□厉喝曰。汝何不云。和尚漏逗不少。师于言下有省。辞归旧隐常牧山。唯分阴是竞。誓不见道不止。嘉元三年夏五月。一夕坐久偶作倚壁势。身忽仆去。师豁然大悟。平生碍膺之物^8□解雪融。心眼烂然如月。佛祖玄机一时烁破。乃作偈自庆。有等间击碎虚空骨之句。丞见高^8□求印可。高^8□喜溢颜面。嘱曰。西来密意汝今已得之。善自护持。出其师佛光无学公手书一通俾之以寓相传付嘱之意。师回栖甲州龙山庵。高^8□招住上野州之长乐寺。师力辞卓庵浓州古溪。都元帅平公某之母觉海夫人某氏慕师有道欲一见之。师竟入五台山缚吸江庵。既而遁入海屿。夫人遣使索得之。俾出世云岩寺。师复辞构泊船庵于卧龙山退耕庵于总州。有终身丘壑之志。正中二年师春秋五十一。国主后醍醐天皇命宫使起师领南禅禅寺。入见。王赐坐。师自言。志在烟霞。出世非所愿。王曰。吾心非有他。欲朝夕问道耳。不得已应命。王时幸临之相与谈玄。竟日乃去。将及期王孙位。师又引退。道经势州。会新建善应寺成。延师开山。未几弃去抵相州。枢府群公逼主净智寺。寻归锦屏山营瑞泉兰若。元德元年圆觉四众必欲致师。师为勉强一出。又复弃去。二年羽州守藤道蕴初创慧林寺。迫师莅其事。元弘元年达官贵人又有以建长请师者。师复辞。二年瑞光寺援善应故事求师为第一代。三年王既复辟。召师。入见。以介子都督亲王之邸更为灵龟山临川禅院命师为其长。赐以国师之号。建武元年秋王妃薨。王留师宫中二七日。罢政而讲法。因请师宣说大戒。执弟子之礼弥谨。及还强师再入南禅。王亲率群臣至山见僧侣人禅定秩然有序次第行食静而不哗。王悦师升座提唱音声洪朗辞意警策。王愈喜。给腴田若干亩以饭僧。先是近臣有毁斥禅宗者。王举问师。师以自性三宝何必强生分别为对。王已信之。至是益知禅学为贵。谤言无自而入。忽退处兜率内院。而建仁禅寺又欲逼起之。师笑不答。历应二年摄州守某革西方教寺为禅。佥言。非师无以厌众望。师振锡而往举扬达磨氏之道。听者改容为建无缝阁以水晶宝塔。安置舍利万颗其中。他若奇胜之地多冠以亭榭以憩四方游士。规制粲然可观。师梦。王作沙门相乘宝车往灵龟山。已而即世。征夷将军源公某造天龙资圣禅寺以助冥福。聘师住持。遂与前梦协。阿州守某新立补陀院。师亦府徇其意为之说法。即还天龙。康永元年春光严天王亲往受戒愿为弟子。三年建八幡菩萨灵庙于寺侧。贞和元年王复帅群臣来听法。敷宣之际有二星降于庭。光如白日。赐以金襕紫衣。二年春令弟子志玄补其处退归云居庵。冬召师入宫。加以正觉之号。观应元师春两宫国母请师于仙洞受五戒。二年春师谓左右曰。天龙宫室幸皆就绪。唯僧堂犹缺。当力为之。堂成。可容七百人。廷议重师名德复强师入天龙。师行百丈清规。声振朝野。王遣使复加心宗普济之号。且遗以手书。其略有曰。道振三朝名飞四海。主天龙席再转法轮。秉佛祖权数摧魔垒。国中以为荣。师以年高又复引退兜率内院。九月朔召门弟子曰。吾世寿七十有七。僧腊亦六十矣。用夕将西归。凡有所疑可频叩焉。于是集座下者如云。师随机开示。皆充然有得而去。越七日示以微疾。两宫荐问起居。师为陈摄心正因。精神不少衰。至二十九日遗诫授门人。作偈别大将军源公。嘱令外护。复书辞世颂一首。三十日鸣鼓集众告别。翛然而逝。颜色不变。时有白气一道横贯师之寝室。黑白二万余人皆哀恸不能胜。以某年月日奉全身塔于内院之后。分存日所剪爪发瘗于云居。发中累累生设利云。其嗣法上首天龙曰志玄曰妙葩。建长曰慈永。南禅曰通彻曰周泽。等持曰妙快。所度弟子载名于藉者一万五千有余师。仪观高朗慧学渊深。举扬正教如密云广布甘雨频澍。凡具生性者随其根器小大皆获成就。上自国王宰臣下逮士庶无不顶礼敬信。凡所莅止如见七佛出世。香华供养唯恐或后。故管领源公赖之尝与人言曰。我从先人听国师剧谈佛法。颇达真乘。遂能死生如一。临事不慑。而先人竟死于忠。吾亦知委身以事君者。皆国师化导之力。由是而观。师之道非特究明心学。实足增夫世教重。况其内外之功两得。袪缚释粘起废补坏以安辑清净海众。人患不能有其一。师独兼之。然其抗志高明。视荣名利养澹若无物。唯欲栖身林泉屡典大刹。皆迫于王命而起。世所称大善知识者非师孰能当之。於戏宋南渡后传达磨氏之宗于日本者自千光禅师荣西始。厥后无学元公以佛鉴范公之子附海舶东游大振厥宗。高^8□纂而承之。师为高^8□之遗胤益有显于前烈。重徽叠照光于海东。止恶防非有裨朝政。功用不阐。人思弗忘。濂因奉□撰文。卑中津等归。镵乐石以见佛性无内外皇化无远迩昭。示千载俾勿坏。铭曰。

    达磨之学  传至真丹
    一华五叶  其支寝繁
    临济名宗  昭于佛鉴
    有子如龙  乘桴东泛
    海东有国  接于搏桑
    民淳俗庞  环水为疆
    膜拜奉迎  若佛之至
    四众闻之  其从如吏
    伊谁继之  心境两融
    日出高^8□  海水皆红
    金光见梦  长虹不灭
    笃生异人  不昭先烈
    何文不搜  何义不求
    孰授厥象  截断众流
    其心伥伥  有泪如霰
    感彼神人  白昼而见
    本来清净  一法实无
    疾驰索首  非迷即愚
    一喝之中  真灵独露
    朗月中天  其色纯素
    我归我山  与云往还
    岂意声华  落彼世间
    文釆一彰  畴不歆慕
    钜刹名蓝  非住而住
    说法于座  缁素共聆
    天见祥征  二星坠庭
    百废具兴  我敢用逸
    宝华楼阁  重重兜率
    上自君公  下逮黔黎
    稽首作礼  如天人师
    屡出屡退  泊然无碍
    终与实相  不相违背
    吾缘垂尽  预告化期
    尔母懈怠  来质所疑
    遣诫谆谆  续佛慧命
    言已即化  若入禅定
    觉照至圆  体性本空
    生灭不二  唯道之从
    若见若闻  同丧考妣
    法幢既摧  大众何倚
    孰为佛乘  孰为众生
    纵有言说  皆是强名
    勒此塔铭  龟趺螭首
    焯德叙功  以示不朽
    
    洪武九年二月日翰林学士承旨嘉议大夫知制诰兼修国史兼太子赞善大夫金华宋濂奉□撰
  
梦□国师语录拾遗
临川家训

    本寺住持不可妄请。三会院塔主与门弟宿老相共商量选其器以任之。门弟之中无其器。则请他门或胜亦可也。莫仿寻常度弟院之式矣。
    共住僧众须择其人莫问自他门派。安众多寡宜随庄园土贡。近来长老或徇人情或怜弟弟。不顾常住烦费安众过分以致山门衰耗甚不宜也。古人云。安僧不必多。日用斋粥常教后手有余。自然不费力良哉。斯训不可不循。
    沙弥喝食挂搭莫过五人。十七岁已前不许做僧。
    客僧若非常住僧知已者不可接之。所接客僧莫过一宿。或阻风雨或有事缘而淹留者。当禀住持。不尔则典座不可为之打饭。古来丛林皆开旦过以接方来。今也宜仿之。虽然世迨浇季似僧而僧者多矣。不翅费常住。亦有滥清众。此乃所以予之接客不敢仿古者也。
    两班莫过十人。侍者宜请四人。受请之人固辞若有其谓。则可免无理而辞者须起单去。居位须经一回不得容易告退。大刹尚得人不多。矧是小刹乎。虽满一回如无交代则住持恳请而留之。若也固辞及再三则可免须虚其位以待后来。寮元堂主净头圣僧侍者不可缺人。寮元须系二十腊以上之人半月半月代而主之。堂主须请宽心耐事哀怜病僧之人。净头圣僧侍者若无自欲之人。则可系十腊下之僧一月为限轮番而勤焉。若有戒腊少而行年老者。宜免之(十腊以下如不足则十五腊以下可勤之)。
    本寺他山耆旧不论大小。并宜堂里^8□单禅诵作息与众无异。或东堂西堂或老衰不堪起居者宜随其意也。
    众僧位次不论耆旧堂僧。宜依戒腊行年之次第也。其中若有东堂西堂及大耆旧。宜在众僧之上也。梵网经云。先受戒者在前坐。后受戒者在后坐。如来意欲令人尊重戒法故作此说。然看今时禅流受戒之仪。多是有名无实。少年僧道我是戒腊已经年序便在老僧上而坐。其言则似梵网之说其理则失敬老之仪。如来制律开遮随时不可坚执。是以予不必用受戒先后为位次也。同年之人以戒为上。同戒之人以年为上。同年同戒者宜依挂搭后先。若有十年老于他者。宜在他上。若其戒十腊先于他者。其年虽老不可怒焉。予于建化门中且作此说。真如法界无自无他。更有何位次也。只要诸人各入无诤三昧识得无位真人而已。
    远国庄园公务须是庄主掌之于寺边田地则都寺(或临寺副寺)相共掌之。庄主不可妄请。宜选其人。或请或改并宜住持与两班大耆旧及老僧相共评定不得轻忽。庄园土贡收纳时亦须诸人评定细计来年斋料及修造之公用勿令常住致衰弊。住持及知事不可信意支用。恐招大众疑怪矣。
    山门规矩须取要而行之。不必仿大丛林矣。今时丛林事于礼数废于道行。岂得不失古人立规绳设礼数之意耶。如其于事上通无事。则礼数繁多也有何妨。后生晚进不能如此。要须省万事而专一行矣。日用勤行法式具在年中行事。
    四时坐禅唯除浴日坐参。其余极寒极热修正兰盆时节亦不可开(若于坐禅时特有事可作则可开之)赵州和尚云。我在南方三十年。除粥饭二时是杂用心处。赵州宁谓粥饭二时不是正用心处耶。只是言其除粥饭外更不杂余事耳。此老生而知之人也。然其履践工夫犹以如此。矧是自己未明者乎。古德又云。大事未明当如丧考妣。大事已明亦当如丧考妣。古人苦口叮咛。其意岂在令人限日约时工夫不纯乎。上古道人皆是卜僻洞深岩居树下石上。更有何事可作。废寝忘□一味存道。百丈建立丛林以来普请作务其事不少。虽然人人以道聚头故。辨道工夫不曾为事缘所夺。百丈灭后迨于三百年。丛林规绳渐衰缁流少有惭愧。始有击版坐禅之仪。谓之四时坐禅。盖是主法尊宿曲设方便以诱懈怠者耳。今时后生犹嫌四时坐禅。动则欲令省略。无惭无愧莫甚于此临时祈祷或顺□命或依武命诸寺院一同勤行。则本寺亦当挂祈祷牌而致精诚也。其余或为寺家或为檀越别作祈祷则不可。每日三时看经诵□并为天下康宁伽蓝镇静。每日祈祷若无□验。一时勤行岂有感应乎。祈祷有二。所谓俗尘执心深重故。欲祈佛祷神以持寿福攘灾厄。此是世间之祈也。身心道器。不可虚弃。故求三宝诸天之哀怜以要进道无障。是为出世之祷也。今见时人信佛法崇神祇。多是世间祈祷耳。僧家又徇世情为之祈祷以贪名利。其岂理之所宜哉。师檀俱违道理。佛神奚有哀怜。纵有小利却为失大利之因由。可不慎乎。神家只须省万事守本分。乃是报四恩资三有之祈祷也。
    法堂不要构之。何则古之丛林以宗说俱通之人为主法者。会下龙象居头首位以助住持之化。以故上堂秉拂所益尤多。今时丛林道不及古。大刹长老头首尚以难得其人。何况小院乎。若是智眼不明机辨不具。劳心于相似之间语。纷念于滑稽之浮华。可谓自欺亦欺人矣。不如住持头首与众作息同参涅槃堂里禅。若也住持具古人体裁者。不妨端居丈室以接方来。宁谓无法堂乎。
    或放旷间游。或故往观听。或晚出门外。或夜宿他所。并皆可制。若有要紧之事。当禀住持及维那而去。
    不许独入比丘尼庵及婺妇家。但除为佛事受请。直饶赴请。不可无伴而去。
    比丘尼及女人不许非听法时而入寺来。直饶齐会时节亦不许于寮舍内令吃茶饭等。
    方丈及诸寮缁白集会吃点心作茶宴游谈终日而去甚不宜也。唯除特为佛事。纵为佛事设大斋会。点心无过一两种。
    若荤若酒莫使入门。纵为调菜亦不可用。纵有俗客日午以后莫令他食。寮暇僧亦莫过中而食。若为疗病要非时食。宜归延寻堂。僧有二种。谓菩萨僧声闻僧。圆顶方袍皆是声闻僧耳。教中云。释迦法中无别菩萨僧。盖由释迦如来出于浊世宜以声闻形而续慧命耳。是故佛赴鹿苑现比丘形。文殊等大乘菩萨亦皆剃染同其形体一其威仪。法华云。内秘菩萨行外现是声闻。乃此之谓也。今时禅流多言。大乘行者宁以禁戒束身乎。鸣呼作此说者大违如来所以令诸弟子同作声闻形之意也。百丈规绳岂为小乘学者设耶。然佛运迨于浇季具三千威仪。守八万细行诚以为难。些子教诫谁不能守之。若是不能者。宜弃僧形在俗行禅。复有何妨乎。
    请暇以五十日为限。若有远行不能早归。
    则后日归来更求挂搭。免与不免须任住持之意。
    寮暇莫过七日。七日以后犹未得安。则可为病暇。宜在寮将息。不得在他处。
    病暇之人宜在延寿堂。不可在地处。若欲在他处疗养。宜请暇去。请假若过日限。须抽其单。轻安之后更求挂搭。或免或不免宜任住持意。病中只许非时食。不许吃荤酒等。律院之式疗病不制食五辛而制非时食。其制意尤有以也。予所制反此。亦有所思。不得怪焉。或服药用酒咽下。或煎药少入葱根则不禁之。其余宜遵如来宁死不犯之诫。莫谓酒肉五辛能令人养身延命。俗家长时食之者未见长生不死之人。僧家为道养身。非是古圣所制。幸有余药可用。而求有罪之药。是愚之甚者也。人命难保。无病而死者多矣。何况抱病人乎。莫谓先疗病后行道。古人云。苦乐逆顺道在其中。须知病恼时节乃是道之所在而已。
    近来丛林诸寮各构小库里。其意乐殊不顺理。火事亦可怕也。一向制之。僧家宜甘枯淡。无爱闹热。纵有来客。^8□雪相看也得。
    今此伽蓝偏依都督亲王大愿力而兴成矣。因卜寺后奉安报恩之塔。其傍又构卵塔以表开山仪。中立弥勒堂充两塔之昭堂。因号三会院。此皆公界所宜有者也。此外伽蓝郭内及菜园里莫卓私庵。予于三会院东构假山水。恐其犯用常住菜园。乃买邻地以代之。
    守口摄意勿致□诤。僧伽是梵语。此云众和合。茍以我慢贡高介怀秽语诤论乱众。其岂谓之僧伽耶。既是以道聚头。纵是法谭。如及诤论则不可。矧为间事长无明乎。然彼此同是凡夫。瞥喜瞥嗔难得而禁。如有少纷争。则住持及首座维那劝令和合。及于相骂相打。则不论理非两俱出院。
    犯重之僧实与不实未分明。若有众人一同指目。则莫许共住。长老密诱其人令起单去。莫出罚牓。
    寮舍资具一切宜从俭约。僧从衣服不得华奢。不翅障道亦恐招贼。
    今时僧舍为防贼难畜诸兵器。乃是法灭之因缘也。可不慎乎。近来恶贼匪啻偷僧物。间有夺僧命者。此乃僧畜兵器之所致耳。茍守佛制不贮财宝。即是防贼之器杖也。只须把佛祖玄枢为务。莫以世间厄难介怀。倘能如此。诸天善神为之拥护。何劳自畜器杖。如其放逸无惭招祸上身。百千兵器亦无所用矣。
    末寺住持亦宜择其人。本寺长老三会院塔主并门弟老僧相共和会而请之。门弟之中无其器。则可请他门之人。其寺规矩宜准本寺。一朝长老不可自恣而行焉。古者云。千年常住一朝僧。思之(末寺者甲州慧林播州瑞光阿州补陀等是也)。
    本寺末寺莫作胜劣之想。要须互相资助以续祖灯。是则予之所祝也。诸方间有以末寺充于本寺庄园而受用其土贡。因兹末寺致衰落之弊本寺招互用之尤。彼此无益。不可不慎。
    本寺及末寺契券等正文并宜在三会院。恐其纷失耳。
    库里法式书于别纸故不载于此。
    入院之一切宜从略仪。古人入院之法其仪可则矣。今时不准古法。只以华奢为式烦檀越费常住之弊从此起也。可不顾乎。入院之时请邻^8□尊宿为证明。是日本样耳。大唐法式虽不请人。或有新命知已为义来在座下作证明。就请其中宿老为白槌之人。其式尤有以也。本寺入院既略法堂之仪。故不可请白槌之人。况复其余乎.
○佛事之式。
    先入山门烧香(可有法语)次到佛殿烧香礼拜(可有法语)次到土地堂祖师堂(法语略之)次至僧堂挂搭(古法挂搭之后至佛殿.式以顺次先于佛殿)然后入方丈据室(可有法语)次再到佛殿。于佛前当爇祝圣香及嗣法香。畴昔百丈禅师创立规绳。靡不德陈。若也遵守。则丛林行事奚有不济乎。然近来尊宿别立规矩者多。盖是随时垂范变格导人之故耳。予今略设法度以作小院之家训复何怪哉。客须听主裁。毋辞依而临行焉。其或不然任君别求如意处而止住去。槫桑晨旦世界广阔。何必在此劳于颦頞乎。
    历应二祀仲夏下浣梦□老拙书于三会院南询轩。
三会院遗诫
    本院塔主须是小师之中选人以任之。不必用耆旧。亦莫择才能。只须请以道为念以戒修身者矣(本寺长老与门弟老僧相共商理请之)守塔侍者亦不可忘请。宜选道念世智相兼者。塔主及侍者进退不须以一回为限。
    守塔侍者免僧宜于常住小师之中请之。莫以客僧充之。免僧宜乎随从塔主而管领塔头矣。不得信意谩游。如有别事请暇。别可请余人也。
    每日晨昏常住讽经之次。院中僧众诣弥勒宝前诵大悲□奉资尊灵。日中之时可就塔主寮客殿读金刚经。所冀永续佛法慧命以救众生愚迷。看经诵□之时。启唱回向守塔侍者不能为。则免僧之中可使主之。
    院中细务须塔主与主事僧和会而行焉。若有大事则本寺长老门徒老僧相俱评定而断之。庄园等管领亦不可自专焉。
    院中人数莫过十员(塔主侍者免僧贰人行者三人人工三人)此外不费常住。别养一两人宜任塔主之意也。
    院中每日粥饭(行者捧来侍者献之)常住打给佛前每日奉献粥饭两塔每日灵供并可略之。
    常住临时打嚫六分(佛前两塔塔主侍者免僧一人)常住下行衣料六分(行者三人人工三人)若有众僧衣料行之。则僧分亦可请之(于衣料者塔主免僧等及行者下部不可请常住物也.自塔头下行之)。每日佛供临时嚫物及两塔供具等须是二人行者为承仕而受用之(两行者虽承仁亦宜奉事塔主)。
    上总国伊比庄内佐古田乡。日向国国富庄内南加纳。以此土贡充当院资缘。此内塔主得分宜为参拾贯。为守塔寮侍者寮炭油及院中细细资具并修理等并宜用当院公物也。当院资缘若有阙乏时。宜系常住辨焉。资缘若有余剩。宜资常住。莫仿寻常而论本寺塔头之异矣(院中僧众外若有公界耆旧老僧寄栖.则其炭油等常住可送之)。
    佛光禅师年忌(九月初三)供具宜如祖师忌。常住可辨。众僧添斋料当院可辨(月忌略之)。
    佛国禅师年忌。如祖师忌常住可辨。
    每月忌斋灵供亦同常住可办。添斋料当院可辨。两和尚年忌时。当院资缘有余则为大众打嚫(多少随时)若也阙乏则可止之。不须系常住也。
    亲王年忌月忌御灵供令行者奉献。其理不宜。守塔侍者预先安排。临讽经时主奉献之。律家之式沙门暂时为俗奉事。宜收袈裟今者不必仿之佛制沙门为俗给仕者。盖欲令俗贵僧。僧亦不佞俗耳。凡圣含灵同一姓随时给仕。亦有何所妨哉。
    寻常塔头。守塔侍者于影像前晨昏表奉事之仪。其理宜然。古者云。事死当如事生矣。虽然老僧平生尚不要烦人。矧是灭后乎。一切可略。
    东西两塔年忌月忌及旦望讽经之时。两序立班宜在中央佛前。佛光佛国忌辰讽经时。须挂其顶相于西塔内老僧影前而立班其前。
    诸忌佛事并不得庄严。堂内阗寂萧□是真佛事也。老僧灭后中阴百日小祥大祥等诸忌辰。只要现前小师烧香讽经。不须设大斋会僧俗小师各出资财役役营为。每月忌斋亦不许遗弟轮番以作之。老僧平生行履常在独脱无依处。灭后也不要借诸人资助之力。只须各自荷担大法。乃是为我报恩之人也。我有三等弟子。所谓猛烈放下诸缘专一穷明已事。是为上等。修行不纯驳杂好学。谓之中等。自味己灵光辉只嗜佛祖涎唾。此名下等。如其醉心于外书立业于文笔者。此是剃头俗人也。不足以作下等。矧乎饱食安眠放逸过时者谓之缁流耶。古人唤作衣袈饭囊。既是非僧。不许称我弟子出入寺中及塔头。暂时出入尚以不容。何况来求挂搭乎。老僧作如是说。莫言缺博爱之慈。只要他知非改过堪为祖门之种草耳。昔释迦如来出世作化导之师。常随比丘一千二百五十人是名弟子。又有五百声闻。皆是佛弟子也。龙天八部国王大臣亦皆是取弟子之礼。自尔以来西天东土或教或禅师资相继至于今日。其岂与世俗父子相承以贪名利者同乎其趣哉。虽然今时师资因缘不异世俗者多矣。以故老僧平生不敢轻授衣□也。灭后若有僧俗称我小师来求世事劳烦长老塔主。不遂其志则生忿恨者。我遗命莫甚于此。既非我弟子。须卖□于诸方以求大利也。
    老僧影像左右各挂二枚大牌。小师之中先亡后灭依次书其名字老僧忌辰讽经之次。塔主于西塔前烧香。守塔侍者诵大悲□余小师前同诵以资诸位亡灵。作佛事则假书其位牌安于卵塔阶前。或为本院有大功者。或于大小刹作长老者。或尊贵异常之人。别安其位牌。其余皆当载名于大牌。如其个个各安位牌。案上迫窄后无所容焉。
    吉野院建武元年(九月十五)于禁中有御授衣之仪。虽然奉混寻常小师之列所不宜也。又思本寺兴建其因由虽出乎都督亲王大愿中。而御在生之时堂舍一宇也未成焉。御薨之后至 于元弘老拙依。□命创建精蓝。建武二年十月赐宸翰。应令梦□国师为灵龟山临川禅寺开山事。右当寺者龟山法皇仙居都督大王遗迹也。大王薨逝之后以遗命为兰若。仍加寺领寄附国师。令拟弘法利生之地专致国家泰平之精祈兼施大王追福之回向本寺来历既尔。如是兴成宁非圣恩哉。然则百年后宜奉安尊牌东塔内。每年御忌佛事不可致怠慢者也(御年忌宜如亲王忌)。
    本寺并末寺契券等正文宜在院中塔主护持勿令散失。
    历应二祀    仲夏下浣
    木讷叟书于三会院南询轩
    前所载当院领日向国南加纳。今为天龙寺领。上总佐古田改为云居庵所领。近江国粟津桥本。美乃国高田□使田。河内国橘岛内光国名。已上三个所当院所领免僧二人内择其器量为主事僧。所领所务及庵中世事与塔主相共谈可成败矣。主事僧衣料拾五贯(夏五贯冬十贯)。下部行者衣料不可受常住物。若有所领减少则可受常住物也。免僧一人衣料可与行者同焉。
贞和二年丙戌四月二十九日木讷叟
西芳遗训
    本寺坊主宜于老僧门叶中择其器量以补之。其器量者不论才能耆旧。只须择坐禅行道为念者耳。莫在他处而兼带此坊主职矣。一住之后须以死为期。不可轻退。虽然若其住缘已尽自生不住之心或不协众心。则不如速退去。
    老僧灭后。以先师佛国禅师老僧画像挂于钓寂庵。年忌月忌等讽经宜就此庵勤之。乃以本寺坊主充塔主。不用别构塔头。老僧月忌可与佛国忌同。但于年忌时宜行^8□矣(员数在年中行事)。
    本寺僧寮总有十六。谓钓寂庵(充坊主寮)环中庵有五(此内南寮充主事僧寮)格外庵有八。贮清庵有一(宜以老宿为主人)秽土寺内有一(充主塔僧寮)库里典座寮。是公界寮故不入此数(当任典座可居之)不许此外别造寮舍。僧众每寮各一人共成十六员。此外坊主同宿一人充侍者。不可勤他役。此员数外纵虽陪堂亦不可免。若有沙弥喝食一两人免之。若做僧了则宜求他寺挂搭。恐增本寺僧众矣。
    本寺僧众皆当有其役。若惮此役者不可求挂塔也。浴主山水奉行秽土主塔皆宜随其器量主之。其进退不可定期限也。典座一役不主诸役者可轮番以勤焉。可以三个月为限。
    女流不论缁素莫入门内。酒肉五辛等亦不可入门内。纵为疗病亦不可许之。
    当寺僧众仅十六员。其内系常住者七八人。盖是本寺资缘不足故耳。纵有御幸及大臣官人光降。莫费常住物以辨供御等。老僧在生之时间有如是事。此皆以自长物所辨也。不敢费常住物。若费常住物而当人情。则僧家当获大罪。官家亦尔。此是圣教之明文也。不可不慎焉。谨白诸官俯垂昭鉴母生忿恨。
    堂舍若有小破即修补之。若及大破寺家不能修补。则当告檀门。本寺大檀那洒扫置文云。西山秽土西芳两寺事为代代坟墓。而当家子孙等殊崇敬寺也。仍奉寄进梦□国师毕。总领能直为檀那可致兴隆。虽然为代代坟墓之上者。得亲秀之让辈成同心合力之思可致兴隆沙汰也。聊对寺家有不法之仪者。可为不孝之子孙矣。
    康永四年乙酉十月十七日
      梦□志
末后垂诫
    老僧灭后不可定丧主门徒老僧同守左所载遗诫以一一遵行则中阴佛事等无不辨焉。
遗诫(祭奠之仪不论门徒道旧并皆禁止之)
    古来法式长老示灭。则赠遗书于诸方。盖是表其道义之笃耳。然诸方迎接之仪其烦尤多。烦人之仪不如不为焉。
    灭后至于初七。本寺小师每日公界粥罢讽经之次集会于塔前讽大悲□一遍(第七日楞严□)自第二七至于第六七之辰。每遇其辰于塔前诵楞严□。至尽七之辰半斋拜请合山清众讽经一会(可有打嚫)此外中阴佛事不可作之。天龙寺小师宜就云居庵作佛事。其法式亦可效此矣。
    百个日佛事可准尽七之式也。其日于南禅真如两寺入牌祖堂。其日若有事繁。则他日亦不妨也。圆觉净智两寺入牌宜以后日做之(入牌之时打嚫在别纸)。
    上来佛事支用宜割三会云居资缘以充之。不须僧俗遗弟则输财物以资之。直饶送来亦莫纳焉。各各励志荷担大法。是则能报老僧之恩者也。莫以世礼拟报谢之仪矣。
    他寺小师宜左其本处工夫辨道。中阴之间淹留当庵以致其烦费则不可也。
    先师所授法衣(畦黑地黄显文妙)元收云居庵。今者老僧遗身既葬于此。法衣宜随身。以故收在三会院(此衣传付来历具在别纸)天龙寺供养时朝廷颁赐袈裟(金襕紫色)此二衣莫出他处。
    此外灭后遗诫留在当院云居庵及西芳寺。遗弟当守其法度。如违越者非我门弟耳。
    天龙寺开山位牌。观应辛卯八月十五日既自入之毕。不许此外别安影像于祖堂。其间趣具载家训。
    梦□
    老僧平生信口道着都无途辙。并是翳睛之术呼小玉之手段也。面面随其各得解以此作蘧庐同还本源。则老僧平生愿望千足万足矣。若有直受老僧印证者。并为虚语。非是我之弟子。佛法中狂惑者也。
(近闻种种虚说因特记焉)
    观应二年九月二十六日
    梦□
    右此遗训
    先师入灭入先四日自书之以收三会院。心岩同写欲以镇于黄梅院故加证判者也。
    永德癸亥十一月十二日
    云居比丘妙葩
    偈颂
    贺临川新建藏殿偈引
    修多罗教如标月指。此乃金口之说也。西天结集东土流传。宁有典藉而非指者乎。然此指能择人瞙亦能瞎人睛。利之与害在人不在指也。若是因指见月。则其指足以为贵也。今时只于指上论大小较长短者多矣。盖由不知此指之所以为贵耳。兹者临川兰若新建经藏。堂头无极和尚特作佳篇以伸庆赞。其意欲令人知此指之所以为贵也。山中清众亦各唱和以表同志。老拙因见厥轴感溢于怀。聊缀四句书于其尾云。
    竺坟故纸积成重。三国流传费几功。不要竞头开藏殿。人人幸有一灵宫。
    于时有客看余书之而问云。满藏金文一轴玉什都是标月底指。毕竟月在何处。余乃应声云。今夜一轮满。清光何处无。
    康永癸未仲秋望  木讷叟□石书于天龙方丈南轩
祭文
祭高^8□禅师文
    维正和五年岁次丙辰。寓居古溪参学小师□石谨备菲薄之奠以叩高^8□禅师尊灵曰。

    恭惟吾师  亚圣槫桑
    丛林翘楚  禅门栋梁
    清操爽拔  尊仪堂堂
    机峻辩捷  口有雌黄
    五匡名刹  利济无方
    雨露普润  瓜瓞绵芳
    赋性暗钝  偷邻壁光
    恭禀庭训  漫得证羊
    拜辞席下  久阅星霜
    无义为义  绝世礼望
    山遥水远  意非参商
    奄闻讣音  心绪恍恍
    巴陵三语  不能举扬
    随分报谢  礼拜烧香
    仰赖尊灵  垂鉴非常

尚享
祭清拙禅师文
    前住瑞龙山太平兴国南禅禅寺清拙大和尚示寂于今月十七日。临川禅寺东堂比丘□石。今辰忽得遗书攀慕不已。虔设薄具作文祭曰。

    鸣呼师乎  智超溟渤
    德盖苍穹  峻机卓迈
    宗说俱通  齐措轩豁
    不例阘茸  化门广大
    无谷无封  震旦槫桑
    两处成龙  慈云法雨
    利济何穷  贵贱缁白
    发蔀击蒙  师之与我
    缘遇相融  其派虽异
    其源是同  处处住山
    多卜邻^8□  托庇得宴
    偷光补宗  讣音俄至
    吾思恫恫  大人隐显
    月印水中  不别而别
    焉间真容  且顺世辞
    薄奠伸供  大寂场里
    幸照卑悰  

尚享
祭双^8□禅师文
    前住慧日山东福禅寺  特赐双^8□禅师大和尚奄尔示寂。邻^8□南禅禅寺比丘□石。今晨忽得遗书攀慕不已。虔设薄具为文昭告曰。
    维师道德沧海渺弥。迅机挫锐孰窥藩篱。应缘俯仰不磷不绍。圭角难匿。世有口碑。屡迁巨刹不忝住持。四来英隽皆伏指麾。龙渊一脉万派千枝其流长者外师是谁。老拙多幸缘遇得时。瓜葛有好择邻相宜。只赖爱顾令我扶危。师已往矣。莫由挽之。吾望龃龉。以喜转悲。嗟哉法运又见一衰。更羡尊灵发广大慈寂灭场里不失化仪。譊譊而告。所祷在兹。^8□花满地。林峦献奇。特此当奠。莫言馔微。尚飨。
联芳堂训
    本寺祖师堂中央安初祖像。其左安百丈像。其右安开山像。其余前住只安位牌。此是丛林古来之法式也。然近来日本丛林多是临济儿孙。故特安其位牌于开山像之傍却招无礼之过者也。不安临济位牌则已。安之则开山亦当推其位也。是故余安临济之像于开山之位耳。余灭后宜安我位牌于其傍。不用别造像安祖堂之内矣。
   
贞和二祀丙戌端午节。木讷叟书于云居庵疏

灵庇庙镇座疏
    窃以。法之济世。匪神力而不行。神之播威。藉法缘而增旺。是以此界他邦教庠禅院皆置神庙以保精蓝。兹者今上皇帝奉为后醍醐院革此离宫亲创梵苑恭奉睿旨叨膺开基。非仗神灵之冥资争得祖道之兴盛。去年元正梦中恍惚游乎此地便见八幡灵庙严饰斩新。觉后忻然以谓。此乃神之示于我也。宜构灵祠奉延神驭。愿望未果。居请屡迁。幸见今冬缘遇时至近日营功已成恭惟。
    护国灵验威力神通大自在菩萨。亚圣祚于槫桑当第十六代。显神武于宇佐已垂八百年。和光同尘寔为不请友。匿本彰迹出乎无缘慈。善应无方窬之者莫视其际。灵机常转。仰之者莫穷其高。人人归崇则人人得益处处影现则处处皆真。行教和尚劝请时三尊光彩耀乎三衣上。弘法大师对谈后八幡嘉声喧乎八纮间。祭礼彝仪专表浮世无常之相。放生法会殊旌大悲拔苦之忱。冥化既见赴感之无私。屡生胡为顾愚而自屈。月印千江。不择水之深浅。春行万国。宁分地之高低。庙宇太窄。无边之境含焉。吾侪虽卑。恳请之诚罄矣。见说灵明之誓。要护正直之人。禅宗不是迂曲谈。衲子安堕虚妄见。茍应我之所祈。必协神之所期。伏愿大菩萨不动男出垂灵迹于龟山不改神道加护持于祖道。谨疏。
    
梁牌
  天龙寺上梁铭
    上间
  虔革故嵯峨离宫鼎建精舍
    伏冀  诸障并消顿超升坠之区域
    恭为后醍醐圣庙资倍善根
    伏冀  洪慈均被普化怨亲之品汇
    太上天皇量仁谨书
下间
历应庚辰孟夏表其权舆
    恭愿  皇基巩固龟龙呈瑞于无穷
庚永癸未仲秋成此宝殿
    恭愿  法运绍兴魔外归真而不扰
        开山梦□□石敬白
    阿波州安国补陀寺佛殿梁牌
上间
    皇基久绥持天葆命民物康阜乐世清平
    奉菩萨戒正二位行权大纳言源朝臣尊氏谨立
下间
    佛运无渝溥播玄轨檀门有裕永□正宗
    时历应二祀仲秋开山桑门梦□□石敬书
法语
示性辉道友
    甚^8□道理。忽若忘念起时。急急提个无字。便如利刀相似一切切断。提来提去久久工夫做成一如。到丝毫无间断净裸裸赤洒洒处。忽然时节因缘偶合。筑着磕着如桶底子脱相似。一回自然有个欢喜安乐处。但透得无字过方是参禅。到此自然七通八达一切可无疑碍也。但恐身心不专一随逐声色扰扰世缘为其所障耳。性辉道友身心淳一。往来多载孜孜以此事为怀。在家一室自居常乐禅寂。时来扣问口陈其意。亦自可嘉。故以老汉时中上堂□披之衣授之。俾其力进此道到通彻之地。
发愿文
    生生世世有恩者我今悉其报恩德。生生世世结怨者我今悉其谢冤□。生生世世无缘者我今悉其结善缘。各各翻邪归正路互相资助证菩提。愿我慈悲如观音。行愿如普贤。智慧如文殊。辩说如维摩。愿我无难无灾。道念坚固智慧聪明。无有生死。应无所住而生其心。直趣无上菩提利益一切众生。我此行愿念念相续无有间断。
    上来所修诸功德先回向世世生生父母师长亲类眷属乃至十方世界一切众。皆遁六道四生苦同显五智三密德。次冀从无始以来至今所造诸罪皆速消。翻生死无常迷早悟色身实相理。纵今生不开悟。道心弥坚修行志无怠。智见渐开魔外障不起。愿望皆□。身心共安。临命终时身无苦心不乱。直生观音净土。亲拜大悲尊容。则得六种神通。普游十方佛土。供养无边贤圣。成就无尽行愿。若又不生净土。生善人家受圣流之形。诸不逢灾殃。诸不破禁戒。亲近善知识解了无上法。不出三生早成学道。无舍四摄长救迷轮。仰愿三宝垂哀愍诸天加拥护。十方三世一切诸佛至尊菩萨摩诃萨般若波罗蜜。
七朝国师徽号
    后醍醐天皇宸翰  梦□国师号
    应令梦□国师为灵龟山临川禅寺开山事。右当寺者龟山法皇仙居都督大王遗迹也。大王薨逝之后以遗命为兰若。仍加寺领寄附国师。令拟弘法利生之地专致国家太平之精祈兼施大王追福之回向矣。抑此灵场者帝都之西境也。有便于听禅那灵知之法语。离宫之东邻也。相应于修普贤发心之行业。宜恢弘临济禅师之宗风令禀承临川禅寺之法流以门叶相续至龙华三会而已。
建武二年十月十一日
    光明帝宸翰  正觉国师号
    夙生结缘得听正宗。昨日授衣既毕。为旌祖道繁兴宗门标准。特号梦□正觉国师。
贞和二年十一月二十六日
    光严帝宸翰  心宗国师号
    □道振三朝名飞四海。主天龙席再转法轮。秉佛祖权数摧魔叠。表师资礼往年已受袈裟。慕释氏风今载又添法号。追思灵山遗嘱之切。特赐梦□正觉心宗国师。
观应二年辛卯八月十五日
    后光严帝宸翰  普济国师号
    朕以。教化之广莫若佛法。佛法之博孰踰禅宗。惟禅宗以临济为正。临济十六世至圆照其道特盛。子孙诜诜出据大方者固多。厥中先遁岩穴卓行高峻而后大振者。异国有中^8□。本朝有梦□。彼者以不出山尚称国师。此上人者实为三朝国师。由是皆赐号。初曰梦□国师。次加以正觉。又加以心宗。朕居潜位时侍上。尝亲炙敷扬利济普及也。今以闻法之好永以不谖。特诣三会塔下顶戴衣盂以表师资之礼。仍增加号曰梦□正觉心宗普济国师。
延文三年戊戌九月六日
    后圆融帝宸翰  玄猷国师号
    应令南禅禅寺上生院与天地俱长久事。伏惟梦□正觉心宗普济国师巨宋万年的裔远传玄猷。槫桑五帝师尊高提祖印。故塔名祖印宝塔而师号玄猷国师。愿以此良因而从初会到三会之晓。亦护正法自上生待正生之时。
应安五年壬子九月二十九日
    后花园帝宸翰  佛统国师号
    □^8□桂高风传余芳于日域。曹溪众派湛胜流于龙门。实非绝伦之俊英争举列祖之纲纪。梦□正觉心宗普济玄猷国师无准之嫡孙佛国之真子。奉睿旨于三代驰徽号于五朝。此土释迦浊世弥勒。朕受法衣而慕道化。染宸翰而加褒章。特谥曰佛统国师。
宝德二年庚午八月二十七日
    后土御门帝宸翰  大圆国师号
    □。雪山擘空琢太素之明镜。风穴发的挂工夫之巨弯。自照昏区于法轮悉入寰宙于其壳。梦□正觉心宗普济玄猷佛统国师禅祖正嫡释氏宗魁。步两足崇尊森十号之增进。鸣谥声于百世翔宸翰于六朝。朕开衮衣而薰一枝之花英。承禅襟而结五叶之子实。天裁凝悃款奎文加褒扬。特谥曰大圆国师。
文明元年辛卯十月二十七日
元禄十三岁舍庚辰恭值开山七朝国师三百五十年远讳。阖众同志命梓重刊此录。且捃拾遣漏别作一卷副于录未置诸灵龟山天龙资圣禅寺。伏愿佛种不断世世建光明幢祖印亲传人人开无尽藏。

梦□国师语录卷下之二



