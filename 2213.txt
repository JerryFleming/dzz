No. 2213 妙印钞卷第一

        沙门阿寂记大意
        
          
　　　　　
　　　　　

    夫以自性法身毗卢遮那。安住法界自受法乐。本源内证尘刹圣众。各捧智印围绕渴仰。虽然同体大悲遍覆沙界。无缘大慈等哀含识。爰以不动本地甚深妙镜。而示普现色身于十方。不出色心常住宫殿。而布三密法教于三世。然则所演三平等句之秘术。非十地等觉之所知。所谈自心是佛之妙旨。非二乘异生之所测。就中寻能说之教主即周遍法界之遍照。论所说之法门即超越三时之密教。窥所居之宫殿即广大金刚之楼阁。撰能住之如来即万德圆满之世尊。故才甜此醍醐之辈。刹那消无明之病。奇捃彼摩尼之族。即坐见三部之佛。不舍父母所生之肉身。而速登遮那法王之极位。不拂烦恼戏论之云露。而顿见理智圆满之日月。故经云云何菩提谓如实知自心。又云越三时如来之日加持故身语意平等句法门。释宣一切众生色心实相从本际以来常是毗卢遮那平等智身。或云心自证心心自觉心。或云直约诸法令识其心。或云能于此生满足地波罗蜜。能依论云不起于座三摩地现前。父母所生身速证大觉位（云云）故此经名为遍一切处自心成佛之教。亦号神通乘教。亦曰三平等句法门。是则此经大意（矣）

缘起分

    今就此有二。一南天相承本。二北天相承本也。初南天相承之本者。龙猛菩萨加持白芥子。而打开南天之铁塔。入内所诵出经是也。如金刚顶义决云。龙树以芥子打开南天铁塔户。入诵此金刚顶传世（云云）教王经开题云。此经及大日经。并是龙猛菩萨南天铁塔中所诵出。如来秘密藏之根本（云云）又付法传明不空三藏德行云。案贞元新定释教录及大辨正三藏表制集等。于佛牙寺遇龙智阿阇梨。即授以十八会金刚顶瑜伽十万颂经。并大毗卢遮那大悲胎藏十万颂（云云）既大师依贞元录及表制集等而立此义。岂致疑惑耶（云云）又付法传云（第三祖龙猛处）上游四王自在处。下入海中龙宫。诵持所有一切法门。遂则入南天铁塔中。亲授金刚萨埵灌顶。诵持此秘密最上曼荼罗教流传人间（云云）敦造纸云（小野）龙树以芥子打开塔户。塔内诸神一时踊怒不令入。唯见塔内香灯光明一丈二丈名花宝盖中列。又闻赞音。大德至心忏悔发大誓愿。后入此塔。多日诵此经即出（云云此经者大日经也）依此等明文立此义（矣）次北天相承之本者。且如此经序云。北天竺境有一小国。名突鲁罗。其石山半腹有秘密经藏。每至八月。有无量猿披秘密藏。一时风吹。梵箧一本坠地。樵夫取之上国王。国王欢喜与达磨掬多掬多得此。披得旨授国王。我善无畏。无畏得此法。开成之初来于此土。翻为七卷（云云）已上。此序意依海云相承欤。所谓海云相承^5□脉云。大日授金刚手。金刚手授达摩掬多。掬多授无畏（云云）。
　　问曰。南北胜劣邪正云何答两本胜劣邪正难定判也。
    问曰。敦造纸云。大日经序是俗人东宫学士所撰。诸阿阇梨未许（云云）验知。序所言北天相承本者是谬误。然者胜劣邪正天地云泥。云何。答。善无畏传南天相承之本勿论也。其上复有。北天相承。有何不可耶。故两本何论胜劣耶。所以然者。共是金刚萨埵唱如是我闻。同演大日所说之金言。南北方地虽异。所崇之经卷是同。人畜形状虽别。所弘之教法亦一。故不可胜劣也。但至敦造纸者。且简序作者许也。非简经天之经也。
    问曰。若然者今疏家所用之本。彼两本中何耶。答。两本何虽非应取舍。而以南天龙猛相承。殊为指南（矣）。
    问曰。若然者七卷共以为龙猛相承。如何。答曰。尔也。
    问曰。若然者第七卷是依无畏之祈请。于金粟王塔前所感得也。何足为龙猛相承耶。爰以敦造纸云。大日经供养次第卷撰出乌仗曩国。即于金粟王塔下感得。文殊现金色字于虚空中。持供养法授无畏（云云）知是于乌仗曩国始撰出。然者如何。答为龙猛相承事不可致疑惑也。但第七卷是不流布于世间故。善无畏未传之。仍于供养仪轨法则颇有不审之上。复为未来将护致祈请之时。感得金字梵本于虚空中。即从文殊之教。无畏向虚空文取笔记之。是则第七供养法卷是也。然约感得之边虽似无畏始得。寻源滥询根本。七卷共为铁塔相承事不可有疑者也。但至敦造纸义者。且举感得之边。许也。
    问曰。以何得知龙猛相承。若龙猛相承者。龙智岂不相传乎。龙智若传者。无畏亦不得哉。所以者何。无畏既穷一宗源底。何限此卷不蒙许可耶。验知非龙猛相承。若言相承者。其诚证出在何处耶答曰。龙猛所造菩提心论引今经第七卷云。大毗卢遮那经供养次第法云。若无势力广增益。住法但观菩提心（云云）若夫非铁塔相承之经者。何所造论引孙弟无畏感得经以为诚证耶。加之。寻其例证。如此等事多在之。如法花经者。切止提婆之一品于长安宫。而不流布世间故。中绝之后流传世间。是岂非自本罗什传译之耶。又如高祖大师者。先于日域久米之道场。虽感得七轴之毗卢遮那经。而后于大唐青龙之师室。又得七轴之毗卢遮那经。即以校合感得之旧本之时。一字一点无所违失。无畏之感得亦如是。先于金粟王塔下。虽感得金字于空中。而后在南天竺国。重得铁塔本。于龙智。即以校合感得之旧本。敢无有所违失。是则青龙自本虽有之。于久米先感得之。龙智自本虽传之。于塔下先感得之。文理例证如斯。明知七卷共铁塔相承龙猛传来也（矣）。
    问曰。以何得知大师于久米道场先令感得此经。然者如何。答曰。师传明镜也。何况大师自语得此经之本缘言。爰大师石渊赠僧正召率发向和泉国槙尾山寺。于此剃除髻发。授沙弥十戒七十二威仪。名称教海。后改称如空。此时佛前发誓愿曰。吾从佛法常求寻要。三乘五乘十二部经。心神有疑未以为决。唯愿三世十方诸佛示我不二一心。祈感梦有人告曰。于此有经名字大毗卢遮那经。是乃所要。即随喜寻得件经王。在大日本国高市郡久米道场东塔下（云云）故知先于久米令感得所无疑也。
    问曰。若然者内外之诸经诸论已通达之上令感得秘密深极毗卢遮那经毕。在何不足奉敕入唐求法耶。答曰。内外诸典已通达之上。虽令感得此经。彼文义甚深众情有滞故。偏为学此经。奉敕入唐求法也。
    问曰。以何得知偏为学此经令入唐求法。云何。答。勿致此难问。高祖自取笔记彼缘由言。于此一部解缄普览众情有滞无所惮问。更作发心。以去延历二十三年五月十二日入唐。为初学习。天应慰勤载敕渡海（云云）。明文在斯。勿疑（矣）。
    问曰。若然者检高祖御请来经。其数甚多。何唯限此经。企渡唐大功应云耶。答。此难非也。忘本意而举枝叶故。夫为咨询此经文义。虽令入唐给。任本意令相传此经并疏之后。广存弘通普传众经在何不可。故知毗卢遮那经者为渡唐之本怀。余经是全非渡唐之本怀。例寻释尊出世之本怀。但为说平等大会之一佛乘也。即如云唯以一大事因缘故出现于世。欲令众生开佛知见示佛知见悟佛知见入佛知见故出现于世（云云）夫赴随他意语。虽说四时七教。未演佛本怀。即如云四十余年未显真实（云云）今亦如是。寻高祖入唐之本怀。偏虽为学此经。广存弘通利物。传来二百余经卷。是即皆悉助证。非法体也（云云）。
    问曰。若然者大师唯传胎藏一界。不传金刚界欤。所以者何。大日经者说。胎藏界。金刚顶经者说金刚界故。然者如何。答。此难非也。未知今经之说相并今宗之大纲故。妄致此难。夫今宗以不二为大纲。
所谓理智不二。色心不二。修性不二。胎金不二。迷悟不二。善恶不二。邪正不二。凡圣不二等也。爰以定理处必有智。何大日经唯说胎藏一界不说金刚界。依之经中处处说理智不二之旨。句句说色心平等之义。随疏家文文句句释色心实相理智圆满之旨。何况相传偈中（更问）正说两部灌顶之秘印秘明。非师传地上萨埵犹难测量。况于愚夫耶。然今小野一家之相传。两部灌顶之印明并重重无尽之秘密。皆悉于此经中习尽之。全不依余经。但寻助证之日。余经亦有。不传此义之人。今此大日经唯谓说胎藏界计。几谬几迷。爰以依今经住心品多所说判教相之时。立十住心之浅深。定诸教之胜劣。所谓十住心论宝钥二教论即身义等之众多章疏中。皆悉引今经明文。以为判教之大纲。就中十住心论第十卷并宝钥秘密章。专引此经为宗骨。是岂非真言之一宗以此经为宗骨耶。即称大日经王。诚有所以哉。
    或问曰。今疏家宗家之判教异也。然宗家之意。以释论为判教之大纲。所谓十住心论宝钥二教论等。皆是依释论制作之。何故今应云以大日经为判教之依凭耶。答曰。汝难大颠倒。夫高祖判教相。专依今经十住心之浅深。余经全所无也。独限大日经说之。龙猛复依此经十住心。菩提心论中判十住心之浅深无自性。随大师十住心论等中。正引大日经证傍引菩提心论证十住心。全引释论。不为诚证。若汝依释论判一宗之教相者。释论中何卷何文说十住心之浅深并显密之差异。全所不见也。然何大师依此论应云判教相耶（矣）抑释论是为显论为密论。为当亦为显密通申论。若言密论者。此义不可然。所以者何。有多难故。所谓所依论者。是马鸣所造起信论也。然马鸣菩萨是非真言祖师。随所造论不说六大四曼三密之体相用。龙树何向此论造释之时。顿应说密教耶。是则有师弟相违失（是一）次龙树菩萨是真言祖师故。本论虽不说之。末论言述真言义者。此义不可然。有本末想违失故（是二）复次龙树所造论余千部。然向显论言述真言义者。应言向大乘经述小乘义。向小乘经述大乘义欤。此义不可然。有违教失故（是三）复次此论所依百经皆悉显经。而非真言经。何乍引显经言述真言义者。此义不可然。有能所相违失故（是四）如是诸难多之。且举略摄广耳。若依之言显密通申论者。此义不可然。有显密杂乱失故（是一）复次所依百经一论是显也。能依论岂显密通申耶。故此义不可然。有首尾相违失故（是二）有如是难。且举一二矣。故知非显密通申论（云云）。
    问曰。今以此论为真言论。非末学之短才。高祖独步之极谈也。既定二部十一卷真言所学论。岂不仰信耶。答。非密论道理大旨如前。但至高祖目录文者。二部十一卷真言所学论者。是则以彼论非谓密论也。夫为使真言行者普学显密诸大乘之法门识诸教之通塞故。以此论为所学论。所以者何。今此释论是普引百经通申四家大乘义故。学此论者。于四家大乘之大纲不迷乱。故使初心学者学此论。是则非谓真言法体也。复为欲令知四家大乘上秘密庄严独步最顶故。令学菩提心论。是即正真言行者所要也。然则巧举二论摄显密一切诸经论也。所谓举释大衍论摄诸显教。举菩提心论摄诸密教也。若不尔者。真言行者所学。何唯限此二论耶。忘此义兔守文字杌。向显乘论谓秘密藏。恐背祖意而已。
    问曰。何以得知以释论摄显大乘。以菩提心论摄密诸教。既无简别之言。云二部十一卷真言所学论故知此两论是正述密宗最顶之法门。故大师以此二论。为自宗不共之极谈。然者如何。答曰。非密论。重重令问答了。勿致无穷之难。但至何以得知以此二论摄显密之经论。言令知显密之差异。之难者。夫真言宗者是跨节之一大圆教故。随习此宗之学者。遍应学显密之经论也。然时及浊滥人命短促。本宗未穷何攀枝叶。如大论一百云。复次三藏正有三十万偈。并为九百六十万言。摩诃衍甚多。无量无限。如此中般若波罗蜜品。有二万二千偈。大般若品有十万偈。诸龙王阿修罗王诸天宫中。有千亿万偈等。所以者何。此诸天龙神寿命长久识念力强故。今此世人寿命短促识念力薄。小般若波罗蜜品尚不能读。何况多者（云云）故诸宗尽学不堪故。唯学大乘通申之论者。诸大乘之法门于大纲不迷。略举一论摄显诸大乘。有何咎耶。次菩提心论者。是千部论中密藏肝心论也。故举此一论亦摄诸密教。有何不可耶。爰以大师二教论引释论云。言说有五种。名字有二种。心量有十种。契经异说故（乃至）喻曰。言语心量等离不离之义。此论明说。显教智者详而解迷（云云）此中此论明说者。显教所说甚深微细法门浅深差别。此论中明说故。云此论明说也。何以得知。云显教智者详而解迷故。若密论者不可让显教智者。非显机之所测故。复次有机教相违之咎。故知以此论置显教之最上。是即为判显密之界畔也。即次引菩提心论云。诸佛菩萨昔在因地（乃至）惟真言法中即身成佛故。是说三摩地法。于诸教中阙而不书。喻曰。此论者龙树大圣所造千部论中密藏肝心论也。是故显密二教差别浅深。及成佛迟速胜劣。皆说此中（云云）是则举密藏肝心之论。而置显教最顶之论上。是亦为定显密之界畔也。然则以此二论为令识显密浅深胜劣通塞之相。如是结释给也。若此两论共同密论者。何故喻释论云显教智者详而解迷。次喻菩提心论云千部论中密藏肝心论耶。故知独限菩提心论申密藏。余九百九十九部是皆悉显论非密论以此思彼。二部十一卷真言所学论者。为令识显密之差异令学显密二论也（矣）次至二论无简别之言云。真言所学论故。共应密论云难者。夫文随执见隐。义逐机根现。然则以宗宗大意。随义转用一论云显一论云密有何不可耶。
    问曰。若然者。何故二教论中。以彼论不二摩诃衍判真言耶。答曰。医王之眼毒即药。跨节之谈显即密。爰以二教论中有重重问答。判显中有密。所谓论问曰。古传法者广造论章。唱敷六宗开演三藏。轴剩广度人僵卷舒。何劳缀斯篇。利益如何（已上难六宗人各各作章疏。明经论之宗义。今复阁此等义。演释密意有何益也）答多有发挥。所以应纂。先匠所传皆是显教。此是密藏。人未多解。是故识钩经论。合为一手镜（已上明先匠显机故不知之故益少。今以密意演判此义故益多也）问显密二教其别如何（已上问显密差别不同）答他受用应化身随机之说。谓之显也。自受用法性佛说内证智境。是名秘也（已上明显密差异）问应化身说法。诸宗共许。如彼法身。无色无像。言语道断心行处灭。无说无示。诸经共说斯义。诸论亦如是谈。如今何尔谈法身说法。其证安在乎（已上难法身说法之旨发问其诚证也）答诸经论中往往有斯义。虽然文随执见隐。义遂机根现而已。譬如天鬼见别人鸟明暗（已上总明诸经论中处处说）问若如汝说。诸教中有斯义。若如是者。何故前来传法者不谈此义（已上难诸显教中言有法身说法义者。何故先来祖师不谈此义而汝独谈此义）答如来说法应病投药。根器万差针灸千殊。随机之说权多实少。菩萨造论随经演义不敢违越（乃至）惜哉古贤不尝醍醐（已上明诸经论中虽说法身说法义显教学者不知之故不述。所以然者随机之说权多实少。故适菩萨虽知之随经演义。传法人自本不知故会深义而属自宗。故显经中有密醍醐不述）
　　问义若如是者。何等经论说显密差别（已上征问谈法身说法义依何等经论之说相也）答曰。五秘金峰圣位经。遮那楞伽教王等。菩提智度摩诃衍。如是经论简择说（已上举（下）说法身说法义（一）经论名）问者曰。请闻其证（已上闻其经论说相明文而征问也。）
    答曰。然矣。我当为子飞日轮而破暗。挥金刚以摧迷（已上许出其文相以而遮迷也）问者曰。唯唯欲闻（已上重致征请）龙猛菩萨释大衍论云（云云）从是已下应其问正出其经论之说相而判显密之分齐。所谓无明分名显。明分名密。因分名显。果分名密。有机根名显。离机根名密）如是有重重问答。成辨显经论有真言义。是则显乘学者所不识量也。以真言跨节之意判之也。例如以法花开会之意令开会三乘五乘七方便九法界皆悉一佛乘是则法花之得分也。非尔前之得分也今亦如是。以真言开会之意。如是判给。是即真言跨节之得分。而非显教当分之所谈也。若非开会之意。而言不二摩诃衍是真言者。成无显密之差异。然大师定显密之界畔之时。应化开说名曰显教。法佛谈话谓之密藏。显教契经部有百亿。分藏则有一十五十一之差。言乘则有一二三四五之别。谈行六度为宗。告成三大为限。是则大圣分明说其所由。若据秘藏金刚顶经说。如来变化身为地前菩萨及二乘凡夫等说三乘教法。他受用身为地上菩萨说显一乘等。并是显教也。自性受用佛自受法乐故。与自眷属各说三密门。谓之密藏此三密门者。所谓如来内证智境界也。等觉十地不能入室。何况二乘凡夫。谁得升常（云云）私谓已上明依所说法门。能说教主并所化不同而判显密之差异也。又云。释教渐东夏自微至着。汉明为始周天为后。其中间所翻传。皆是显教。玄宗代宗之时。金智广智之日。密教郁起盛谈秘趣（云云）私谓。此文以时代判显密差异。然此论是姚秦弘始三年译也。岂非汉明周天中间耶。若言中间者。明知是显论非密论也。又举说显密差别之经论言。五秘金峰圣位经。遮那楞伽教王等。菩提智度摩诃衍。如是经论简择说（云云）大师跨节之御意。如是经论皆悉觉食说显密之法门所引载也。然汝何故唯取释大衍论计不取自余耶。若此中言不二摩诃衍独真言教者。二教论何故复取华严圆圆海德诸佛。十地论果分。楞伽经如义等。判真言义耶。何汝同取是等经论不为密论。舍多取一。岂不违祖意耶。唯是以跨节一大圆教之意令开会彼释迦如来所说绝离海德果分如义等是即自性法身秘密藏也。例如云汝等所行是菩萨道。若不然者。说大日经等。有何所诠耶。释尊所说即密藏故。验知。彼释论不二摩诃衍者彼论意即是显极绝离之境也。大师跨节之意。彼绝离之处即照见秘密藏给也。故以真言开会之意。则一切悉皆秘密藏也。以显教当分之情则一切皆悉显教也。爰以或唐土人师以大日经摄方等部。说十缘生句故（云云）智证大难之。寻之可识。庶后学宜知祖意宗义。于显密大纲勿迷滥（矣）。
    问曰。若然者。真言行者专应学真言经论。何故以显论为所学。既有显密杂滥之咎。并机教相违之过。如何。答。诸法皆有内外表裹性相体用。是即自性天然道理也。然以显为外以密为内。非内者不可立外。非外者不可立内。依内性有外相。依外相辨内性。内外不相离譬如车二轮鸟二翼。一阙不可到所诣。然则显密相助入大日本宫也。复次密即内证显是外用。内证外用相应自利利他圆满也。复次显是所离之法。密是能离之人。故若不知所离之法浅深。岂觉能离之人尊高耶。以是等义故。真言行者遍应兼学显密论教也。但不堪兼学。专依本宗应修学也。爰以大师殷勤遗诫云。夫以真言之道密教之理。同入性故入阿字义也。然而案万物意。皆在内外。然则以密为内以显为外。必可兼学。因兹轻本宗勿重末学。宜知吾心兼学而已。但人任器不堪兼者将任本业精进修行。具由在别。青龙寺例专此而已。依彼示之（云云）呜呼祖意在斯。谁不仰信耶。既言轻本宗勿重末学。宜知吾心兼学而已（云云）。然当世学者言大日经疏之教相是疏家一途之余教符顺之谈轻之。言释论之教相是宗家余教不共之谈重之。几误几迷。抑宗家之教相。源自何出。全依大日经并疏家之教相如上注。抑大师之事相源自何出。专依大日经并疏家之说相。故云事相云教相。今宗大日经为宗骨。余皆悉助证也。若尔者疏家御意与大师御意。毫末不可有隔。若有隔者。师资付属^5□脉相承有何所诠耶。然言疏家宗家判教大异者。招种种重罪。一违经旨之咎。二背疏家之咎。三重末轻本之咎。四违师傅之旨咎。有如是等种种过失。庶学者宜知祖心。勿轻本宗重显学而已。
    问曰。显密宗旨异。说时异说处异能化异所化异。然独依大日金顶等真言经论而应立宗义。何故引显密经论以立宗义。是岂非依显乘而立宗义耶。答一切异事诚尔也。但至所难之旨者。专依真言经论立宗义置所不论也。夫遍述显密论经有真言义。有多种深意。若不引示显经显论中有。真言义者。言经论无此文义定成嘲。故为除彼等疑。遍引显密经论为证也。言为欲使显教之学者识知汝。所学之经论率中亦有此义。虽然汝等为显网所封闭不知此秘奥。今以真言医王之普眼。见显教浅近之毒草。醍醐妙药处处散在故。引诸经论而为助证也。复次一向局真言经论。若显教中不述示有此义者。初心真言行者不知跨节之意生憍慢之心毁谤诸显教。为除彼等谤故。遍述诸经论中有此义也。复次密教是如己体。四家大乘是如手足故。离己体无手足。离手足无己体。是则以跨节之意照见之时。离显无密离密无显故也。复次四家大乘是四菩萨三摩地也。所谓花严者普贤三摩地。法花观音三摩地。三论文殊三摩地。法相弥勒三摩地也。是即述四行功德法门示因分可说故。真言明五智果德述果分不可说故。然为表因即果果即因。而非因之因非果之果故。遍述显密经论有此义也。复次仰检佛意。彼三乘五乘之教风皆是从大日如来自在神力加持三昧而出故。九种住心所有教说皆悉真言也。为显此义故。遍明诸经论有真言义也。复次彼九种住心之人。皆是四重法界本有曼荼罗圣众也。故所有说教皆悉真言也。为显此义故。普明诸经论有真言义（矣）。
    问曰。今此经有几本不同耶。答有三本不同也。
    问曰。何等为三种耶。答。一者常恒说本。二者十万颂本。三者三千颂本也。如此种开题云。此经总有三本。一法尔常恒本。诸佛法曼荼罗是也。二分流广本。龙猛所诵传十万颂经是也。三略本。有三千余颂（云云）。
    问曰。何名法尔常恒本耶。答曰。法尔常恒本者。能说教主者无有定佛世尊。即四种法身之境界也。所说法门者无有时处分限。即法界常恒之法乐也。爰以经云超越三时。金峰经云三世常恒不坏化身利益有情无时暂息。又云其所住处名曰广大金刚法界宫。既称法界。岂作分限哉。所住之宫殿既如是。能住亦尔。故疏云此是遍一切处身之所住处。当知如是楼观亦遍一切处也。然则能所一体而无所分别。共遍法界而一相一味也。故疏云上说金刚法界宫即是如来身。次云大楼阁宝王亦即如来身。今云师子座当知亦尔（云云）大师言。楼阁宝王者即如来三昧耶身。三昧耶身遍十方虚空界无所不至。住其中大曼荼罗身亦复如是。法羯二身可知亦然。又云毗卢舍那佛身口意业遍虚空等。如是等文表如来四种法身四种曼荼罗。身口意三密业用遍满一切处。故初举大言赞尘数之德。大日四种身其数过尘数。此大名亦复如是（云云）如是文明能住所住一体而遍法界也。抑所言广大金刚法界宫者。唯是一切众生遍法界之本有漫荼之色心也。如来世尊于此处唱正觉。于此处转法轮。释尊于摩耶胎内。集三世诸佛菩萨。集无量可度机缘转法轮度众生等。即此意也。岂此摩耶之色身非广大金刚法界宫耶。故云于一尘中尘教佛。各处菩萨集会中。无尽法界尘亦然。又从一微尘中。出无量经卷。于一切众生结使海中唱正觉（云云）如是等名曰恒说大日经意也（矣）。
    问曰。此经译者谁人耶。答中天竺国三藏输波迦罗译也。唐云善无畏也。具如付法传等（云云）。
    问善无畏渡唐时分如何。答贞元录第十四云。以开元四年景辰。大赍梵夹来达长安（云云）开元录第九同之。高僧传第二。略付法传等亦同之。
    问曰。此经笔取者谁人耶。答大唐宝寿寺住沙门一行阿阇梨是也。具如付法传等（云云）。

已上经缘起分了
次疏缘起分

    问曰。今此疏者谁人说谁人记耶。答无畏说。一行记也。且如安然云。此义释本三藏说一行记（云云）。
    问曰。善无畏是此经译者也。若然者有。何意直作疏耶。答今经总有三本。然今七卷经是三千颂略经也。仍所略甚多。故以十万颂广经之意缀续三千颂仿□之文。为使广略二机不违失故。直作疏也。例如金萨直作理趣释。故知。今此疏一向是取十万颂经意。非无畏之私释也。故疏中处处置私谓之言。诚有所以哉。
    问曰。今疏有几殊异耶。答。且有三本不同。所谓高祖请来二十卷疏。慈觉请来十四卷义释。智证请来十卷义释也。又如安然菩提心义有八本也（云云）。
    问。若然者。三本胜劣傍正如何。答。各各捧慢幢面面成鉾楯。虽然至理天然直道无私。故以二十卷疏为胜正也。
    问曰。以何得知二十卷胜正。依之寺门人云。二十卷疏草安本也。十四卷如中书。十卷精书也（云云）若然者上中下自显然。故殊以十卷义释可为胜正耶。答曰。二十卷疏是疏家之正说。一行之直记也。故不交他人之言。十四卷并十卷义释是疏家御迁化后。自宗他宗之人师交杂记之。全是非疏家之御再治。岂足为指南耶。爰以安然自云。此义释本三藏说一行记。智俨温古再治之间。本记之外多加人言（云云）既己家先德指疏为本记。指义释以为末记故云本记外多加人言。是岂非简末择本之意耶。然间彼义释中师资相承大事等不载处是多。亦无用之文言甚滋。故繁略共背宗旨违祖意。若为无畏一行之再治者。一分有其谓。他人之再治还埋疏家之正说。何以之为胜耶。然今疏是虽未再治。正是无畏之直说。一行之正记也。共是为见谛之阿阇梨。同为密宗之祖师。岂虽一偈一句。有不通达之处耶。仍以此疏无畏一行不空惠果师资付属嫡嫡相承明镜也。爰以大师入唐之日。惠果对面之时。即和尚欢喜言。我命既尽待汝既尚。已果来我道东矣（云云）依之两部大法为始。八祖相传大法秘法道具本尊等。皆悉令相承泻瓶了。故吴殷纂云。今有大日本国沙门来求圣教。皆令所学可如泻瓶。此沙门是非凡徒。三地菩萨也。内具大乘心。外示少国沙门相（云云）然则惠日义操为始。门徒虽数千万。或授胎藏一界。或受金刚一界。终两部悉无传灯之人。大师独受唯受一人之付嘱。两部共传之。然其付嘱第一今七卷经二十卷疏是也。若义释宗源。岂不得付属耶。如是道理极成上者。文段科段不分不分。重说偈言有有。不违佛意不背经说。任见谛之大阿阇梨正说。佛佛相承大事。一行取笔本记故。以此疏为胜正也（云云）。
    问。疏者疏涓之义也。言譬如庭上之涓疏八方。本经本论义理法门立文段科段疏释故名为疏。然今此疏直释文不立科段。疏文言不相应耶。依之智证目录云。高雄寺空海和尚本二十卷（乃至）凡疏体者。初以笔语谈于大宗。撮略释题。后更开章分科解释。诸家章疏大纲如此。而今不尔。所以题与尾不合。披而须辨。其义释者。直尔释文无有折开章段等。以为秘教不同常途对众讲演。只会文意潜通佛旨（云云）自门他门虽异。所难是同。然者如何。答。疏体不一准。随人意广略不同。或略科段广文义。或广分科段略文义。或科义共广。或科义共略。然今疏是自本为治慢法者。不定文段科段。直尔释之故。处处有烂脱未会向上向下引牒交牒。是为令承师口传也。即如云此经圣者所秘故不说明白次第也。故以常途之例不可难此疏。加之既见谛觉悟之正说也。不可加凡愚之难。不可不仰信。但至智证之言者。是即一练磨意也（矣）已上缘起分大概如斯。

妙印钞卷第一
（御本云）元德二年（庚午）润六月一日加点了
    沙门阿寂（六十一）
建武四年（丁丑）正月二十日
    金刚佛子明金之
    （仁和寺奥书云）
于时延德三年（辛亥）正月吉日法印权大僧都快道书之
妙印钞卷第二

        沙门阿寂记
  　
　　　
　　　
　　　

释入真言门住心品第一之余（经一疏一）

    直明唱本作释为四。一明题目。二明序分。三明正说。四明嘱累（矣）
    第一明题目。自为三。一列两题。二辨记者。三释两题也。初列两题。自可见。
    二辨记者。自为四。一举通号。二举别号。三亦举通号。四简异不记。
    初明通号中。沙门者。涅槃经云。世间贫者乃名沙门（云云）此云勤息。是则佛弟子通号也。所谓勤众善息诸恶故云勤息。然今此沙门有多种。所谓外道沙门。唯蕴沙门。拔业沙门。他缘沙门。觉心沙门。一道沙门。极无沙门等也。彼等沙门皆悉当分得名非终穷。今所言沙门。是终穷究竟极说。秘密最上沙门也。故所勤三密上乘之妙行。所息隔历分别之妄云。非勤而勤非息而息。是名为沙门。复次秘释。勤是金修生也。息是胎本有也。故胎金不二修生本有平等。是名曰真实大沙门也。经云。识心达本源故号沙门（云云）。
    二举别号中。一行者。是则依一行三昧。通入法界曼荼罗故云一行。所谓今经所说最极深秘一印本三昧耶是也（更问）是则一行一切行不行而行故。号曰一行也。又演密释一行云。且以阿字而显示之。阿字者一切法本不生故。今疏主但取此一字而为其行。即是一行三昧。故曰一行（云云）是又一意。与前一印应习合（更问）又云。序禅师一行等者。即是禅宗之师匠也。禅有南宗北宗。未审是何宗之师。谓即北宗之师也（乃至）第五祖弘忍大师门下有二弟子。一是惠能。即南宗也。一是神秀。即北宗也。北宗弟子名曰普寂。即疏主之师也。高僧传同之（云云）诸家教相同异集云（圆珍撰）问有人云。一行阿阇梨是天台。^7□。此事云何。答相传云。章安大师弟子道素律师。道素律师弟子弘景律师。弘景律师弟子一行阿阇梨也。而窃学真言者云。自有同名一行阿阇梨。此即我祖。非彼天台一行禅师者。犯大慢语也（云云）起信论云。则知法界一相。谓一切诸佛法身与众生身。平等无二。即名一行三昧（文）俗姓生国德行等。具如付法传等（云云）。
    三亦举通称中。阿阇梨者。此云轨范。又云正行。所谓周遍法界之轨范师也。故云轨范。于普门法界。离诸邪倒行诸佛正行。故云正行也。然阿阇梨有多种。准沙门思之。今所言阿阇梨。是非彼等阿阇梨。秘密最顶大阿阇梨也。今又有五重阿阇梨。是正第五阿阇梨。而兼前四重阿阇梨。名字德行等。具如具缘品（云云）。
    四简异不记中。记者非己造说。从人说而记。名为记。然记字有二。糸与言也。言篇之记是记大纲书之。系篇之记是记委细用之（云云）然今用言篇之记。是则无畏以大智圆满之乐辨。广虽说十万颂经之文义。而一行取秘密甚深之大纲记之。故用言篇之记也（云云）。
    三明释两题中。自为二。一释总题。二释别题。
    初中又为二。初明牒经。二明随释。初牒经。自可见。
    二从梵音下。明随释中。又分为四。初明释大毗卢遮那五字。二明释成佛两言。三明释神变加持四字。四明梵本广博（矣）。
    初从大毗下。明释大等五字中。又分为二。一明别标。二明随释。初别标。自可见。
    二从是日下。明随释中。又自为四。一总明除暗遍明义。二明三异。三明三同。四明同异共不及。
    初中是日之别名者。夫日之别名甚多。或名苏哩也。或名婆萨迦。今毗卢遮那者是又日之一别名也。
    问曰。若然者其本名云何。答曰。阿你底耶是本名也。
    问曰。若尔者。举本名可为譬。何故举别名而为譬耶。答曰。本名阿你底耶是非今所用。于别名之毗卢遮那。有除暗遍明之义故。取此除暗遍明之义为欲喻大日如来周遍法界三世常恒之大除暗遍明故。取所用之毗卢遮那。不取本名之阿你底耶也。
    问曰。大师直言问答中。问曰。日有几义。答曰。日有三义。一除闇遍明义。二能成众务义。三光无生灭义（文取意）然今以除暗遍明为总句。有何意耶。答作大照明足除暗遍明义也。是故大师以总属别名义故。以总句名别句。既然之言是押上之言也。故意从上总句为释出三异三同之义置然之言也。能能可思之。然者不相违大师御释也（云云）。
    问曰。翻译总有五种。如有抄云。翻译有五。一相望翻。相低只取义故。二^7□字翻。和字会义故。三会意翻。以意会义故。四借势翻。如羝羊将前而更却等。五异事翻。于一名下有一义而会取正故（云云）然者如此五种中。今所言除暗遍明者。当何翻耶。答当第三会意翻欤。所以然者。日初出时必以暗去明来故。日之体虽非除暗遍明。以意会义故。翻为除暗遍明也。
    问曰。若然者何名除暗遍明之义耶。答曰。除暗遍明者。朝日初出时。诸闇冥即除故。光明遍照阎浮提。无所不明。故曰除暗遍明也。如大品经云。譬如日出时。光明遍照阎浮提。无不蒙光者（云云）又法花经云。如日天子能除诸暗（云云）以如是等义故。云除暗遍明也。
    问曰。月星明珠等皆有此义。何故以不为譬。唯取日光之譬许耶。答曰。月星等皆虽有光明。而不及日光。如大论第三十五云。一切诸明势不如日（云云）故取世间最上日天子光明。不取余光也。
    问曰。今经者是舍枝叶取肝要。若然者直以法体应为名。何故以譬喻。为一部之总显耶。答曰。如来内证之法体。非十地等觉之所知。何况凡夫二乘之所度耶。爰以大日如来住大悲三昧。普为诱引中下之机。以五情所见之日光。欲令悟如来内证法身之智光故用譬喻也。如大论第三十五云。譬喻是为庄严论议令人信着故。以五情所见喻意识。令其得悟。譬如登楼得梯则易上（云云）加之如是例证甚多。如云金刚般若波罗蜜经。妙法莲花经等。如此等经论。法譬共为题目。其例非一也。复次大毗卢遮那者。即是本来常住大我自称也。何此外求法体耶。如云我有种种名等（云云）是则非譬喻。当体即名也。例如彼妙法莲花之首题有当体譬喻二莲花（云云）。
    二从然世下。明三异中。自分为五。一明总简世日不及。二明约内外简。三明约方所简。四明约昼夜简。五明举胜简劣。
    初中。然者押上之言。世间者。世间有三种。所谓器世间。众生世间。智正觉世间也。如十地论云。器世间众生世间智正觉世间。三种自在行故得十自在（云云）此中今所言世间众生器世间也。世日照此二种世间不能照智正觉世间故也。
    二从若照下。约内外简中。若照其外不能及内者。以云下为外。以云上为内。复次以室外为外。以室内为内也。次深秘明义者。内者指六大法界之内宫。外者指三密加持之外境。复次内者指本源。外者指缘起也。
    问曰。今就世间日不及约内外简之。然者不可有深秘之义。何故作如此释耶。答曰自本今宗意者。世间出世间即同际也。缘起本有亦平等也。为显此义作此释也。已下准之。
    三从明在下。明约方所简中。明在一边不至一边者。约四洲言之。所谓日轮照东洲时。明不至西洲。照南洲时明不至北洲。故云明在一边等也。若深秘明义者。围绕须弥山有八中洲。是则自身法界之当体。自然本有之八德也。复次须弥山四边有四山。名游乾陀。各高四万二千由旬（大论见）若然者须弥山是法界体性智。四山是四方四智也。故知上八德是胎藏八叶之心德。次五智是金刚自然之五尊也。是则胎即金。金即胎。理智平等色心一如之谓也。复次须弥山是世界建立根元。八山八海森罗万像皆依属之。是则法身之须弥山。七觉八圣乃至一切法门皆依止之义故。秘藏记云。须弥山是法身。七金山者七觉支也。是法身一切法文之根原。故曰须弥山为座（云云）故知须弥山者自性清净法身。故其体坚固而离违顺之八风。即是越八叶而居中台之义也。如须弥山者。一切诸山江河非情草木等皆尔也。如非情草木等者。一切众生界亦尔也。如一切众生界者。一切诸佛境界亦尔也。爰以经云。心虚空菩提三种无二。金峰经首题云一切瑜伽瑜只。是则今宗深旨色。能能思之。以如是义。世日即大日法身之慧日也。不可为别异之思（矣）。
    四从又唯下。明约昼夜简中。又唯在昼光不烛夜者。此又有两重释。浅略分如文可见。就深秘明义者。昼者是从因向果之意。即金刚界也。言从闇向明故。是即智体明朗之义也。夜者从果向因之意。即胎藏界也。言从明向闇故。是即大悲染爱之义也。
    五从如来下。明举胜简劣中。如来智慧日光则不如是者。于如上之内外方所昼夜等浅略深秘之处。大日世尊之智慧日光无碍自在也。然世间之日于浅略分犹不及。何况于深秘哉。故云如来智慧日光则不如是。三世常恒之大日轮。遍满法界无所不至。故云遍一切处作大照明。于世日者有内外等差别。大日圆光无此义。故云无有内外方所昼夜之别也。如来义如次下释（矣）。
    问曰。题目既以世日毗卢遮那。譬如来智慧。然者何故今至释所云如来智慧日光则不如是耶。答曰。虽取一分相似之边。而世日犹有如此差别。不及慧日。故云尔也。
    问曰。若然者应取全喻。何故取分喻耶。答于世间之喻中。日天子之譬最第一也。余犹非分喻。况全喻耶。复次若秘释者。日天是大菩提心之表示也。如厚造纸云。日天菩提心义也。乘真如实相之日遍照法界（云云）已上释三异了。
    三从复次下。明释三同中。自分为三。初明能成众势德。二明光无生灭德。三明还作大照明德（有上三异文段依口传取之）。
    初中又分为二。初明能喻世间。二明所喻大悲。
    初中。复次者结前生后之言也。日行阎浮提者。日是能行之体阎浮提是所行之处也。
    问曰。何故名阎浮提耶。答。阎浮提者。依所生之树得名也。如大论第三十五云。阎浮提者阎浮树名。其林茂盛。此树于林中最大。提名为洲。此洲上有此树林。林中有河。底有金沙。名为阎浮坛金。以阎浮树故。名为阎浮洲。此洲有五百小洲围绕。通名阎浮提（云云）故知。阎浮提者因树得名也。一切卉木丛林等者。如法花药草喻品所说。随其性分者。性名不改。分谓各各分分。故曰性分。夫木有大小。草有上中下。其数无量不可胜计。各得增长者。如此草木。各随其力分。悉受一日之光用时。各各得令生长也。所谓大地虽有一切世间百谷众药卉木丛林等种子。若不蒙雨露之恩不能出生。必依雨露之润故得出生。又适虽令出生。不得火大之暖气。不能增长也。冷暖平等时万物生长也。如大论八十二云。譬如日月照四天下。若无日月。则百谷药草及众生无以生长。月是阴气。日是阳气。二气和合故万物成长。是故日月于四天下大有利益。菩萨亦如是（文）又华严经第十六云。又诸众生不以自身光明知有昼夜。游行观察兴造诸业。皆由日天子出普照天下。一切众生无业不熟（云云）故知。今言日光者。于依雨露之润已出生草木。而施暖气故。各随其性分令增长也。但药草喻品所说。依一雨之所润。三草二木各得增长。今依一日所照。二种世间各得增长。彼出冷润之德。此明暖照之用。彼此影略互显。应令冷暖济等也。
    问曰。彼显此密。何故尔耶。答。彼经是说今经之浅略分。所以然者。此经本地之奥身是妙法莲花经最深秘所也。故知浅深在机佛意无二。显密在人佛智不塞。为示此义作此释耳（更问）。
    问曰。若然者。令万物增长。是风大德也。如次下云。大风起时。能使卉木丛林开荣增长。又复能令一切世出世间善法增长（云云）何故今与彼相违耶。答曰。火能照能烧。风能动能增者。是一往离开之义。再往论之。风亦有能干之德。火亦有能增之用。所以者何。火必依风而增势力。风必依火而致出兴。风火无暂离。是即自然法尔之道理也。谁能思度其所由。故次下释火大云。又悉能成就一切诸物（云云）所谓成就者。谓增长而为成就也。又五大互具无碍自在也。即如云。又如世间种子。地水火风为缘。虚空不碍。然后得生。随阙一缘终不增长（云云）是则五大通有增益义。但火虽有动摇增长之用。是即火大之家风大德也。风又虽有枯干烧尽之用。亦是风大之家火大德也。余三大亦复如是。虽然一大成增长力故。余四大各舍自性悉属一大也。故大论第十八云。问曰是四大各各不相离。地中有四种。水火风各有四种。但地中地多故以地为名。水火风亦尔也。答曰。不然。何以故。若火中有四大。应都是热。无不燃火故。若三大在火中不热。则不名为火。若热则舍自性皆名为火。若谓细故可不知。则与无无异。若有粗可得则知有细。若无粗亦无细。如是种种因缘。地相不可得。若地相不可得。一切法相亦不可得。是故一切法皆一相（云云）私谓。问意者。虽四大互具。一大增多故一大得名。余大不得名耶而问也。答之不然者。彼问意。不舍三大自性令有一大之中故简此义故云不然也。答意。虽四大互具。火大中有三大时。三大各舍自性属火大之热。余大亦如是答也。故知五大互具五大。依增减有隐显故得各别名也。复次今此五大是五佛三摩地也。所谓字门中台。字门阿弥陀。字门宝生。字门阿□。字门不空也。如是五佛三摩地虽各别。五佛各具五佛之德。如阿□者。虽以一念不生之智慧为体。而成就福德转法轮具作业。如宝生者。虽以万宝出生之福德为体。而住不生智慧能说法具作业。如阿弥陀者。虽以转法轮智为体。而住不生智德。能成就福德能说法具作业。如释迦者。虽以神通作业为体。而住不生智慧能成就福聚转法轮。是即五佛互具五智无碍自在义也。又如五大虚空藏者。五佛同入虚空藏三摩地共住福德成就门。又如金刚夜叉品说五五二十五轮。五秘密亦如此。即是今宗奥旨也。然则火大具风大之德。有何咎乎。世间众务者。所言世间者。除智正觉世间余二种也。众务者。非情草木随各各性成各各相。依各各力作各各用。是即非情之众务得成之义也。亦一切众生夜众务休息。昼众务成辨。是即有情之众务成辨之义也。故云世间众务因之得成也。
    二从如来下。明所喻大悲中。如来者。梵云。初是如如义。是法界义。傍有三昧点。是即法界通入三昧也。是一切行义。是如如义。傍有三昧画。是即理智平等义也。所谓从如如法界三昧道出。不来而来。不行而行。还成如如常住正觉。故云如来也。一切众生亦名如来。故大论第五十五云。如来不可得者。或以佛名为如来。或以众生名为如来。如先世来后世亦名如去。佛名如来者。如定光佛等行六波罗蜜得成佛道。释迦文佛亦如是来故名如来。如定光佛等智知诸法如从如中来故名如来。释迦文佛亦如是来故名如来（云云）此文意者。众生名如来者。如先世乘业来。后世亦乘业来故名如来。佛名如来者。如过去佛来故名如来矣。遍照法界者。此宗谓六大为法界。异彼显宗法界也。平等者。如来智光不简净不净善不善上下等。故云平等。复次此宗以三平等故云平等。如次下释。开发者。本无今有而不出生。故云开发。谓开发本有万德也。无量者。夫无量有二种。有量之无量。无量之无量也。今无量者是即无量之无量也。众生者。大论第三十云。众生者。于五众十八界十二入六种十二因缘等。众多法中假名众生（云云）大乘止观云。果子相生无始流转名为众生（云云）或云。受众多生死故云众生（云云）种种善根等者。从弹指散花低头举手之小善。至六度万行之大善。皆悉应有之。故云乃至也。世间出世间等者。世间谓人中天上之快乐也。即如云常在人天忆持不忘受胜快乐也。出世间谓三乘行果乃至第十一地佛果也。复次世间者如世间成就品所说。出世间者如出世间成就品所说也（云云）。
    问曰。能喻下何故举众生世间器世间。而除智正觉世间。所喻下何故举众生世间智正觉。而除器世间耶。答曰能喻下是世日之所照也。故智正觉世间非彼所益。故除之。所喻下是大日之所照也。故草木国土非迷者非悟者又非可发之机。故除之也。
    问曰今释此能成众务德。有何凭据耶。答。具依十万颂梵本之意。傍依大品等作此说。大品经云。譬如日出时。光明遍照阎浮提。无不蒙明者。菩萨摩诃萨亦如是（云云）又大论八十二云。譬如日月周行照四天下多有所益。般若波罗蜜亦如是（云云）以此意故释能成众务之德也矣。
    二从又如下。明光无生灭德中。又分为二。初明能喻世日。二明所喻慧日。
    初中。重阴昏蔽者。云雾叆叇覆蔽天地阴没日月。故云日轮阴没。虽然于云上者全无阴没。假依重云故现阴没。故云亦非坏灭。依猛风故虽日轮出现。非本无今有故。云亦非始生也。
    二从佛心下。明所喻慧日中。佛心之日者。是即直指一切众生本有常住之妙体。自性清净本净圆明之极理也。然假虽为三毒重障之所隐蔽。而于此自性清净之妙体者。全无有损减。故云虽为无明乃至而无所减也。依三密方便穷悟诸法实相。开觉自性妙莲。适无所增。故云究竟诸法乃至而无所增也。爰以禅要云。所言三摩地者。更无别法。直是一切众生自性清净心。名为大圆境智。上至诸佛。下至蠢动。悉皆同等无有增减。但为无明妄想客尘所覆。是故流转生死不得作佛（云云）菩提心论云。云何能证无上菩提。当知法尔应住普贤大菩提心。一切众生本有萨埵。为贪嗔痴烦恼之所缚故（云云）是则直一切众生自性清净之本觉体无增减义也。
    问曰。究竟诸法实相三昧（云云）然者所言诸法实相者如何。答。此直指六大法界为诸法实相也。
    问曰。何故此宗意指六大以为诸法实相耶答曰。诸法虽多不出三种世间。然如此三种世间性相虽不同。不出六大法界故。三种世间真实体相者六大法界是也。故指六大以为诸法实相也。即如云。六大法界法身形。一一各各一尘体。一一诸尘皆实相。实相周遍法界海（云云）又如次下云。一切众生色心实相。从本际已来。常是毗卢遮那平等智身（云云）此中色者五大。心者识大也。故色心者是六大也。指此色心云实相也。是即直指一切众生色心实相六大法界云诸法实相也。
    问曰。若然者显教所说诸法实相如何。答。是略有二种。一法华以前所说。二法华所说也。
    问曰。法华以前者何名诸法实相。法华亦以何等名诸法实相耶。答。法华以前所说诸法实相者。如大论第十八云。问曰。云何是诸法实相。答曰实相者。不可破坏。常住不异。无能治者。舍一切观。灭一切言语。离诸心行。从本已来不生不灭。如涅槃相。一切诸法相亦如是。是名诸法实相。如赞般若波罗蜜偈言。

    般若波罗蜜  实相不颠倒
    念想观已除  言语法亦灭
    无量众罪除  清净心常一
    如是尊妙人  则能见般若
    如虚空无染  无戏无文字
    若能如是观  是即为见佛
    若不见般若  是则为被缚
    若人见般若  是亦名被缚
    若人见般若  是则得解脱
    若不见般若  是亦得解脱

    又同论第十五云。问曰。云何观诸法得实相。答曰。观知诸法无有瑕隙。不可破不可坏。是为实相（云云）又同论第二十云。诸法实相能灭诸苦。诸圣人真实行处（云云）又释摩诃衍论第一云。不坏假名而说实相（云云）是等意皆以不生不灭不动不退不来不去不一不异。言语道断心行所灭之理。名为诸法实相也。问曰。若然者法华所说诸法实相如何。答曰。法华所说诸法实相者。指十如实相云诸法实相。所以然者。十界性相虽各别不出十如故。十界互具成百界。百界各具十如成千如。是即百界千如也。众生世间如是。国土世间五蕴世间亦尔。故成三千如。是即一往互具意也。若再往微细互具者。无量无边百千万亿那由他。非思量言语所及也。例如今宗五智微细智。故指十如实相。名诸法实相也。
    问曰。然者如何说耶。答。经云。唯佛与佛乃能究尽诸法实相。所谓法如是相。如是性。如是体。如是力。如是作。如是因。如是缘。如是果。如是报。如是本末究竟等（云云）又云。诸法从本来。常自寂灭相。是法住法位。世间相常住。十方佛土中。唯有一乘法（云云）如是直说是尔前分绝。故云四十余年未显真实。是即如来出世本怀。故云唯以一大事因缘出现于世。花严犹以成此经方便。何况余经乎。故经云我始坐道场。观树亦经行。于三七日中。思惟如是事。释华严顿大尚非本怀。况复鹿苑唯立不融（云云）是即尔前方便法花本怀。尔前未开会今开显。就中寿量尘点本地三身迹门犹不及。何况尔前。补处犹不知。何况十地三贤耶。如是等极说。犹是显极而非密谈。今所言诸法实相者。是非彼等所说。直于六大法界云诸法实相也。三昧者。具云三昧耶。即具平等本誓惊觉除障等四义。故秘记云。三昧耶有多义。且四义。一平等义。二誓愿义。三惊觉义。四除障义也。诸佛如来知众生身中本来自性理与佛等无差别。而众生不知己本有本始两觉与佛等。恒常覆蔽六尘证烦恼不能显出。是故佛发非愿。我拔济众生如我无异。垂斯誓愿。若有众生有归依者。住法界定自受法乐如来惊觉。不敢违越大愿。影向行者所。以真言印契加持护念。譬如国王自造法令不敢违犯令他行之。众生蒙佛加持力突破六尘淤泥。出现自心觉理。如赖春雷响蛰虫出地。知与佛等无差别。是平等义。如我无异是誓愿义。如来惊觉是惊觉义。众生蒙佛加持力得益是除垢障义（云云）又理趣释云。三昧耶智者。誓也亦曼荼罗也。勿令将来最上乘者不从师受而专意自受者。是故得知。修最上乘者必须师受三昧耶。然后可修行也（云云）此举曼荼罗摄无边义也。
    问。于三昧有几种耶。答。其数无量无边不可胜计也。故大论第五云。有人言。一切三昧法有二十三种。有言。六十五种。有言五百种。摩诃衍最大故无量三昧（乃至）略说则有一百八三昧。初名首楞严。乃至虚空不着不染三昧。广说则无量（云云）所言有人者。指小乘论师等也。然小乘师意。三昧有限数。大乘实义。不可有限数也。显教所说如斯。今宗意四重圆坛尘刹圣众一一所入三昧过刹尘也（矣）圆明无际者。指本有常住明朗无碍体也。
    问曰。既言究竟诸法实相三昧。依之所显现圆明。岂非修生显得之圆明耶。若然者应云修生之圆明。何云本有圆明耶。答。今宗意离本觉无始觉。离始觉无本觉。故言本有者始本共本有也。言修生者始本共修生也。爰以秘记云。众生不知己本有本始两觉与佛等。是即此谓也。故知本有修生但是一法之上二德也。复次依始觉住本觉。住已还见始本两觉共以不生也。唯是三世常恒大圆明许也。譬如空光无二。岂论始觉本觉之差异乎。故无畏三藏禅要云。唯见明朗更无一物。亦不见身之与心。万法不可得犹如虚空（云云）即是正说本有圆明之体也。犹无理智之差。故云不见身之与心。诸法皆悉归入字本不生之体。故云万法不可得。如此万法离念想而为诸法之所依。故云犹如虚空也。如是本地甚深之体。三世常恒离去来今。有佛无佛性相常然。故无所增之义。无所减之义。是故云而无所增也（云云）。
    三明作大照明德者。文无此处。有上之三异中也。所谓遍一切处作大照明之文是也。
    问曰。文段既别。何故如此得意耶。答。大日智光与世日光明。广狭粗细虽别。而作大照明之边同故。以遍一切处作大照明之文兼同异二意也。谓异方大日圆光无方所内外昼夜之别。三世常恒而作大照明故。以作大照明文虽置三异文段。而世日一分作大照明德有之故。又以遍一切处作大照明文为三同中之作大照明德也。但遍一切处者。被大日之时周遍法界也。被世日之时阎浮提内之遍一切处也。如是两向得意。有何不可耶。
    问曰。此义不可然。夫文段各别之难未遮之上。既云如来智惠日光则不如是。遍一切处作大照明简世日不照一切。而赞大日智光普照一切。故知是独局异文段。不可通同文段。加之如是立还取此文为同文事不相似常途之法。然者如何。答曰。自本所答宽狭之边虽异。作大照明之方是同。故判为同文也。但至文段之难者。自本今疏之趣不妆文言不论次第。不次第唯文略义广以为所诠也。依之处处向上向下等文多之。是即不似常谈。故局此文不可致执难。仍以作大照明之文笼同不同二义如是释成也。就中矣之字神聊在深意乎。若唯三异内文许。无三同义。此矣之字可置昼夜之别下。所以然者。此矣之字必置一段终之字也。然置无有内外之上。是即以此作大照明文两向亘同不同之二段为令得意也。加之劝修寺大僧都。于高野山奥院依御祈请被感得二个文随一也。何强致疑难。未学不可不仰信（矣）。问曰。今必立三异三同判义。有何意耶答曰。为显如来三部妙用。作如是说也。
    问曰。若然者其义配当如何。答曰。作大照明之德是佛部也。能成众务之德是莲花部也。光无生灭之德是金刚部也。
    问曰。何故尔耶。答。以作大照明之德配佛部者。夫佛者正觉正知之义也。所谓明觉三种世间之诸法。不杂邪觉邪知。故云尔也。秘记云。佛部。斯理斯智凡位未显。理智具足觉道圆满。即名佛部（云云）今又云遍一切处作大照明。是即理智具足觉道圆满。于普门法界。作大照明之义也。次能成众务德配莲花部者。夫于莲花有多种德。所谓清净不染义。大悲爱乐义。万法开生义也。清净不染义。如秘记云。莲花部。吾自身中有净菩提心清净之理。此理六道四生界生死泥中流转。而不染不垢。譬如莲花出生泥中而不染不垢。仍名莲花部（云云）次大悲爱乐义者。若莲华开敷时。上下诸人莫不爱乐。如来大悲亦如是。理柔和善顺之形。利益安乐一切众生故。一切众生见之莫不爱乐。故使一切众生发菩提心行菩萨行成佛得道也。故三悉地云大悲莲华部（云云）次万法开生义者。莲华必从水中生。于高原陆地此花永无生。润万物之种令开生万法也。故三悉地云。鍐字作水观莲华观（云云）故知水与莲华。其体性同一也。今配释疏文者。日行阎浮提者清净不染义。日体离染污故。随其性分各得增长者大悲爱乐德。世间众务因之得成者开生义也。又如来日光遍照法界者清净不染义也。开发无量众生（乃至）而得成辨者开生义也。无量众生蒙利益随喜爱乐是爱乐义也。若依深秘明义。即是一切众生自性清净妙莲。自心八叶之心莲也（更问）以是等义门故。能成众务德。以配莲华部也。次以光无生灭德配金刚部者。金刚是世间最上利宝也。以此金刚譬出世无上智宝也。所谓此金刚无量劫之间虽埋于地中。而其体性坚固无朽坏。若依缘出地中时。虽能摧一切物。而不为一切物所损坏。如来无上金刚智体亦如是。从无始已来虽隐没生死地中。而依如来大悲加持力之缘。一出现生死地中。虽能摧一切烦恼戏论无明妄想颠倒。而不为妄想颠倒所损坏。如此智体名为金刚部也。故秘记云。金刚部。吾自心理所又有智。斯智虽没在生死淤泥经无数劫。而不朽不坏。能破诸烦恼怨敌。如金刚虽久在地中。而不朽不坏。摧破诸怨敌固物。仍名金刚部（云云）今配释疏文者。如重阴昏蔽日轮隐没亦非坏灭者。如云。斯智虽没在生死淤经无数劫而不朽不坏。猛风吹云日光显照亦非始生者。如云能破诸烦恼怨敌。合譬文。自可见。
    问曰。若然者何故无五部门配立耶。答。今经是胎藏界为面故。说三部摄五部也。故秘记云。建立三部时。宝部羯磨部何摄耶。一一部别宝部羯磨部相摄（云云）言。佛莲金三部威仪作业之边是羯磨部也。彼三部皆有万法开立之能。是即宝部也。复次金刚部摄宝部。莲华部摄羯磨。故成五部。如云金刚即宝光。莲华即羯磨。如如同一体。即之身五佛（云云）。
    四从以如下。结同异共不及中。自分为二。初结不及因缘。二明许小同。
    初中。以如是等种种因缘者。总指上三异三同文也。是则虽许少分之相似。云广云明全不同大日之圆光。故云不可为喻也。
    二从但取下。明许小同中。但取其少分相似者。今此世日虽非全喻。而世间喻中以日光少分相似故云尔也。虽然大日圆光越彼故云加以大名等也。
    问曰。经题云大。疏题云摩诃。有何意耶。答曰。经大者为欲显超越世日故。相对彼世间小日。且云大也。疏摩诃者。存多含为欲显大多胜三义故也（云云）。
    二从成佛下。明释成佛两言中。自分为二。初明别标。二明随释。初别标。自可见。
    二从具足下明随释中。梵者即梵语略也。若具呼应云没罗减摩宁。中略云波罗门。犹略云波论。最略云梵。此云净行（云云）即是指天竺。此地常净行人居住故云尔也。复常梵王来下故云梵国。又云月明。其地常明人出世。照世间如月。故以为名。又云印度。此云月支。又云身毒也。此新旧不同耳。成三菩提者。成之一字汉语。三菩提之三字梵语也。然具足梵音者。是言总意别也。若具存梵。应云尾三。三正也。觉也。知也。故汉语呼者应云成正觉知。然今言正觉正知者。以一之正被觉知两首也。谓正觉者。对四家大乘之邪觉故。正知者。对二乘外道之邪知故。如实智者。指自然自证大菩提心也。即是无自性之体。是名为如实。如秘密曼荼罗品疏云。实如空者。实即如。空犹空也。无自性名实。实者即如空也。实者非妄语也。又云。安住实智惠中故名实也。犹觉了无自性空本性净故（云云）是即一切众生本来本有之色心实相。从本已来离虚妄分别故。云如实知也。故同品疏云。既得如是自然之智。复当转授众生。今我所得亦与此无异。故名为实。实者即是无虚妄义也（云云）次知过去等者。修生显得之智惠。是则能知之智也。过去等者。三世中三种世间诸法。是则所知之境也。所谓过现未三世也。众生数者有情世间。非众生数者器世间。有常等者智正觉世间也。皆了了觉知者。始本不二之智也。名为觉者。有此不二之智故。云名为觉。言虽有本觉无始觉之智显此无由。复虽有始觉无本觉之体因何成觉。是以知有本觉故无本无今有之咎。以有始觉故离本有今无之过。然则离本觉无始觉。离始觉无本觉。始本不二譬如空光无二。故三世常恒犹如虚空不坏。如是觉名为正觉。如是知名为正知（矣）佛即是觉者者。既举所觉之法明正觉正知之义毕。故次正释能觉之人。故云佛即是觉者也。就省文但云成佛者。言佛之一言省含正觉正知之义故。举省含佛兼正觉正知之义也。
    三从神变下。释神变加持中。自分为三。初明别标。二明随释。三明结归。初别标。自可见。
    二从旧译下。明随释中。又分为二。初明翻不同。二约三句明义。
    初中。旧译或云者。唐三藏以前翻译名为旧译。以后名为新译也。神力所持佛所护念者。如法华经等所说也。然神变加持者今经所说。是即新译不共之唱也。言神变者。凡夫二乘乃至十地等觉所不测量。名曰神异常情之谓名曰变也。故开题云。神变者。不测曰神。异常名变。即是心之业用始终难知。三种凡夫不能证知。十地圣者未知其边。唯佛能知能作。故曰大神变。此神变无量无边。分为四。一下转神变。二上转神变。三亦上亦下。四非上非下。下转者。从本觉神心随缘流转。作六道神变化。又声闻缘觉分作神变化。并是迷小之神变。法佛如来。从大悲大定。能作难思之事业。惊觉聋蛰之耳目。如是等事下转神变。上转神变者。若有众生发菩提心。修行自乘教理。升进证本觉一心。则能转变迷误神心。证得自乘觉智。一切难思妙业随心能作。即是上转神变。亦上亦下者。法界身云恒沙性德。无形不形无像不像。以一切形像为一切法性塔。是则临上则下。临下则上。并皆具四种身起大神通。云亦上亦下神变。非上非下神变者。非有为非无为一心本法。及不二中之不二本法。越诸戏论绝诸相待。难思之本变化之源故云非上非下神变（云云）加持者。加名诸佛大悲加护。持名行者忆念忆持。所谓佛大悲觉月持众生忆念之心水不浊乱故云加持也。故开题云。加持者。古云佛所护念。又云加被。然未得委悉。加以往来涉入为名。持以摄而不散漏之义。即入我我入是也。是则诸佛不来来。行者不往往。感应道交不可思议也（矣）
    二从然此下。约三句明义中。又分为三。一约为因明义。二约为根明义。三约方便明义。
　　初中。然此自证三菩提者。是则直指如实大菩提心。是论言普贤大菩提心。今经云如实知自心。疏云功德宝所。又云自然自证大菩提。又云心自证心心自觉心。如是大菩提之体。不由他证不由他觉。故云自证也。故妙乐记一云。禀承南岳证不由他（云云）此是诸佛内证之道。唯佛与佛之境界也。故无畏禅要云。唯见明朗更无一物。亦不见身之与心。万法不可得。犹如虚空。乃至成佛唯是一道。更无别理。此是诸佛菩萨内证之道。非诸二乘外道境界。作是观已。一切佛法恒沙功德不由他悟（云云）出过一切心地者。如是自证三菩提。出过四智所领之境界。何况二乘凡夫心地所度耶。故云过一切心地也。现觉诸法等明离诸言语心行也。现觉诸法者修生也。本初不生者本有也。如是修生本有之大菩提非言心之境。故云言语尽竟心行亦寂也。复是发起五字门并识大之义（更问）若离如来威神之力者。如是自证大菩提非如来大悲大定之勇猛大势之神力者。纵虽为等觉十地。尚非其境界。何况小智二乘生死凡夫耶。故云则虽十地等。也耳。
    二从尔时下。约大悲为根明义中。尔时世尊者。指加持示现如来。是则本地法身之任运无功用加持示现。往昔大悲愿者。若浅略明义。大日如来本行菩萨道时所发大悲行愿是也。即如云毗卢遮那本行菩萨道时。以一体速疾力三昧。供养无量善知识。遍行无量诸度门。自利利他法皆具足（云云）若深秘明义者。往昔大悲愿者。指本有法身地大悲行愿也。所以然者。于本有即有大智大悲二德。大智出修成觉是自证也。大悲出修益物。是化他故。所言往昔超越三时之往昔也。而作是念者。指若我但住等一十八字也。若我者。毗卢遮那大我自称。即法界遍满大自在王也。如云我即（云云）如是境界者。指上之自证三菩提无相法界之境界。即是本有胎藏之境。并本有金刚之界。故云境界。则诸有情者。指缘起迷妄之众生。不能以是蒙益者。如是迷乱之众生。离如来加持。不能蒙益故。如来住大悲利益门之时。普门法界一切众生。一时预三密化用住本有曼荼之本位也。故云若我但住如是境界。则诸有情不能以是蒙益也（矣）

妙印钞卷第二
（御本云）元德二年（庚午）润六月二日加点了建武四年（丁丑）二月三日
金刚佛子明金
妙印钞卷第三

        　　　沙门阿寂记
    释入真言门住心品之余（经一疏一）
　　　　　
　　　　　　
　　　　　　
　　　　　　


    三从是故下。约方便为究竟明义。亦分为四。初明指所住三昧。二明三密化用。三明譬说。四明合譬也。
    初中。是故者指上之言也。住自在神力者。如来于法得最自在故。为十方法界一切众生。不动本地薄伽已体。现无量无边神力应用。一时遍令一切众生得无量益无有障难。故云自在也。神力如前。加持者。大旨如前释。加者诸佛大悲之日光。持者行者信心之心水也。故敦造纸云。如来大悲与众生信心。佛日之影现众生心水曰加。行者心水能感佛日名持（云云）又秘记云。加者诸佛护念。持者我自行。又加持者。譬如以父精入母隐之时。母胎藏能受持生长种子。诸佛以悲愿力放光加被。感应因缘之故众生发心修行。是谓自行（云云）故知加者名诸佛之加被加护加力。持者名众生之受持念持心水也。
    二从普等下。明三密应化中。示种种诸趣所喜见身者。身密之应化也。所谓示现十界形状。令九界众生悦乐也。说种种性欲所宜闻法者。口密之应用也。种种性欲者。九界性欲也。性欲者得如下释。所宜闻者。彼九界群类所乐闻法也。随种种心行开观照门者。意密之应用也。种种心行者。彼无量众生心之所念心之所行故云心行也。开观照门者。彼彼各各所知见三摩地也。然此应化者。指此三密应化也。非从毗卢遮那佛身或语或意生者。如此圣众是本来成就之佛莲金三部圣众故。今始非从毗卢遮那身口意而生故云尔也。于一切时处者。指本有缘起云一切也。时者超越三时之时也。处者指尽空法界之处。是离分限方所也。起灭边际不可得者。如是三部圣众之隐显。即是六大法界从缘灭从缘起无时暂息。是三世常恒隐显。故离生灭去来之相。非言语心量所及。故云边际俱不可得也（矣）三从譬如下。明譬说中。幻师以咒术力加持药草等者。谓有咒术之人。以药术之力故。变瓦砾草木化现象马牛羊禽兽鸟类等。乃至船车室宅宫殿楼阁等。或幻化国王大臣婆罗门居士比丘比丘尼等。而彼幻人等。或作歌咏舞妓令前人悦乐。或幻化无量五欲之境使人欣慕渴仰。或幻化种种无量可畏恐怖形状令人惶怖也。大师言。准犬高踏费龙远飞。并是药力所致。师术所为（云云）如是幻化诸事都从来不可得。虽然现是可见闻之法也。大论第六云。诸法相虽空。亦有分别可见不可见。譬如幻化象马及种种诸物。虽知无实。然色可见声可闻。与六情相对不相错乱（云云）又云。譬如幻师作种种事。于汝意云何。是幻所作内有不。答言不。外有不。答言不。内外有不。答言不。从先世至今世从今世至后世不。答言不。幻所作有生者灭者不。答言不。实有一法是幻所作不。答言不。佛言。颇见颇闻幻所作妓乐。不。答言我亦闻亦见。佛问德女幻空欺诳无实。云何从幻能作妓乐。德女白佛言。世尊是幻相尔。虽无根本而可闻见。佛言。无明亦如是。虽不内有不外有不内外有。不先世至今世今世至后世。亦无实性无有生者灭者。而无明因缘诸行生。乃至众苦集。如幻息幻所作息。无明亦尔无明尽行亦尽。乃至众苦集皆尽（云云）如是文与今文悬应。故引之为证耳。
    四从如下。明合譬中。如来金刚之幻亦复如是者。如来义如上释。金刚者。三世常恒不坏不尽之幻故云金刚。亦能摧无明烦恼大智金刚之幻故云金刚。言如来随众生根性。或现慈悲之形。或现敬爱之形。或现降伏之形。如是以三密加持出现三部圣众种种无量奋迅示现。譬如幻师随前人心作种种未曾有之幻事。故云亦复如是。缘谢即灭机兴即生者。是则今宗之至要也。能能思之。言十界从本已来。本有常住离去来今。明朗无碍无有垢障。但从前缘有去来起灭之相。即如云三世常恒不坏化身利益有情无时暂息（云云）又大论第三十一云。心随所缘。缘灭则灭缘破则破。复次此四众不定随缘生故。譬如火随所烧处为名。若离烧处火不可得。因眼缘色生眼识。若离所缘识不可得。余识亦如是（云云）此文义妙符顺。言依众生之烧处故有如来三密之智火生。是则机兴即生也。依众生烧处灭尽故。如来三密之智火随亦灭尽。是则缘谢即灭也。故知起与灭有。众生之机缘。如来常住不坏化身三世常住离起灭相。譬如天月现与没有池水之动静。云上天月离隐没之相。爰以法华疏记九云。诸佛实无彼此。但机有在无。无始法尔故（云云）又大论九十九云。若有众生如实知。是人不分别诸法若来若去若生若灭。则能知佛所说诸法实相。是人行般若波罗蜜近阿耨菩提。名为真佛弟子。不虚妄食人信施。是人应受供养。为世间福田。譬如大海水中诸宝。不从东方来不从南方西方北方四维上下来。众生善根因缘故海生此宝。此宝亦不无因缘而生。是宝皆是从因缘和合生。是宝若灭又不去至十方。诸缘合故有。诸缘离故灭。诸佛身亦如是。从本业因缘果报生。生不从十方来。灭时亦不去至十方。但诸缘合故有。诸缘离故灭（云云）故云缘谢即灭机兴即生也。即事而真者。是则今宗表德实义也。非遮情浅略分。言有相生灭诸法体相。即是四重法界曼荼罗也。一一体六大法界也。一一相四曼也。一一用三密也。故一尘处备六大四曼三密之体相用。而周遍法界。器世间既尔。有情世间智正觉世间亦如是。故经云心虚空菩提三种无二。如是三种世间性相各各法住法位。住法位而三世常恒也。故法华云是法住法位世间相常住。大品经云。不坏假名而说实相（云云）如是一一诸法色心各各遍满法界。乃至芥子许无有瑕隙。故大论第十五云。云何观诸法得实相。答曰。观知诸法无有瑕隙。不可破不可坏。是为实相（云云）是则今宗六大遍满之义。并即事而真之谓尤相□。故引以为例。秘经云即此身五佛。此经云。世人应供养犹如敬制底。论云父母所生身即证大觉位。又爱染王正显即事而真之相（更问）无有终尽者。如此化道从缘三世不息。故云。常于三世。不坏化身。利乐有情无时暂息（云云）
    三从故曰下。明结归中。故曰者被上诸言故。神力者。且从旧译耳。加持如上释。经者。开题云。贯串不散之义。以语密为经。以心密为纬。织身业之丝为海会之锦。锦文千殊同名为锦。佛相万差共得称佛。经被杂色衣执金刚者即表此义。上从大日尊。下至六道众生相。住各各威仪。显种种色相。并是大日尊之差别智印也。非更他身。故经文云我即法界我即金刚身我即天龙八部等。如是法身互相涉入。犹如绢布丝缕竖横相结不散不乱。是则经之义也（云云）经义在斯文故。不可委悉释之（矣）
    四从若据下明梵本广多中又分为二初明别标二明随释。
    一明别标中。若据梵本应具题云者。言今略经唯云大毗卢遮那成佛神变加持经。然若据梵本具题者。应云摩诃毗卢遮那尾三菩提美纪利你地瑟他因陀罗王苏多揽。若依汉语具题者。应云大除暗遍明成佛神变加持帝释王经也。但此中帝释者。梵汉二音难定判。所以然者。开题因陀罗者梵语也。翻云帝释（云云）依此释可汉语。演密云。梵语因陀罗。此云尊。帝释者。帝之一字是因陀罗梵语讹也。正云印湿里。略云帝。释者具足应云释迦罗。主也。即三十三天之主也。今言帝释。帝释者应梵语也。帝释梵语讹略也。具应云因陀罗释迦罗。此应云尊主也释取也。但开题正汉语不见欤。其故言翻云帝释。此最胜义无上义涉入义（云云）彼之尊与此之最胜无上。其义相亘。然彼此不相违欤。
    问曰。疏具题云大广博（云云）然者除大毗卢遮那成佛神变加持。应题大广博欤。为当大毗卢遮那成佛神变加持题加大广博欤。如何。答。于大卢遮那含多义。所谓除暗遍照义。光明遍照义。高显广博等义也。然大广博者摩诃毗卢遮那多义中随一也。若以此义汉语呼者。应云大广博成佛神变加持帝释王经也。故云若据梵乃至帝网也（云云）
    二从言此下。明随释中。此经者指今经也。一切如来者指五佛。此五佛摄尽刹尘海会诸佛。故理趣释云。一切如来者。准瑜伽教中。五佛是也。其五佛者。即尽空遍法界无尽无余佛聚成此五佛身也（云云）秘要之藏者。秘者秘密甚奥之义。要者肝要最诠之义。藏者含藏摄持之义也。复次秘者指本源。要者指缘起。藏者本有缘起平等摄持名为藏也。于大乘众教者。远指四家大乘。近指金刚顶经等也。教者。法华玄一云。教者圣人被下之言（云云）如是等显密诸大乘经中。今此经最尊最胜故。云威德特尊也。犹如千目者。师傅云。是即权化之帝释也。所以然者。阿修罗与诸天相战时。观自在菩萨为降伏阿修罗斗诤心。即现千手千眼之帝释。一时以千目见之。以千手取之故。阿修罗众不能更对向。即怀恐怖自息斗心（云云）最胜王经第七云。阿苏罗等。诸天众咸共称赞其功德。乃至千眼帝释主。以殷重心而观察文私云。是憍陈如婆罗门赞辨才天女文也（云云）为释天之主者。此千手千眼帝释威德特尊最上无比。故自余实业所生之帝释中为王主。故云尔也。演密云。言犹如千目者。谓天帝威德光明类乎千日。如经云。帝释所有光明犹如千日等。为释之主也（云云）此义违文上无下无意据之义也（云云）
    问曰。彼得证据于经文。何云无意据耶。答。不可寻余处之证据。以疏文可为正义也。所以然者。今此疏是十万颂文义撰释之为二十卷故。专是十万颂大日经也。故任此疏文可专师承义也。彼义不□文理故不可用之（云云）今恐经题等者。言如是广博因陀罗王等具题之可题目广多故。恐繁略之也（云云）。
    问曰。题一部总称也。若然者与正宗所说法。如何相应耶。答曰。一一可相应也。所谓三部三密。三句三大。三身四身。五智五大。本有修生等。众多法门也。
    问曰。若然者其一一配当如何。答。配当三部者。大毗卢遮那者莲华部。成佛者金刚部。神变加持者佛部也。若开五部者。佛部摄宝部。莲华部摄羯磨部也。配当三密者。大毗卢遮那成佛者本有三密。神变加持者修生三密也。配当三句者。大毗卢遮那者菩提为因句。成佛者大悲为根句。神变加持者方便为究竟句也。配当三大者。大毗卢遮那者体大。成佛者相大。神变加持者用大也。配当三身者。大毗卢遮那者法身。成佛者报身。神变加持者应身也。配当四身者。大毗卢遮那者自性身。成佛者自受用身。神变者变化身。加持者等流身也。配当五智。大毗卢遮那者中台法界体性智。成佛者东南。神变加持者西北也。配当五大者。大毗卢遮那者地大。西方水大。南方火大。东方风大。北方空大也。复次大毗卢遮那者五大。神变加持者五智也。配当本有修生者。大毗卢遮那者本有也。神变加持者修生也。如是一一配当不可胜计。略释总题了（矣）
    二从入真下。释别题中。自分为二。初明总标。二明随释。初总标。自可见。    二从梵本下。明随释中。又分为四。初明判入修胜劣。二明释真言义。三明辨大意。四明三密要行。
    初中亦分为三。初总明有两题。二从初云下明两题前后。三明入兼修义。初二自可见（云云）
    三从窃谓下。明入兼修义中。窃者。与他不为共故云窃。是则疏家之发端之言也。谓犹以也。言窃思案两题之兼单胜劣也。入住之义等者。所谓入真言门住心品之题。是兼欲入真言初心之住心与入真言门已修证之住心故。存兼含之入住者。修真言行之义自显爰以存兼含入真言门住心品之题。自显唯单修真言行品之题也。
    问曰。若尔如梵本两题共并置有何咎。例如菩提心品论置两题。如何。答。虽无指咎。自本弃广多就要略今家常法也。其意文明也。所谓离烦文但着其一（云云）故知弃广取略也。但至菩提心论者。依所依本经故。具置二题也（矣）。
    二从真言下。明释真言名义中。又分为四。初举梵语。二明四种言音。三举论秘号。四举旧简非。
    初中。真言梵曰漫荼□者。问曰。曼怛□者此云何翻耶答曰。于曼怛□含藏无量无边义故。翻译之家不一定也。故秘记云。以曼荼罗翻汉语而云何耶。曼荼罗含众多义。依无相当者翻译家不翻耳（云云）故知曼荼罗者。具足无量义摄尽无边德。无义不尽。无法不含。故秘记云。曼荼罗。谓三密圆满具足之义（云云）虽然强翻释之时。旧译云坛。新译云轮圆故。新旧合论云轮坛也。今家翻云真言。皆是非全翻。上所言五翻之中随一也。故字轮品疏云（十四）前言漫荼罗。今云轮。即是漫荼罗义（云云）
    问曰。真言陀罗尼明咒密语。各其胜劣傍正如何。答曰。各随义名字虽异。法体是一也。爰以秘记云。诸经中说陀罗尼。或陀罗尼。或明。或咒。或密语。或真言。如是五。其义如何。陀罗尼者。佛放光光中所说也。是故陀罗尼与明其义不异。咒者。佛法未来汉地前。有世间咒禁法。能发神验除灾患。今持此陀罗尼人。能发神通除灾患。与咒禁法相似。是故曰咒。密语者。凡夫二乘不能知故曰密语。真言者。如来真实无虚妄故曰真言（云云）。
    问曰。若尔者应云入陀罗尼门乃至密语门住心等。何故殊名入真言门住心品耶答曰。此难无穷也。假令虽题入陀罗尼门等。又可有此疑难也。但以真言为题非无深意。所以然者。余四约功能得名。真言是约当体得名故。不空三藏释云。真者真如相应。言者言诠了义（云云）又今文真语如语不妄不异（云云）秘记既云。真言者如来真实无虚妄故曰真言（云云）故知真言当体。余四真言之功能也。
    问曰。若尔者秘记何故释陀罗尼等五已云。然皆是举一边所名也（云云）故名真言犹是一边所名也。何云名当体耶。答曰。言一边所名者。是且相对梵语之多含时作是唱。虽然五之中以真言为正体也。是故秘记文释五义者。是为显真言之德。又为庄真言之义也。以何得知。彼记初表章云。真言义。至结文云以曼荼罗为真言名耳故也。故知其中间所释四是真言之功能也。加之遍历见经论现文。皆悉名真言。所谓金刚顶经文文皆云真言。苏悉地经句句悉名真言。菩提心论云唯真言法中即身成佛。今经品品或名入真言门住心品。或名入漫荼罗具缘真言品。或名普通真言品。理趣经又说真言。瑜只亦尔也。此经论皆悉名真言验知真言名字当体最胜也。
    问曰。若尔者。何故大日经者以五字真言。而为宗源。然说此五字真言云降伏四摩解脱六趣满足一切智智金刚字句明曰（云云）又瑜只经以序品而为宗体。然彼经序品亦名明。所谓。

    持明阿阇梨  思惟十六义
    诵一字心明  三十七圆满
    常持此赞王　结大羯磨印
    以一字心明  三十七圆满
    若作漫荼罗  及画瑜伽像
    结率都婆印  诵明加四处（云云）

    此二经皆以宗体名明。故知五中明之名言胜。何故以真言为胜耶。答四经一论中。皆悉以真言为胜名。文理如先。但至降伏四魔等文者。虽为宗胜。陀罗尼等五之名言相亘故。且不论胜劣。译者随言便翻译常习也。若辨胜劣之时五字明。亦可名真言也。爰以秘记云。毗卢遮那经以五字真言为宗（云云）是即依胜义为名。何足致疑。次至瑜只经文者。为调偈颂文句。是又随言便翻译。且置不论胜劣也。故疏十二云。然明及真言。义有差别。若心口出者名真言从一切身任运生者名之为明（云云）此文真言为体明为用见者也（云云）。
    问曰。犹以陀罗尼等五名言不可有胜劣欤。所以者何。祖师先德强不判胜劣。经又互相说。所谓第二品说染爱王真言曰。尔时世尊即说明曰（乃至）若持此真言（云云）此文虽一真言。初标云明。终功能下云真言。又第三品说阿阇梨位真言云。复说摄一切阿阇梨行位真言曰乃至若真言行者持此明（云云）此文初标名真言。后功能下云明。又第四品说发菩提心明云。即说金刚萨埵菩提心明曰（乃至）若有持此真言者（云云）此文初标云明。后功能下云真言。又如序品并第十一品。或名密言。或云明。或云真言。是等经文全不见有胜劣。若有胜劣者。何于一真言。或云明。或云真言耶。故知陀罗尼等五名言互相通无胜劣。依之不空三藏释陀罗尼真言密言明等四时。各具四义无胜劣。秘记又虽释陀罗尼明咒密语真言等五。更不判胜劣。有何等文义作如是言耶。答曰。文理大概如先先。凡夫宗名真言宗。人云真言行人。诚有所以耶。依之大师所所释中。未云陀罗尼宗。明宗。咒宗。密语宗。金刚顶经大日经等中。未说陀罗尼行人。明行人。咒行人。密语行人。故知自余之名是真言之上功能也。真言是当体不改之得名也。但至瑜只经文者。陀罗尼等名是真言之上功能。故且不论胜劣。随言便译之。如先之答。例如佛有数名。是则随一德一德得其一名。虽然统总众德数名。是佛之言也。自余皆依一德故非全体。今真言亦如是。真言是漫荼罗具德统总汉名也。自余皆以依功能得名故非当体也。复次彼经一切说不二。所谓两部不二。理智不二。色心不二。境智不二。邪正不二。浅深不二等也。故于一真言。或云明。或名真言者。是则为欲令知一真言中有浅略深秘之义故尔说也。所谓明者浅略之义。是金刚顶法门也。明必除暗已后明故。是则舍劣得胜之义也。真言者深秘之义。是则大日经法门也。真者真如相应。言者言诠了义。是则表德实义。故为显此义故。于一真言用二名也。复次真者本初不生字。即本有常住之理。言者字门。即本有常住之智也。如是理智不二名曰真言。爰以瑜只经理趣经以真言名心。此心者。是则非色心各别之心。即色心不二理智平等之一心也。问曰。若尔者何故大师二教论中引圣位经云。陀罗尼宗者。一切如来秘奥之教。自觉圣智修证法门（云云）是岂宗非名陀罗尼宗耶。又瑜只经中持明阿阇梨（云云）是亦人非名持明者。然者如何。答。适虽有此说少还属无。譬如白人虽有黑点不名为黑人（云云）。
    问曰。若尔于真言有何等义耶。答曰。具四义。如现文。且依不空三藏释具四义。彼释云。其真言者亦有四义。真者真如相应。言者言诠了义。云何为四。一者法真言。清净法界以为真言。二者义真言。胜义相应一一字皆有实相义。故名义真言。三者三摩地真言。修瑜伽者所用真言及一切真言。于镜智菩提净月。右旋布列真言文字专注观行不动摇。速疾证悟妙三摩地。故言三摩地真言。四者文持真言者。从唵字至娑□（二合）贺字。于其中间所有文字一一文字皆是真言。故得名为文持真言也（云云）
    问曰。今此真言以何为体耶。答曰。秘记曰。真言以何为体。以念惠为体（云云）念谓诸佛护念。行者忆念也。惠谓诸佛秘密惠。行者如实惠也。
    问曰。若尔。真言者真实无虚妄义。念惠是情量分别之识。而有为转变之法也。何足为真言之体耶。依之涅槃经云如来非常以有智故。常法无智犹如虚空。唯识论云四智心品所依常故。非自性常从因生故（云云）天台释智即有为功德（云云）满今疏文云出过一切心地（云云）此等文理如何消释耶。答曰。汝执常途显教权门之意致此难。虽显教法花涅槃等实大乘明念惠常住。所谓涅槃经云智即常住。胜鬘经云如来色无尽智惠亦复然（云云）显极犹然。何况真言表德之实谈耶。夫常途浅略学者惧起心动念专守无念以谓究竟。诚是不知本有曼荼罗故也。然念有善念恶念。惠有正惠邪惠。恶念邪惠。一向可弃舍。善念正惠不可舍。所谓明善观念诸佛三摩地故。还亦诸佛护念行者之时。以感应之因缘故成不思议之妙用。如实正慧明朗故。直住本有圆明之月宫也。故无畏三藏云。汝初学人多惧起心动念。罢息进求而专守无念。以为究竟者。即觅增长不可得也。夫念有二种。一者不善念。二者善念。不善妄念一向须除。善法正念不令复灭。真正修行者要先正念增徐后方至于究竟。如人学射。久习纯熟更无心想。行住与定俱。不怕不畏。起心为患亏于进学（云云）以此思彼。常途显略之学人。多惧起心动念专守无念寂静。罢息安住。虽然法界无尽期故念虑无息。动弥散起。何时当得灭尽之期。如此念念是即我本来成就曼荼罗圣众之心地。或时随缘起。或时随缘灭。三世常恒镇起镇灭无时暂息。汝不知此奥源故。强欲使念惠灭尽。是则令灭尽曼荼罗圣众。岂无烧种之咎耶。故疏云。一切众生色心实相。从本际以来常是毗卢遮那平等智身。非是得菩提时。强空诸法使成法界也（云云）但至涅槃经等文者。皆是显教所说修因感果之智也。何以之难本有常住自性果德之念惠耶。此念惠是曼荼罗具体也。故秘记云。问秘密藏以何为体宗用。答以曼茶罗为体。以三三昧为宗。以方便为用（云云）
    问曰。以何得知念惠是曼茶罗具体。然者云何。答。今品所说所住宫殿师子座。并同闻众十九执金刚四大菩萨。百六十心三劫六无畏等。一一皆悉莫不有下品所说曼茶罗具体。是故云此品綩论经之大意所谓众生自心品即是一切智智（云云）诚有所由。委悉不释之（更问）
    二从真语下。明四种言音中。真语如语不妄不异之音者。是即如次阿□宝生弥陀不空四佛音声也。所以然者。阿□此云不动。即是大圆镜智所浮自他三密周遍法界。三世常住不动不坏。故云不动。然此智所浮诸法。性相真实不虚故。从此智所出音声名曰真。实智高悬万像影现。镜之喻也（云云）次宝生者是即平等性智也。平等性智者。彼大圆镜智所浮自他诸法。一如平等如如同一也。所谓一体速疾力三昧是也。故从此智所出音声名曰如语也。故秘记曰。平等性智者。性净智水不简情非情故。彼此同如故。常住不变故。名曰平等性智（云云）次阿弥陀者。此云无量寿。即是大日如来常恒三世之惠令名曰阿弥陀。此佛智言妙观察智者。上观察无上菩提本源内证之境界。下观知六道生死流转苦海之众生。妙照妙救不妄不谬故。从此所出音声名不妄也。故秘记云。妙观察智者。五眼高临邪正不谬。因以为名（云云）次不空成就者。自利利他之作业成就不空故。此智云成所作智。然此智所照诸法皆悉毕竟空寂不生不灭之一法。更不见异法。故法华经云破有法王。或云终归于空。故从此智所出音声名曰不异。复次先佛后佛八相作佛度众生之仪式。同一不异相。故云不异也。秘记云。成所作智者。二利应化故曰所作。妙业必遂成之称也（云云）以是等义故。四佛音声云真语如语不妄不异之音也。
    问曰。若然者何故不举法界体性智之音耶答曰。真言当体是法界体性智之音。复次四佛外无大日。大日外无四佛四佛。即大日。大日。即四佛。故举四佛。别不举大日也。
    问曰。何故尔耶。答曰。束大日无量万德以为四佛。束四佛以为大日。是只开合不同耳。
    问曰。有何诚证作是说耶。答诚证处处散在也。所谓一切相应经云。金刚即宝光。莲华即羯磨。如之同一体。即此身五佛（云云）论云。法界体性中流出四佛（云云）依此文证作是说也。
    三从龙树下。明指论秘号中。龙树释论者。指智度论也。谓之秘号者。未捡得论之本文。但论第三十八云。佛法中有二谛。一者世谛。二者第一义谛。为世谛故说有众生。为第一义谛故说众生无所有。复有二种。有知名字相。有不知名字相。譬如军立密号有知者有不知者（云云）大师二教论中亦引此文释密号名字等也。但披论委捡之（矣）
    四从旧译下举旧简非中。旧译云咒者。问曰。所言咒者何等义耶。答曰。秘记曰。咒者佛法未来汉地前。有世间咒禁法。能发神验除灾患。今持此陀罗尼人。能发神通除灾患。与咒禁法相似。是故曰咒（云云）又大论五十八云。大明咒者。诸外道圣人有种种咒术。利益民人。诵此咒故随意所欲使诸鬼。诸仙人有是咒故大得名声（乃至）诸咒术中般若彼罗蜜是大咒术（乃至）复次余咒术能随贪欲嗔恚。自在作恶。是般若波罗蜜能灭禅定佛道涅槃诸着。何况贪恚痴病。是故名为大明咒无上咒无等等咒（云云）故知咒者准诸外道仙人等咒术之法。内法亦名咒也。故云非正翻也（云云）
    三从此品下。明辨大意中。自分为七。初总标大意。二明指众生自心。三明一切智智。四明真语为门。五明五转义。六明住心义。七明结归（矣）
    初中。此品者。今指此住心品也。统论经之大意者。具缘品以下三十品大意皆此品中说之故云尔也。
    问曰。何等法今经大意耶。答曰。三句三平等句。五智五大。四点成就等。即是今经大意也。所谓不改一切众生色心。而说毗卢遮那如来三身果位。名为三句法门。我等身口意业。大日如来身口意。无二无别而说自性果德三部圣众。名为三平等句法门。一切众生法然具足五智五大。是则说五智为金刚界五佛。说五大为胎藏界五佛故。一切众生自本际以来成就两部五智果。示众生当体即法性塔。而两部曼荼居此法性塔。能住所住一体平等无二无别。是名为五智五大圆满具足义。一切众生行住座卧威仪作业。即是欲触爱慢三摩地。四点之功德也。此四点即是四佛本来自证三摩地也。故大日如来镇住欲触爱慢三摩地。振舞四点。一切众生镇住欲触爱慢三摩地振舞四点故。我等行住坐卧威仪作业。皆悉说佛行佛所作。是名为四点成就也。如是等法门皆于今品中表说之也。
    问曰。若然者经如何说耶。答。经云。菩提心为因。大悲为根。方便为究竟（已上表三句也）云何菩提。谓如实知自心（以下说三句法）越三时如来之日加持故。身语意平等句法门（已上表三平等）毗卢遮那如来加持故。奋迅示现身无尽庄严藏（已下说三平等）世尊譬如虚空界离一切分别无无分别。如是一切智智离一切分别。无分别无无分别（乃至）世尊喻如水界一切众生依之欢乐。如是一切智智为诸天世人利益（云云）已上表赞如来五字门功德也）又疏云。自心发菩提等者。以梵经意说四点功德也。如是等经文。是说三句三平等六大法界四点成就也。
    问曰。以何得知以如是等法门为今经之大意云何。答。疏云。略明三句大宗竟。即统论一部始终（云云）故知三句法门是一经之大意也。复疏释三平等法门云。则此经之大意也（云云）明知是亦今经大意也。复疏家释金刚手赞叹文云。金刚手说此五喻。即是发起下文五字义也（云云）下文者。指悉地出现品。五字者。彼品所说五字真言也（更问）然大师释言。毗卢遮那经以五字真言为宗（云云）明知是亦今经大意也。说四点功德如上。至下品秘密曼荼罗品说之。又至五问答结成此义。故知一经只说四点功德也。爰以开题云。曼荼性佛圆圆之又圆。大我真言本有之又本。风水之龙不得动其波澜。业转之雾不能蔽其赫日。恒沙眷属镇住自心之宫。无尽庄严优游本初之殿。然非轮王之性金刚之种。谁能见三密之曼荼。闻四印之神秘。所谓大毗卢遮那成佛神变加持经者。是则诸佛之大秘。众生之极妙。报应诸佛秘而不谈。变化如去默而不答。补处大士不识其一人。饮光萨埵不闻彼逗留。至如法界宫中秘主扣寂之日。自在殿同密王开库之朝。发心殿而示珍财。除重关以受自乐。三等之理彼此无异。五智之觉人我同得。不起于座金刚即是我心。不经三劫法身即是我身。三部诸尊宛然而具。三妄众障忽尔不现。无量福智不求自备。无遍通力不营本得。跛驴不得此灭没之迹。疲车谁能角神通之行。经之大意。教之大纲。盖如此乎（云云）已上总标大意了（矣）
    二从所下。明指众生自心中。众生等者。言今品是真说一切众生本来成就自然自证之体。故云众生自心也。然十界众生。品品次位不乱。故云品也。
    三从即是下。明一切智智中。即是一切等者。言是即直指一切众生色心云一切智智也。梵云萨婆若。此云一切智。所谓以一体速疾力三昧之智惠。一念项遍识知周遍法界三种世间一切诸法。故云一切智。然云智智者。知本有一切诸法。知缘起一切万法。故云一切智智也。若真言行者离此一切智智。设虽修无量之万行。皆悉堕在九种之空城。不能入秘密之宝宫也。如大般若三百二十三云。佛言。舍利子。若诸菩萨远离一切智智心。修空无相无愿解脱门。是诸菩萨不摄受般若波罗蜜。无方便善巧力故。便证实际。取声闻果或独觉菩提。若诸菩萨不离一切智智心。修空无相无愿解脱门。是诸菩萨摄受般若波罗蜜多。有方便善巧力故。能入菩萨正性离生位。得阿耨多罗三藐三菩提。舍利子。譬如有鸟。其身长大。百踰缮那。或复二百。乃至五百踰缮那量。而无有翅。是鸟。从于三十三天投身。而下趣赡部洲。于其中道。便作是念。我欲还上三十三天。舍利子。于汝意云何。是鸟能还三十三天不。舍利子言。不也世尊。是鸟至此赡部湖时。其身决定有损有恼。或致命终。或近死苦。何以故。世尊是鸟身大。从远而堕。无有翅故。佛言。舍利子。如是如是。如汝所说。舍利子。有诸菩萨亦复如是。虽经殑伽沙数大劫。勤修布施净戒精进静虑。亦修空无相无愿解脱门。作广大事。发广大心。欲证无量无所摄受微妙无上正等菩提。而无般若波罗蜜多。远离方便善巧力故。便堕声闻或独觉地。何以故。舍利子。是诸菩萨远离一切智智心。虽经多劫。勤修布施净戒安忍精进静虑。亦修空无相无愿解脱门。而无般若波罗蜜多。亦无方便善巧力故。遂堕声闻或独觉地（云云）故知若离一切智智。终无成一大事因缘也。所谓一切智智者。悲智平等运镇利他镇利生三世常恒悲智。名为一切智。所以然者。虽知本有平等。而不舍缘起差别。虽知缘起差别。而不离本有平等。故缘起即本有。本有即缘起。而无二无别也。知本有故镇住自证三菩提。知缘起故镇施大悲方便。爰以理趣经云。菩萨胜惠者。乃至尽生死。恒作众生利而不趣涅槃（云云）如实了知名为一切智者。是则次第转释也。如实者。诸法真实体者是六大法界也。然如六大法界实知六大法界故。云如实了知也。所谓本有缘起三种世间一切诸法。皆悉知六大法界。乃至微尘许不误。名为一切智者也。故大论第十一云。问曰。云何名一切种。云何名一切法。答曰。智惠门名为种。有人以一切惠门观。有人以二三十百千万乃至恒河沙等阿僧祇智惠门观诸法。今以一切智惠门入一切种观一切法。名一切智（云云）若如是知名一切智人。若如是不知不为一切智者也。故大论五十七云。不以是身名为佛。得一切种智故名为佛（云云）
    问智总有几数耶。答如显教者。立三智四智十一智摄无量智。今宗立五智摄尽无量无边智也。问曰。何等名三智耶。答。三智者。一者一切智。二者道种智。三者一切种智也。问曰。若然者。今此三智者。何等人所得智耶。答曰。一切智声闻缘觉智也。道种智菩萨智也。一切种智唯佛与佛智也。故大论三十五云。萨婆若惠声闻辟支佛事。道种惠是菩萨事。一切种智是诸佛事（云云）
    问曰。四智者如何。答曰。五智中除法界体性智。自余四智是也。问曰。若然者何等人所得智耶。答曰。唯佛独得四智。非二乘菩萨所得也。
    问曰。十一智者其名相如何。答曰。大论二十三云。法智。比智。他心智。世智。苦智。集智。灭智。道智。尽智。无生智。如宝智（云云）
    问曰。若然者此十一智。是何等人所得智耶答曰内论云。十智阿罗汉辟支佛菩萨共有。如实智唯独佛有（云云）又云。十种智所不能知。以如实智故能知（云云）是等皆悉显教所说智也。
    问曰。今宗所立五智者。其名相如何。答曰。一法界体性智。二大圆镜智。三平等性智。四妙观察智。五成所作智也。其一一义如上引秘记配释。如是五智。是统毗卢遮那如来无边万德以为法界体性智。此法界体性智之四德分为四智。此四智亦具四智。乃至无量无边而成尘数曼荼海会圣众。故云各具五智无际智。又云理理无边智智无数也（矣）
    四从是下。明真语为门中。是故者抑上之言也。此教者指真言密教。诸菩萨者指秘密最上之人。真语为门者。总指三密教也。言自他法界三密真实而离虚妄故云真。以此三密之知见。语示一切众生故云语。一切众生依此三密教通入三部之宝宫故云门也。
    问曰。上真语。与今真语。为同为异耶。答同一也。所以然者。彼大圆镜智所浮自他三密今为门。能通入三密之本际故也。
    问真语为门（云云）然者为当体即门。为当为所入为能入之门如何答曰。当体即门也。门之外全不论宝所也。
    问曰门以能通为义。然者为所入可能入之门。何故云当体即门耶。依之记信论之有法能起摩诃衍依根之文龙猛释论云。有法者十六种能入门法。能起信根者门法作业之相。摩诃衍者十六所入法。并不二大乘体（云云）又慈行钞释摩诃衍分齐云。又门法各十异名。唯法第八名摩诃衍。门无此名。如云八者名摩诃衍义（云云）又云。此论前后。门法对辨。并无一字明文显说。能入之门名摩诃衍（云云）此等本末文能入所入大分别。然今此论是居显密之两际至极大乘也。何设假说之问答耶。明知今真语为门者。是则为所入之能通门也。然者云何。答曰。令宗且有二意。所谓遮性表德也。遮情门之日。虽能入所入各别。表德实义能入之外无所入。所入之外无能入。离方便无实体。离实体无方便。故释言直约诸法令识其心。又云即以平等身口意秘密加持为所入门。谓以身平等之密印。语平等之真言。心平等之妙观。为方便故。遂见加持受用身。如是加持受用身。即是毗卢遮那遍一切身。遍一切身者即是行者平等智身。是故住此乘者。以不行而行。以不到而到。名为平等句。一切众生皆入其中。而实无能入者。无所入处。故名平等（云云）今此文意以三平等而为门。还入三平等之处故。能入所入无二无别也。又大论第二十八云。问曰。是三昧即是三昧门不。答曰。三昧即是三昧门。问曰。若尔者。何以不但说三昧。而复说三昧门。答曰。佛诸三昧无量无数。如虚空无边。菩萨云何尽得。菩萨闻是心则退没。以是故佛说三昧门。入一门中。摄无量三昧。如牵衣一角举衣皆得（云云）此等文意。皆悉说门即实相方便即实体也。但至释论等文者。彼且以教门施设故。以十七所入之法名大乘（前后两重八法并不二摩诃衍也）以十六能入之门不名大乘（前后两重八门是也）是则教门之施设也。若据实义者。三十三种门法并是大乘也。所以然者。能入之门真如也。所入之法真如也。故能入所入共莫非真如不变之体。故龙论云。所谓以真如体而为其门所趣入故名为体（云云）既言以真如体而为其门真如体岂非当体耶。又云。如是能所十六法相。遍满遍满平等平等。一味一相。皆无差别（云云）此等文意明知论实义时者。全不可有能所门法之分别也。今亦如此。遮情门之时且为诱引中下机虽论能入所入。表德实谈能所一体平等法界也。所谓六大一实也。岂门外论宝所耶。若方便之外论实义者。表德之实相有何轨摸耶。故真语为门者。是则正指三密奥源六大一实即为门也耳。
    五从自心下。明五点义中。自心发菩提者。第一字（是则中方本有净菩提心也。依是心故发菩提心。故曰因也）即心具万行者第二字（是则东方。依本有无作六大法界净菩提心势力故。发归命敬礼之心精进修行。故曰行也。亦是因也。所谓为南方之因）见心正等觉故第三字（是则南方。依本有发菩提心发归命之心修行故。证万德圆满之果也）证心大涅槃者第四字（是则西方。依发心修行成菩提故入不生不灭涅槃也）发起心方便者（大悲门）严净心佛国者（大智是则北方具足方便门究竟圆满之位也）以上中因次第。依秘藏记是从果向因之义也。所以然者。从中台出四叶故。以无点字为胎藏界大日种子。即此意也。若以东方为发菩提心者。以无点字为东方。以第五众点具足字为中台。三十流布曼荼罗皆以如是图画。是从因向果之意也。然如是四点是皆本有净菩提心之上本有四德也。所谓字轮品疏云。如阿单是菩提心。若傍角加画。即是行也。此是菩提心并行也。若上加点者。即是菩提心并大空。离一切相成菩提也。若阿字傍加二点。即是菩提心。并除一切障涅槃也（云云）四字皆悉云即是菩提心。是则字体字也。所谓本有理智一如六大法界也。此六大法界之净菩提心经于四处装束因行证入也。故知今复如是。自心者本有净菩提心无点阿字也。发菩提者本有净菩提心之上本有无作发心也。第二句即心者是又本有净菩提心无点阿字也。具万行者本有净菩提心之上本有无作之万行也（傍角点是也）第三句见心正等觉者。心之一字者本有净菩提心无点阿字也。见正等觉之四言本有净菩提心之上本有无作正觉也（上空点是也）第四句证心大涅槃者。心之一字者本有净菩提心无点阿字也。证大涅槃之四言本有净菩提心之上本有无作之大涅槃也（傍二点是也）第五句发起心方便者。心之一字是本有净菩提心也。发起方便之四言本有净菩提心上无作大悲也。第六句严净心佛国者。心之一字者本有净菩提心也。严净心佛国之四言本有净菩提心上之本有无作大智也。此两句合成第五众点具足字也。上来六句中皆心者本有六大法界之三世常恒任运无作威仪作业也。爰以悉地出现品中说二明。所谓五字明四字真言也。是则五字明者。今所言心之一字。即本有六大法界也（更问）四字真言者。彼六大法界任运无作威仪作业因行证入是也。是则六大法界之三世常恒任运无作振舞名发心名修行名成正觉名证涅槃也。故知六大法界本有常恒也。所振舞四点亦本有常恒也。如是六大法界之四点振舞从缘而显。起灭边际不可得也。抑所言六大法界者唯是直一切众生色心实相也。上从大日遍照下至阿鼻苦生平等具足无有差别。是名为一体速疾力三昧。所言四点功德者。更无别物唯是一切众生行住坐卧威仪作业吐气发言届申支节是也。上从毗卢遮那如来。下至铜柱铁床群类。谁人何族不行四点之功德。不住欲触爱慢之三摩地。然则诸佛与异生同等振舞四点功德。平等住欲触爱慢。故知一切众生自本以来三世常恒住佛行佛所作。振舞因行证入之四点。众生不觉知之妄起自他彼此之分别。成就种种不实业。流转五道六道。诸佛如实觉知之。入三平等句之奥源住三世常恒之法乐。迷与悟。苦与乐。唯有知与不知。如来之旧迅设教之元意专在此。学者能能思察之而已。
    六从从因下。明住心义中。从因至果者指次上五点之义也。皆者指行证入也。以无所住者。本有净菩提心字体是也。而住者指四点之能住也。其心者本有净菩提心己体即成所住也。
    问曰。今所言住心者。其能住所住之样如何答。且有二义。一云。住者心数之诸尊是能住之人也。心者心王之己体。是所住之地也。言三劫六无畏十住心等心数诸法安住心王阿字大地也。是以入秘密曼荼罗位品等意。心王之大坛地上心数诸尊安住。此意也。一云。心者能住也。住者所住也。言心数诸尊之身中。心王大日尊住在故也。以上两义何虽有其谓。以初义为师传。是则相应于曼荼罗故也。
    七从故下。明结归中。故者指上之言也。入真言门住心者。若存梵语。应云。钵罗（二合）尾舍言入。曼荼罗言真言。娜□（二合）哩言门。底瑟吒言住。悉他言心也。其一一字义不遑具述。品者显品类众多也（矣）

妙印钞卷第三
（御本云）元德二年（庚午）润六月三日加点了
    沙门阿寂（六十一）
妙印钞卷第四

          沙门阿寂记
      
　　　　
　　　　
　　　　
释入真言门住心品第一之余（经一疏一）

    四从入真下。明三密要行中。自四。一总明标三密。二明列三密名。三正明三密加持。四明引经论证（矣）
    初中。略有三事者。夫真言行者修行之方轨无量无边不可胜计。虽然今略举三密。无量方轨皆摄尽。故云略有三事也。
    二从一者下。明列三密名中。一者身密门者。理智和合之体名为身。是则可见有对之法也。复次真言行者瑜伽中所住密印名为身密也。密者如下释。门者如次上释。二者语密者。是则声经七处有言语。是则可闻无对之法也。三者心密门者集起名曰心也。是事下当广说等者。是则指具缘品以下等诸品也。所谓如密印品等说身密。如普通品等说口密。如秘密曼荼罗品等之说意密学者临文悉可识知耳。
    三从行下。正明三密加持中。以此三方便者。指三密要行也。谓身密印契。口密真言。心观念是也。依如此三密平等之加持故。转无始生死三业之罪障。速疾得见自身本有三部之圣众。故云以此三方便自净三业。是则行者加持也。亦名自身加持也。即以如来等者。依行者自净三业之泥浊故。如来三密天月浮影于行者心水。故如来三密遍法界无所不至故。行者三密遍法界。而亦无所不至。如来三密与行者三密。平等平等一相一味。离能所之相。犹如虚空。离诸相而为万法所依。譬如如意珠出生万法也。如是名为如来加持。故云尔也。既行者三密与如来三密。平等平等。遍满遍满无二无别故。如来所满足十地波罗蜜刹那成就圆满。全不经劫数。故云乃至能于此乃至诸对治行也。乃至者。一刹那一念一时一日一月一岁乃至十年二十年三十年乃至一生终。于此中成就。故云乃至能于此生。故论云父母所生身速证大觉位。满足地波罗蜜者十地满足义也。不复经历劫数者。非如彼他缘乘等经历三无数大劫。故云尔也。诸对治行者。以六度治六弊。以苦空无常无我治四颠倒。乃至为治八万四千尘劳说八万四千波罗蜜。如是诸显教修对治行然后成佛。今宗不如是。故云不复经历劫数备修诸对治行也（矣）
    四从故大下。明引经论证中。又分为二。一引大品。二明引智度。
    初中。故者结前生后之言也。大品云者。彼经往生品云。舍利弗。有菩萨摩诃萨。初发意时行六波罗蜜。上菩萨位。得阿毗跋地。舍利弗。有菩萨。初发意时。便得阿耨多罗三藐三菩提转法轮与无量阿僧祇众生。作益厚已入无余涅槃。是佛般涅槃后。余法若住一劫。若灭一劫。舍利弗。有菩萨摩诃萨初发意时。与般若波罗蜜相应。与无数百千万菩萨。从一佛国。至一佛国。净佛世界（云云）以如是义故云大品云或乃至转法论也。又大般若经第七卷亦如是（云云）
    二从龙树以下。引智度中。龙树以为等者。大论三十八释此中第一菩萨云。利根心坚未发心前。久来集诸无量福德智慧。是人遇佛闻是大乘法。发阿耨多罗三藐三菩提心。即时行六波罗蜜。入菩萨位。得阿鞞跋致。所以者何。先集无量福德利根心坚。从佛闻法故。譬如远行。或有乘羊而去。或有乘马而去。或有乘神通去者。乘羊者久久乃到。乘马者差速。乘神通者发意顷便到如是。不得言发意间云何得到。神通相尔。不应生疑。菩萨亦如是。发阿耨多罗三藐三菩提时。即入菩萨位（云云）
    私问曰。今论意以羊马通三喻合本经三种初发意菩萨可云耶。答不尔就三种初发意中第一菩萨。释羊马通三种不同也。
    问曰。既举本经三种初发意菩萨。而出三种譬。故知是可合本经三种初发意菩萨。有何意云不尔耶。答曰。今论举羊马神之譬是非喻本经三种初发意菩萨。彼本经三种中第一菩萨速疾上菩萨位得不退转。为欲释显此义故。为作利钝相对之释。论家经文外就第一初发意菩萨。释出罪多福少。福多罪少。但行清净福德三种菩萨也。以此三种菩萨合羊马通三喻也。所谓第一罪多福少菩萨喻羊乘。故论云。有菩萨。初发意初虽心好后杂诸恶。时时生念。我求佛道。以诸功德回向阿耨多罗三藐三菩提。是人久久无量阿僧祇劫。或至或不至。先世福德因缘薄。而复钝根心不坚固。如乘羊者（云云）第二福多罪少菩萨喻马乘。故论云。有人前世少有福德。利根发心。渐渐行六波罗蜜。若三若十。若百阿僧祇劫得阿耨多罗三藐三菩提。如乘马者必有所到（云云）第三但行清净福德菩萨喻神通乘也。故论云。第三乘神通者如上说。是三种发心。一者罪多福少（私云羊乘者）二者福多罪少（私云马乘者）三者但行清净福德。清净有二种。一者初发心时。即得菩萨道。二者少住供养十方诸佛。通达菩萨道入菩萨位。即是阿毗跋致地（云云）就本经三种中第一初发意时行六波罗蜜上菩萨位得不退转菩萨。亦分别罪多福少。福多罪少。但行清净三种菩萨。而以此三种菩萨合羊马通三喻也。
    问曰。若然者。论家不释本经第二第三菩萨欤。如何。答。释之也。问曰。云何释耶答曰。同论三十八卷。释本经第二菩萨云。次后菩萨大厌世间。世世已来常好真实恶于欺诳。是菩萨利根坚心。久集无量福德智慧。初发意时。便得阿耨多罗三藐三菩提。即转法轮度无量众生入无余涅槃法住若一劫若减一劫。留化佛度众生（云云）次释本经第三菩萨云。次后菩萨亦利根心坚。久集福德。发心即与般若波罗蜜相应得六神通。与无量阿僧祇众生。共观十方清净世界。而自庄严其国（云云）是则正释本经第二第三菩萨也。故知羊马通三喻正就本经第一菩萨。分别福少福多清净三种。以此三种合羊马通三喻也。若欲广知。披论见之（云云）
    问曰。若然者。何故疏家本经三种菩萨共不引之耶。答曰。第三菩萨非当用故不引之也。
    问曰。第三菩萨既初发心时与般若波罗蜜相应。是岂不相似真言行者初发心时与六大法界大菩提心相应耶。若所望不定。故不引之。彼菩萨虽利根。不如第一第二菩萨。故取胜不举劣也。
    问曰。若然者疏家意以神通乘之喻合何菩萨耶。答曰。合本经第一第二菩萨也。
    问曰。若然者。本论合第一菩萨。何匆相违于本论文耶答曰。本论文虽喻第一菩萨。随义转用合第一第二菩萨。有何不可耶。所以然者。劣第一菩萨既合神通乘。胜第二菩萨。岂不喻神通乘耶。故疏家存此意。随义转用合第一第二两种菩萨也。
    问曰。若然者。疏家意以羊马通三喻。合何等菩萨耶。答曰。喻顿渐超三种之人也。
　　问曰。若然者云何喻耶。答曰。以羊乘马乘。喻经无数大劫修对治行菩萨。然此中有退有不退。以有退合羊乘。以不退合马乘也。次以神通乘喻超顿二种菩萨。所谓疏所引大品所说两种菩萨也。此中初发心时即上菩萨位得不退转者。是超机也。次初发心时即得无上菩提便转法轮者。是顿机也。
    问曰。以羊马通如次可喻渐超顿。何故以羊马二喻合渐机。以神通一喻合超顿二机耶。答云。本论释马乘喻云。有人前世少有福德。利根发心。渐渐行六波罗蜜。若三若十若百阿僧祇劫得阿耨菩提。知乘马者必有所到（云云）此文经三无数大劫次第升进机也。然今所言超机者。全非经历劫数次第升进之人。虽不及顿机。必于一生之间超登初地乃至十地等也。故以马乘犹喻渐机。不合超机也。
    问曰。若然者何名顿机。何名超机渐机耶答曰。顿机者。若得阿阇梨教授时。即安住如实净菩提心。直证毗卢遮那位。名为顿机。论所言上根上智之人不超于座三摩地现前是也。次超机者。就此有种种不同。或有从异生羝羊超越第二第三住心至第四住心之者。或有从第一住心乃至超越第八第九住心至秘密庄严之者。或有从第二住心超越八种住心至初发净菩提心之者。自余七种住心超越亦如是。或有从初发净菩提心超越二地三地乃至十地至第十一地之者。二地以上超越。准之可知。或有超一位二位乃至十地之者。如是有大超。有小超。或有大之超。或又于一位中有始中终故。有从始生超中心至终心之者。如此无量无边。其相不可胜计也。是等名为超机也。次渐机者。或异生羝羊为初。乃至第四第五住心等为初。不乱次第升进之道。名为渐机也。如是三种机中。以超顿二机为教元意。所谓神通乘也。复次神通乘譬顿机。以马乘譬超机。以羊乘譬渐机。是又一意也。则此经深旨者。更无别事。唯以直入直满。初心即极。发心即到之旨为深旨故。经云如实知自心。疏云住此乘者初发心时即成正觉不动生死而至涅槃。又云一切众生色心实相。从本际已来。常是毗卢遮那平等智身。非是得菩提时强空诸法使成法界也。又云如是加持受用身即是毗卢遮那遍一切身。遍一切身者即是行者平等智身。是故住此乘者。以不行而行。以不到而到。而名为平等句。一切众生皆入其中。而实无能入者无所入处。故名平等（云云）凡于今宗或谈两部各别之旨。或说两部不二之旨。或说两部不二而二之旨。如是等虽有众多教门。不出发心即到直入直满之旨。是名曰神通乘教。故云则此经深旨也。
    问曰。若尔者。顿渐超三机事有。何文证立此义耶。答曰。疏第六云。又入此深玄色者。即是如来自证中胎藏。而诸众生有渐入者。有超升者。有顿入者。然其所趣毕竟同归。故云一切内深玄也（文）上来已释题目毕而已。
    大文第二从经云下。明序分中。自分为二。初明通序。二明别序（矣）
    初明通序中。又分为六。初明引经总牒。二明五字义。三明辨通序有无。四明教主。五明住处。六明妙眷属（矣）初明引经总牒。自可见。
    二从经初五下。明五字义中。又分为六。初明如是义。二明我义。三明闻义。四明一义。五明时义。六总明五字义（矣）
    初明如是义者。是则同诸经例举信成就也。就此人师解释甚虽多。且举金萨龙猛之解释。以为指南。所谓理趣释云。如是者所谓结集之时所指是经也。我闻者盖表亲从佛闻。一时者当说经之时（云云）已上且就浅略而为释也。大论第一释如是我闻一时义中云。问曰。诸佛经何故初称如是语。答曰。佛法大海信为能入智为能度。如是者即是信也（云云）今此中。佛法者。通指大小权实佛教以为佛法。故知从释迦如来成正觉以来。始从花严终至涅槃所说八万四千说教。皆悉以信力为能入道。是故五根中以信根为最初。五力中以信力置前首也。故智度云。若心有信清净。是人能入佛法。若无信此人不能入佛法（云云）显教既如此。何况真言密教。殊以信心为能入故。地位名为信解地。机根名曰信力坚固者。明知显密诸教非信力坚固者无到清凉池。爰以诸经初必先举信成就也。所谓智度云。如是者即是信也。不信者言是事不如是。信者言是事如是。譬如牛皮未柔不可屈折。无信人亦如是（云云）此文意有信人。受知识之教化。空有随时即运用。不堕断常等邪见。屈申任意最自在。卷舒□思住中道。譬如百练纯金表里自在。犹如有手人任意取。宝玉。不信人不尔。不信法不信人。一切不能信受其言。譬如矿石甚难治。犹似无手人不能取宝玉。故智度云。经中说信为手。如人有手入宝山中自在能取。若无手不能有所取。有信人亦如是。入佛法无漏根力觉道禅定宝山中。自在所取。若无信空无所得。佛自念言。若人有信。是人能入我大法海中。能得沙门果。不空剃头染衣。若无信。是人不能入我法海中。如枯树不生花实。不得沙门果。虽剃头染衣读种种经能难能答。于佛法中空无所得（云云）此文意谓。虽入昆仑山。无手人无里金玉。虽望摩梨山。复无手莫荷栴檀。无信人亦如是。适虽入三密修行人昆仑山。无信力坚固之手故。不能取无尽宝藏之金玉。希虽望六大四曼之摩梨山。无信根成就之手故。不能荷功德薰修之栴檀。故知不信者为人中之牛。为栴檀中之伊兰。为金玉中之瓦砾。为醍醐中之臭物。所以然者。佛法甚深故。非信力坚固者。敢无进入也。即如法花云。我法妙难思。诸增上慢者。破法不信故堕于三恶道（云云）言开三显一之妙法难解。一心三观之秘说难入。故五千上慢。不信懈怠起座而去。世尊识机根未熟。作而不制止之说。身子见枝叶已去致纯有贞实之唱。十界皆成之法花。犹舍不信之者。何况隔历不融之诸教。岂摄无信之族乎。又大论云。复次佛法深远。更有佛乃能知。人有信。虽未作佛。以信力故能入佛法。如梵天王请佛初转法轮。以偈请曰。

    阎浮提先世  多诸不净法
    愿开甘露门  说诸清净道

佛以偈言

    我法甚难得  能断诸结使
    三有爱着心  是人不能解

    天王白佛。大德世界中。智有上中下。善软直心者易可得度。是人若不闻法者。退堕诸恶难中。譬如水中莲华有生有熟。有水中未出者。若不得日光则不开。佛亦如是。佛以大慈悲怜愍众生。故为说法。佛念过去未来现在三世诸佛法。皆度众生为说法。我亦应尔。如是思惟竟。受梵天王等请说法。以偈答曰。

    我今开甘露味门  若有信者得欢喜
    于诸人中说妙法  非恼他故而为说

    佛此偈中。不说布施人得欢喜。亦不说多闻持戒忍辱精进禅定智慧人得欢喜。独说信人。佛意如是。法第一甚深微妙。无量无数不可思议。不动不猗不着无所得法。非一切智人则不能解。是故佛法中信力能初入。非布施持戒等能初入佛法。如偈言。

    世间人心动  猗着福爱果
    而不好福田  求有不求灭
    先闻邪见法  心着而深入
    我是甚深法  无信云何解（云云）

    已上文意。终以六度等一切功德万行。而不言入佛法甚深大海。唯偏以坚固信力。能入无上大法王之海中。譬如以布囊渡大海。非信者谁能渡耶。入佛法深海亦如是。非信力之布囊者。何能得入。故法花经云。

    甚深微妙法  难见难可了
    除诸菩萨众  信力坚固者
    如是诸人等  其力所不堪

又云。

    又告舍利弗  无漏难思议
    甚深微妙法  我今已具得
    唯我知是相  十方佛亦然
    舍利弗当知  诸佛语无异
    于佛所说法  当生大信力（云云）

又云。

    法王无上尊  唯说愿勿虑
    是会无量众  有能敬信者

又云。

    止止不须说  我法妙难思
    诸增上慢者  闻必不敬信

    又云。汝等当一心信解受持佛语（文）又云。若人信归佛为说实相印（云云）如是等经文中。唯嫌不信之人未简悭贪破戒等。明知大小权实诸佛法中。以不信之人为大怨敌也。所以然者。不信知识明师之教故。不信佛不信法不信僧。既不信三宝境故。不信善恶因果。不信善恶因果故。放逸无惭而恣作诸恶。恣作诸恶故堕三恶道中。当受无量重苦无有出期。故大论云。提婆达多弟子俱迦离等。无信法故堕恶道中。又法华经云。破法不信故。堕于三恶道（云云）。
    问曰。有何因缘故得不信果报耶。答曰。依放逸无惭之罪业故得此恶报也。故法华经云。舍利弗。当知钝根小智人。着相憍慢者。不能信是法（云云）智度云。先闻邪见法心着而深入。我是甚深法无信云何解（云云）。
    问曰。何为信心坚固相耶。答。敬受法之师如佛世尊。重传持之法如甘露味。即其相也。故智度云。专视听法如渴饮。一心入于语义中。踊跃闻法心悲喜。如是之人应为说（云云）即是为如是信力义也。又如是者。智度云。如是义在佛法初。现世利后世利涅槃利。谓利根大信为大力。复次一切诸外道出家心念。我法微妙第一清净。如是人自叹所行法毁呰他人法。是故现世斗诤相打。后世堕地狱。受种种无量苦。如偈说。自法爱染故。毁呰他人法。虽持戒行人不脱地狱苦（云云）又同论引^4□喻经云。汝等若解我^4□喻法。是时善法应弃舍。何况不善法。以是故佛法初称如是。佛意如是。我弟子无爱法无染法无朋党。但求离苦解脱。不戏论诸法相（云云）此文意佛离一切执着我慢。离诸斗诤戏论二法分别故。不着善法不着恶法。不著有不着无。离自他彼此差别。一切无著也。故无赞自法而毁他法。是即如来世尊如是义也。今引智论等明如是义毕。今经如是义亦如此。非信根清净上根上智人。不能信六大瑜伽之妙境三密相应之本源。不信故不解。不信不解。何升初法明道位耶。故初置如是之信成就也（矣）
    二明我义中我者金萨自称流布之语也。
　　问曰。显密诸教皆悉离我离我所。如何金刚萨埵称我耶。答。佛法中离我我所虽无相。而有无相法界之真我。是即大我之自称也。非彼外道凡夫之小我也。即智度云。问曰。若佛法中言一切法空无有我。云何佛经初言如是我闻。答曰。佛弟子等虽知无我。随俗法说我。非实我也。譬如以金钱买铜钱人无笑者。何以故卖买法应尔故。言我者亦如是。于无我法中而说我。随世俗故不应难。如天问经中偈说。

    阿罗汉比丘  诸漏已永尽
    于最后边身  能言吾我不

佛答曰

    阿罗汉比丘  诸漏已永尽
    于最后边身  能言有吾我（云云）

    复次于语有三种。所谓邪语慢语名字语也。凡夫人有三种。佛弟子有二种语。佛唯有一种语也。故智度云。世界语言有三根本。一者邪。二者慢。三者名字。二种不净。一切凡夫三种语邪慢名字。见道学人二种语。慢名字语。诸漏尽人用一种语名字。内心虽不违实法。而随世界人共传是语。故除世邪见顺俗无诤（云云）言约凡夫学无学判三种语也。然佛并无学虽无二种言语。随顺世界故有名字语。今亦如是。虽离吾我而有无相法界名字。故称我无咎。是则字字义也。于此字具阿字义。谓最初点是也。又音有阿音。是即自性天然之理本有净菩提之体也。所谓字名不可得也。以不可得故即入本不生际也。又名者三种世间诸法一一名字是也。然此一一名字各各假名入阿字本不生义。故假名即实体。实体者即一切众生色心实相。色心实相者六大法界是也。故离此名字全无别实体也。故知诸佛菩萨离我我所。而有无相大我之名字也。又我者。梵云怛摩此云我。怛如如义。摩大空义也。言东金如南宝。南宝如东金。西莲如北羯。北羯如西莲。如是如如同一体为毗卢遮那大空体。故经金刚即宝光。莲华即羯磨。如如同一体。即此身五佛（云云）故知今我者五智圆满无相法界大我也。所谓法界通领大摩醯首罗自在王也。大师言。摩字门一切诸法吾我不可得故。是故名实义。所谓我有二种。一人我二法我。人谓四种法身。法谓一切诸法。从一法界一真如一菩提。乃至八万四千不可说不可说微尘数法是。四种法身虽其数无量。而体则一相一味无此无彼。既无彼此宁有吾我。是则遮情实义。此处则金刚已还四种行人等。希兮夷兮。如聋如盲。绝之又绝远之又远。四句不及六通亦挫。是名绝言之实义。经云。摩字者大日之种子（云云）即知一切外道凡夫。虽计我我所。而未证实义。唯有大日如来。于无相中而得大我之体。如心王如来于无相中而得大我故。心数诸尊于无相中而证大我之体。与心王毗卢遮那无二无别。是则表德实义。故今金刚萨埵于无相法界中而得大我故。称曰我耳。
    三明闻义中。闻者从上智听闻故云闻。复次多因缘和合故有闻也。智度曰。云何闻用耳根闻用耳识闻用意识闻耶。若耳根闻。耳根无觉知故不应闻。若耳识闻耳识亦不能闻。何以故先五识识五尘。然后意识识。意识不能识现在五尘。唯识过去未来五尘。若意识能识现在五尘者。盲聋人亦应识声色。何以故意识不破故。答曰。非耳根能闻声。亦非耳识亦非意识。是闻声事从多因缘和合得闻声生。不得言一法能闻声。何以故耳根无觉故不应闻声。识无色无对无处故亦不应闻声。声无觉亦无根故不能知声。尔时耳根不破。声在可闻处欲闻。忆是事情尘意和合故耳识生。随耳识即生意识。能分别种种因缘得闻声。以是故不应作是难。虽闻声。佛法中亦无有一法能作能见能知。如偈说。

    有业亦有果  无作业果者
    此第一甚深  是法佛所说
    虽空亦不断  相续亦不常
    罪福亦不失

    如是佛法。略说闻法竟（已上论文）言耳根独不闻声。耳识独不闻声。意识独不闻声。根尘识和合故得闻声。然无相法界中无有声尘。无有声尘故无有能闻。故能所分绝。虽能所分绝。而能所不失。故离断常一异。无闻而闻也。
    四明一义者。所言一者。是则非待百千万亿乃至无量之一。即三世常恒超越三时之一也。实虽非一二三等。为顺世俗谛故。且云一也。故论云。问曰。佛法中数等法实无。众入界所不摄故。何以言一时。答曰。随世俗故有一时。如画泥木等作天像。念天故礼拜无咎。说一时亦如是。虽实无一时随俗说一时无咎。问曰。不应无一时。佛自说言。一人出世间多人得乐。是者何人。佛世尊也。亦如偈说。

    我行无师保  志一无等侣
    积一行得佛  自然通圣道

    如是等佛处处说一。应当有一（云云）
    五明时义者。所谓时者。就梵语有二种别。所谓迦罗与三摩耶也。迦罗是外道凡夫等所用。三世定判时也。三摩耶是诸世尊等所用。三世假名时也。然今所言时者。非迦罗之时。即是三昧耶之时也。所以然者。超越三时常恒三世之一时故也。夫以本源内证之说法。离诸时分而不动不变也。何论时分耶。故智度云。问曰。天竺说时名有二种。一名迦罗。二名三摩耶。何以不言迦罗而言三摩耶。答曰。若言迦罗俱亦有疑。问曰。轻易说故应言迦罗。迦罗二字三摩耶三字。重语难故。答曰。除邪见故。说三摩耶不言迦罗（云云）论文云。有人言。一切天地好丑皆以时为因。如时经中偈说。

    时来众生熟  时至则催促
    时能觉悟人  是故时为因
    世界如车轮  时变如轮转
    人亦如车轮  或上而或下

    更有人言。虽天地好丑一切物非时所作。然时是不变因。是实有时法。细故不可见不可知。以花果等故可知有时。往年今年久近迟疾。见此相。虽不见时可知有时。何以故见果知有因故。以是故有时法。时法不坏故常。答曰。如泥丸是现在时。尘土是过去时。瓶是未来时。时相常故。过去时不作未来时。如经书法。时是一物。以是故过去时不作未来时。亦不作现在时。虽过去。过去时中亦无未来时。以是故无未来时。现在时亦如是。问曰。汝受过去尘土时。若有过去时。必应有未来时。以是故实有时法。答曰。汝不闻我先说未来时瓶。过去时尘土。未来时不作过去时。未来时相中。是未来时。云何名过去时。以是故过去时亦无。问曰。何以故无时。必应有时。现在有现在相。过去有过去相。未来有未来相。答曰。若尔一切三世时有自相。应尽是现在时。无过去未来时。若有未来不名未来。应名已来。以是故是语不尽。问曰。过去时未来时。非现在相行。过去时过去相行。未来时未来相行。以是故各各法相有时。答曰。若过去过去。则破过去相。若过去不过去则无过去相。未来时亦如是。以是故时法不实。云何能生天地好丑及花果等诸物。如是等种种除邪见故。不说迦罗时说三摩耶见阴界入生灭。假名为时。无别时所谓方时离合一异长短等亦如是。凡人心着。谓是实有法。以是故除舍世界名字语言法。问曰。若无时云何听时食。遮非时食。是戒。答曰。我先已说。世界名字法有时非实法。汝不应难。亦是毗尼中结戒法。是世界中实。非第一实法相。吾我法相实不可得故。亦为众人嗔呵故。亦欲护佛法使久存定弟子礼法故。诸三界世界结诸戒。是中不应求有何名字等何者相应何者不相应。何者是法如是相。何者是法不如是相。是以故是事不应难。问曰。非时食时药时衣。何以不言三摩耶而说诃罗。答曰。此毗尼中说。白衣不得闻。外道何由得闻而生邪见。余是通闻。故说三摩耶。三摩耶者假名。令其不生邪见。又佛法中多说三摩耶少说柯罗。少故不应难。略说如是我闻一时五字别义竟（已上论文）上来文虽广多。一一皆诠要故具引之。此中有人者指时外道伴类。是即先举外道之见为问难之端。以佛法之意为正答之言也。
    问曰。此中如是我闻一时五字别义竟（云云）然者应云六字别义。何故云五字耶。答五字者如是两言合为一句故云尔也。已上依智度第一。略释五字别义竟。
    六总明五字义者。从此已下依同论第二。总释如是我闻义。故论第二云。如是我闻今当总说。问曰。若诸佛一切智人自然无师。不随他教不受他法。不用他道不从他闻而说法。何以言如是我闻。答曰。如汝所言。佛法非但佛口说。是一切世间真实善语。微妙好语皆出佛法。如佛毗尼中说。何者是佛法。佛法有五种人说。一者佛自口说。二者佛弟子说。三者仙人说。四者诸天说。五者化人说（已上论文）此中化人说者。如帝释变化成鬼神说一偈等。仙人说者如阿私仙等。佛弟子说者。如目连须菩提等。诸天说者如梵释四王等各说其誓愿旨趣等。如是等四种说。相应佛意故。佛印可故。名为佛经。若无印可不名为佛说也。即如智度引释提桓因得道经云。

    诸世善语  皆出佛法
    善说无失  无过佛语
    余处虽有  善无过语
    一切皆是  佛法之余
    诸外道中  设有好语
    如虫食木　偶得成字
    初中下法  自共相破
    如铁出金　谁当信者
　　如伊兰中  牛头梅檀
    如苦种中  甘善美果
    设能信此  是人则信
    外经书中  自出好语
    诸好语宝  皆从佛出
    如栴檀香　出摩梨山
    除摩梨山  无出栴檀
    如是除佛  无出语宝（已上论文）

    此文意谓。一切世间诸善言好语皆悉自佛法中出。诸外道等无此义故。取譬于伊铁苦种等也。
    问曰。如是我闻者。为佛之听许。为当经家之语。云何。答佛听许。非经家之语也。
    问曰。有何等诚证。作如是说耶。答曰。依大论等立此义也。
    问曰。若尔出在何文耶。答曰。论第二云。如是我闻。是阿难等佛大弟子辈说。入佛法相故名为佛法。如佛般涅槃时。于俱夷那竭国萨罗双树间。北首卧将入涅槃。尔时阿难亲属爱未除未离欲故。心没忧海不能自出。尔时长老阿泥卢豆语阿难。汝守佛法藏人。不应如凡人自没忧悔。一切有为法是无常相。汝莫愁忧。又佛手付汝法。汝今愁闷失所犯事。汝当问佛。佛涅槃后我当云何行道。谁当作师。恶口事匿云何共住。佛经初首作何等语。如是种种未来事应问佛。阿难闻是事。闷心少醒得念道力助。于佛未后卧床边。以此事问。佛告阿难。若今现前。若我过去后。自依止法依止。不余依止。云何比丘自依止法依止不余依止。于是比丘观内身。常念一心智慧勤修精进除世间贪爱。外身观亦如是。受心法念处亦复如是。是名比丘自依止法依止不余依止。从今日解脱戒经即是大师。如解脱戒经说。身业口业应如是行。车匿比丘我涅槃后。如梵法治。若心濡复者。应教删陀迦旃延经。即可得道。我三阿僧祇劫所集法宝藏。是藏初应作是说。如是我闻一时佛在某方某国土某处林中。何以故过去诸佛经初皆称是语。未来诸佛经初亦称是语。现在诸佛未后般涅槃时。亦教称是语。今我般涅槃后。经初亦应称如是我闻一时。是故当知是佛所教。非佛自言如是我闻。佛一切智人自然无师。故不应言我闻。若佛自说如是我闻有所不知者。可有此难。阿难问佛。佛教是语。是弟子所言如是我闻我无有咎（已上论文）此中意谓。欲佛入灭之时。阿难沈别离苦海。能不觉悟先后故。阿泥卢豆劝阿难未来种种事令奉问如来。所谓云何行道。谁当作师。恶口车匿云何共住。佛经初作何等语（云云）佛即答阿难言。依止正法应行道。以波罗提木叉应为师。恶口车匿。以默摈应对治。诸经初语应称如是我闻等令答阿难也。又论云。复次欲令佛法久住世间故。长老摩诃迦叶等诸阿罗汉。佛初何处说法说何等法。阿难答。如是我闻。一时佛在波罗奈国仙人鹿林中。为五比丘说是苦圣谛。我本不从他闻。法中正忆念得眼智明觉。是经是中应广说。如集法经中说。佛入涅槃时。地六种动。诸河反流。疾风暴发黑云四起。恶雷掣电雹雨骤（崇瘦反）堕。处处星流。师子恶兽哮吼唤呼。诸天世人皆大号啕（哭也）诸天人等皆发是言。佛取涅槃一何疾哉。世间眼灭。当是时间。一切草木药树花叶一时割裂。诸须弥山王尽皆倾动。海水波扬。地大震动。山崖崩落诸树摧折。四面烟起甚大可畏。陂池江河尽皆浇浊。惠星昼出诸人啼哭。诸天女等噢□哽咽涕泪交流。诸学人等默然不乐。诸无学人念有为诸法一切无常。如是天人夜叉罗刹揵闼婆甄陀罗摩□罗伽及诸龙等皆大忧愁。诸阿罗汉度老病死海。心念言。已度凡人恩爱河。老病死券已裂破。见身箧中四大蛇。今入无余灭涅槃。诸大阿罗汉各各随意。于诸山林流泉溪谷。处处舍身而般涅槃。更有诸阿罗汉。于虚空中飞胜而去。譬如雁王。现种种神力。令众人心信清净。然后般涅槃。六欲天乃至遍净天等。见诸阿罗汉皆取灭度。各心念言。佛日既没。种种禅定解脱智慧弟子先亦灭度。是诸众生有种种淫怒痴病。是法药师辈今疾灭度。谁当治者。无量智慧大海中生弟子莲华今已干枯。法树摧折法云散灭。大智象王既逝。象子亦随去。法商人过去。从谁求法宝。如偈说。

    佛已永寂入涅槃  诸灭结众亦过去
    世界如是空无智  痴冥遂增智灯灭

    尔时诸天礼摩诃迦叶足说偈言。

    耆年欲恚慢已除  其形譬如紫金柱
    上下端严妙无比  目明清净如莲华

    如是赞已。白大迦叶。仁者和不。佛法船欲破。法城欲颓。法海欲竭。法幢欲倒。法灯欲灭。说法人欲去。行道人渐少。恶人力转盛。当以大慈建立佛法。尔时大迦叶心如大海澄静不动。良久而答。汝等善说。实如所言。世间不久无智盲冥。于是大迦叶默然受请。尔时诸天礼大迦叶足。忽然不现各自还去。是时大迦叶思惟。我今云何使是三阿僧祇劫难得佛法而得久住。如是思惟竟。我知是法可使久住。应当结集修妒路阿毗昙毗尼作三法藏。如是佛法可得久住。未来世人可得受行。所以者何。佛世世勤苦慈愍众生故。学得是法为人演说。我曾亦应承用佛教宣扬开化。是时大迦叶作是语竟。住须弥山顶挝铜揵椎。说此偈言。

    佛诸弟子  若念于佛
    当报佛恩  莫入涅槃

    是揵椎音。大迦叶语声。遍至三千大千世界。皆悉闻知。诸有弟子得神力者。皆来集会大迦叶所。尔时大迦叶告诸会者。佛法欲灭。佛从三阿僧祇劫。种种勤苦慈愍众生学得是法。佛般涅槃已。诸弟子知法持法诵法者。皆亦随佛灭度。法今欲灭。未来众生甚可怜愍。失智慧眼愚痴盲冥。佛大慈悲愍伤众生。我曹应当承用佛教。须待结集经藏竟随意灭度。诸来众会皆受教住。尔时大迦叶选得千人。除善阿难。尽皆阿罗汉得六神通。得共解脱无碍解脱。悉得三明禅定自在。能逆顺行诸三昧皆悉无碍。诵读三藏知内外经书。诸外道家十八种大经尽亦读知（乃至）大迦叶入禅定以天眼观。今是众中谁有烦恼未尽应遂出者。唯有阿难一人不尽。余九百九十九人。诸漏已尽清净无垢。大迦叶从禅定起。众中手牵阿难出言。今清净众中结集经藏。汝结未尽不应住此。是时阿难渐耻悲泣而自念言。我二十五年。随侍世尊供给左右。未曾得如是苦恼。佛实大德慈悲含忍。念已白大迦叶言。我能有力不久可得道。但诸佛法阿罗汉不得供给左右使令。以是故我留残结不尽断耳。大迦叶言。汝更有罪。佛意不欲听女人出家。汝殷勤劝请佛听为道。以是故佛之正法五百岁而衰微。是汝突吉罗罪。阿难言。我怜愍瞿昙弥。又三世诸佛皆有四部众。我释迦牟尼佛云何独无。大迦叶复言。佛欲涅槃时。近俱夷那竭城脊痛。四叠沤多罗僧敷。卧语汝言。我须水。汝不供给。是汝突吉罗罪。阿难答言。是时五百乘车截流而渡令水浑浊。以是故不取。大迦叶复言。正使水浊。佛有大神力。能令大海浊水清净。汝何以故不与。是汝之罪。汝去作突吉罗忏悔。大迦叶复言。佛问汝。若有人四神足好修。可住寿一劫若减一劫。佛四神足好修。欲住寿一劫若减一劫。汝点然不答。问汝至三。汝故默然。汝若答佛。佛四神足好修应住一劫若减一劫。由汝故令佛世尊早入涅槃。是汝突吉罗罪。阿难言。魔蔽我心。是故无言。我非恶心而不答佛。大迦叶复言。汝与佛叠僧伽梨衣以足踏上。是汝突吉罗罪。阿难言。尔时有大风起无人助。我捉衣时风吹来堕我脚下。非不恭敬故踏佛衣。大迦叶复言。佛阴藏相般涅槃后以示女人。是何可耻。是汝突吉罗罪。阿难言。尔时我思惟。若诸女人见佛阴藏相者。便自羞耻女人形。欲得男子身。修行佛相种福德根。以是故我示女人。不为无耻而故破戒。大迦叶言。汝有六种突吉罪。尽应僧中悔过。阿难言诺。随长老大迦叶及僧所教。是时阿难长跪合掌。偏袒右肩脱革履。六种突吉罗罪忏悔。大迦叶于僧中手牵阿难出。语阿难言。断汝漏尽然后来入。残结未尽汝勿来也。如是语竟便自闭门（乃至）阿难思惟诸法求尽残漏。其夜坐禅经行殷勤求道。是阿难智慧多定力少。是故不即得道。定智等者乃可速得。后夜欲过疲极偃息。却卧就枕。头未至枕廓然得悟。如电光出时暗者见道。阿难如是入金刚定。破一切诸烦恼山。得三明六神通共解脱。作大力阿罗汉。即夜到僧堂门敲门而唤。大迦叶问言。敲门者谁。答曰。我是阿难。大迦叶言。汝何以来。阿难言。我今夜得尽诸漏。大迦叶言。不与汝开门。汝从门籥孔中来。阿难答言。可尔。即以神力从门籥孔中入。礼拜僧足忏悔。大迦叶莫复见责。大迦叶手摩阿难头言。我故为汝使汝得道。汝无嫌恨。我如是以汝自证。譬如手画虚空无所染着。阿罗汉心亦如是。一切法中得无所著。复汝本坐。是时僧复议言。憍梵钵提已取灭度。更有谁能结集经藏。长老阿泥卢豆言。是长老阿难。于佛弟子常侍近佛。闻经能持佛常叹誉。是阿难能结集经藏。是时长老大迦叶摩阿难头言。佛嘱累汝令持法藏。汝应报佛恩。佛在何处最初说法。佛诸大弟子能守护法藏者皆以灭度。唯汝一人在。汝今应随佛心怜愍众生。故集佛法藏。是时阿难礼僧已坐师子座。时大迦叶说此偈言。

    佛圣师子王  阿难是佛子
    师子座处坐  观众无有佛
    如是大德众  无佛失威仪
    如空无月时  有宿而不严
    汝大智人说  汝佛子当演
    何处佛初说  今汝当布现

    是时长老阿难一心合掌。向佛涅槃方。如是说。

    佛初说法时  尔时我不见
    如是展转闻  佛在波罗奈
    佛为五比丘  初开甘露门
    说四真谛法  苦集灭道谛
    阿若憍陈如　最初得见道
    八万诸天众  皆亦入道迹

    （已上论文）右广引之者。依为教法出兴之缘由悉引之。此偈中。如是展转闻者。阿难奉随从佛二十五年也。故不听闻鹿苑之说教。唯展转闻之。故云佛初说法时。尔时我不见如是展转闻也。又论云。大迦叶语阿难。从转法轮经至大般涅槃。集作四阿含。增一阿含。中阿含。长阿含。相应阿含。是名修妒路法藏。诸阿罗汉更问。谁能明了集毗尼法藏。皆言。长老忧波利。于五百阿罗汉中持律第一。我等今请。即请言。起就师子座处坐说。佛在何处初说毗尼结戒。忧波利受僧教。师子座处坐说。如是我闻一时佛在毗舍离。尔时须邻那迦兰陀长者子初作淫欲。以是因缘故结初大罪。二百五十戒义。作三部七法八法比丘尼增一忧波利问杂部善部。如是等八千部作毗尼藏（已上论文）此中意明持律第一优波利结集戒藏。又论云。诸阿罗汉等复思惟。谁能明了集阿毗昙。念言。长老阿难。于五百阿罗汉中解修妒路义第一。我等今请。即请言。起就师子座处坐。佛在何处初说阿毗昙。阿难受僧教。师子座处坐说。如是我闻一时佛在舍婆提城。尔时佛告诸比丘。诸有五怖五罪不除不灭。是因缘故此生中身心受无量苦。复后世堕恶道中。诸无此五怖五罪五怨。是因缘故今生种种身心受乐。后世生天上乐处。何等五怖应远。一者杀生。二者盗。三者邪淫。四者妄语。五者饮酒。如是等名为阿毗昙。作竟广说五戒（已上论文）此中意明多闻第一阿难结集修多罗藏也。又论云。问曰。八干度阿毗昙六分阿毗昙等从何处出。答曰。佛在世时法无违错。佛灭度后。初集法时亦如佛在。佛后百年阿输迦王。作般阇于瑟大会。诸大法师论议异故。有别部名字。从是以来展转。至性迦旃延婆罗门道人。智慧利根尽读三藏内外经书。欲解佛法故。作发智经八干度。初品是世门第一法。后诸弟子。为后人不能尽解八干度故。作鞞婆沙。有人言。六分阿毗昙中。第三分八品之名分别世处分。是目揵连作。六分中初分八品四品。是婆须密菩萨作。四品是罽宾阿罗汉作。余五分是诸论议师所作有人言。佛在时舍利弗解佛语故作阿毗昙。后犊子道人等诵读。乃至今名为舍利弗阿毗昙。摩诃迦旃延。佛在时。解佛语作□勒乃至今行于南天竺。诸论议师皆是广解语故（乃至）如是等分别一切法亦名阿毗昙。阿毗昙三种。一者阿毗昙身及义。略说三十二万言。二者六分。略说三十二万言。三者□勒略说三十二万言。是为阿毗昙。略说如是我闻总义竟（已上论文）此中意佛入涅槃后诸弟子等明作集阿毗昙也。从上已来依大论等释如是我闻一时五字义毕。就今宗明义可有浅深二义。所谓浅略分者。如理趣释云。如是者所谓结集之时所作是也。我闻者盖表亲从佛闻也。时者当说经之时（云云）若就深秘明义。如是我闻者是则本有常恒自然法尔之唱也。一时者三世常恒超越三时之一时也。
　　问曰。今疏言初五义者是应通序五义。何指如是我闻一时义云五义耶。答。大论明说故。问曰。云何明说耶。答。大论第一明如是我闻一时已结云五字别义竟（云云）明知初五义者云如智度中故。疏家意任龙树所判指如是我闻一时云初五义也。但论云五字别义。疏云五义。是则聊有意。所谓彼智论第一卷释如是我闻一时之别义。第二卷释如是我闻一时之总义故。论言五字别义毕者。第一卷释彼五字别义毕之下文也。然第二卷又释彼总义也。故今若言五字别义者。唯限一卷别义不可通二卷总义。故疏家为兼显第一第二总别两义故。略字别两言但言五义也。广明之言正指彼论第二也。有论明白也。要览之人披论明知而已。

妙印钞卷第四
（御本云）元德二年（庚午）润六月六日加点了
　  沙门阿寂（六十一）
妙印钞卷第五

              沙门阿寂记
          
　　　　　　
　　　　　　
　　　　　　

释入真言门住心品之余

    三从然此下。明辨通序有无中。自分为三。初明梵本阙无。二明阙无所由。三明例加。
    初中。然此经梵本者。指三千颂略经之梵本也。阙无通序者。夫显密诸经初必有五成就。所谓一信成就。二时成就。三教主成就。四住所成就。五众会成就。是名为诸经通序五成就也。然此三千颂梵本。略不置此五成就。故云梵本阙无通序也。
    二从阿阇梨下。明阙无所由中。阿阇梨者指善无畏。是则一行私语也。阿阇梨名义如先释。其德行如具缘品所说也。毗卢遮那大本者。是则指铁塔诵出十万颂广本也。彼大本虽有通序。传法圣者以广博难持故略不置之。故云以浩广难持故也。传法圣者者。指龙智阿阇梨。即是善无畏阿阇梨传教传法之师范也。采其宗要者。采犹取也。十万颂文虽广多。肝要宗骨不出三千颂。故云文义略周也。以非大经正本等者。彼三千颂略经非十万颂广本。故云非大经正本也。正者非待邪之正。是非铁塔诵出之本故。且云尔也。
    问曰。若然者今此三千颂略经。文义共减略耶。答曰。不尔。夫文虽略。于义满足圆满。与大经正本毫末无异途也。所以者何。自本今宗意一尘即法界。法界即一尘一身即一切身。一切身即一身。一字即一切字。一切字即一字也。故广则法界同体也。略则含藏一字。所谓阿字具无量义含无边德。故此经开题云。如是诸字门。皆以初阿字为本体。所谓阿字则大日之种子真言。此经以此一字为体。此经始终唯说此字义。此字具无量无边义。且说少分（云云）故知大本虽广多。只是说阿字字相字义。今此略经亦说此字字相字义故。都无异途也。何况今经所说诸尊字印形像。是十佛刹微尘数大众上首字印形像也。故一一真言一一印契一一形像。各摄在十佛刹微尘数诸尊字印形像。是则提大网网目自举。说上首字印形像尘数眷属字印形像皆悉摄尽之。岂于义与广本有异途耶。故云虽真言行法文义略周也。略者非广本故。周者于义足故。周犹遍也。又普也。彼正本虽有通序。略经梵本略不置之。故云不题通序也。
    三从今以下。明例加中。今以例加者。今披览传译诸经。皆悉初安通序五义。故以诸经例故。此经亦置通序五成就。故云今以例加也。于义无伤者。是则非啻得例于诸经。亦得义于十万之梵本。故云于义无伤也矣。
　　四从薄伽下。明教主成就中。自分为七。一明别标。二明论师所解。三明疏家正判。四明引论经义。五明持众德义。六明叹德总称。七正明教主体。
    初明标。自可见。
    二从论师下。明论师所解中。所谓者指佛地论等也。师者指天亲等也。具有六义者。一者自在义。二者炽^7□义。三者端严义。四者名称义。五者吉祥义。六者尊贵义也。故颂云。自在炽^7□与端严。名称吉祥及尊贵（云云）以如是等之义故。云论师乃至六义。
    三从今此下。明疏家正判中。亦分为三。初明法说。二明譬说。三明合譬。
    初中。今此宗者。总指真言宗。别指此大日宗也。薄伽梵是能破义者。薄伽梵者是梵语也。此云能破烦恼。故涅槃经第十六云。婆伽婆者。婆伽者名能破。婆名烦恼。能破烦恼故名婆伽婆。又能成就诸善法故。又能解诸法义故。有大功德无能胜故。大有名闻遍十方故。又能种种大惠施故。又于无量阿僧企劫吐女根故（云云）此经文正会疏家之所判。兼贯论师之六义。所以然者。能破烦恼义。经与疏符合自可见。次经有能成就等之六义。此即与论师之所解名异义同所谓经言有大功德无能胜故者自在义。经言又能种种大惠施故者炽^7□义经言大有名闻遍十方故者称名义。经言又能善解诸法义故者端严义。经言又能成就诸善法故者吉祥义。经言于无量阿僧祇劫吐女根故者尊贵义也。列文虽不次于义无相违。故以配释。但大小义别。思度可知之。
    二从如人下。明譬说中。如人执持利器等者。世人所持之弓箭刀杖等也。是即加行位也。多所摧伏者正杀害其怨仇。是则根本位也。其未有此名世议观其事迹故者后喜位也。言如加行根本后喜之三决定后称为杀害人。故云如人执持乃至为能破者也（云云）
    三从世尊下。明合譬中。以大智明者。大论第七十七云。大智明者所谓六波罗蜜（云云）此中六波罗蜜者。前五波罗蜜是福也。所引也。第六波罗蜜是智也。能引也。若远离般若波罗蜜。不得五波罗蜜之名字。不得波罗蜜之名字故不能到萨般若。故大论八十二云。譬如日月周行照四天下多有所益。般若波罗蜜亦如是。照五波罗蜜多有所益。须菩提。譬如转轮圣王若无轮宝不得名为转轮圣王。轮宝成就故得名转轮圣王。五波罗蜜亦如是。若离般若波罗蜜不得波罗蜜名字。不离般若波罗蜜故得波罗蜜名字。譬如无夫妇人易为侵凌。五波罗蜜亦如是。远离般若波罗蜜。魔若魔天坏之则易。譬如有夫妇人难可侵凌。五波罗蜜亦如是。得般若波罗蜜。魔若魔天不能沮坏。譬如军将铠仗具足。邻国强敌所不能坏。五波罗蜜亦如是。不远离般若波罗蜜。魔若魔天若增上慢人乃至旃陀罗所不能坏。譬如诸小国王随时朝侍转转轮圣王。五波罗蜜亦如是。随顺般若波罗蜜。譬如众川万流皆入于恒河随入大海。五波罗蜜亦如是。般若波罗蜜所守护故。随到萨般若。譬如人之右手所作事便。般若波罗蜜亦如是。如人左手造事不便。五波罗蜜亦如是。譬如众流若大若小俱入大海合为一味。五波罗蜜亦如是。为般若波罗蜜所护。随般若波罗蜜入萨般若。得波罗蜜名字。譬如转轮圣王四种兵。轮宝在前导。王意欲住轮则为住。令四种兵满其所愿。轮亦不离其处。般若波罗蜜亦如是。导五波罗蜜到萨般若。常是中住不过其处。譬如转轮圣王四种兵。轮宝在前导。般若波罗蜜亦如是。导五波罗蜜到萨般若今此中举十一喻。总说五波罗蜜离般若波罗蜜不得波罗蜜之名不到彼岸。明知前卷所说大智明所谓六波罗蜜者。是则非但施但戒等波罗蜜。彼五波罗蜜为般若所照同得波罗蜜共到无上道之岸。福智圆满悲智平等而诸波罗蜜无差别之相。故大论同卷引经云。须菩提白佛言。世尊若诸波罗蜜无差别相。云何般若波罗蜜。于五波罗蜜中第一最上微妙。佛告须菩提。如是如是。诸波罗蜜虽无差别。若无般若波罗蜜。五波罗蜜不得波罗蜜名字。因般若波罗蜜。五波罗蜜得波罗蜜名字。须菩提。譬如种种色身到须弥山王边皆同一色。五波罗蜜亦如是因般若波罗蜜到萨波若（云云）如是福智平等六波罗蜜名为大智明也。若不得般若力。五波罗蜜不得名为波罗蜜。又不得为大。故论云。如诸异色到须弥山边皆同一色。不得言余物色皆同。何以独称须弥为大。檀波罗蜜等亦如是。虽无差别。皆是般若力故。不得言大。何以独般若为大（云云）故知六波罗蜜共被云大智明事者。偏依般若之力也。又依十地论有七种智大。所谓一集智大。二应化智大。三加持智大。四入细微智大。五蜜处智大。六入劫智大。七入道智大（云云）明者。且如华严第三十云。有十种明。何等为十。第一善知他心智明。第二无碍天眼智明。第三深入过去际劫无等宿命智明。第四深入未来际劫无碍智明。第五无碍清净天耳智明。第六安住无畏神力智明。第七分别一切言音智明。第八出生无碍阿僧祇色身庄严智明。第九一切诸法真实智明。第十一切诸法灭定智明（云云）又智者是光明义常住义也。如大般涅槃经第十九云。文殊师利言。世尊如是光明名为智慧。智慧者如是常住。常住之法无有因缘（云云）是则本有常住智慧也。此本有常智离修因证得之分故云无有因缘。故知今智明者。从体云智从用云明。体用无碍故智即明明即智。无二无别而不可思议。不可思议是常住不变之义也。故今大智明者。指如是常住不可思议之理智也。凡三世十方诸佛菩萨诸有所作莫非为此大智明（云云一一有细释恐繁不抄）又佛智有二种。如大论四十六云。赞佛智慧有二种。一者无上正智名阿耨菩提。二者一切种智名萨婆若（云云）又同论八十四云。佛自说一切种智义有二种相。一者通达诸法实相故。寂灭相如大海水中风不能动。以甚深故波浪不起。一切种智亦如是。戏论风所不能动。二者一切诸法可以名相文字言说。了了通达无碍。摄有无二事。故名一切种智。又云。须菩提言。云何为一切种智相。佛言。一相故名一切种智。所谓一切法寂灭相。复次诸法行类相貌名字显示说。佛如实知。以是故名一切种智。此等诸教符顺之释如是。若直付今宗作释者。大者五大。智者五智。明者理智圆明之德。名之为明。与大论文异义同。是正指今经教主薄伽梵之智德。所谓如实之大菩提也。如下悉委释之。大者发大心立大行得大菩提证大涅槃。故云大也。
    问曰。明者无明其相云何。答曰。从本虽无有二相。佛性常住之妙体与烦恼黑暗俱名无相。与菩提自性俱名曰明。故涅槃经第八云。善男子明与无明亦复如是。若与烦恼诸结俱者名为无明。若与一切善法俱者名之为明。是故我言无有二法。以是因缘我先说言。雪山有草名曰肥腻。牛若食者即成醍醐。佛性亦尔。善男子众生薄福不见此草。佛法亦尔。烦恼覆故众生不见（云云）
    问曰。若尔者所言无明者。为有根本为无根本。如何。答。虽无根本。从来众生颠倒而不知不觉故。忽然起无明烦恼。无明烦恼故作种种业。作种种业故轮转三界。受种种苦。故法华经云。忽然火起焚烧舍宅（云云）又大论第六引德女经云。德女白佛言。世尊如无明内有不。佛言不。外有不。佛言不。世尊是无明从先世来不。佛言不。从此世至后世不。佛言不。是无明有生者灭者不。佛言不。有一法定实性是名无明不。佛言不。尔时德女复白佛言。若无明无内。无外亦无内外。不从先世至今世。今世至后世。亦无真实性者。云何从无明缘行乃至众苦集。世尊譬如有树。若无根者云何得生茎节枝叶花果。佛言。诸法相虽空。凡夫无闻无智故。而于中生种种烦恼。烦恼因缘作身口意业。业因缘作后身。身因缘受苦乐。是中无有实作烦恼。亦无身口意业。亦无有受苦乐者。譬如幻师幻作种种事。于汝意云何。是幻所作内有不。答言不。外有不。答言不。内外有不。答言不。从先世至今世。今世至后世不。答言不。幻所作有生者灭者不。答言不。实有一法是幻所作不。答言不。佛言。汝颇见颇闻幻所作妓乐不。答言我亦闻亦见。佛问德女。若幻空欺谁无实。云何从幻能作妓乐。德女白佛言。世尊是幻相尔。虽无根本而可闻见。佛言。无明亦如是。虽不内有不外而无明因缘诸幻生。乃至众苦集。如幻息幻所作息。无明亦尔。无明尽行亦尽。乃至众苦集皆尽（云云）常途显教之谓如此。若依今宗者。金刚顶云。尔时会中忽有一障者。不从空生。亦不从他方而来。亦不从地出生。忽然而现。此障从何而来。从一切众生本有障无始无觉中来。本有俱生障。自我所生障。无始本初际本有俱本轮。时障者忽然现身作金刚萨埵形（云云）是即此宗所言佛果一障也。然此障不从三世而来。不从十方亦来。一切众生本有俱生障也。烦恼即菩提生死即涅槃之极说今在此经。直入月空之夕雾即光者无一雾而可拂。还同金刚之朝障体即德者无一障而可转。故云障体即德不待转除。大品云。不坏诸法而说实相。法华云。是法住法位。世间相常住等。专此谓也。
    问曰。于无明其数多之。所谓住行向地所破无明。元品无明等也。然者今所言无明者。指何等无明耶。答曰。彼等无明是显略所断无明也。非今所言无明。是即佛果之一障瑜只所言本有障也。问曰。若然者彼花严天台等意云烦恼即菩提而皆本有常住之法。与今经本有障有何差别耶。答曰。遮情一偏一往虽同。表德奥义再往大异。所以者何。彼宗等虽云本有不云三部妙体法身。又只障实相中道一理不云障曼荼罗具体。今宗意不改无明烦恼之当体说三部曼荼罗具体法身。如是不知云无明烦恼之众生。如此知者云如实觉知之佛。故云心自证心心自觉心。云以不行而行以不到而到。即此意也。此等本自无生亦无相貌者。如此无明烦恼不离字门故。亦无相貌者。又远离性相故也。然慧日出时暗惑自除者。所谓慧日者。法譬并上。然此慧日本来不生。意虽离隐显出没相。约不知之偏论出没。譬如世间日云上虽无出没。依须弥而见出没。惠日亦尔。三世常住。虽离去来出没。约不知之偏强论出没。是则不出而出不没而没。暗惑自除者。生如实惠之时。不知之分无成且云自除。是即只除其执不除其法体。其执者情有理无法。故体性本都无。故此体性都无法自无都无故。虽非应论除不除强且论除不除故。以义名为破也（云云）
    四从释论下。引论经明义中。自分为三。初引释论。二引声论。三明金刚顶意。
    初中亦分为三。初明正引论证能破义。二明二乘不尽。三明如来都尽。○初文自可见（云云）
    二从二乘下。明二乘不尽中。虽破三毒亦不了了尽者。二乘之人才虽断三毒之粗分。末尽微细习气。故大论等十一云。复次舍利弗非一切智。于佛智惠中譬如小儿。经中说佛在祇洹住时经行。舍利弗从佛经行。是时有鹰逐鸽。鸽飞来佛边住。佛经行过之。影覆鸽上。鸽身安稳。怖畏即除不复作声。后舍利弗影到。鸽作声战怖如初。舍利弗白佛言。佛及我身共无三毒。以何因缘。佛影覆鸽。鸽便无声。不复恐怖。我影覆上。鸽便作声。佛言。汝习气未尽。以是故汝影覆时恐怖不除。汝观此鸽宿世因缘。几世作鸽。舍利弗即得入宿命智三昧观见。此鸽从鸽中来。如是一二三世。乃至八万大劫。常作鸽身。过是以往不能复见。舍利弗从三昧起白佛言。是鸽八万大劫中常作鸽身。过之已前不能复知。佛言。汝若不能尽知过去世。试观未来世。此鸽何时当脱。舍利弗即入愿智三昧观见。一二三世乃至八万大劫未脱鸽身。过是已往亦不能知。从三昧起白佛言。我见此鸽。从一世二世乃至八万大劫未免鸽身。过此已往不复能知。我不知过去未来齐限。不审此鸽何时当脱。佛告舍利弗。此鸽除诸声闻辟支佛所知齐限。复于恒河沙等大劫中。常作鸽身。罪讫得出。轮转五道中。后得为人。经五百世中。乃得利根。是时有佛度无量阿僧祇众生。然后入无余涅槃。遗法在世。是人作五戒优婆塞。从比丘闻赞佛功德。于是初发心愿欲作佛。然后于三阿僧祇行六波罗蜜。十地具足得成佛。度无量众生已而入涅槃。是时舍利弗向佛忏悔白佛言。我于一鸟尚不能知其本末。何况诸法。我若知佛智慧如是者。为佛智慧故宁入阿鼻地狱受无量劫苦不以为难。如是等于诸法中不了故问（云云）又云。复次断结有二种。一者断三毒。心不着人天中五欲。二者虽不着人天中五欲。于菩萨功德果报五欲未能舍离（云云）又同论四十二云。复次二乘有习气有碍有障故。虽有无受三昧。不清净。如摩诃迦叶。闻菩萨伎药。于坐处不能自安。诸菩萨问曰。汝头陀第一。何以故欲起似舞。迦叶答曰。我于人天五欲中永离不动。此是大菩萨福德业因缘变化力。我未能忍。如须弥山王。四面风起皆能堪忍。若随毗岚风至不能自安。声闻辟支佛习气。于菩萨为烦恼。问曰。于三毒有几种耶。答于三毒各有二种。如大论第三十四云。贪于有二种。一者邪贪欲。二者贪欲嗔恚有二种。一者邪嗔恚。二者嗔恚。愚痴有二种。一者邪见愚痴。二者愚痴。是三种邪毒众生难可化度。余三易度。无三毒名者无三邪毒之名。
    问曰。贪等十烦恼者是一切烦恼根本。何故只举三毒不出余烦恼耶。答曰。慢等六是虽为大烦恼。尚三毒为根本。是故八万四千烦恼皆从三毒出生。如大论五十九云。般若波罗蜜多能除八万四千病。根本四病贪嗔痴等分。淫欲病分二万一千。嗔恚病分二万一千。愚痴病分二万一千。等分病分二万一千（云云）又华严第三十四云。内有五百烦恼。其外亦有五百烦恼。二万一千欲行烦恼。二万一千恚行烦恼。二万一千痴行烦恼。二万一千等行烦恼也。故知一切烦恼三毒为根本。三毒若尽一切悉尽。故举三毒摄余也（云云）如盛香器等者。举二譬比二乘智断。就中如盛香器余气故在者。故即犹也。在犹有也。是喻声闻一向不侵习气也。又如草木等者。喻支佛一分虽侵习气而悉不尽。故云如盛香乃至灰炭不尽也（云云）
    三从如来下。明如来都尽中。如劫烧火等者。只火者烧草木。不能烧土地等。劫烧之火能烧山河大地等都无余。如仁王经云。劫烧终讫乾坤洞燃。须弥巨海都为灰扬（云云）故以常火喻二乘智不尽习气之灰炭。以劫烧之火喻如来大智悉尽无明之土地。故云如来如劫烧乃至婆伽婆也（云云）
    二从复次下。明引声论证中。谓女人等者。彼论意。女人名薄伽者于薄伽有能息义。有所从生义。所言能息烦恼者。爱欲暂时息故。所言所从生者。依和合因缘生子息故。又所从生义者。西天谓薄伽梵为下女。彼下女随其主君之意。经营大小诸事。刹那不违主命。犹如薄伽梵草随风。故云下女为薄伽梵。奉仕修行者犹如薄伽梵等。即此意也（云云）
    三从金刚下。明释金刚顶宗中。即是般若佛母者。所言般若者指五智圆满之大智。非常途浅略之般若等。从此五智生两部曼荼罗尘数诸尊圣众。故云佛母。所生之诸尊皆住六大无碍之智见。故云无碍智见人。然而此无碍智见人必经四转至中台。所谓其有志求因缘者发心与修行也。志之一字发心义也。求之一字修行义也。因缘之两字通上之二义也。得与相应者。理与智相应。所谓菩提也。烦恼戏论皆悉永息者。所谓涅槃也（云云）上句显五智圆满。下句表四德成就也。今文云学者当触类思之。诚是有由哉。是即不改世间之浅各显示两部之深号。彼声论虽云能息烦恼。未论辨无明烦恼之永灭。爱欲暂时虽息。还弥炽燃也。故云非如世间欲热虽小止息而实更增也。以密教不可直宣者。密谓秘密。教谓教敕。是即如来以三密法教普被 一切众生故。今此密教十信三贤犹非其境界。何况于凡夫乘耶。然有憍慢放逸之显乘学者。不能从师受三昧耶求学密藏。直开文心。为师任显情案义理徒致功力更敢无所成。无所成故还生谤。生谤故得断佛种罪。得断佛种罪故堕在阿鼻城受无量之剧苦。是故大日世尊。为治如此慢法之者于密教中直不宣说。多有隐语。是故金刚顶宗翻薄伽为女人。即此谓也。故云以密教不可直宣故多有如是隐语也。如此秘密隐语。深智学者不可不思察。不可不觉知。故云学者当触类思之也（云云）五从又薄下。明持众德义中。自分为二。初正明释持众德义。二明引大论有名义。
    初中又分为三。初明法说。二明譬说。三明合譬。
    初中。即带有声者。婆字是有不可得字。此有犹持也。
    二从如人下。明譬说中。如人多有资财等者。是则六种释中随一。所谓有财释也。
    三从以如下。明合譬中。以如来等者。如来云薄伽者具众德故也。故加上之有名持众德也。
    二从释论下。明引大论有名声义中。亦云婆伽等文。自可见。不能细释（矣）
    六从经中多译下。明叹德总称中。自分为三。初正举总称。二释所由。三明例证。
    初中。经中多译者指显密诸经。一切世间中最尊最上故云世尊。故大论云。知一切众生中德无过上故云尊（云云）然世尊者一切如来之通号。故云总称也（云云）
    二从西方下。释所由中。西方者指天竺。亦云月氏。又云印度也。语法者。彼风俗之语法。向尊高之人直不指其名。先叹其德。后呼其实名也。故云言及尊者乃至其功德也。斥犹指也。叹者赞之犹不足故重称扬云叹。
    三从如云下。明例证中。又分为二。初明所由。二明能例。
    初中。大智舍利弗等者。五百罗汉各随所能之胜德称第一。如大论五十三云。问曰。五百阿罗汉佛各说其第一。如舍利弗智惠第一。目连神足第一。摩诃迦叶行头陀第一。须菩提得无诤三昧第一。摩诃迦旃延分别修多罗第一。富楼那说法人中第一。今舍利弗何以故赞须菩提。于说法人中应最第一。
    答曰。佛以佛眼。观一切众生利根钝根。筹量一切法总相别相。随其所得法。各记第一无错。富楼那于四众中。用十二部种种法门种种因缘譬喻说。能利益众生第一。须菩提常行无诤三昧。与菩萨同事。巧便乐说一种空相门。胜富楼那。譬如工师多有所能。所能多故普不精悉。如有人偏能一事则必尽其美。富楼那虽多能。不如须菩提常乐行空故。能巧说空。是人舍利弗闻须菩提巧说空义。便赞言。但于说法人中应作第一（云云）如此于一一尊者有因缘。恐繁不抄（云云）
    二从故此经下。明能例中。此经者指此大日经王也。例云薄伽梵等者。薄伽梵者能破烦恼义。持众德义。有名声义。如此含无量众德。是即先叹大日如来无量功德故。以薄伽梵置毗卢遮那之上。所谓先德后名。是西方语法也若准此方风俗先名后德。故应云毗卢遮那薄伽梵。故云今顺此方文势或以世尊居下也（云云）
　　七从经云下。正明教主体傍说所住处中。自分为二。初明总牒经。二明随释。    　　　　　　　　
　　初中。经云薄伽梵住如来加持者。能住所住并表。所谓薄伽梵能住教主也。住如来加持者所住宫殿也。问曰。若然者能住所住各别可表。何故一具表出耶。答曰。为显能住所住一法而自本无二无别也。问曰。能住教主者是正报之身。所住宫殿者是依报之台。既身土异而依正别。何故云无别耶答曰。自元今宗意无身土差别。何论依正不同。所以然者。能住之身法界同体也。所住之宫法界同体。故只是唯一六大法界一体速力三昧之境界也。例如彼性宗。所言自受用之身土相也（云云）
    二从薄伽梵即下。明随释中。又分为三。初明本地为教主。二明智身为住所。三明释叹加持住所。
    初中。薄伽梵即毗卢遮那本地法身者。薄伽梵者明别标经文。即毗卢遮那本地法身者。是即非谓毗卢遮那之本地法身。应云即毗卢遮那也即本地法身也。言薄伽梵者即本地法身之毗卢遮那云事也。故不读毗卢遮那之能假名而直应读即毗卢遮那本地法身也。是即师资口传耳。二从次云如来下。明智身为住所中。次云如来者。指经之住如来加持之如来。是即受用法身也。正以此受用智身为本地法身毗卢遮那之加持住所故。云是佛加持身乃至为佛加持住处也。所言是佛等者。是之一字指受用身。佛之一字指本地身。次加持身之三字还又指受用身。言明以上句本地法身毗卢遮那正为今经之教主也。故云次云也。如来者。是彼本地法身如来加持所也。次其所住处者。其之一字指本地身也。所住所之三字又指受用身也。次名佛受用身者。佛之一字又指本地身。受用身之三字又指受用身也。次即以此身者。还又指受用身也。次为佛加持住处者。佛之一字指能住之本地身。加持住所之四字又指受用智身也。次如来心王如诸佛住而住其中者。上句正释能住所住之体已。然未知此所住处心王如来云何住。故为显彼心王如来与自性所成眷属俱住。取例证于诸佛。所言心王如来者指本地身。如诸佛住者。如诸弥陀阿□等诸尊于各各土与自眷属俱住。本地法身如来。于受用智身之光明心殿之中。与自性所成内大眷属俱而住也。故云而住其中也。
    问曰。诸佛已离我执无有住处。何故今论住处耶。答曰。虽无住处。于无住之中而论住处。如大论五十四引大品云。须菩提知舍利弗心所念。语舍利弗言。于汝意云何。诸佛何所住。舍利弗语须菩提。诸佛无有住处。诸佛不色中住。乃至不一切种智中住。菩萨应如是住。如诸佛住诸法中。非住非不住。菩萨应如是学。我当住不住法故（云云）问曰。若然者能例所例共非凡夫所知之境界。何故以凡夫所知之浅喻。不显心王所住之体耶答。弥陀等应化诸佛。各于同居净土。各各与其眷属俱住事。显经中处处散说。故有智之凡夫。虽未生其土。见彼处仰信无疑故。以此浅应化诸佛之住。显彼深心王如来之住也。复次今此诸佛住处三贤十圣等所知之境界也。心王如来之住所。全非三贤十圣所量之境界故。以所知之诸佛境界显未知之心王境界也。次既从遍一切处乃至无二无别等者。上来既明于受用知身之宫心王心数俱住已。然未知此心数诸尊从何出生故。此诸尊皆悉自性所成眷属故。而非始得修生之眷属故。与无相法身无二无别。然而心王如来入受用智身之宫成自然觉之时。心数诸尊同入此宫殿亦成自然觉故云从遍一切处加持力生。是即不生而生故云即与无相法身无二无别也。而以自在神力等者。言如此心王心数无相常住而虽无二无别。以于法自在之德故。不动无相之境界。而为一切众生垂三密化用。现种种随类之形。说种种所宜闻之法。施重重无尽利益三世常恒而无时暂息。故华严经第二十四云。能以一身结跏趺坐。充满十方一切世界。而不回进（文）经云常于三世。不坏化身利益有情。无时暂息。
    又云。常住三世无有暂息平等智身（云云）故云令一切众生乃至名加持处也。上卷委悉明三密化用毕。
    三从次又下。明释叹加持住处中。自分为二。初明结归。二有随释。初结归。自可见。
    二从大谓下。明随释中。又分为三。初释广大义。二明金刚义。三释法界义。
    初中。大谓无边际者。竖彻三世无处不有。故云大。故大论第五十二云。如佛说。四大无处不有。故名大（云云）复次无与等义。无过上义也。故地论第三云。大者有二种。一者上。无与等故。二者无上。无能过故（云云）无边际故者。转释大之义。言过去际不可得。现在际不可得。未来际不可得。三世边际不可得故。此法界宫亦尔。彻三世际而离三世际。故云超越三时。广谓不可数量故者。横尽十方无所不至。故云广也。不可数量者。是又转释广义。此十方法界分量边域。非若算师若算师弟子之算数校量之分。故云不可数量也。
    二从金刚下。明释金刚义中。又分为三。初直明合譬。二约五字门明义。三约三部门明义。
    初中所言金刚者。世间最无上利宝坚固不坏。而具众多之德。以喻实相智也。地论第一说金刚藏名云。何故唯金刚藏说。一切烦恼难坏。此法能破。善根坚实犹如金刚。故不异名说。何故名金刚藏。藏即名坚其犹树藏。又如怀孕在藏。是故坚如金刚藏。是诸善根。一切余善根中其力最上如金刚。亦能生成人天道行。诸余善所不能坏。故名金刚藏文。故知金刚其体坚固。虽一切物不所坏而能破一切。亦能生成一切物。又大论一百云。如金刚等者。如天王所执金刚。无憎无爱。随所用处无不摧碎。诸佛一切智前心。此心中三昧。能断一切结使烦恼颠倒及习皆灭。故名为如金刚（云云）于金刚具足如是之德故喻实相自然智坚固常住而能摧破一切烦恼罪障。故云金刚喻实相智。实相并智义。如上释（云云）
    问曰。若然者涅槃经第九云。譬如金刚无能坏者。能破坏一切之物。唯除龟甲及白羊角。是大涅槃微妙经典亦复如是。悉能安置无量众生于菩提道。唯不能令一阐提辈立菩提因（云云）故知金刚非一切坚固。若然者实相自然智体对缘之时可有断害之义欤。如何答曰。金刚是世间浅近之战具。因缘所生之事法。于世间虽最上。未离生灭未来故。值彼龟羊之像所摧破勿论。虽然于所喻之实相自然智体者。自本离因缘所生之分非生灭去来之法。岂例同能喻世间金刚耶。喻者。依涅槃经有八种喻。如彼经第二十七云。佛言善男子喻有八种一顺喻。二逆喻。三现喻。四非喻。五先喻。六后喻。七前后喻。八遍喻（云云）若然者今以金刚喻实相智者。此八喻中何耶。答。何虽有其分。若从胜强将当第三现喻第八遍喻也。问曰。何故尔耶。答曰。彼经说相与今意同故。问曰。经云何说。今意亦尔也答曰。彼经说遍喻云。云何遍喻。如经中说。三十三天有婆利质多罗树。其根入地深五由延。高百由延。枝叶四布五十由延。叶熟则黄也。诸天见已心生欢喜。是叶不久。必当堕落。其叶即落复生欢喜。见枝不久必当变色。枝既变色复生欢喜。是色不久当生疱。见已复喜是不久必当生嘴。见已复喜。是嘴不久当开敷时香气周遍五十由延。光明远照八十由延。尔时诸天夏三月时在下受乐。善男子我诸弟子亦复如是。叶色黄者喻我弟子念欲出家。其叶落者喻我弟子剃除鬓发。其色变者喻我弟子白四羯磨受具足戒。初生疱者喻我弟子发阿耨菩提心。嘴喻于十住菩萨得见佛性。开敷者喻于菩萨得阿耨多罗三藐三菩提。香者喻于十方无量众生受持禁戒。光者喻于如来名号无阂周遍十方。夏三月者喻三三昧。三十三天受快乐者喻于诸佛于大涅槃得常乐我净。是名遍喻（云云）
    此中初从色黄喻至于三十三天喻即虽有十喻。佛意所指不出发心修行菩提涅槃四转也。所以者何。第一念欲出家。第二剃除鬓发。第三具足众戒。已上此三句。未发菩提心故是为第四发菩提心即加行位也。仍合第四发心为发菩提之一句。第五喻十住菩萨得见佛性。是即为第二修行句。第六喻菩萨得无上菩提。是即为第三菩提句。第七众生持戒。第八名称周遍。第九三三昧。已上此三句是证菩提之上胜用也。故犹摄第三菩提句也。第十得常乐我净者。是第四涅槃句也。故知此经意以婆利质多罗树枝叶香光始终。喻菩萨发心修行菩提涅槃始终。是名为遍喻也。今亦如是。以此金刚始终。喻实相自然如实大菩提心始终。所言始终者是即四转也（云云）
    问曰。以何得知。以金刚始终喻四转始终。如何。答曰。如华严三十七云。譬如丈夫食少金刚。终竟不消。要从身过至金刚轮际然后乃住。所以者何。以彼金刚不可消故。如是佛子于如来所少殖善根。能坏一切有为烦恼。乃至究竟如来涅槃智慧然后乃住。所以者何。于如来所殖诸善根不可尽故（云云）此经意。正以眼金刚始终。喻发心修行菩提涅槃。所谓丈夫食少金刚者。喻菩萨初发菩提心。故云佛子于如来所少殖善根。此大菩提心体一得永不失故终竟不消。次要从身过者依六度万行之修行离分段之身质过变易之土中故。云能坏一切有为烦恼。是即第二修行句也。次至金刚轮际者喻第三证菩提句也。然后乃住者喻第四证涅槃句也。故云究竟如来涅槃智慧然后乃住（云云）涅槃智慧虽前后。是即第三第四句也（云云）故知以金刚始终喻四转始终（云云）
    问曰。若然者今疏文约五字门明义。以何得知以金刚喻四转始终。如何答曰。五字门是实智所证之五大。实智是能证之识大也。故今举六大为所喻之法体。文显易见。故别不释之。四转者是六大法界之三世常恒能化也。文隐义显。故作如此释有何不可耶。五字门与四转同一事。上卷悉释之。
    二从过一切下。约五字门明义中。过一切等者。金刚具众德言语道断。故云过一切言语心行也。此金刚虽从众生业因缘生而无从来。故云适无所依。不示诸法无初中后故云不尽不坏也。此金刚不染一切尘垢故云离诸过罪。此金刚无改变不住地中。而至金刚轮际乃住。其色又离坏灭之相。故云不可变易不可破毁也。过一切语言心行喻字门。适无所依不示诸法无初中后者喻字门。不尽不坏者喻字门。离诸过罪者喻字门。不可变易不可破毁者喻字门也。故知今喻与涅槃经遍喻。义同一也。故上云当第八遍喻。是即玄显示宗体。窃开通密印（更问）
    三从如世间下。约三部门明义中。如世间者指器情两世间。于此两世间中最无上宝故云有三事最胜。此金刚坚固不坏喻佛部常住不坏之体。故云不可坏故。此金刚清净微妙宝中之上喻莲华部自性清净之德。故云宝中之上。此金刚能摧破一切之物。喻金刚部智断二德。故云战具中胜故也。问曰。若然者今此三部喻云何与涅槃经现喻意同一耶。答曰。彼经说现喻云。云何现喻。如经中说。众生心性犹若猕猴。猕猴之性舍一取一。众生心亦复如是。取着色声香味触法无暂住时。是名现喻（云云）是即以现前之相而喻现相故云现喻。今亦复如是。金刚不坏之相。宝中之上之相。战具中胜之相。皆是现前之相也。以此现前之相喻三部圣众之现相。故云现喻也。
    问曰。约五字三部门而作喻。有何意耶。答曰。上句六大是体也。三部是用也。故是即为显下所言曼荼罗体相也（云云）问曰。若然者何故不喻四曼耶。答。四曼是三部圣众之相故。举三部自然显故别不喻也。
    问。此与释论三种金刚三昧中喻意大同（云云）然者彼论如何说耶。答。披揽彼论之处两所得其文。所谓论第一百云。如金刚等者。如天王所执金刚无憎无爱。随所用处无不摧碎。诸佛一切智前心此心中三昧能断一切结使烦恼颠倒及习皆灭。故名为金刚（云云）此文义玄□。虽然三种金刚三昧未知其名字。但一切智前心（云云）既云前心。故知中后三心可有之。然指此一切智初中后三心云三种金刚三昧欤（云云）但此义虽然不□文。同论四十七释百八三昧文内云。金刚三昧者能破一切诸法入无余涅槃（百八三昧中当第十地）又云。金刚轮者。此三昧能破一切诸法无遮无碍。譬如金刚轮转时无所不破（百八中当第二十三也）又云。如金刚三昧者。能破一切烦恼结使无有遗余。譬如释提桓因手执金刚破阿修罗（云云百八中当第四十八也）此文三种义相□。然者以此义为好（云云）以如是等义故云如世间乃至意大同也（云云）又云。问曰。三种三昧。何以皆言金刚。答曰。初言金刚。中言金刚轮。后言如金刚。名字分别佛说其义亦异。论者释其因缘亦异。不应致疑（云云）

妙印钞卷第五
元德三年（辛未）二月十五日　一交了
妙印钞卷第六

              沙门阿寂记
          
　　　　　　
　　　　　　
　　　　　　

释入真言门住心品第一之余

    三从法界下。明加持住处中。法界者广大金刚智体者。所言法界者指六大法界。是即此智体故云广大金刚智体也。此智体等者。转释上义。所谓如来实相智身者指自受用智身。以加持故者。理智不二故云尔也。真实功德等者。是即非始得修生之功德。本来成就之万德。故云真实功德处。妙住之境者指受用身。心王者指本地法身。此宫是古佛成菩提处等者。所言此宫者指上受用智身。是即虽非宫殿。且指智身云宫殿。此本地法身依宅此智身故也。古佛者。非对新佛而名古佛。是即指本地法身名古佛。此本地薄伽梵。必于彼自受用身之智宫成正觉故云成菩提处也。所谓摩醯首罗天宫等者转释上文。摩醯首罗天宫者。摩醯首罗有三种。一伊舍那摩醯罗。是即欲界顶第六天魔王也。随分有自在义故。二商羯罗（此云骨璅）摩醯首罗是即初禅主大梵天王也。三毗遮奢摩醯首罗（此云曲诳）是色界顶主也。此今摩醯首罗天宫者。指毗遮奢摩醯首罗天宫也。若依入大乘论。摩醯首罗有二种。一伊舍那天摩醯首罗。二毗遮舍摩醯首罗前是第六天魔也。后是第四禅天魔也（云云）
    问。何故必今心王所住处名摩醯首罗宫耶答。彼阿伽尼吒天宫是色法究竟。故居彼色法究竟故。色心不二平等。色心平等故理智圆满于法界得最自在。故金刚顶经疏云。佛在阿伽尼吒天成道说法者。阿迦尼吒。翻云色究竟。如此宗意者。一切色法究竟尽处。即是心王境界。是名阿伽尼吒天（云云）复次彼摩醯首罗于三界得为最自在之王。智慧圆满更无与等。故华严经第八云。摩醯首罗智自在。大海龙王降雨时。悉能分别数其滴。于一念皆明了（云云）又同经第三十四云。譬如大云雨无有能数者。唯摩醯首罗悉能分别知（云云）今心王如来亦复如是。于法界得为最大自在之大王。智慧圆满成无上正觉。彼才于三界虽计我独为王。未免生灭无常故。小自在非大自在。小我非大我。小智非大智。如来心王即不如此。于尽空法界得最自在圆满广大智慧故。法界常住离生灭去来。大我独圆满。更无与等者也。然即事而真故不改彼小我之体。现三目六臂之身。示为法界之大我。是即爱染明王也（更问）故义释云。佛在法界宫者。心王自在过一切处。名摩醯首罗天王宫（云云）以此等义故。心王所住处名为摩醯首罗天王宫也（云云）第四禅五种那含住处名净居天者。于第四禅有八天。无云福生广果之三天凡圣同居。从无烦天至色究竟五天纯圣者所居也。所谓五种那含者下中上住生也。此五种那含住所故。云五净居天也。以往有十住菩萨住处者。小乘五种那含外以菩萨修三三昧观解之分名净居天云事也。问。若然者。论何卷文耶答。披论未得如今之全文。但论第四十释法眼引经云。佛告舍利弗。菩萨摩诃萨以法眼知是人随信行。是人随法行。是人无相行。是人行空解脱门。是人行无相解脱门。是人行无作解脱门得五根。得五根故得无间三昧。无间三昧故得解脱智。解脱智故断三结。有众见疑斋戒。是人名为须陀洹。是人得思惟道。薄媛恚痴当得斯陀含。增进思惟道断淫恚得阿那含。增进思惟道断色无色染无明慢掉得阿罗汉。是人行空无相无作解脱门得五根。得五根故得无间三昧。得无间三昧故得解脱智。得解脱智故知所有集法皆是灭法。作辟支佛。是为菩萨法眼净（云云已上经文）释论云。菩萨摩诃萨初发心时。以肉眼见世间众生受诸苦患。心生慈悲。学诸禅定修得五通。以天眼遍见六道中众生受种种身心苦。益加怜愍故。求慧眼以救济之。得是慧眼已。见众生心相种种不同。云何令众生得是实法。故求法眼。引导众生令入法界故名法眼。所谓是人随信行。是人随法行。初入无漏道钝根者名随信行。是人初依信力故得。名为随信行。利根者名随法行。是人分别诸法故得道。是名随法行。是二人十五心中亦名为无相行。过是已往或名须陀洹。或名斯陀含。或名阿那含。十五心中疾速。无人能取其相者。故名无相。有人无始世界来。性常质直好乐实事者。有人好行舍离者。有人世世常好善寂者。好实者用空解脱门得道。以诸实中空为第一故。好行舍者行无作解脱门得道。好善寂者行无相解脱门得道（云云）此论意上引本经文。然本经文初菩萨得法眼故说知二乘修因得果始终本末。次亦说二复次义。所谓一复次义说知菩萨从初发意已来化他门始终本末。次复次义说知菩萨自证修行始终本末。然论释知二乘修因得果始终本末毕。为释显菩萨发心修行云过是已往或名须陀洹等也。此菩萨且付初二三果名。是即非实二三果故。此菩萨住处非实净居天。故云过是已往等也（云云）是即以观解相似之分一往施设也。十住菩萨大菩提心开发观解自在。华严经第十说初住云。一切中知一。一中知一切。于一毛孔中普见十方刹。彼刹妙庄严。诸佛菩萨会。一一如来所。无量众围绕（云云）又第九说第七住云。知一即多多即一（云云）如是一多自在观智圆满。故此菩萨住所曰大自在天王宫（云云）今此宗明义等者。言如三界主大自在天王所居故云自在天王宫。周遍法界主大日如来大自在天王所居受用法身智体名曰自在天王宫也。复次如大论。观智自在十住菩萨所居名曰大自在天王宫。今所言摩醯首罗天宫。心王如来所居故云自在天王宫也（云云）然此自在天王宫无定处。周遍法界之智体故云随如来有应乃至在三界之表也。
    问。今经教主者四种法身中何耶。答。虽异义任师传之旨。本地法身也。问曰。若然者本地法身者。无相凝然而离迷悟之境。寂灭平等而出言心之分。岂应有对机说法之义耶。故释云然此自证三菩提。出过一切心地。现觉诸法本初不生。是处言语尽竟心行亦寂。乃至若我但住如是境界。则诸有情不能以是蒙益。是故住于自在神力加持三昧。普为一切众生示种种诸趣所喜见身。以此案彼。住自证之三菩提时。无菩提而可欣无众生而可救。平等平等无更一物。言语不及心行亦寂。是故说不能说法利益毕。若我但住如是境界等者。明住自证时不能化度利生。故发大悲心趣利益门之事也。次是故住于自在神力等者。明正以加持身施三密化用也。故知住本地法身之自证时。不可有对机说法之义。然者如何。答。不存知今经之说相秘密之宗旨故致如此疑难。先能能可存知此经之说相也。所谓于今经有三本。一恒说大日经。二十万颂之大日经。三三千颂之经也。初恒说大日经者。普门法界之说。三世常恒之谈。是即自受法乐故与自眷属俱各说三密之法乐也。是故今一大圆教意三乘五乘教法。乃至围陀梵志之经书。蝼蚁蚊虻之言语。皆悉不舍一言。名为大日经。以此意大师判四种法身之说也。然此四种法身互具暂时不相离故。三种身即自性身。自性身即三种身也。是自性天然四重法界故。四种皆共云法身。故离修因证得之分越生灭无常之域。然众生机缘品品而于一大圆教生种种解也。所谓上根上智之人直感本地法身之说。三贤十地之人感受用身之说。三乘五乘之族感变化身之说。六道含识之类感等流身之说也。以如此义故释四种法身之说。虽然正言今经教主四种法身中何说之时本地法身也可答申也（此处有别纸）此上犹然此自证三菩提等解释。难消者哉。此文意见正住自证时者不能说法利生故。住自在神力加持三昧说三密之法教。何寄事于自受法乐假名于一大圆教之条。甚以不得心事也。彼时何定说时说所分能化所化。只是指法然常恒阿字不生之妙体。且云尔计也。正以本地法身为今经主证据出在何处。然者如何。答曰。道理大旨如先。但至地论文者。就他受用以下说法利益如此说也。但夫不违本地身说法之义欤。所以然者。自受法乐故。虽各说三密。皆住欢喜悦乐。是非得益乎。故不可违论文。次然此自证三菩提等会通大概如先。此难又非珍义其故总为显自证之体云出过一切心地心行亦寂等。是即唯大智门之方也。虽然大悲门故即说之。所以然者。大智大悲无时暂离。譬如两轮犹如两翼。故出过一切心地等者大智门之方也。是故云现觉诸法本初不生乃至况余生死中人。说法之方大悲门也。故云尔时世尊往昔大悲愿故。乃至示种种诸趣所喜见身。是以下品金刚手领解当品说相云。希有世尊说此诸佛自证三菩提。不思议法界超越心地（云云）同疏承此文云。即金刚手承佛神力领解上文。由具大方便故乃能说此诸佛自证三菩提（云云）同疏十六云。释等至三昧毕。佛入此三昧者。佛住毕竟无相寂灭之法。以大悲故住于三昧。令一切大会及无量众得见此大悲胎藏曼荼罗庄严大会微妙之法。即是于无相中而现有相。虽复有相。而从因缘生即不生。义同于性净之法（云云）秘密曼荼罗品疏云。今者所愿满足。由大悲故奋迅示现而度众生（云云）是即本地法身大智大悲二德也。然则悲智共本有常住。不动本有常住悲智。于周遍法界施普现色身妙体者也。是三乘五乘之根机者当分当分领之为我家教主。或谓常住身。或谓无常身。虽云常住犹不知曼荼之常住故。常无常共不当。然今宗意非啻本地法身谓常住。普现色身之体亦同常住也。所谓心王心数四重法界本有曼荼罗故也。故云然此应化非从毗卢遮那佛身或语或意生于一切时处起灭边际俱不可得也。如此得心者。说不说共本地身之能也。故取本有大智门之边不可难本有大悲门之方也。次至无文证云难者。更不可求余处之文证。当所经疏之文也。所谓经举教主成就言薄伽梵（云云）疏承之牒云。薄伽梵梵即毗卢遮那本地法身（云云）既指一时住之薄伽梵云本地法身。是岂非今经教主乎。若云不然者。此外何处说教主之体。又显密一切诸经中一时佛住之佛为其经之教主不乎。若云非教主者此义不可。然若言教主者。今经教主亦可准知之。既指一时住之佛云本地法身。故知无异论今经教主本地法身也。疏十四云。但以一阿字门具一切义于无不周圆故。名为说。非同说法之说（云云）此正明法身说法之说也（深旨在口传更问）
　　六从一切下。明妙眷属中。自分为二。初明牒经。二明随释。初牒经。自可见。
　　二从次明下。明随释中。亦分为二。初结前生后。二明释金刚。
    初中。次明妙眷属者。此集会无德不满无智不成。与心王同等遍而无所不至。与心王同等悟无法不觉。故云妙眷属。故妙乐释云。分别王数是教相者。心既是妙王数亦妙。妙而分别。故属教相（云云）如来者指上本地法身。此宫者指上受用身。是即能住之人。所住宫也。然上来虽说能住之体所住之宫。未知此宫中有眷属不。故云为独处耶有眷属耶。已上结前句也。此中乃有无边眷属等者。此中者指上受用智身。所谓中者非对边际谓中。是无中之中也。乃有无边眷属者。本有常住眷属。遍满法界如胡麻故云乃有无边眷属常所集会。如此眷属相互心王心数涉入无碍无有动转离散之义。故云尔也。所谓执金刚等者。所言等者。非啻执金刚眷属。复有佛部莲华部无量眷属。故云尔也。已上生后句也。
    二从梵云伐折下。明释金刚义中。自分为五。一举梵汉二音。二明辨新旧不同。三明引应佛为例。四明今宗密意。五明释所由。

初文自可见

    二从故旧下。明辨新旧不同中。执金刚者。金刚名义如先释。执者唯局手取不通心持故浅也。持者。如十地论第四说持成就云。论曰。持成就者有十种陀罗尼。一义陀罗尼。如经得众义陀罗尼故。二闻法陀罗尼。如经得众法陀罗尼故。三智陀罗尼。如经起智陀罗尼故。四放光陀罗尼。如经光明陀罗尼故。五降伏陀罗尼。如经善意陀罗尼故。六供养如来布施授取贫穷众生陀罗尼。如经得众财陀罗尼故。七于大乘中狭劣众生示教利益陀罗尼。如经威德陀罗尼故。八不断辩才陀罗尼。如经得无障碍门陀罗尼故。九无尽乐说陀罗尼。如经得无量陀罗尼故。十种种义乐说陀罗尼。如经得种种义陀罗尼故（云云）此中于三业有持义故。持金刚者兼手心持故深也。仍为显持金刚胜故。云兼得浅深二释于义为胜也。虽然随文便依言便。或云执金刚或云持金刚无咎故。云随文便互为其辞也（云云）
    三从若世下。明引应佛为例中。若世谛常途者。指今日忍界应同化仪也。所表者所示现也。生身佛者。王宫诞生伽耶始成故云尔也。常有五百执金刚神者。手持独古三古等诸器杖。故云执金刚也。大论七十三云。须菩提阿毗跋致菩萨。执金刚神王常随逐作是愿。是菩萨当得阿耨多罗三藐三菩提。我常随逐。乃至五百执金刚神常随守护。以是故若天若魔若梵若余世间者。不能破坏（云云）又云。问曰。若为金刚神王所守护者。菩萨自无有力。答曰。菩萨亦自有力。复以菩萨功德故。能使金刚神所守护故。虽未得法身。而功德增益。又使天神见金刚神待卫故益加敬畏（云云）依此等文故。云常有五百执金刚神翊从待卫也。
    四从然此宗下。明今宗密意中。是如来金刚智印者。是即明如来无量无边差别智印故。云其数无量。所持智印无量故随又能持之人无边。故云能持此者亦复无边也。
    五从所以然下。明释所由中。心王所住之处者。如上释。必有尘沙心数以为眷属者。此心王所住之智所成自本有刹尘之眷属不变常住也。今者心王成自然觉者。本地法身一念住智所成时。尘数心数同入此宫显差别智印。依之百光遍照王中央字无点时等二十五字无点也。之时字也。字时等也。之时等也。能能可思之（更问）如是智印者指上无边智印。唯佛与佛乃能持之者。心王住周遍法界大智印。心数亦住周遍法界大智印。故心王心数其觉平等而无有胜劣。虽然为显如来无边之万德故。成无数差别智印者也。故指心王心数云唯佛与佛也。约菩提义有无量无边金刚印者。所言菩提者智也觉也。谓觉知六大法界之智体也。金刚印三昧耶身也。约佛陀义即有无量无边持金刚者者。所言佛陀者现觉六大法界如实知诸法实相故云佛陀也。如大般若三百六十五云。尔时具寿善现白佛言。世尊如来常说佛陀。佛陀以何义故名为佛陀。佛言。善现。随觉实义故名佛陀。复次善现现觉实法故名佛陀。复次善现通达实义故名佛陀。复次善现。于一切法如实现觉故名佛陀。复次善现。于一切法自相共相有相无相。自然开觉故名佛陀。复次善现。于三世法及无为法一切种相。无障智转故名佛陀。复次善现。如实开觉一切有情。令离颠倒恶业众苦故名佛陀。复次善现。能如实觉一切法相。所谓无相。故名佛陀（云云）次以如此等义故名佛陀也。是即色心不二妙体。所谓尊形也。持金刚者。非啻金刚部之圣众。又佛莲圣众同名持金刚者也。如此三部圣众周遍法界。其数无量。故云即有无量无边也。由此众德悉皆一相一味等者。言如此无量圣众万德等同无有差别。故云悉皆一相一味到于实际也。既无一法阙减。是即集会义。故云若少分未等一法未满。即不名一切集会也。然以自在神力等者。如此无量无边圣众者依心王如来自在加持故成执金刚身充满法界。故云然以自在神力乃至显发如来威猛大势也。此心王毗卢遮那者指无相法身。现加持尊特身者相好庄严之身。即本地法身之加持身也。非出无相法身。而现加持尊特之身。不动无相法身之位而现加持尊特之身。故华严经第二十四云。能以一身结跏趺坐。充满十方世界而不回进（云云）又云。无动如须弥。不乱如大海（云云）又大论第二十五云。佛于一切智处中智满故无乱。如瓶水。充满则无声无动（云云）故知不动本地难思之境界而亦普现色身于三世者也。努努不可作各别之想。无量法门眷属等者。上所言心数诸尊也。显发如来威猛大势者。譬如国王出御之时。百官万乘围绕渴仰显国王威势。如来心王亦复如是。故云尔也。譬如帝释手执金刚者。大论第二十一云。如人以金刚为牢固。帝释手执。如人杸杖不以为坚固（云云）各从一门者。尘数圣众皆持如来之一德。各破坏一切众生烦恼之怨仇。故云尔也。所言大空之战具者。指六大法界云大空之战具。故经云降伏四魔解脱六趣（云云）能坏众生无相之烦恼者。或本云无明之烦恼。但无相之烦恼者诸显教住无相之极理。还翳本心迷曼荼罗具体故。指彼无相云烦恼。故禅要云。汝初学人多惧起心动念。罢息进求而专守无念以为究竟者。即觅增长不可得也（云云）上来既明通序五成就毕。
    第二从如来信解下。明别序中。自分为六。一明楼阁所座。二明同闻众。三明群机嘉会时法。四明感动大众。五明转释庄严藏。六明广前相（矣）
    初中。又分为二。初明牒经。二明随释。初牒经。自可见（云云）
    二从大众已下。明随释中。分为二。一明楼阁。二明师子座。
    初中。又分为七。初明结前生后。二明信解两言。三明游戏二字。四明楼阁体。五明高无中边。六明楼阁庄严。七明三密化用。
    初结前生后。自可见。
    二从信解下。明释信解两言中。始从真正发心等者。夫于发心有二种。所谓于地前凡夫地。发如实菩提。名为发心。亦诸法明道位名为发心。故大论四十五云。初发意菩萨者。有人言。初发意者得无生法忍。随阿耨多罗三藐三菩提相发心。是名初发意。名真发心。了了知诸法实相。及知心相故破诸烦恼。不颠倒故。此心名为初发心（云云私云已上指初地发心）有人言。诸凡夫人。虽住诸结使。闻佛功德发大悲心怜愍众生。我当作佛。此心虽在烦恼中。心尊贵故天人所敬。如转轮圣王太子。初受胎时胜于诸子。诸天鬼神皆共尊贵。菩萨亦如是。虽在结使中胜诸天神通圣人（私云已上凡夫地发心）今所言发心者。正指诸法明道位。傍指地前。所以然者既云真正。又至结云通名信解故知初地发心也。乃至者指二地已去十地已前也。成佛者指第十一地佛果。于是中间从初地至十一地。皆悉名信解地。故云乃至成佛于是中间通名信解地也。以如此等义故云正指法明道位。又于地前凡夫地最初发心之时。如实知见自心。名为信解也。故奥卷云。有大信解者。谓明见此理心无疑虑。如鉴井已渐至泥。虽未见水。必知在近。故名信解也（云云）故知信解之言通地前也。从知识经卷闻如实大菩提心即生智此智名为信。故云大论七十二云。复次是般若波罗蜜中佛能知。众生闻所说而信者。此中不名为信。智慧知己名为信（云云）然而此信必依听法。听法亦依有信心故涅槃经第二十六云。善男子。信心者因于听法。听法者因于信心（云云）所言解者依信心故生微细大智。所谓诸法明道大智圆明也。故大论七十二云。此中说微妙寂灭智者。能知智者。必有信先信后知（云云）故知于十地中一一地。皆有信解。所谓于地地中有入住出。此入心者信也。住出心者智也。故大论第一云佛法大海信为能入。又云若有信者得欢喜。初地名欢喜可思之。复次为初地地前之信智者信也。入住心智也。出心者为二地信也。如是次第相续升进故云于是中间通名信解也（云云）
    三从梵云下。释游戏二字中。梵云微吃里抳多者。校牒应云游戏者梵云（云云）然今疏常习如此释给也。故学者值如此文之时得释意可校牒也。言游戏之梵语者微吃里抳多也。于此梵语有踊跃义游戏义神变义。为显有如是多含义而出梵语也（云云）所谓踊跃者心动喜名踊身动喜为跃。所言游戏者。大论第九十四云。问曰。菩萨神通力有所作。何以名游戏。答曰。戏名如幻师种种现变。菩萨神通种种现化。名之为戏（云云）从初发心以来者。指最初凡夫地发心。从此发心已来。以三密方便勤修无量愿行。故云深种善根起种种愿行。如此种种愿行虽多。不出自证化他。故云庄严佛土成就众生。如此自证化他愿行。次第倍增无暂息。故云恒殊胜进不休息故也。即是超升腾跃义者。非啻自超升。又令一切众生超越九种住心升腾秘密庄严。故云尔也。自余文可见（云云）
    四从如是下。明楼阁体中。自分为五。初明结前生后。二明如来本住三昧。三明得智宝所成楼观。四明于一切最第一。五明结归。
    初中。如是游戏即是菩萨自在神通者。结前生后句也（云云）
    二从言毗卢下。明如来本住三昧中。本行菩萨道者。有浅深两种义。可思之。一体速疾力三昧者。夫诸佛说法之仪式必从三昧起说之。为说法华经佛入无量义处。为说华严佛入海印三昧。今亦复如是。为说此经如来入一体速疾力三昧也。此一体速疾力三昧者。所谓六大法界无碍三昧也。指六大法界云一体速疾力事者。三种世间性相皆悉六大一实故云一体。生如此大智非次第梯登。一念之顷此智能遍满法界。故云速疾力也。复次此六大法界大菩提心者。不着一异相不动不退。故大论九十五云。不动者分别诸法时。不着一异相（云云）又十地论第四云。一体不动者。入大乘众数。入大乘众数者名不破坏义。此有九种。一智不坏。二说不坏。三解脱不坏。四佛国清净不坏。五入大乘不坏。六神通不坏。七能解释不坏。八坐道场不坏。九正觉不坏（云云）此文意指大菩提心体云一体不动。今指六大法界云一体义亦如是（云云）供养无量善知识者。于供养有事理内外供养。至下可释之。以如此等事理内外供养。遍于一念之顷。供养普门法界自他四种法身之境。故云供养无量乃至自利利他法皆具足也（云云）
    三从能得下。明得智宝所成楼观中。能得如是如来智宝之所集成者。指自受用智体。所言得者非始得。是即本有之得也。秘密者。如先释之。庄严者万德圆满故。法界楼观者。于三种世间观解明朗。故云尔（云云）
    四从于一下。明于一切最为第一中。于一切实报所生最为第一者。人中天上乃至极乐世界宫殿等。皆是实报所生也。所以然者修因感果之分故。如此实报所生之中。今此秘密楼阁最为第一故也。犹如真陀摩尼为诸宝之王者。此如意宝珠无德不具。故以喻彼大功德聚也。如意宝珠功德。在后可释（云云）
    五从故曰下明结归。文自可见（矣）
    五从其高下。明高无中边义中。其高无穷者。竖无限量故。广亦无际者。横无边际故。横竖之量不可思议。故中分亦无。故云以边不可得故亦复无中。此是者指此广大楼阁。遍一切处身之所住处者。指无相法身。能住身既周遍法界。所住楼阁岂狭少。故云当知如是楼观亦遍一切处也（云云）
    六从次明楼下。明楼观庄严中。犹如有人以种种杂色金刚者。五色交色成无尽杂色。故以此杂色金刚亦庄严金刚宝王故。能严所严同虽金刚。而成无尽差别。杂色种种错色不可思议也。故云然其体性无有差别。今亦如是者合譬也。所庄严楼阁宝王者自受用智身。是即本有常住之智体。能庄严种种功德宝王者。是亦如来万德。即本有常住曼荼罗之圣众也。其体性平等同一而无有差别。同共备六大四曼三密体相用。平等平等而遍法界。以相似之被杂色严饰纯一金刚。故以为喻也。所以者何。无有令金刚出如是金刚性故。又无有如来种种功德宝王出如是楼阁宝王性。故云何以故更无有法出如是宝性故。但此文者影略互显之意也。应云更无有法出如是法性故。此即指心王心数法体尔云也。又应云更无有宝出如是宝性故。是即指能严所严楼阁尔云也。何以如此得心者。如大论三十七云。菩萨摩诃萨行般若波罗蜜时。不见有法出法性者。如是习。是名与般若波罗蜜相应（已上经文）释曰。无明等诸烦恼。入一切法中故失诸法自性。自性失故皆邪曲不正。圣人除却无明等。诸法实性还得明显。譬如阴云覆虚空清净性。除阴云则虚空清净性现。若有法无明不入者。是则出于法性。但是事不然。无有法出无明者。是故菩萨不见是法出法性者。譬如众流皆归于海。如粟散小王皆属转轮圣王。如众小明皆属于日（云云）今文亦复如是故。影略互显法与法性。宝与宝性可得心合也（云云）
    七从然此下。明三密化用中。然此第一寂灭之相者。指上楼阁宝王之法性也。次如来加持神力者。心王如来以自在神力加持三昧令一切众生见闻触知三密化用也。故云令应度者乃至而入法界也。如善财童子入弥勒宫殿等者。华严经入法界品中。善财童子。始从值文殊师利。终至弥勒。总有五十二智识。然而于一知识所有一两辈知识。故云一百一十诸善知识也。所谓华严经四十六云。尔时文殊师利菩萨建立彼诸比丘菩提心已。与其眷属渐游南方。至喜见城东。住庄严幢婆罗林中大塔庙处。过去诸佛所游止处（乃至）文殊师利即于此处说普照一切法界修多罗。有百万亿修多罗以为眷属（乃至）复有五百童子。其名曰善财童子（乃至）以何因缘名曰善财。此童子者初更临时。于其宅内有七宝藏。其藏普出七宝（乃至）五百宝器自然行列。又雨众宝满诸库藏。以此故婆罗门中善明相师字曰善财。此童子者。已普供养过去诸佛。深种善根。常乐清净近善知识。身口意净修菩萨道。求一切智修诸佛法。心净如空具菩萨行也。尔时善财童子。从文殊师利。闻佛如是诸妙德。专求菩提随从文殊师利。以偈颂曰。
    具足菩提愿。积集功德藏。饶益一切众大师愿度我（私云以二十四偈请之）尔时文殊师如象王回观善财童子。作如是言。善哉善哉。善男子。乃能发阿耨菩提心。求善知识。亲近善知识。问菩萨行求菩萨道。善男子。是为菩萨第一之藏（乃至）尔时文殊师利为善财童子。以偈颂曰。
    善哉功德藏能来诸我所发广大悲心专求无上道（私云以十个偈颂劝诱之）已下出诸知识名字。要揽之人披经见之。第二名功德云比丘。得普门光明观察正念诸佛三昧。第三名海云比丘住观察大海三昧。第四名善住比丘。住菩萨无碍法门。第五名弥加良医。得菩萨所言不虚法门。第六名解脱长者。得如来无庄严法门。第七名海幢比丘。住清净光明三昧法明。第八名休舍优婆夷。得优忧安稳幢法门。第九名毗目多罗仙人。得无坏幢智慧法门。第十名苦行婆罗门。得无尽法门明净法王。第十一名弥多罗尼女。住般若波罗蜜普庄严法门。第十二名善现比丘。住随顺菩萨灯明法门。第十三名释天主童子。住巧术智慧法门。第十四名自在优婆夷。住无尽功德庄严法门。第十五名甘露长者。住如意功德宝藏法门。第十六名法宝周罗长者。住满足大愿法门。第十七名普眼长者。住念一切众生欢喜普门法门。第十八名满足王。住幻化法门。第十九名大光王。住大慈幢行三昧。第二十名不动优婆夷。住无坏法门。第二十一名随顺一切众生。住主一切处行法门。第二十二名青莲华香长者。住善知一切诸香法门。第二十三名自在海师。住大悲幢深行法门。第二十四名无上胜长者。住主一切趣菩萨净行庄严法门。第二十五名师子奋迅比丘尼。住菩萨一切智底法门。第二十六名婆须密多女人。住离欲实际清净法门。第二十七名安住长者。住不灭度际菩萨法门。第二十八名观离世间。住大悲光明法门。第二十九名正趣菩萨。住菩萨普门速行法门。第三十名火天。得菩萨云细法门。第三十一名安住地神。住不可坏藏法门。第三十二名婆婆陀夜天。住光明普照诸坏散众生愚痴法门。第三十三名甚离垢光明夜天。住寂灭示精进法门。第三十四名喜目观察众生夜天。住次第观见一切佛刹法门。第三十五名妙德救护众生夜天。住教化众生菩萨法门。第三十六名寂静音夜天。住无量欢喜庄严法门。第三十七名妙德守护夜天。住甚深妙德自在音声法门。第三十八名开敷树花夜天。住无量欢喜知足光明法门。第三十九名愿勇光明守护众生夜天。住随应化觉悟众生长养善根法门。第四十名妙德圆满天。住无量境界自在法门。第四十一名瞿夷女。住分别观察一切菩萨三昧海法门。第四十二名摩夜夫人。住大愿智幻法门。第四十三名天王光女天。住无碍念清净庄严法门。第四十四名遍支所。住法门不说。第四十五名善知众艺童子。住善知众艺法门。第四十六名贤胜优婆夷。住无依处道场法门。第四十七名坚固解脱长者。住无念着清净庄严。第四十八名妙月长者。住净智光明法门。第四十九名无眼军长者。住无尽相法门。第五十名最寂静婆罗门。住诚愿语法门。第五十一名德生童子有德童子。住幻住法门（乃至）我等二人但能知此幻住解脱（乃至）于此南方有一国土名曰海涧。彼有园林。名大庄严藏。于彼林中有大楼观阁名严净藏（乃至）有菩萨摩诃萨。名曰弥勒。汝诣彼问云。第五十二弥勒菩萨也。经第五十云。尔时善财敬礼彼严净藏高大楼观。作如是念。此是诸佛菩萨诸善知识。是诸佛塔。是如来像。诸佛菩萨法宝住处。是声闻缘觉。亦是其塔。此是众圣。亦是父母。亦是福田。此是一切法界境界。作是念已。又复等观犹如虚空。等观如法界。无有障碍等观如实际。至一切处。等观如如来际。诸虚妄无所染着。等观如影如梦。如电如响。悉从缘起。非有非无。深心信解。随诸业因而受果报。如是信心成等正觉（云云已上赞楼观功德）又云。深达缘起入诸法界。见有为法犹如镜像。离有无见不生不灭。灭邪惑（乃至）悉知一切从因缘生。如因印故而生印像。如镜中像。如电如梦。如响如幻。各随因。有一切诸法亦复如是。随业受报以善方便润泽诸法尔时善财记未起间。知法如是。得不思议善神柔软身心。稽首礼毕。敬绕十匝。合掌谛观。复作是念。此是解空无相愿者之所住处。离虚妄者之所住处（乃至）以一劫为一切劫。以一切劫为一劫者。以一切刹为一刹。以一刹为一切刹。而亦不坏诸刹相者。以一法为一切法。以一切法为一切。而亦不坏诸法相者。以一众生为一切众生。以一切众生为一众生。而解众生差别者。以一佛为一切佛。以一切佛为一佛。而亦解诸佛无有二者。以三世为一念。以一念为三世者。于一念中诣一切刹者。普照饶益一切众生得一切入者（乃至）自身容受一切世界而不坏法性者。尽未来劫修诸愿行而不取劫长短相者。不离一毛端处而现一切世界。普为众生说正法者。如此楼观住一切功德者之所住所（已上赞能住之人功德并明见楼阁之得益）又云。尔时善财赞叹楼观诸菩萨已。合掌恭敬于门下立。欲见弥勒菩萨。尔时遥见弥勒菩萨。与大众围绕。尔时弥勒观察大众。指善财言。汝等见是童子问菩萨行具足一切功德者不。此童子者昔于频陀伽罗城受文殊师利教。求善智识展转迳由百一十诸善知识问菩萨行心无疲倦。次来我所。如是童子学大悲者甚为希有。成满大愿。能辨大事具大庄严。常以大慈救护众生。如是之人难得闻见亲近共住同行亦难（乃至）善财汝今得最大利。于无量劫难闻见者汝悉闻见知彼功德所谓得见文殊师利积无量德。远离一切崄难恶道安住正法（乃至）善财汝今获大善利。次第观见诸佛真子。随彼自说愿行所得。从闻已皆悉具得。如是行者于无量劫之所难辨（乃至）善财汝应大欢喜。不久当得大果报故。无量菩萨于无数劫修菩萨行。汝今一生皆悉具得。皆由直心精进力故。其欲得如是法者。当如善财之所修学。便得究竟诸菩萨行。满一切愿达一切法（云云）又云。弥勒菩萨告善财言。汝可往诣文殊师利问诸法门。智慧境界普贤所行。彼当为汝分别演说。尔时善财闻此说已悲泣流泪。文殊师利即时申臂遥授善财花宝璎珞。善财得已欢喜供散弥勒菩萨。弥勒菩萨即以右手摩善财顶。赞言。善财善财佛子。汝亦不久当知我等（云云）汝得善利。人身寿命遇诸佛。得见文殊师利大善知识。汝为法器。善神润泽诸佛护念。何以故菩提心者即为一切诸佛种子。能生一切诸佛法故。菩提心者即为良由。长养众生白净法故。菩提心者即为大地。能持一切诸世间故。菩提心者则为净水。洗濯一切烦恼垢故。菩提心者则为大风。一切世间无障碍故。菩提心者则为盛火。能烧一切邪见爱故。私云。始从种子喻至于无上塔喻。以一百一十四喻显菩提心之功德。已上说弥勒赞叹善财值一百一十善知识成就无量功德以父母所生肉身一生可成正觉。并广说菩提心功德也（云云）又云。尔时善财于宝镜中。见如来与其眷属诸大菩萨声闻缘觉净世界（乃至）尔时弥勒菩萨告善财言。善财童子。汝见楼观诸大菩萨不可思议自在力不。唯然已见。譬如有人梦中睹见山林河池大海须弥诸天宫殿四天下中一切像。见如是已欢喜无量。尔时善财亦复如是。譬如有人入于龙宫。七日半月一岁百岁。谓为须臾。善财童子亦复如是。入弥勒菩萨神力宝殿。于百千劫谓如须臾。尔时善财白言。大圣此何法门。答言。入三世智正思惟庄严藏法门。善男子一生菩萨得如是等不可说不可说法（云云）已上说善财于楼阁内所见不可思议功德（云云）又云。善男子汝令得诣文殊师利。问云何菩萨学菩萨行修菩萨道。具足成就普贤所行。彼当为汝分别演说。何以故。文殊师利满足无量亿那由他菩萨愿行。常为无量亿那由他诸佛之母。又为无量亿那由他诸菩萨师（乃至）文殊师利是汝善知识。能念汝得生如来家。是故汝应一心尊重恭敬往诣其所。何以故。汝先所见诸善知识修菩萨行满足大愿得清净门。皆由文殊师利威神力故（云云）又云。时善财童子迳百一十城到普门国一心专求文殊师利。尔时善财得见三千大千世界微尘等诸善知识（乃至）见普贤菩萨一一毛孔放一切世界微尘等光明。普照一切虚空法界（乃至）尔时善财见如是不可思议自在神力。尔时善财见如是等不可思议自在神力欢喜踊跃即得十不可坏智慧法门。所谓于念念中。能以一身遍一切刹。于一念中诣一切佛所。于念念中恭敬供养一切诸佛。于念念中得一切佛所闻持正法。得一切佛法轮智波罗蜜门。得不思议佛自在智波罗蜜门。得无尽菩萨智慧波罗蜜门。得般若波罗蜜观谛法门。得一切法界海大方便波罗蜜门。得知一切众生欲性智慧波罗蜜门。得普贤所行智慧波罗蜜门（云云）又云。尔时普贤菩萨即申右手摩善财顶。摩已善财复得一切世界微尘等诸三昧门。一一三昧门各有一切世界微尘数三昧以为眷属。一一三昧中见一切世界微尘等诸如来海（乃至）如此娑婆世界卢舍那佛所。普贤菩萨摩善财顶。令得具足一切世界微尘等三昧门诸妙功德。普贤菩萨在于十方一切世界诸如来所。摩善财顶。得功德亦复如是（云云）又云。尔时善财于普贤菩萨相好支节诸毛孔中。见不可说不可说世界海诸佛充满。一切如来以不可说不可说大菩萨众以为眷属。见彼一一如来刹海。所依不同形色各异（云云）又云。尔时善财童子迳由亲近一佛世界微尘等诸善知识所得功德。于见普贤菩萨所得功德。百分不及。一百千万分乃至算数譬喻所不能及。何以故。于念念中入不可说不可说佛世界海。得不可说不可说微尘数等诸功德藏（云云）又云。尔时善财童子能自究竟普贤所行诸大愿海。不久当与一切佛等。一身充满一切世界刹等身等。正觉等自在等。转法轮等。诸辩才智妙音声等。方便等无碍等。佛所住等大慈悲等。不思议法门自在等。已上说还依文殊教值普贤所得无量得益也。从彼经第四十六卷。至于经终。专说善财童子值善知识所得功德法门。也。就中入弥勒宫殿见此已得无量胜利故。彼楼观功德法门此中委悉说之。仍云如善财童子入弥勒宫殿因缘此中广明也（云云）
    二从菩萨下。明师子座中。为二。初明牒经。后明随释。
    初文。自可见。
    二从上说下。明随释中。自为五。一明结前同今。二明正释座。三明引证。四明此宗释义。五明依浅作释。
    初中。上说金刚法界宫等者。指上受用身。是则本地法身之所居也。次云大楼阁宝王者。是则指说法处。先云广大金刚智体。复云种种间饰故。上当属自证。下复约化他（更问）共同云如来身（更问）
    二明正释座中。今云狮子座当知亦尔者。今狮子座亦云如来也（更问）本行菩萨道时等者。浅深二义可思之。
    三明引证中。释论云譬如师子等者。以佛无量自在神力喻师子王故。彼所住之处皆名狮子座也。
    四明依今此宗明释中。勇健菩提心者指如实大菩提心。此菩提心者。一得永不失故无退崛之心。而摧破无明烦恼。故云无有怯弱。犹如师子等者。狮子从岩崛出欲取禽兽之时。前后左右不改其身自在无碍取之。涅槃经第二十五文可引之。今如来心王亦复如是。乘一体速疾力三昧而出普门法界窟。不动身心。一念施无边化用自在度物也。故云即是无空之义也。
    五明依浅释义中。言诸菩萨者指显密一切菩萨。深心敬法者。贵从佛所闻之法故。敬能说之佛以身续佛足。是礼之中最上也。故菩萨敬法故舍身为佛所座也（云云）

妙印钞卷第六
妙印钞卷第七

                  沙门阿寂纪
              
　　　　　　　　
　　　　　　　　
　　　　　　　　

释入真言门住心品第一之余（经第一疏第一）

    二从其金下。明同闻众中。自二。一明牒经。二明随释。初牒经。自可见。
    二从次明下。明随释中。亦分为四。一明窍定同闻众。二明问答决疑三明释十九执金刚。四明释四大菩萨。初文。自可见。
    二从问曰下。明问答决疑中。问意可见。答中制断刑赏者。制非断理刑罪赏功。故云尔也。自余文可见。
    三从虚空下。明释十九执金刚中。自分为二十。初明释虚空无垢。二明释虚空游步。三明释虚空生执。四明释被杂色衣。五明释善行步。六明释住平等。七明释哀愍众生。八明释那罗延力。九明释大那罗延力。十明释妙执金刚。十一明胜迅执金刚。十二明释无垢执。十三明释刃迅执。十四释如来甲。十五明释如来句生。十六明释住无戏论。十七明释如来十力。十八明释无垢眼。十九明释秘密主。二十明举上首结释（矣）
    初中。即是菩提心体者。直指本性清净净菩提心。所谓字本不生之妙体也。犹如虚空离一切执诤戏论清净无垢而无分别。今此菩提心亦尔也。故以为名也（云云）
    二从复次下。明释虚空游步中。自分为二。一正明释游步义。二明生起因缘。初中。游步是不住义等者。第一无垢大菩提心开发。故发大悲万行普游步法界。广度众生界无时暂息。故云不住。自利利他弥增故云胜进。三密化用绝常情之分。故云神变。以净菩提心者指第一无垢大菩提心。于一切都无所住者转释不住义。而常进修万行者转释胜进义。起大神通者转释神变义也。
    二从复次下。明生起因缘中。复次虚空无垢等者智证里书烂脱（云云）今有二会通。一为明生起因缘也（云云）二上智正觉世间一彻。从复次下约非情世间明沙罗树王之根牙生起因缘。故置复次之言也。若烂脱者复次之言无用也。
    三从第三下。明释虚空生执金刚中。如萌牙已生者明结前生后也。四大时节者明五大为增上缘此牙茎滋长。所谓大空生者指曼荼罗之生。所谓大菩提之生也。
    四从第四下。明释被杂色衣中。又二。一约沙罗树王明义。二约智正觉世间明义（上发行金刚之段准之可知）
    初中。如萌牙增长者结前生后句也。茎叶花实渐次滋繁者。果实既成就已。故云万德开敷也。
    二从复次下约智正觉明义中。以种种法界色者。诸色虽多不出五色。法界虽广不出五大。故以五大色采色虚空无垢大菩提心之体。成无量无边之色。所谓大悲曼荼罗是也。故云成大悲曼荼罗（云云）
    五从第五下。明释善行步中。自二。一举梵语成两义。二释善行步之义。
    初中。譬如已得果实等者。是结前生后句也。言前被杂色衣执金刚之时四转功德圆满毕竟。从此自证圆满位。复还成众生得度之种子。故云复还为种子也。
    二从善下。正释善行步中。即是诸佛威仪者。所谓大悲利物方便威仪也。善知时宜可度不可度等者。如大论第二十七云。以十力四无所畏十八不共法四无碍智。观应度者说法开化。譬如金翅鸟王。普观诸龙命应尽者。以翅搏海令水两辟。取而食之。佛亦如是。以佛眼观十方世界五道众生谁应得度。初现神通次为示其心趣。以此二事。除三障碍而为说法（云云）又花严第三十七云。佛子云何菩萨知见如来行（乃至）譬如金翅鸟王。飞行虚空安住虚空。以清净眼观察大海龙王宫殿。奋勇猛力。以左右翅搏开海水悉令两辟。知龙男女有命尽者。而撮取之。如来金翅鸟王如是。安住无碍虚空之中。以清净眼观察法界诸宫殿中一切众生。若有善根已成熟者。奋勇猛十力。止观两翅搏开生死大爱海水。随其所应出生死海。除灭一切妄想颠倒。安立如来无碍之行（云云）种种通塞者。或有众生虽贪欲增多而嗔痴烦恼少。或有众生虽嗔恚增多而贪痴烦恼少。或有众生虽愚痴增多而贪嗔烦恼少。或虽空病重而有病轻。或虽有病重而空病轻。如是等种种性欲如来明知见。平等使通塞而开发。普逗机根不失规矩。终悉令成佛道。故云种种通塞。乃至故以为名也（云云）
    六从第六下。明释住一切法平等执金刚中。自二。一正释住平等。二明结上来六句。
    初中。谓住一切佛平等性者。所谓六大法界体性也。因果者。四菩萨因也四佛果也。是即非因之因非果之果也（云云）如此因果于一众生而炳然也。如一众生者一切众生亦尔也。如众生非情世间智正觉世间亦尔也。如此因果无量无边不可胜计。自他者。法身自受用为自。他受用以下为他。复次本有为自。缘起为他。复次行者为自。众生为他。如此等相对皆可有无量无边之自他也。有为者指九界。无为者指佛界。如此等一切诸法平等一味。所谓字不生醍醐甘露一味也。故云究竟平等同一实际也。
    二从然上下。明结上来六句中。然上来五句者。第五第六合为一句故云尔也。所以然者。第一第二第三第四是如次因行证入四转。四字也。故如次东南西北四佛也。第五第六是中台众点具足也。然于中台有悲智二门故。第五明彼大悲门之德。第六明彼大智门之德。故云然上来五句也。然如此五句者是如来本来功德故。因非因之因。行不行之行。证不证之证。入不入之入也。故因无不满之疵。果无满足之德约竖则虽似有因行证入之次第浅深。约横则因果共同一实际。故云皆是如来真实功德无浅深之殊也。是则横即竖竖即横。横不可得竖亦不可得。故横竖不可思议也。虽法在一心。说必次第故作次第说也。故云为欲分别令易解故作次第说耳（云云）
    七从第七下。明释哀愍众生界中。此哀愍亦名救度等者。所言哀愍者哀伤悲愍苦海众生故。所言救度者。救济度脱苦海众生故。哀愍有内心救度有外仪。已住平等法性者。指第六住一切法平等三昧。成此等正觉故。于无余众生界发同体大悲。是即自证极满之上无方化用也。
    八从第八下。明那罗延力中。以发哀愍之心者结前也。若具大势者生后句也。经中校量等者。彼本经未检得。末后那罗延力最胜者。世间人中天上力士中最胜也。故云尔也。佛生身者指应化身释迦。如此世间最顶大力那罗延力喻金刚智力那罗延力也。故云故以喻法界身那罗延力也。
    九从第九下。明释大那罗延力中。谓持秘密神通力者。彼大那罗延力三业速疾难可了知。故云持秘密神通力。今如来智印大那罗延亦如是。三密速疾。而一念之顷于普门法界度脱难化之重苦。故云如一阐提（乃至）心不怯弱也。此中一阐提者。涅槃经第五云。一阐提者断灭一切诸善根本。心不攀缘一切善法乃至一念之善（云云）又云。阎浮提内众生有二种。一者有信。二者无信。是故我说治阎浮提诸众生已。无信之人名一阐提。一阐提者名不可治（云云）又同经第九云。复次善男子譬如焦种虽遇甘雨。百千万劫终不生芽。芽若生者无有是处。一阐提辈亦复如是。虽闻如是大般涅槃微妙经典。终不能发菩提心芽。何以故。是人断灭一切善根如彼焦种。不能复生菩提根芽（云云）
    问。一阐提者。梵汉二音中何耶。答梵语也问。然者其翻名如何。答。涅槃经第二十四云。一阐名信。提名不具。信不具故名一阐提（文）又云。一阐名善方便。提名不具。故名一阐提（文）故知梵语非汉语也。
    问。于阐提有几数耶。答。且有二种。一者大悲阐提。二者断善阐提。度生愿深故无成佛之期。名为大悲阐提。断善不信故无得脱之期。名为断善阐提也。问。何名趣向阐提者耶。答。涅槃经第十云。纯陀复问。一阐提者其义云何。佛言。纯陀若有比丘比丘尼优婆塞优婆夷。发粗恶言诽谤正法。造是重业永不改悔。心无惭愧。如是等人。名为趣向一阐提道。若犯四重禁作五逆罪。同知定犯如是重事。而心初无怖畏惭愧。不妄发露。于彼正法永无获惜建立心。毁呰轻贱言多过咎。如是等人亦名趣向一阐提道。若复说言无佛法众。如是等人亦名趣向一阐提道（云云）凡一阐提事彼经始终悉说。恐繁不书。呜呼悲哉耻哉。如当世我等。如此等重罪无一不作。可惭愧可忏悔。非如来大那罗延力医王之力者依何治此必死之重病耶。此中必死之病者。彼经第九云。若闻有是经典名字。闻已敬信所有一切烦恼重病皆悉除灭。唯不能令一阐提辈住阿耨○菩提。如彼妙药虽能疗愈种种重病。而不能治必死之人（云云）二乘实际作证已死之人者。如彼定性二乘者。灰断之毒气深熏。佛种之命根既尽。爰以台上之医王捶手亡治法。般若之妙药唯能疗轻病。虽然此摩诃那罗延力执金刚。以佛性常住必定师子吼之知见故。疗以字大悲火气。含以字大悲之甘水。息以字大悲之地大。起以字大悲风大。通以字大悲空大。活以字大智之识大。然则以此六大无碍之良药。疗彼败种灰断之白骨。依之常住之命根即活无尽之宝藏还丰。今此大医王疗大旨如斯。故云诸佛医王明见如是性故。则能必定师子吼于救疗因缘心不怯弱（云云）问曰。若然者。法花涅槃等大乘犹能治二乘阐提等。即如云阐提有心犹可作佛。二乘灭智心不可生。法花能治复称为妙。如何答。法花涅槃分虽疗之。唯是治外境未疗本藏。才遮毒气未复本心。今不共大医王能疗之独令得安稳。故云复明不共一切摩诃那罗延力也（云云）
    十从第十下。明释妙执金刚中。妙名更无等比等者。天台释云。妙名不思议也（云云）褒美之中最上。微妙之中最极。言语不及心行亦寂故云不思议。今言更无等比更无过上者亦如是。无量万德皆圆满。无上妙果速成就更无所增。故云妙名更无等乃至无间无杂也。
    十一从第十一下。明释胜迅执金刚中。胜谓大空者。指六大法界大菩提心云大空。此大菩提心无所不至无物不遍故云即是遍一切处。而此六大法界名为一体速疾力三昧故云能起速疾神通也。住此乘者等者。三世十方诸佛皆住此无住无相六大法界大菩提心速疾大乘故云住此乘者。由乘此速疾大乘故。一念之顷即成正觉。然此正觉者非本无今有。本来成就之觉知也。故花严云旧来如此法如是故。然不行而行不到而到之正觉故云不动生死而至涅槃（云云）
　　十二从第十二下。明释无垢执金刚中。即是离一切障菩提心者。前胜迅金刚之时成大觉已故。是即修得圆满大菩提故。离一切障。譬如者。举譬显此义。其文可见。则初质尚与微垢共住者。指第一虚空无垢大菩提心故。彼第一虚空无垢。如实之了知虽极。而未显修生显德之外用。故与第一异也（云云）
    十三明刃迅执金刚中。言来意者既离一切障自证极满。故还亦为断他无明烦恼怨敌故持大智忿怒利刀也。一切难断处者名断心内烦恼。难灭处者名断心外罪障于十界各有难断灭处。所谓地狱难断难灭者五无间业等难断也。猛火利□等难灭也。乃至佛果亦有难断难灭。所谓元品无明是也。中间例可知（云云）就中难断之中难断者定性二乘。难灭之中难灭者一阐提人也。如此难断难灭者悉能断灭。故云一切难断处悉断难灭处悉灭也（云云）
    十四明如来甲执金刚中。如来者从如如道来既成如如正觉已又趣化他故云如来。甲者。譬如彼世间勇士趣军之时被甲。或为国王大臣或同类同仆舍命无顾前后。决胜负于一时扬名显德。今此刃迅金刚亦如是。成就勇健大菩提心之势力。着大慈大悲金刚不坏之甲胃。趣六道生死之阵。断灭一切众生四魔三障之怨仇。开示密严花藏门户施作三世常恒之佛事。故云大慈由此严身故摄护众生施作佛事。被大力金刚甲胃故四魔三障不能坏之。故云不为一切烦恼所伤无能降伏俎坏之者也（云云）
    十五明如来句生执金刚中。加如来之句义如上。句者住所即大空者。所谓指六大法界大菩提心为句。是即诸法之住处故云尔也。如此加持受用身者必从自证圆满功德而生不离本源。故云诸佛自证功德乃至以不离阿字门也（云云）
    十六明住无戏论中。住大空惠者如实之觉知也。言观达缘起诸法即本地甚深之妙体故。一切法无生无灭而离去来一异。诸二法分别之戏论悉尽故云观缘起实相乃至诸戏论息也。法如涅槃者。不坏诸法当体而不生不灭也。故云尔也（云云）
    十七明如来十力生执金刚中。谓佛方便智者。言自证极满上还生权方便之智。指此权智云佛方便智也。如此权方便皆从如来内证十智力生也。所谓十力者如常（云云）复次十智力者知十界平等之智力也。复次依十地论者以十种法智教法成就众生。所谓一不退转心故。二于三宝中决定恭敬毕竟尽故。三分别观生灭行故。四分别观诸法自性不生故。五分别观世间成就故。六分别观业有生故。七分别观世间涅槃故。八分别观众生世界业差别故。九分别观前际后际差别故。十分别观无所有尽故。有如此众多十智力。今既云佛方便智。故知当所说十种法智也（云云）
    十八明无垢眼执金刚中。即如来五眼者。一者肉眼。二者天眼。三惠眼。四法眼。五佛眼也。问曰。何名肉眼耶。答不缘被障细远之境。名为肉眼。问。凡夫肉眼与佛菩萨肉眼。其差别如何。答有差别。凡夫肉眼者唯缘眼前之色尘。不能缘竹膜之隔何况于深远境耶。次菩萨肉眼者缘无障碍可见之色尘。而随位浅深有所见宽狭。如大品云。佛告舍利弗。有菩萨肉眼见百由旬。有见二百由旬。有见一阎浮提。有见二天下三天下四天下。有见小千世界。有见中千世界。有见三千大千世界。舍利弗是为菩萨肉眼净（云云）大论第三十九云。最大菩萨肉眼最胜见三千大千世界（云云）又同卷云。问曰。若三。大千世界中。百亿须弥山诸山铁围树木等是事障碍。云何复遍见。若能得见何用天眼。若不能见。此中云何说见三千大千世界。答曰。不以障碍故见。若无障碍得见三千大千世界。如观掌无异（云云）次佛肉眼者。论同卷。问曰。佛为世尊力皆周遍。何以但见三千大千世界。不能见多。答曰。若肉眼能过三千大千世界复有所见者。何用天眼。以肉眼不能及故。修学天眼（云云）已上凡夫佛菩萨肉眼之相。大旨如是。
    问曰。论云。菩萨小者见百由旬（云云）若然者凡夫犹见日月宿。胜菩萨所见。如何。即如论问曰。日月在上。去地四万二千由旬。人皆能见。何以不能见百由旬。见百由旬何足称。答曰。日月虽远。自有光明还照其形。人得见之。余色不然。又日月远故。虽见而颠倒。所以者何。日月方圆五十由旬。而今所见不过如扇大。而见小。颠倒非实。菩萨肉眼则不然（文）
    问。何名惠眼耶。答。知诸法皆空之眼名为惠眼也。声闻缘觉分虽得惠眼。不能毕竟清净也。故大论三十九云。阿罗汉辟支佛惠。不能毕竟清净。故不能无法不见（云云私云明菩萨能见也。）
    问。何名法眼耶。答。菩萨以法眼故能知一切众生种种性欲种种行业。种种利钝差别种种得脱因缘。一切众生出离得脱本末因缘。名之为法眼也。故大品经云。佛告舍利弗。菩萨摩诃萨以法眼知是人随信行。是人随法行。是人无相行。是人行空解脱门。是人行无相解脱门。是人行无作解脱门得五根。得五根故得无间三昧。得无间三昧故得解脱智得解脱智故断三结。有众见疑齐戒取。是人名为须陀洹。是人得思惟道薄恚痴当得斯陀含。增进思惟道断淫恚得阿那含。增进思惟道断色染无色染无明慢掉得阿罗汉。是人行空无相无作解脱门得五根。得五根故得无间三昧。得无间三昧故得解脱智。得解脱智故知所有集法皆是灭法作辟支佛。是为菩萨法眼净（云云）今此文说知二乘始终本末因缘。次经有二复次。一复次说知菩萨自初发心已来化他始终本末因缘。次复次说知菩萨自证修行始终本末因缘。恐繁不抄（云云）如此知一切众生得解本末因缘教化开道令入佛道名为法眼也。故大论云。如是等一切声闻辟支佛菩萨种种方便门。令众生入道。是名法眼净（云云）
    问曰。何名佛眼耶。答。大品经云。有菩萨摩诃萨。入如金刚三昧得一切种智。尔时成就十力四无所畏四无碍智十八不共法大慈大悲。用一切种。一切法中无法不见。无法不闻。无法不知无法不识。是名菩萨得阿耨菩提时佛眼净（文）论第四十云。释曰。菩萨住十地中。具足六波罗蜜乃至一切种智。入如金刚三昧破诸烦恼习。即时得诸佛无碍解脱。即生佛眼。所谓一切种智十力四无所畏四碍智。乃至大慈大悲等诸功德。是名佛眼（云云）又同八十五云。以佛眼观一切十方世界中一切物。尚不见无法。何况有法。毕竟空能破颠倒。令菩萨成佛是事尚不可得。何况凡夫颠倒有法（云云）又或云。佛眼种智真空冥寂。四眼二智万像森然（云云）
    问。佛所具肉眼与凡夫所得肉眼。有何差别耶。答。凡夫肉眼所见不广远。佛所具肉眼广大无边也。又凡夫随其用。佛不随其用。故大论第三十九云。问曰。佛现得果报肉眼见色。是事云何。答曰。肉眼虽生眼识。而佛不随其用。不以为实（云云）
    问以佛眼一切诸法皆悉见闻觉知。若然者何故用四眼。有何诠耶。答。四眼因分也。佛眼果分。因果不相离故悉皆具足。复次依修证次第生起故必有四眼。大论第四十云。菩萨初发心时。以肉眼见世界众生受诸苦患。心生慈悲。学诸禅定修得五通。以天眼遍见六道中众生受种种身心苦。益加怜愍故。求惠眼以救济之。得是惠眼已见众生心相种种不同。云何令众生得是实法。故求法眼。引导众生令入法中故名法眼（云云）如此菩萨次第修证之后得佛眼故虽成四眼独佛眼不成也（云云）
    问曰。论释惠眼云。诸佛惠眼照诸法实性尽其边底。以是故无法不见无法不闻。无法不知无法不识（云云）若然者与佛眼所照有何不同耶。答。菩萨成佛之时惠眼转得佛眼名。得此佛眼时无法不见闻觉知。然惠眼中无法不见闻觉知者因中说果之意。功必归佛眼。故大论第三十九云。问曰。佛用佛眼无法不知。非是惠眼。今云何言惠眼无法不知。答曰。惠眼成佛时变名佛眼。无法不见闻知识。以是故肉眼天眼惠眼法眼成佛时。失其本名但名佛眼。譬如阎浮提四大河入大海中则失其本名。何以故。肉眼诸烦恼有漏业生故虚诳不实。唯佛眼无诳法。天眼亦从禅定因缘和合生故。虚诳不能如实见事。惠眼法眼烦恼习未尽故不毕竟清净故。于佛眼中无有谬错。尽其边极（云云）故知四眼成佛之时失本名但名佛眼。此佛眼无法不见闻知识也（云云）
    问今宗意以此五眼配当何等法耶。答。配当五智五佛也。问曰。若然者云何配当耶答。肉眼成所作智。天眼妙观察智。慧眼平等性智。法眼大圆镜智。佛眼法界体性智也。其义自可知（云云）
    问。若然者。今无垢眼执金刚者。是唯应局佛眼。以何故。前四眼烦恼未尽故不可云无垢眼。然何故疏家释即如来五眼耶。答今宗意者四智即法界体性智。法界体性智即四智。四智外无大日。大日外无四智。故秘经云。金刚即宝光。莲华即羯磨。如之同一体。即此身五佛（云云）以是义故四眼即佛眼。佛眼即四眼。四眼外无佛眼。佛眼外无四眼。故大论云肉眼天眼惠眼法眼成佛时。失其本名但名佛眼。譬如阎浮提四大河入大海中则失其本名（云云）为显如此义。尔释给也。但至四眼烦恼未尽云难者。是即显教一途义门也。今即不尔。五眼共本有故。合四眼为佛眼。分离佛眼为四眼。是即自性天然五眼。离诸因缘功成义。虽然痴惑所覆故五眼不清净。以是义故论第三十九云。问曰。佛何以不说行般若波罗蜜生五眼。而说净五眼。答曰。菩萨先有肉眼。亦有四眼分。以诸罪结使覆故不清净。如镜性有明照垢故不见。若除垢则明如本（云云）故知五眼是本有常住法也。以上依大论等大概抄之。五眼义于今宗尤旨要。虽然恐繁不委悉用揽之人披论见之耳（云云）
    以一切种智乃至无所挂碍等者。是说佛眼功能以省被四眼也。故大论释佛眼云。用一切种。一切法中无法不见无法不闻。无法不知无法不识（文）又云。得诸佛无碍解脱即生佛眼（云云）故云。今文云了了见闻觉知无所挂碍也（云云）
    十九明金刚手中。自二。一明表。二明随释。初表可见。。
    二从梵下。明随释中。又二。一明约浅略释。二明约深秘释。
    初中。梵云播尼者举手之梵语也。掌持金刚者显兼色心之持。手执义同者。显局色法持也。其义如上释之（云云）经中二名互出者。言如此二义令识知上者随言便持与执之两言互今经出之故云二名互出也。西方谓夜叉等者。释秘密主义。此中夜叉者。鬼神中三业捷疾而势力强盛者也。又此夜叉食啖一切有情时。不残皮骨随值皆悉食啖。今此秘密主夜叉王亦如是。三密速疾而威势炽盛。普啖食一切众生无明三毒之骨髓故以为名也。
　　二从然是下。明约深秘释中。言夜叉者即如来身语意密者。夜叉者乘不可得义。尽不可得义也。言乘秘密不思议之神通尽法界众生无明烦恼之源底故云夜叉。此即本有常住金刚部之主也。身语意者指三部之妙体。如此三密之圣众同遍法界。无所不遍无所不至不动坚密。故云密。复次如此三密者非外道二乘凡夫所知之境界。故云密也。唯是诸佛所知之境界。故云唯佛与佛乃能知之也。乃至弥勒等者。此菩萨实于如此境界虽通达。今日为释尊迹化之弟子以示对治之道故暂致乃不识一人之唱。实谓不通达如此之境界者无有是处。秘中最秘者。秘密甚深之知见无过此尊者故云尔也。既为今经发问对合众。实有由哉。心密之主者。三部之中是金刚部尊也。金刚部者是意密之圣众也。此意密之圣众中以此尊为部主。故云秘密主也（云云）
    二十从如下。明举上首结释中。自三。一明牒经。二明梵本具有。三明释所由。初牒经可见。
    二从若具下。明梵本具有中。若具存梵本者指十万颂大经。于列名下一一皆有多声者。于如上之一一执金刚之下。皆有等之言。故云尔也。
    三从所以下。明释所由中。此等上首执金刚等者。言于一一执金刚各有十佛刹微尘数眷属。故云尔也。虽然举上首摄伴。故云然綩其纲要乃至不足为阙也。且以如来十种智力者。实如来智无量。虽然约满数云十种智力。是即如华严十十无尽（云云）
    问。大本当具存耳（云云）然者三品中指何经耶答指十万颂大本也。问曰。若然者今所言心王心数无量无边刹尘非譬。十万颂大本犹有限数。何如此诸尊一一各各无量眷属部类当具存耶。是故大师御释云。理理无数智智无边。恒沙非喻刹尘犹小。地墨四身山毫三密。本自圆满凝然不变（文）然者刹尘之墨山岳之笔难尽其名数。何十万颂经可尽之耶。答实如所难。但至今文者。今经最略故。十万颂犹明举其上首摄刹海之眷属也（云云）
    问曰。此义不然。既云此尊上首执金刚一一皆有无量眷属部类。闻云主伴具存。何指上首许云大本当具存可得心耶。答文前后能能可断简也。经结云如是上首十佛刹微尘数等。疏释之云若具存梵本于列名下一一皆有多声。应云虚空无垢等者。言经举上首云十佛刹微尘数等。此十佛刹微尘数眷属各领十佛刹微数眷属也。然今略经只举十九执金刚摄尽如是上首一佛刹微尘数眷属等也。欲显此义。疏家释若具存梵本于列名下一一皆有多声等也。其梵本者指十万颂也。然此梵本犹具不尽举微尘数眷属等。故云于列名下一一皆有多声应云虚空无垢等。故知梵本大本犹举上首许。具不举眷属也。若然者大本当具存者。上所言云若具存梵本经也。然具存者犹指上首得心有何不可耶。然者不可违宗意并祖师御释（云云）所云十佛刹微尘数者。今且应佛统领一佛土者一大三千世界也。然者十佛刹者指十三千大千世界。如来差别智印其数无量者。且付一佛差别智印作一往之释。以可察无量无边心王心数互为主伴因陀罗无碍之义。若依金刚界者。且于一佛具五智三十七尊。一一三十七尊亦具三十七尊。如是展转无量无边不可思议不可说。不可思议展转不可说展转。设尘谛之诸佛于不可思议劫。虽说此一佛所具之三十七尊名数更不尽百千万分之一。何况于一一三十七尊三摩地法门耶。譬如方石从大至少终不离方形。今此三十七尊亦如此。心王心数虽无量无数。终不出五智三十七尊。故云心数心王过刹尘各具五智无际智。如此三十七尊非因缘酬答之功德所成。非诸佛如来之造作流转。只是本地常心之所具。自然自觉之漫荼也。故云法然具足萨般若。如此诸尊主伴具足。一一色身周遍法界。互融无碍如因陀罗网也。于如此无量无数之三十七尊心上满月轮之上。各有八叶九尊。从此中台藏流出第二重诸尊。从第二重流出第三重。从第三重流出第四重。如此四重法界十三大院尘数诸尊。各捧智印。于一一三十七尊心上森然而常住。无碍自在遍满遍满。虽然不舍一一表示。不乱一一三味。一而多。多而一。一非一呼无数为一。多非多呼同一为多。一多自在平等无碍。譬如因陀罗网。犹似十灯涉入互照无障。如此名金刚界曼荼罗。若依胎藏界。于一佛之身中。具如上八叶九尊十三大院之诸尊。于彼彼诸尊。亦各具十三大院尘刹圣众。如此重重不可思议不可说不可说展转之十三大院心王心数互具圆满无碍无障。故云六大无碍常瑜伽。四种曼荼各不离。于如是重重无尽四重法界诸尊心中。又有五智三十七尊。重重无尽而不可胜计。如此两部曼荼罗诸尊。彼此涉入自他融通。犹越于帝网胜于锭光。色心不二理智不离。故云理处必有智智处必有理。全此谓也。所言一佛者全体众生一念之心也。佛与众生无二无别。而如此万德无一法不具。平等平等三世常恒入我我入不可思议也。如一念者一尘亦尔也。于一微尘之中。虽摄在如此两部曼荼不可思议诸尊。更不迫迮。万德圆满无一德不满。佛众生器界平等平等无二无别。故经云心虚空菩提三种无二。留心可思之。一佛一生一尘所具万德。如此无量无边不可思议不可说不可说不可说展转。非算数譬喻所知。况十佛十生十尘境界哉。何况于尽空遍法界一切圣众一切众生数一切刹尘之境界哉。虚空为纸刹尘为墨刹海为水。有神智不可思议人。以速疾之手。于不可思议劫。虽记敢不可尽百千万分之一。故云如来差别智印乃至表众会之数。如来差别智印等者。如来之义如上释。智印者四种法身之总称也。梵云岐若勿他罗（岐若八智也。决断分明。谓为智。勿他罗印也。印持决定。名曰印也）委悉在秘记（云云）十种智力者。如大论第二十四云。问曰。佛有无量力。何以故但说十力。答。诸佛虽有无量力。度人因缘故。说十力足成辨其事。以是处不是处智力。分别筹量众生是可度是不可度。以业报智力。分别筹量是人业障是人报障是人无障。以禅定解脱三昧智力。分别筹量是人着味是人不着味。以上下根智力。分别筹量众生智力多少。以种种欲智力。分别筹量众生所乐。以种种性智力。分别筹量众生深心所趣。以一切至处道智力。分别筹量众生解脱门。以宿命智力分别众生先所从来。以生死智力。分别众生生处好丑。以漏尽智力。分别筹量众生得涅槃。佛用是十种力度脱众生。审谛不错皆得具足。以是故佛虽有无量力。但说此十力（云云）各对一佛刹微尘等者。所言一佛刹者。且有二义大小别故。若依小乘等所谈者。常应佛所生之土者一大三千世界是也。若依大乘意者。以如恒河沙三千大千世界为一佛土。所谓大论第三十八云。佛国者十方如恒河沙等诸三千大千世界。是名一佛土（云云）同论第九十二云。佛土者百亿日月百亿须弥山百亿四天王等诸天。是名三千大千世界。如是无量无边三千大千世界。名为一佛土（文）又华严经第五说相亦如是。故知今所言一佛刹者。非小乘所谈一佛土。大乘所谈一佛刹也。故直指大论也。然者实此一佛刹土者尽空法界。岂其中微尘数算数譬喻所量之境界耶（云云）然此毗卢遮那内说之德者。指如来内证之四种法身之境界。若非加持力出现无由。故云以加持故从一一智印各现执金刚身（云云）形色性类者。形者方圆好丑等。色者青黄赤白等也。性类者。或有智增为性。或有悲增为性。或有悲智齐等为性。如此有无量之性类表像。故云形色性类皆表像也（云云）各随本缘性欲者。各明随众生本缘性欲引摄成就也。若诸行人殷勤修习等者。明行者得益之相。行者等者。总指真言行人。殷勤修习者。如即身义等所说。昼夜四时精进修行等也。能令三业同于本尊者。明三密平等之妙行。所谓结观音印诵观音真言住观音本誓之时。行者所具本来常住自性清净妙莲不染观自在尊。即由此加持故速疾显现。已成观音三密周遍法界。自成观音三密周遍法界。又一切众生本来观音三密周遍法界。已成如今成。今成如当成。当成亦如今成。今成亦如已成。平等平等互相涉入。入我我入不可思议。譬如帝网。如此住不思议加持之时。一成一切成一觉一切觉。故即从此一门通入普门法界。故云从此一门得入法界即是普入一切法界门也。今且付观音一尊略作此释。两部曼荼罗一一诸尊引摄成就。类例可知耳。三平等之义具如下记之（云云）

妙印钞卷第七

（御本云）元德二年（庚午）润六月十日加点毕
    沙门阿寂（六十一）
建武四年（丁丑）三月十八日  明金之
妙印钞卷第八

     　　 　　沙门阿寂纪
　　  　　
　　　　　　
　　　　　　
　　　　　　　

释入真言门住心品第一之余（经第一疏第一）

    四从次列下。明释菩萨众中。自有六。一明别表。二明结前生后。三明例同。四明有内大眷属。五明释四大菩萨。六明释诸大菩萨义（矣）
    初中。四圣者普弥文除四也。此四大菩萨。十地究竟非三贤之分。主掌佛身四德。为大悲万德之上分。故云而为上首耳。
    二从前明下。明结前生后中。前明诸执者指十九执金刚等。一向是如来智印者。智慧为表面现金刚忿怒相。故且云尔也。今此菩萨义兼定惠者。如此诸菩萨内智。如执金刚。外仪示慈悲。故云义兼定惠也。前名执金刚。今曰菩萨。故云别受名也。
    问。十九执金刚中已有大智大悲。何故今云一向是如来智印耶。答。彼执金刚虽有悲智。是即大智之家大悲故。从胜。且云尔也。非再往分别耳。问曰。有何故兼定惠耶。答。定名能灭寂静。惠名正见正知。如涅槃第二十八云。毗婆舍那。名为正见名了见。名能见曰遍见。名次第见名别相见。是名为惠。奢摩陀者。为能灭曰能调。曰寂静曰远离。曰能清。是名为定。故知非惠者正见正知诸法无由。非定者断灭烦恼安住寂静无由。是故定惠具足自利利他圆满。同第二十九广说。要览人见之（云云）又兼慈悲者。如此四菩萨是即慈悲喜舍四无量心也。今举二摄二也。然于一菩萨又有具四无量心。故云兼慈悲也（云云）问曰何名慈悲耶。答。地论第二云。慈者同与喜乐因果故。悲者同拔忧苦因果故（云云）私云。同者。于违爱怨亲之境平等故云同。故论第十一云。慈心者。于怨众生中起慈心说法故（云云）今此菩萨等。以如此大慈大悲利益众生。不如执金刚。故云故别受名也。
    三从亦下。明例同中。亦是毗卢遮那者。前云十九执金刚等内证故。此四大菩萨等可谓非内证功德欤。故例同前执金刚作此释也。其义自可见现为一善知识身者。如此无量无边不可说不可说不可说展转佛刹微尘数诸尊圣众。皆是一一为众生一善知识身也。无一尊非法界通入之导师。故云现为一善知识身也。
    问曰。云何名为善知识耶。答。于善知识可有无量差别。或有以十善戒行等事善。而知识于众生出三恶道等。或有以四谛十二因缘法。知识于众生出三界六道。或有以唯识唯心之教法。知识于众生令证人法二空。或有振八不之绝□令游澄湛之海上。或有开一实之花台示境智之果。或有悬海印之实镜显旧来之正觉。如是重重无尽不可胜计。虽然此等犹对治心外之客尘。未示室内之宝玉。今所言善知识者。是即直知识一切从生本来常住功德之宝处。令开示无尽庄严之万德也。凡始从种毫末之少善。终至十一地之佛果。咨询其根源莫非善知识之恩力。是故善识求南摧身骨。终于弥勒宝镜楼阁。拜微尘数等善知识。常啼访东舍命根。当于昙无庄严宫殿。得毕竟独空善知识。故法花经云。成等正觉广度众生。皆因提婆达多善知识故（云云）
    问善知识可尔。何名恶知识耶。答。邪见为正见不善为善等是也。夫恶知识。今所教虽□所乐易信行。终堕黑暗受难忍之剧苦。譬如毒气之咁味。善知识今所教虽违所乐难信行。终证明朗受无上之法乐。譬如药草之苦辛。故阿含经云。值善知识者如初日之月。值恶知识者如十六之月（云云取意）又涅槃经云。如空中月从初一日至十五日渐渐增长。善知识者亦复如是。令初学人渐远恶法增长善法（云云）
    问曰。若然者如此恶知识。当世有之耶。答诸国七道充满。不可胜计也。
    问曰。若然者何辈是耶。答监真言之反成就。谤天台之法花宗。乱宗门之暗证人。假念佛之一向众等。是也。如此之辈自损损他。现前之果报沇灭。来世剧苦无极耳。
　　四从又般下。明内大眷属中。般若释论者。彼论第三十三引本经云。欲给侍诸佛欲为诸佛内眷属。欲得大眷属。欲得菩萨眷属。欲净报大施。当学般若波罗蜜（云云已上经文）同卷释云。欲为诸佛给侍者。如释迦文佛未出家时。车匿给使优陀耶戏笑。瞿毗耶输陀等诸婇女为内眷属。出家六年苦行时。五人给侍。得道时。弥喜罗陀须那刹多罗阿难密迹力士等是名内眷属。大眷属者。舍利弗目连摩诃迦叶须菩提迦旃延富楼那阿泥卢豆等诸圣人。及弥勒文殊师利魃陀婆罗。诸阿毗跋致一生补处菩萨等。是名大眷属（文）阿毗跋致者梵语也。此云不退也。问曰。于何位得此阿毗跋致之位耶。答于不退有大小乘不同。经经异说不可定列欤。璎珞经云。修行十信得入十住。到第七住常住不退。自此七住以前名为退分（云云）此闻七住已前退位七住已上不退也。又同经云。始入空界住空性位（云云）仁王经云。入理般若名为住（云云）此等闻自初住得不退也。法花疏云。十住是证不退。十行是位不退。十回向是行不退。十地念不退（文）已上大乘经所说如此。小乘所谈非今所要耳。
    问。若然者不退菩萨行类相貌如何。答曰。大论七十三引大品云。须菩提言世尊。复以何行类相貌故知是阿鞞跋致菩萨摩诃萨。佛告须菩提。若一切法无行无类无相貌。当知是阿毗跋致菩萨摩诃萨（文）又云。复次菩萨初发心来所行因缘所得果报。是阿毗跋致受记必当作佛。如人受职已得印信心无复疑（文）又云。复次须菩提。常人身中有八万户虫侵食其身。是阿毗跋致菩萨身无是虫（文）又云。复次须菩提。恶魔于阿毗跋致菩萨所化作八大地狱。一一地狱中有千亿万菩萨。皆被烧煮受诸辛酸苦毒。语菩萨言。是诸菩萨皆是阿鞞跋致。佛所授记堕大地狱中。汝若为佛授阿毗跋致记者。当入是大地狱中。佛为授汝地狱记。汝不如还舍菩萨心。可得不堕地狱得生天上。须菩提是菩萨见此事闻此事。心不动不疑不惊。作是念。阿鞞跋致菩萨若堕地狱畜生饿鬼中终无是处。须菩提。以是行类相貌。当知是名阿鞞跋致菩萨（云云）故知有如此相貌名曰阿毗跋致。是即三贤十地共名为阿毗跋致也。一生补处者。十地满足。净佛国土成就众生圆满备足。故为诸佛所授记生都率天上。从此天下可受下地之一生。故云一生补处。又云三生菩萨。谓今现在受记生。天上生。下地生。此云三生也。故大论第三十八云。问曰。三生菩萨何以不广度众生。要生佛前。答曰。是菩萨所度已多。今垂欲成佛应在佛前。所以者何非但度众生得成佛。诸佛深法应当听闻故（文）
    问。何故补处菩萨必生兜率天上耶。答。有种种所由故。必生彼天也。故大论第三十八云。问曰。三生菩萨何以但生兜率天上。不生余处。答曰。若在他方世界来者。诸长寿天龙鬼神。求其来处不能知。则生疑心谓为幻化。若在人中死人中生然后作佛者。人起轻慢天则不信。法应天来化人。不应人化天也。是故天上来生。则是从天为人。人则敬信。无色界中无形。不得说法故不在中生。色界中虽有色身可为说法。而深着禅味不能大利益众生故。是故不在中生。下三欲天深厚结使粗心错乱。上二天结使既厚心濡不利。兜率天上结使薄心濡利。常是菩萨住处。譬如太子将登王位。先于静室七日齐洁。然后登正殿受王位。补处菩萨亦如是。兜率天上如齐处。于彼末后受天乐。寿终来下末后受人乐。便成阿毗三佛。无量百千万亿诸天围绕来生是间。以菩萨先常于无始生死中往反天上人间。是末后天身不复更来生天。是故咸皆侍送。菩萨于彼寿尽当下作佛。诸天寿有尽者不尽者。不尽者作愿下生为菩萨檀越。复次诸天下者欲常侍卫菩萨。以有百亿怨恐来恼乱菩萨故。此菩萨生人中厌老病死。出家得阿耨菩提（文）佛加持身者。佛者指本地法身。加持身者此佛加持住处也。所谓受用智身也。持如来密印者。秘密金刚之智名云密印。是印持决定不可改转义也。故法华玄一云。印是楷定不可改易（云云）故云尔也。名内眷属者。心内所证万德故云内眷属也。大悲方便等者。现普门随类之形。以普门随类之音说普门随类之法。开普门随类之悟。普摄受尽空法界无量众生。故云大悲方便普门摄受无量众生也。辅谓助也。佐犹资也。助资如来法王。譬如世间月卿云客资助君王务普治天下。故云辅佐法王行如来事也。是即法譬交举也。故大品云者。如释论三十三引之。然今除前后二句引之（云云）
    五从普下。明释四大菩萨中。自五。一释普贤。二明慈氏。三释妙吉祥。四释除盖障。五明总结（矣）
    初中。普是遍一切者是即五大也。贤是最妙善义者即是五智也。谓菩萨心者。此五智五大不二平等大菩提心。所谓六大法界也。所起愿行及身口意悉皆平等遍一切处者。转释上普之义也。纯一妙善等者转释上贤之义。是即一切众生色心实相普贤大菩提。名之曰普贤菩萨也。论胜义（贤）行愿（普）三摩地（菩萨）为戒。乃至成佛无时暂忘（云云）大师释云。六大无碍常瑜伽等（云云）爰以此菩萨得灌顶持五古。可思之（云云）
    二从慈下。明释慈氏中。佛四无量心者。所谓慈悲喜舍也。一切众生皆悉具足如来藏。是故欲以我修三密功德力故。使一切有情等同普贤菩萨。此曰慈无量心。如涅槃经第三十云。善男子。大慈大悲名为佛性。何以故。大慈大悲常随菩萨如影随形。一切众生毕定当得大慈大悲。是故说言一切众生悉有佛性。大慈大悲者名为佛性。佛性者名为如来。大喜大舍名为佛性（云云）今以慈为称首者。四无量心中以慈无量心为初。故云尔也。是即自中台如来藏性中生。以此慈普开示于一切众生。不令断绝毗卢遮那大慈之氏。故云能令一切乃至故曰慈氏也。是故弥勒受当作佛记为补处菩萨。持大悲五轮之妙塔。可思之。
    三从妙下。明释妙吉祥中。妙谓佛无上惠等者。如天台者。于本迹二门各立十妙。所谓迹门十妙者境智行位三因果国感神也。本门十妙者境智行位三说眷涅寿利也。今准例彼释于两部立十妙可释之。所谓以彼迹门十妙为胎藏界之义。以彼本门十妙为金刚界之义。所以者何。彼经是今经之浅略分也。所谓境妙者本有常住五轮法界。是即妙住之境妙极之理也。故云境妙也。次智妙者是即般若菩萨之智体也。此菩萨是大日如来正法轮身。如中台万德之境函盖相称之智体也。是故所照之境既妙故。能照之智亦妙也。故云智妙。次行妙者是即心具万行之行故。本极圆满三密妙行是也。次位妙者所谓四重法界曼荼本来圆满阶级。心王心数互为主伴之妙位。故云位妙。次三宝妙者。以四重曼荼之羯磨身为佛宝。以四重法界法门身为法宝。以六大和合为僧宝。如此三宝本来成就本极本妙也。故云三宝妙也。次因妙者是即非因之因也。非彼始得修生之因。本来常住妙因隅角四菩萨是也。故云因妙也。次果妙者是即非果之果也。非彼修生显得之果。本极本满之妙果。所谓正方四佛是也。故云果妙。次国土妙者非彼四种佛土之境界。是即一切众生自性清净之妙莲。本来常住花藏世界海是也。故云国土妙。次感应妙者。本尊妙应之天月明。行者妙感之池水澄。是故妙感妙应而成不思议之用。是即月不降降。本尊不来来。水不升升。行者不行行。感应道交不可思议。而本来无作之妙用。故云感应妙。所言本尊者更非他佛。是即行者自性清净本佛是也。故秘记云。我本来自性清净理。于世间出世间最胜最尊。故曰本尊（云云）次神通妙者非无而忽有之神通。又是即今宗所言游戏神变是也。所谓以自在神力加持三昧故。于普门法界现种种随类之形。说种种所宜闻之法。开种种观照之门。净佛国土成就众生。无时暂息常住不变之神通。故云神通妙也（云云）已上约胎藏界略释十妙毕。次约金刚界释十妙者。境智二妙大旨如前。次行妙者。是即五相成身妙观。此又本来成就妙行也。次位妙者。九会曼荼阶级。三十七尊次位是也。佛德三十六皆同自性身故。是即本来圆满佛德也。何作浅深差别之思哉。三宝妙亦如前释。次说法妙者自受法乐各说三密之说法故。不说而说说而不说。非彼对机说法之说。所有言语便成真言故。一切音声莫非说法也。次眷属妙者。四佛以下三十六尊是本来成就自眷属。是又各具五智无际智故。主伴互融本有常住。故云眷属妙也。涅槃妙者。是即诸尊所具大寂涅槃。所谓字门妙德也。字者远离不可得义。言远离苦乐。其苦乐者。六道苦也四圣乐也。今远离六道四圣苦乐迷悟。住本有常住大乐涅槃。故涅槃经第二十一云。善男子。有大乐故名大涅槃。乃至不断者则名为苦。若有苦者不名大乐。以断苦乐故则无有苦。无苦无乐乃名大乐涅槃之性（云云）但非如彼显家寂静涅槃。是即人法宛然本来常住也。故云涅槃妙也。次寿量妙者。是即诸尊所具妙观察智无量寿之德也。三世常住离去来今。故云寿量妙也。次利益妙者。如金刚经云。三世常恒不坏化身利益有情无时暂息者。即此义也。故云利益妙也（云云）已上约金刚界略释之。总约两部各以十妙释成毕。于如此等法。一一穷其源底。故云犹如醍醐等也。已上约此菩萨大智门释妙义毕。室利翻为吉祥等者。是约此菩萨大悲门释义也。其文自可见（云云）
    四从除一下。释除盖障中。若以无分别法者指文殊之智德。灭诸戏论者指除盖障之断德也。如来诸有所作等者。如来住自在神力加持三昧。于普门法界施三密之化用。穷源寻终。莫非为除众生种种心垢而开明如来净眼。故云如来诸有乃至一事因缘也。复次行人等者。是即明智行相备到法性之源底也。故天台释云。智目行足到清凉池（云云）
    五从此四下。明总结中。佛身四德等者。今此四菩萨者是中台隅角四叶。若一德阙。八叶之功德难成。若八叶偏阙越八叶不可有到中台无上菩提。故云此四菩萨乃至无上菩提等也。
    六从诸下。明诸大菩萨义中。自二。一依释论明义。二举师承明义。
    初中。摩诃菩提萨埵者。摩诃大义。菩提觉知义。萨埵云心。亦云众生。故大论第四十五云。摩诃者秦云大。萨埵秦言心。或言众生。是众生。于世间诸众生中第一最上。故名为大。以大心知一切法欲度一切众生。是故为大（云云）是人尽欲得等者。大论同卷引本经云。菩萨于必定众中为上首。是故名摩诃萨。必定众者。性地八人。须陀洹乃至阿罗汉辟支佛。初发心菩萨乃至阿毗跋致。是为必定众。于是中心不可坏。如金刚（云云）又云。我应当了达乃至无量相智门。是名菩萨摩诃萨。生大心不可坏如金刚。故云是人乃至如金刚山是名萨埵也。起大慈悲者四无量心也。大邪见者见惑也。大爱者思惑也。大我者无明惑也。如此三惑此约彼宗明义也。
    二从阿阇下。明师承义中。阿阇梨者指无畏也。具据正义者。指梵本多含云尔也。不知实谛因果者。谓四真谛之理也。因果者苦集灭道也。言苦集世间因果。道灭出世因果故也。若深秘释之者。第一义谛所谓本不生际也。即是中台毗卢遮那三摩地也。因果者四智四行即八叶也。此自心八叶花台如实不知故修习苦因沈轮三界也。心行邪道等者修行义也。恋着三界者忍乐义也。自可见（云云）有识萨埵者。才识知六识之粗分故云尔也。于如来功德等者。更无净佛国土成就众生之愿乐故云尔也。本性不思议心也者。是即指六大法界云尔也。于如是人中等者。一切菩萨皆求无上菩提忍乐修行坚持不舍也。然于如是等菩萨中。功德行业最大最胜。而能以大慈大悲转授一切众生。故云尔也。
    三从此下。明嘉会时法中。自五。一明结前生后。二明总决成时法。三明世间时分。四明佛眠所照时分。五明三平等义（矣）
    初中。此等大众者指内大眷属等也。前后围绕者。且约东曼荼罗明义者。以无量寿佛持明院虚空藏院水天等为前。以宝幢佛遍知院释迦院文殊院帝释天等为后也。今举前后摄左右。若约左右明义者。天鼓音观音院地藏院毗沙门天等为右。以花开敷金刚手院除盖障院炎魔天等为左也。如此等四重法界十三大院诸尊圣众。各引率法界尘数眷属前后左右围绕大日如来。故云此等大众乃至世尊也。供养恭敬者。大论第三十云。善身口意业。是名供养（文）恭敬者。同论云。谦逊畏难故言恭。推其智德故言敬（云云）如此等大众以无量三密互供养恭敬尊重赞叹为三平等名法门也。故云以无量乃至所同闻法也。
    二从即经下。明决成时法中。自三。一明结时。二明结法。三释所由。
    初中。越三时者。超越三世而常住不变。故过去际不可得。现在际不可得。未来际不可得。三世不可得故犹无一念住时。何况三世时分立耶。故大论第三十二云。过去世无始。未来世无后。现在世无住。以是故三世平等。名为如。行是如已。入无量法性中（文）大师释云。人法法尔兴废何时。机兴绝绝正像何分（云云）唯于三世常恒之佛日。以虚妄分别之因缘故。立去来今之名。是则有名字。全无实体无自性也。爰以如来世尊通达常住不变时分故。延刹那为无量劫。促无量劫为刹那。延促自在也。
    二从身下。明结法中。身语意平等名法门者。今经卷七轴。品数三十一。寻佛意访宗义。一一文一一句。莫非三平等之意。是故次下文云。平等法门则此经之大意也（云云）是故结说时者三世平等之佛日。结说法者三密平等之法门也。时法本来常住不出本不生。本不生者即字门也。字门者即行者自心也。
    三从然此下。释所由中。略有十万偈者。要略法界尘数恒说之大日经才成十万颂。故云尔也。若十佛刹等者。实法界之海渧法界之尘数非譬。虽然且约满数据表示。故云十佛刹微尘大众也。如此等法界尘数大众身口意平等法门。岂可有限量。若无限量。此说法时分当云何名。是故结集者取意诠义言越三时如来之日加持故也。故云各各广演乃至而演说法者也（云云）
    问曰。然此经流布阎浮提略有十万偈（云云）然者四洲中何故殊局此州而此经流布耶。
    答。四州中此州勇健聪利梵行相应。故殊此州流布也。如大集月藏经云。大德婆伽梵。此四天下南阎浮提最为殊胜。何以故。阎浮提人勇健聪利梵行相应。佛于中出世。是故四大天王于此倍增护持养育此阎浮提（文）
    问曰。有何所以。殊于此南阎提梵行相应。佛出世四王守护耶。答。此南州是诸佛兴处。而有诸所住塔庙故。殊于此州梵行相应四王护持也。如月藏经云。尔时佛告火花毗楼勒叉天王言。妙丈夫。此四天下阎浮提界南方第四分汝应护持。何以故。此阎浮提诸佛兴处。是故汝应最上护持。乃至南方有塔名善安住。过去诸佛诸仙贤圣于彼住见四圣谛（文）
    问。今所言善安住塔者。何等塔耶。答愚推云。今宗所言南天铁塔可此也。何以故得知者。既言过去诸佛诸仙贤圣于彼住。爰知是四重法界曼荼罗圣众所住也。所谓诸佛者四方四佛等是也。贤圣者隅角四叶并第二院第三院诸菩萨等也。诸仙者外部天等。韦陀梵士事火婆罗门等是也。既四重圆坛圣众悉有此塔内。岂所住塔婆非南天铁塔耶。
    问。何故佛殊毗楼勒叉天王守护此洲耶答四天王各护持一州。故月藏经云。大德婆伽婆毗沙门天王共无量百千诸夜叉众护持养育北郁单越。提头赖吒天王共无量百千乾闼婆众护持养育东弗婆提。毗楼勒叉天王共无量百千鸠槃荼众护持养育南阎浮提。毗楼博叉天王共无量百千龙众护持养育西瞿陀尼（云云）故殊告毗楼勒叉天王也（云云）彼铁塔开发时诸神者此毗楼勒叉天王眷属欤（云云）
    三从如世下。明世间时分中。则有过去等者。大论第三十六云。有人说三世诸法皆有。未来法转为现在。现在转为过去。如泥团现在。瓶为未来。土为过去。若成瓶时。瓶为现在。泥团为过去。瓶破为未来（文）长短劫量等者。如俱舍等所判。昼夜各有初中后等者。日藏经第十星宿品云。白月满九月昼十四时夜十六时。白月满十月昼十三时夜十七时。白月满十一月昼十二时夜十八时。白月满十二月昼十三时夜十七时。白月满正月昼十四时夜十六时。白月满二月昼十五时夜十五时。白月满三月昼十六时夜十四时。白月满四月昼十七时夜十三时。白月满五月昼十八时夜十二时。白月满六月昼十七时夜十三时。白月满七月昼十六时夜十四时。白月满八月昼十五时夜十五时（云云）又此经中如此十二月分为六时也。同经云。佉卢虱吒于大众前合掌言。如是安置日月年时大小星宿。何者名为有六时也。正月二月名^7□^7□时。三月四月为种作时。五月六月求降雨时。七月八月物欲熟时。九月十月寒深之时。十一月十二月大雪之时。是十二月分为六时（云云）各有初中后分者。于昼分有晨朝日中日没。于夜分有初夜中夜后夜。故云尔也。乃至三十时者。日藏经第十云。我今复说刹那之数（私云我者佉卢虱吒仙人也）一千六百刹那名一迦罗。六十迦罗名摸呼律多。三十摸呼决多为一日一夜（云云）依此经说者。以一千六百刹那为迦罗。六十迦罗为一摸呼律多。此一摸呼律多当九十六万刹那。此摸呼律多三十为一日一夜。此一日夜当二百八十亿刹那也。以此日夜三十为一月。以此十二月为六时。以此六时为一年也（云云）如此刹那迦罗摸呼律哆日月时年等。前后相推须臾不住。生灭去来轮转无穷。故云刹那不住代谢相推也（云云）又依小乘。如颂疏第十二云（云云）唯是以虚妄分别故。如此有名字。无有实体（云云）
    四从以净下。明佛日中。以净眼观之等者以佛知见观三世之际。现在一刹那犹不住也。况立三世之际耶。故大论第五十一云。须菩提。汝所言是摩诃衍前际不可得。后际不可得。中际不可得。是衍名三世等。何以故过去世过去世空。未来世未来世空。现在世现在世空。三世等（云云）故云以净眼乃至无去无来也。即此实相之日者。三世不可得平等平等离去来始终。是即日之实相也。此实相之日圆满明朗。超亿千日月轮。故云圆明。离代谢相推始终去来。故云常住。湛寂无动作。故云湛若虚空。离如上日夜长短时分等。故云无有时分修短之异也。然以佛神力等者。延促劫智故悉适群机无定相也。此事次上记之。
    五从如此下。明三平等句中。为三。一正明三平等。二明句义。三明结归大意。
    初中。如此时中者指佛日。佛者指大日。余文可见。如上记（云云）
    二从句者下。明句义中。又三。一举梵显汉。二明举声论义。三明依宗释义。    
　　初中。句者梵等者。大论第四十四云。天竺言波陀。秦言句（云云）钵昙与波陀。体字是一也。然依点转声也。然者梵语无相违。正翻为足者。是满足义。故同论云。问云何等菩萨句。答曰。天竺语法。众字和合成语。众语和合成句。如菩为一字提为一字。是二不合则无语。若和合名为菩提。秦言无上智慧。萨埵或名众生。或是大心。为无上智惠故出大心。名为菩提萨埵愿欲令众生行无上道。是名菩提萨埵（云云）释意。云菩云提各一字而不成句。菩提二字和合为句。此菩提一句净佛国土成就众生之众德悉圆满。故云满足也。复次足迹义也。
    二从声下。举声论义中。言辞句等者。人举足下足之迹云句者。两足调故云句。若阙一足句义不成。言辞句逗如此。若偈颂者四含五含七含等。若阙一字者句义不成。若和歌者五七五为一句。七七为一句。若阙一字二字又句义不成也。故大论云。众语和合成句。如菩为一字提为一字。是二不合即无语（云云）复次句者字本不生义。言今此三平等至到第一实际妙极之境者。更非别处。则自心本不生际也。故大论引本经云。佛告须菩提。无句义是菩萨句义。何以故。阿耨菩提中无有义处。亦无我。以是故。无句义是菩萨句义。譬如鸟飞空无有迹。菩萨句义无所有又如是（云云）
    三从今就下。明依宗释义中。今就此宗者指此大日宗。修如是道迹者是先佛诣迹。所谓三平等道迹也。次第进修者。从如实知自心乃至到第十一地极位。故云次第乃至故名为句也。
    三从即以下。明结归大意中。自五。一明三密为门。二明转释三密。三明行到自尔。四明能所绝离。五明正结归大意。初二。自可见。
    三从是故下。明行到自尔中。住此宗者等者指神通乘。以不行而行者。本有平等之行故。三世常恒之行而不行而行也。是则即心具万行之行也。以不到而到者。本有平等之到故。三世常恒之到而不到。不到而到。是则见心正等觉之到也。言行者身口意佛身口意众生身口意。平等平等。从本际已来周遍法界。一微尘许无间隙之处。若有间隙之处可有能行能到。既无间隔之处。岂有能行能到耶。无有能行能到故。所行所到亦无也。以是义行者励勇猛精进之心。昼夜十二时虽修三密之妙行。适无有所行。是故云举手动足皆成密印。所有言语皆成真言。所有心念自成定惠等。即此心也。得除盖障三昧虽登法明道位。适无有所到。唯是住无住之位本来正觉也（云云）大论九十五云。复次平等无能行无能到。于是须菩提惊问。佛亦不能行不能到。佛答。从须陀洹乃至佛。皆无能行无能到。佛意三世十方佛不能行不能到。何况一佛平等性自尔故。须菩提复问。佛于一切法中行力自在。佛无碍智惠无处不到。云何言不能行不能到。佛答。若佛与平等异应有是难。何以不能行不能到。今凡夫平等须陀洹平等佛平等。皆一平等无二无别。是凡夫乃至佛。自性不能自性中行。不能自性中到。自性应他性中行。是故佛说若佛与平等异。佛应行平等。但佛即是平等故不行不到（文）同九十六云。又经将讫佛说深空。凡夫圣人所不能行所不能到。是故须菩提。知一切法平等相定空（云云）
    四从一切下。明能所绝离中。皆入其中者指此三平等句源底。所谓自性本不生际之妙智之境也。此处绝离能入所入。不可得亦不可得。不可思议亦不可思议也。故云而实无乃至故名平等也。
    五从平等法下。明结归大意中。此经之大意者。此经七轴三十一品中。文文句句莫非显示平等句法门也。所谓两部平等。境智平等。迷悟平等。邪正平等。生佛平等。善恶平等。修生平等。三世平等。三部平等。三密平等等也。如此等百千无量平等法门于此经说尽。故云平等法门乃至大意也。
    四从时彼下。明感动大众中。自二。一明牒经。二明随释。初可见。
    二从谓将下。明随释中。三。一明奋迅示现藏二明转释庄严藏。三明广前相（矣）   
　　初中又五。一明示现所由。二明久已通达人。三明奋迅示现。四明引密惠经证。五明结释。
    初中又二。一正明所由。二明例证。
    初中。谓将说此平等者指上之三平等法门也。感动大众者。彼十九执金刚四大菩萨等。各引率十佛刹微尘数眷属而集会。故云大众。此等大众睹见如来身口意秘密加持奋迅示现无尽庄严藏。而作未曾有之想。故云感有何不思议而示现此瑞各含疑动。故云动也。如此现瑞故感动。依感动故致疑问。依疑问故演说法。依演说故闻者信乐倍增也。所言信乐者。于自心自觉万德。依闻法之功德倍增其智用。故云信乐倍增也。深入语义者。深入自心本来语义之妙极。故云深入语义。所言义者觉了义满足义。常住义。光明义。以此等德故云义也。故涅槃经第六云义者名觉了。名不羸劣。名满足。名如来常住不变。又云。义名质直。质直者名曰光明（云云）故知。今语义亦如此。觉了本来语密。于大菩提心勇健故云不羸劣等也（云云）复次此三部妙用也。闻者身密即佛部也。信乐倍增者意密即金刚部也。深入语义者口密即莲华也（云云）
    二从如法下。明例证中。如法华等者。于彼经。大分为本迹二门。自序品至安乐行品十四品为迹门。从踊出品至劝发品十四品为本门。于此本迹二门各有序分。所谓序品为迹门之序分。从地踊出品为本门之序分。故今举本迹二门序分为例证。故云法华乃至因缘也。彼序品现雨华动地之瑞放眉间白毫之光。依之人天大会皆悉住疑。弥勒观知大会之疑心。以而问文殊。文殊引灯明佛而答云。我见灯明佛。本光瑞如此。以是知今佛。欲说法华经（云云）依之如来说开三显一之妙法莲华经也。此为序品因缘。次从地涌出品因缘者。彼踊出品时。无量无边大菩萨从地踊出。即如云是时娑婆世界三千大千国土地皆震裂。而于其中有无量千万亿菩萨摩诃萨同时涌出（云云）依之八千恒河沙诸菩萨众疑云。我从昔已来不见不闻。皆成未曾有之想。时弥勒知众会之疑而问佛言。我于此众中乃至不识一人。忽然从地出。愿说其因缘（云云）时答曰。我于是娑婆世界得阿耨菩提已。教化示导是诸菩萨（云云）依之弥勒并大众皆悉生疑惑。即弥勒欲决大会疑惑并我疑心故问如来言。佛得道甚近。所成就甚多。父少而子老。举世所不信。我等从佛闻。于此事无疑。愿佛为未来演说令开解（云云）依之。如来说开近显远妙法莲华经也。此为从地踊出品因缘也。如此序品依现瑞弥勒与文殊问答决疑。从地涌出品依地踊弥勒与如来问答决疑。然后演诸佛出世之本怀。说如来秘密之神通。今经亦如是。依如来奋迅示现无尽庄严藏大众致疑。依之金刚手白佛言。世尊云何如来应供正遍知得一切智智。为无量众生广演分布。随种种趣种种性欲。种种方便道演说一切智智（云云）依之如来今说此经也。
    问曰。于诸大乘说时各有现瑞。然者何故殊引法华为例耶。答。彼经是此经浅略分故。殊引之也。即如云妙法莲华最深秘处者即此经本地身也（云云）
    二从复次下。明久已通达人中。于如是境界者指彼三平等妙极之境也。久已通达者。如此等上首诸尊与心王毗卢遮那同共久已通达。故云尔也。
    三从然此下。明奋迅示现中。又二。一明所由。二明法譬合。
    初中。然此诸解脱门等者指四重法界圣众也。各引无量当机众者。上自八叶下至遮文荼等。各引接成就当分当分无量当机众。故云尔也。同入法界等者。从此一门得入法界之意也。此初入法门等者。是初入真言修三密之妙行故。云初入法门实行诸菩萨也。非谓如彼显乘实修实行是即指不行而行之如实行也。彼实修实行不如实行故。对之云尔也。
    二从故如下。明法譬合中。法说可见。如师子王等者。夫师子一切禽兽之王。故不依少物动其身。适出深窟欲搏禽兽之时。必先奋迅其身。然后发声震吼。于八方自在取之无有漏失。故云如师子王乃至发声也。必定师子吼者。夫如来世尊不以小因缘故示大神通力。必以大事因缘故示现之。所谓二乘作证已死之人。断善阐提必死之病。于如此等难化之众生。令视有常住佛性将欲必定宣说一切智智。令开发如来之净知见。而令得八自在大我。故先奋迅示现无尽庄严藏。然后说三千等句法门。故大论第三十四云。大人相者身心专一。是故若有所观身心俱回。譬如师子有所搏撮。不以小物故而改其将势。佛亦如是。若有所观若有所说。身与心俱常不散（云云）故云如来亦尔乃至庄严藏也。普现一切威仪者。就佛威仪有生身法身不同。如大论云。问曰。何等诸佛威仪。答曰。威仪名身四动止。譬如象王。回身而观。行时足离地四指。虽不蹈地而轮迹现。不迟不疾身不倾动。常举右手安慰众生。结跏趺坐其身正直。常偃右胁累膝而卧。所敷草蓐齐整不乱。食不着味美恶等一。若受人请默然无言。言辞柔软方便利益不失时节（云云）已上说生身佛威仪。次说法身佛威仪云。复次法身佛威仪者。过东方如恒河沙等世界以为一步。梵音说法亦复如是（云云）今所言威仪者。法佛自内证威仪如彼法身佛威仪。但浅深有殊。可思之。无非密印者举手动足皆成密印之意也。无非真言者所有言语便成真言之谓也。无非三昧者所有心念自成定惠之义也。一一三业等者。夫于一尊之处具足八叶九尊乃至十三大院之诸尊。十三大院圣众者。是则一尊所具身口意三业。佛金莲三部圣众也。彼一一圣者各有十佛刹微尘数之眷属而围绕渴仰。此一一眷属亦具足八叶九尊乃至十三大院佛金莲三部圣众。此一一三部圣众亦各具十佛刹微尘数眷属。如此重重无尽不可说不可思议。然彼此摄持主伴互融无碍无障。共同周遍法界无所不至。一尊所具三密不可思议如此。况八叶九尊十三大院一一诸尊三密差别别相耶。何况彼十三大院各所具十佛刹微尘数圣众各具十三大院。此十三大院诸尊亦各具十佛刹微尘数眷属。重重无尽不可思议。如此等一一诸尊三业差别别相。于不可思议不可思议劫。不可思议不可思议佛以不可思议不可思议言说虽说之应无有边际。故云然此一一乃至庄严藏也。是故华严经第十云。一切中知一。一中知一切。于一毛孔中。普见十方刹。彼刹妙庄严。诸佛菩萨会。一一如来所。无量众围绕同第三云。一毛孔中无量佛刹庄严清净旷然定住（云云）于一毛孔既如此。况于一众生身中。故同第二十二云。于一众生身中现一切佛刹。一切如来成最正觉（云云）此事至要。学者能能留心可思案也。若不达此义者。于一微尘中何知有法界曼荼罗。若达此义者。一身即法界之义宛然不疑（云云）
    四从如来下。明引秘密惠经证中。即是无边际义者。除盖障及目连尽神通势力。虽欲测佛身并除疑天女所入定。既不能测量。是即无有法界际限故佛身量无有边际。天女所入三昧亦不可测量也。故住心抄云。意是无边际义也。意佛身者是智身也。除疑天女者理身也。是明从理发智。故云我未发菩提心时是女去佛不远入三昧等（云云）
    五从如是下。明结释中。如是毗卢遮那等者。且付如来加持身作一往释。若付一一诸尊作细往释不可有边际。如各具五智无际智可思之。如胡麻中者。譬如胡麻壳中油遍无空隙处。如此等诸尊各遍法界无空隙之处也。故云如是毗卢遮那乃至无空隙处也。如来若舍加持等者。譬如幻师若息咒术。所现幻事随灭。如来金刚幻亦如是。佛若舍加持即不能现前。如是境界非自心推求推度而所应得。故云非其自心限量之所能及也。行者内等者。此云常行三昧是指三平等妙行云般舟三昧也。以行者三平等妙行为内因。以诸佛护持为外缘。以此因缘谛见曼荼本佛。而听闻三世常恒自受法乐之法音。故云如行者乃至了了无碍也。然此境界等者。如此行者见闻不思议境界时。四句推见或以幻梦等十喻谛观察。都无从来无所去。隐显不思议。毕竟平等平等而不出字门。故云然此境界乃至不可得也。非从毗卢遮那等者。为遮迷者伏疑故。今所现相似始生故。毗卢遮那本来三部圣众。而非今始出生。故云尔也。

妙印钞卷第八
（御本云）元德二年（庚午）润六月十一日加点了
　　沙门阿寂（六十一）
建武四年（丁丑）三月二十六日
　　金刚佛子明金之
妙印钞卷第九

          　　沙门阿寂纪
　      　
　　　　　　
　　　　　　
　　　　　　　　　

释入真言门住心品第一之余（经一疏一）

    二从而毗下。明转释庄严藏中。二。一明牒经。二明随释。初牒经自可见。 
    二从此转下。明随释中。此转释等者。本经文而转释次上无尽庄严藏故云尔也。所以无尽等者。次上言一切处起灭边际不可得故云尔也。以不异如来等者。如此等所现三部圣众各身口意遍法界无所不至。虽离起灭。而利益众生令入曼荼故云以不异遍一切处乃至令至佛道也。
    三从经云下。明广前相中。自为二。一明牒经。二明随释。初牒经可见。
    二从又广下。明随释中。自为十。一明正广前相。二明三圣为上。三明开净知见。四明显成不。五明密顿成。六明次第满足。七明缘业生。八明难思瑞相。九明举例同今。十明问起缘由。
    初中。又广前相者。明次上所说三部圣众一一三密遍满十方一切世界。枝条花果交杂遍满。故云又广前相乃至亦复遍一切处也。且如十佛刹等者。如毗卢遮那世尊十佛刹微尘数差别不同。所现三部圣众亦各具十佛刹微尘数眷属。各充满十方法界。如大日世尊心王心数互融无碍不可思议也。故云且如十佛刹乃至互不相妨也。
    二从今略下。明三圣为首中。执金刚对等者。谓指如来大智门云尔也。降伏方便者。降无明妄想烦恼令除去。即是金刚部也。普贤对如如者。金刚部之大智如莲华部大悲。莲华部之大悲如金刚部大智。故云如如法身也。寂灾方便等者。以金刚不生大智降烦恼戏论。故云寂静安乐也。此名为寂灾方便。是即佛部也。观音对等者指如来大悲门也。增益方便者。依大悲门功德利益故。损烦恼之生。增益佛地之功德故。是即莲华部也。
    问。金刚部为前。莲华部为后。有其意耶。答。任同闻众列次第。所谓十九执金刚为前。四大菩萨为后故。复次如如法身列中央。金刚部为前。莲华部为后者。为表金莲不二。是即前后围绕意也。
    问。举此三点则无量不思议妙用皆已摄在其中（云云）然者摄在何等妙用耶。答。一切妙用不出三部五部。然今举三部摄在五部妙用。故云尔也。
    问。若然。云何摄在五部耶。答。佛部摄羯磨部。莲华部摄宝部也。
    问。若然者。何故具不说五部耶。答。胎藏界立三部摄无量不可思议功德妙用。金刚界立五部摄无量不可思议功德妙用。是则开合异。故三部外又不说五部也。所云等者乃等者。今所言普贤金刚手等三密遍法界如大日如来无异。如之者二重三重亦尔也。故云乃至也。第四重诸尊各具十佛刹微尘数眷属。一一三密周遍法界。施三密妙用如大日世尊。故云所云等者乃至秘密加持也。
    三从各下。明开净知见中。各能开示等者。各者指如上重重无尽四重法界曼荼罗圣众。故云各也。如来净知见者。心王毗卢遮那入金刚界成自然觉时。心数诸尊同入金刚界成自然觉。故云各能开示如来清净知见也。若离如是实相印者。所言实相印者如实净菩提心也。是即印持决定义故云印也。除此净菩提心之外。皆是断常一异等摄。而天魔外道伴类。故云余皆爱见乃至清净句义耶也。
    四从如下。明显成不中。如余乘者指显乘也。或有成佛等者。彼宗谈五性各别旨。所谓决定性二乘（二）不定性（一）无佛性（一）菩萨种性（一）此云五性。此中不定性菩萨种性二成佛。余三不成佛故。或有成佛者不定性与菩萨种性也。或有不成佛者决定性二乘并无佛性者也。
    五从今下。明密顿成中。若能不亏法则者两部仪轨法则等也。任此法则以三密方便如教修行者。以父母所生肉身入法明道位。非但初地现前。若论超升者可同大日如来也。故云今此真言菩萨乃至亦可致也。
    六从复次下。明次第满足中。行者初发心时者。指地前凡夫地最初发心。所言发心者六大法界如实知自心大菩提心也。得入阿字门者。以如实大菩提心住本不生际故也。从如来金刚等者。入字门是受毗卢遮那种性故。即入佛三昧耶位也。从大日如来法界胎藏。初出生大悲为根之牙。故云即是从如来金刚性生牙也。此大悲之根牙。以菩提心势力故。一生无间断。任运增进至初地净菩提心位。故云当知此牙乃至此生满足也。
    问。以何得知。今所云初发心时者指地前发心云事。既云得入字门。是即可指法明道位。乃至成菩提者可云指第十一地妙果耶。答。今地前地上相望而作三句。所谓值知识经卷所发最初如实菩提心为菩提为因句。从此发心已去。修三密妙行发起大悲利益为大悲为根句。证诸法明道位为方便为究竟句也。故疏第二卷结极无自性心云。此心望前二劫犹如莲华盛敷。若望后二心即是果复成种。故曰如是初心佛说成佛因（云云）况当所文明细释。谓初发心欲入菩萨位故。于此真言法要方便修行得至初地（云云）明文在之致疑耶。
    问更无退义（文）然者地前未证凡夫之位何故云更无退义耶。答。依彼如实菩提心之势力故。虽地前。任运无退义也。故论云。常在人天忆持不忘受胜快乐（云云）又疏第二云。尔时心滞无为法相。若失方便。多堕二乘地证小涅槃。然以菩提心势力。还能发起非愿（云云）故云更无退义也。欲入菩萨位者。指初地也。于此真言法要者。依三密平等法门身密印口真言心观念相应。方便修行至初地。故云于真言法要乃至得至初地也。唯以一行一道者。唯以三平等一行真言乘一道。初自凡夫地发心。终至十一地最正觉位。不交杂余行余道。故云唯以一行一道而成正觉也。已上从最初于真言门发菩提心唯真言门菩萨也。若于异方便门者。若直以真言门难化导故。如来以随他意大悲方便门说诸显教。暂时虽令示教利喜。终方便引摄令开显密意。故论云众生愚曚不可强度。真言行者方便引进（云云）亦皆不离等者。如此虽于异方便门。更不离金刚乘教。故云不离如是宝乘也。
    七从缘以下。明缘业生中。所言缘者妄想因缘。所谓无明也。业者依妄想所作业因也。所谓十恶五逆等也。生者作此业因所感六道四生等也。如次缘业生者烦恼业苦三道也。复次缘者所谓四缘也。如大论第三十二云。一切有为法皆从四缘生。所谓因缘。次第缘。缘缘。增上缘（云云）痴爱因缘等者。痴者所谓无明也。依无明发贪欲故云爱。依此贪欲发违爱之心。违故发嗔恚故。三毒宛然。自此三毒枝条充满成八万四千烦恼尘劳也。故云谓为有情乃至受诸苦也。今修平等三业等者。言今修三密平等行时。彼赖耶藏所薰修无始已来身口意差别妄想颠倒种子。皆悉为此平等慧火所焚灭。至无垢大菩提心位。故云今修平等乃至大菩提心也。一切如来者。即阿字门无相大菩提心是也。从悲藏中等者。初地为虚空无垢大菩提心为种子心。即是菩提为因句也。第二地已去九地配当牙□等九心。即如第二卷云。初地为种子。二地为芽。三地为□。四地为叶。五地为花。六地为果。七地为受用种子。八地为无畏依。所谓果中之果。九地为有进求佛地慧生。是最胜心。十地此心决定。此二心无别境界。还是于第八心中。约方便转胜开出之耳（云云）今亦如是。以沙罗树王种子乃至殊胜决定等十心为十地始终也（云云）故云一切如来乃至菩提树王也。然以四不生等者。为遣着慢故。用四不生观也。
    八从复次下。明难思瑞相。自可见（云云）
    凡从如文下。明举例同今。亦自可见（云云）
    十从故下。明所同缘由中。下文所问者。谓金刚手九问。依此现瑞感动而起故。云乘此而生也（云云）
    已上序分毕。
    第三从尔时下。明正宗中。大分为四。一明金萨问起。二明如来许说。三明萨埵九问四明如来答问（矣）
    初中自三。一明问得一切智智。二明发起五字门。三明发起三句法。
    初中又二。一明牒经。二明随释。初牒经可见。
    二从如来下。明随释中。又二。一明结前生后。二明正致疑问。
    初中又五。一明正结前。二明法说。三明譬说。四明合譬。五明生后（矣）
    初中。如来自证之智等者。今奋迅示现藏是本有曼荼罗之影像故。云外用之迹也。
    二从智者下。明法说中。智者等者指真言行者也。见其条末者指奋迅示现藏。则喻其宗本者指本有曼荼罗也。
    三从如观下。明譬说中。譬如一切等者。涅槃经第二云。譬如一切众生迹中象迹为上（云云）以是义故云超绝众群也。同第二十二云。如诸迹中象迹为上（文）余文可见。问。何故用二喻耶。答。为喻如来悲智二德也。所谓象喻本有五大。即大悲也。龙喻本有五智。即大智也。
    四从今诸下。明合譬中。今诸大众等者指内大眷属等也。照俗之权等者。今此奋迅示现藏是本有大悲方便之用。此照俗之用尚尔。何况于彼本源内证真实之境界耶。譬如见河大小知山远近。睹烟大小识火势力。故云照俗之权乃至可寻也。
    五从我已下。明生后句中。我已尽睹等者。我者指金刚手也。尽睹者指奋迅境界不知者彼法从来也。
    二从云何下。明正致疑问起中。又二。一明发问句。二明随释。初可见。
    二从梵本下。明随释中。亦五。一释如来义。二释应供义。三明正遍知义。四释一切智智。五释问意（矣）
    初中。如诸佛乘等者。大论第二十四云。如实道来故名如来（文）同五十五云。如来不可得者。或以佛名名为如来。或以众生名字名为如来。如先生来后世乃至亦名如去。佛名如来者。如定光佛等行六波罗蜜得成佛道。释迦文殊亦如是故名如来。如定光佛等智知诸法如。从如中来故名如来。释迦文佛亦如是来故名如来（云云）所谓如来如去如法知解如法为说四义如大论文。故云释论具含四义（云云）阿阇梨意存等者。涅槃经第十六云。云何名如来。如过去诸佛说所不变。云何不变。过去诸佛为度众生说十二部经。如来亦尔。故名如来。诸佛世尊从六波罗蜜三十七品十一空来至大涅槃。如来亦尔。是故号佛为如来（云云）此经文符合阿阇梨如去如说义也。若此义者可言如去如说。虽然顺古今亦言如来也。故云阿阇梨乃至古题也（云云）
    二从梵本下。释应供义中。释论谓之杀贼者。于阿罗汉有因三名果三名。因三名者怖魔乞食破烦恼是也。果三名者杀贼不生应供是也。故今举果三摄因三也。所谓谓之杀贼乃至故以为名等者释杀贼义。又阿名为乃至壳皮脱故者释不生义。复次阿罗乃至名也者释应供义。佛心种子者字本不生体也。后世田中者。不生于生死之田中故云尔也。
    三从梵本下。释正遍知中。以佛得正遍智慧等者。大论第二十四云。人成就不颠倒智慧故名正遍知（云云）是开敷义者寄于譬而转释觉义也。涅槃经云。云何正遍知。正者名不颠倒。遍知者于四颠倒无不通达。乃至复正者名世间中。遍知者毕竟定知修集中道得阿耨菩提（文）此文者初义相同大论义。复次义相同此宗所解也（云云）
    四从梵云下。释一切智智中。一切谓名等者。言名者一切诸法名字皆悉摄尽。言色者一切诸法色相皆悉摄尽。乃至言一者一切一法摄尽。乃至十百千万亿等法门亦尔也。故云一切谓乃至摄一切法也。是一切中一相等者。大品经云。诸法一相所谓无相也。异相者各各诸法差别相也。漏相者有为无常等是即有漏也。非漏相者无为常住等即非漏相也。作相者有为造作之相也。非作相者无为法性等也。如此一切诸法性相体力作因果等一切悉知解也。故云一切谓乃至是名萨婆若也。于此萨婆若有种种名字。如大论七十三云。萨婆若有种种名字。或说一切智。或说一切种智。或说无上道心。或说无量诸佛法。或说菩提。皆是萨婆若名字。此中说萨婆若。当知是阿耨菩提（云云）已上依论明义毕。今谓一切智智等者。此中重言智智者。知缘起知本有故重云智智也。此智智是出心量境界。离四智心地。故云即是智中之智也。非但以一切种等者。大论八十四云。须菩提言。云何为一切种智相。佛言一相故名一切种智。所谓一切法寂灭相。复次诸法行类相貌名字显示说。佛如实知。以是故名一切种智（云云）今言。非但以如此智慧知一切诸法性相体名字等。此一一诸法皆悉知解至究竟常住之实际。故云非但以一切种乃至可转授他人也（云云）
    五从问意下。释问意中。自二。一正释问意。二明复次义（矣）
    初中又四。一总表问意。二释种种趣。三释性欲。四明种种道。
    初中。云何令我等者。我者指金刚手。言等者指三部圣众也。自觉之慧者即一切智智也。而此一切智道者。所言道者能通义也谓通达通摄上求下化之一切法。皆悉一味平等也。所谓字本不生究竟醍醐味也。此名为如来解脱味。离四味转粗。纯净无比无上。故云而此一切乃至解脱味也。此妙方便等者。具缘品已下所说三密方便等。故具缘品疏云。上品已约种种心相对辨一切智心竟。然此妙果以何方便而能得至耶。故此品次明。譬如已知乳酪有醍醐性。即教令具诸器物方便赞摇。以从缘起故。当知不异十缘生句也（云云）
    二从此中下。释种种趣中。毗婆沙说有五道等者。如俱舍婆沙等者。修罗不别立。修罗摄天或摄鬼畜。故云说有五道。大乘别立修罗。即如法华经云。见六道众生（云云）
    三从性下。释性欲中。性欲者欲名信喜好乐等者。谓依内成性。外生信喜好乐欲成此事。故云欲名信喜好乐也。大论八十八云。欲名嗜好。嗜好罪事生恶业故（云云）性名积习者。使令积习贪欲而成贪欲性。因此性其相外显可分别言相。故云性名积习相从性生也复次现行薰种子故性名积习。种子生现行故云相从性生也。欲随性作行者。内以成欲性故。外作欲之行。故云欲随性作行也。或时从欲为性者。谓久以习修欲行故还成欲性也。故云或时乃至习欲成性也。性名染心等者。大论八十八云。问曰。众生何因缘故有利钝。答曰。以有种种欲力故。恶欲众生常入恶故钝。欲名嗜好。嗜好罪事生恶业故钝。善欲者乐道修助道法故利（云云）又问曰。众生何以不皆作善。答曰。是故佛说种种性恶性善性。恶性者恶欲。恶欲故根钝。如火热性水湿性。不应责其所以（云云）已上论文如此。以是义故云性名染心染心为事乃至释论中具明也（云云）
    又私问曰。性与欲。何为先何为后耶。答性先欲后也。论八十八云。性先有。欲得因缘而生。譬如先有疮。得触因缘则血出（云云）又私问曰。于欲与性。论内外轻重难易浅深受报不受报等如何。答同卷云。性有内欲在外。性重欲轻。性难除欲易舍。性深欲浅。用性作业必当受报。用欲作业不必受报。有如是等差别（云云）如此大论中委细释成性欲。故云是事释论中具明也。
    四从种种下。释种种道中。种种方便道者龙树云者。大论一百云。般若中虽有方便。方便虽有般若。而随多受名。般若与方便本体是一。以所用少异故别说。譬如金师以巧方便故以金作种种异物。虽皆是金而各异名（云云）能以遍一切处真金智体者。指如实大菩提一切智智也。造种种乘者。指三乘五通智乃至人非人等种种方便道也。
    二从复下。明复次义中。发起大悲等者。今所问之所密标。则为欲发起大悲胎藏曼荼罗也。故云即是乃至曼荼罗也。于萨婆若者指上一切智智。即是出过一切心地故云平等心地也。所谓中台毗卢遮那普门万德总体也。画作诸佛菩萨者指四智四行。乃至者指遍知院观音院金刚手院持明院释迦文殊除盖障地藏虚空藏院云乃至也。二乘八部等者。指释迦院眷属并外部天等院也。所谓宣说等者指五佛并遍知释迦等佛也。或大乘道或菩萨者。四行并观音院金刚手院持明院文殊院除盖障院地藏院虚空藏院等菩萨明王等是也。或声闻乘者第三重释迦眷属也。或五通智道等者第四重外部天等院是也。是故今此发问发起下品所说曼荼罗也。故云于萨婆若乃至差别乘也。且如有人等者。若具一一细释者。依诸佛菩萨明王等之法各得入普门可说之。虽然举最下韦陀梵志之更转方便即成大日义。应例知第二第三院等上位佛菩萨更转方便。故云且如也。是即从此一门得入法界义。故云志求五通乃至毗卢遮那身等也。随类形声者。如上示现四重法界形声。如此色形皆是密印也。如此音声皆是真言也。涅槃经第八云。善男子所有种种异论咒术言语皆是佛说。非外道说（云云）无非毒鼓因缘者。涅槃经第九云。譬如有人。以杂毒药用涂大鼓。于众人中击令发声。虽无心欲闻。闻已皆死唯除不横死者。是大乘大涅槃经亦复如是。犯四重禁及五无间。闻此经已亦作无上菩提因缘。除不横死一阐提辈（云云）今亦如是。闻真言不思议毒鼓之声者。远近浅深虽有殊异。终损缘业之生。无不至本不生际。故云如是或现佛身乃至如来解脱味也。一切众生等者。色者有显形二色。显者青黄赤白黑也。形色者方圆三角半月团形也。复色有三种。大论第三十六引经云。如经说。色有三种。有色可见有对。有色不可见有对。有色不可见无对。是故当知非但眼见故是色内外十处（五根五境）能起五识者皆名色（云云）又云。复有一种色。所谓坏恼相。众生身色名坏恼相。非众生色亦名为恼坏相。恼相因缘故亦名恼。譬如有身则有饥渴寒热老病刀杖等苦（云云）又云。复二种。所谓四大四大造色。内色外色。乃至可见色不可见。有对无对。有漏色无漏（云云）又云。复有三种色。善色不善色无记色。乃至欲界系色色界系色不系（云云）又云。复有四种色（乃至）受色（受戒时得律仪）止色（恶不善业止也）用色（如众僧受用檀越所施之物也）不用色（余无用色也云云）又云。复有五色。身作无作色口作无作及非业色。五情五尘（云云）又云。粗色动色影色像色诳色。粗色者可见可闻可嗅可味可触。如土石等。动色者有二种。一者众生动作。二者非众生动作。诳色者如炎如幻如化如乾闼婆等。远诳人眼近无所有。如是等种种无量色。总名色众（云云）已上恐繁大概略抄之。心者心地观经云。三界唯心心名为地（云云）解云。心为诸法依地。故云为地也。故华严经云。心如工画师。画种种五阴。一切世界中。无法而不造。如心佛亦尔。如佛众生然。心佛及众生。是三无差别（云云）又以义分故有心意识不同。如秘记云。曼荼罗圣众集起曰心。思量名意。了别为识（云云）故五教章云。义分心意识（云云）如此色心是一切众生本来成就六大法界也。所谓色者五大也。所觉理境大悲也胎藏也。心者五智也。能觉智体大智也金刚界也。是故五大与五智和融云实相。复次所觉理境能觉智体不二云实相。复次大悲与大智平等云实相。复次胎藏界十三大院与金刚界九会曼荼罗。互相涉入无碍自在云实相也。如此色心实相是生佛等有。平等平等无有胜劣。故云一切众生乃至平等智身也。从本际已来具足圆满故。离断迷开悟之分域故。云非是得乃至成法界也。妙感妙应等者。众生本来平等心地无尽庄严藏体具微妙本来常住离去来故云妙感。佛本来平等心地无尽庄严藏体具微妙本来常住离往来故云妙应。诸佛不来来。众生不往往。而感应道交不可思议。故云皆不出阿字门也。感应因缘者。以行者平等心为因。以诸佛平等大悲为缘。故云感应因缘。所生方便者。依感应因缘所生曼荼罗圣众也。如此感应因缘所生方便皆同一法界。不离字本不生。故云当知感应因缘乃至不出阿字门也。湛湛大海同一碱味喻心王毗卢遮那之心海。虽波涛相激。只是海水之波涛也。故以此喻妙感妙应。大波小涛相打互虽为能所。能所共海水之上能所也。故以此喻所生方便重重无尽互为能所也（云云）
    二从复次下。明发起五字门中。自二。一明总标密意二明次第相释。
    初中。复次者。上金刚手探如来密意。说致发问其意已。次此复明说五种譬喻之意。故云复次也。承佛神力者。今此五字门是今经宗体。如来秘密奥源。故非佛力者辄尔难说。故云承佛神力也。为欲发起等者。下品佛所说大悲胎藏秘密曼荼罗。以此五字门为具体法身。故云为欲乃至五种譬喻也。
    二从初句下。明次第相释中。自六。一释空大。二明地大。三明火大。四释风大。五释水大。六明正发起五字门（矣）
    初中。又二。一明牒经。二明随释。初中虽有多句。对自余四大故。总合空大中诸句为一句。故云初句也。自余可准知之。譬如虚空等者。可有当体譬喻二意。当体义是上根上智所用也。为被中下机。举譬喻之义摄当体之义也。复次毗卢遮那大空之体难解难入故。假譬以况彼大空也。故云以世间易解空譬难解空也。
    二从如此下。明随释中。如此即是毗者。言虚空离一切分别无分别故无德无失。是小乘意。故云如此即是乃至无过无德也。今如来智身等者。言今毗卢遮那一切智智大空。虽离一切妄想戏论。而无量无边万德自本已来成就圆满。不如彼世间空无过无德。故云今如来乃至以况大空耳也所以重言者。言住一切分别者有也。离一切分别者空也。于此空而亦作无分别想故。为遮此无分别想故云尔也。离一切分别乃至是分别上更生分别义例如寻伺等者。住分别想如寻。住无分别想如伺。又住分别想如眼识生时。住无分别想如意识生也。故云例如乃至是细分别也。自余可见（云云）旧译或云者指大论等也。大论三十八云。劫跛。秦言分别时节（云云）所言分别者妄执义也故云尔也。
    二从第二下。释地大中。又二。一明牒经。二明随释。初牒经可见。
    二从世间下。明随释中。又二。一明譬说。二明合譬。
    初中。如世间等者是即大地所生之草木等也。以之为一切众生之依处。故云如世间乃至作依止处也。
    二从一切下。明合譬中。一切智智等者。此一切智为大悲普门曼荼罗之依地。故云一切智地也。大悲曼荼罗者。以阿字为一切种子。一切诸字皆是阿字所流所因。故云大悲乃至所出生也。四重法界诸尊以阿字本不生际为所依止处。故云即此诸乘乃至所依止处也。起是字起。灭是字灭。故虽生无利誉称乐之悦。虽死无衰毁忧苦之悲。故云生死涅槃乃至故以为喻也（云云）
    三从第三下。释火大中。又二。一明牒经。二明随释。
    初牒经可见。
    二从譬下。明随释中。三。一明譬说。二明合譬。三明复次义。初中。皆如须弥山者。且约一四州中最大物。故云如须弥山。再往论者。设虽如无量须弥山。更可无怯弱也。
    二从如来下。明合譬中。如来智火者。谓以字智火。刹那焚灭无始已来赖耶所薰一切妄想烦恼之薪。妄执烦恼薪尽灭故能烧智火随不生。是即字实相也。故云如来智火乃至亦无所依也。
　　三从复次下。明复次义中。复次如者。譬如世间火上下贵贱同用。于黑闇夜中而得正路。字智火亦如此。四重法界上中下圣者异生平等平等有之。于无始生死无明烦恼黑闇夜中。知见如实道。入初地乃至第十一地。一切佛法皆悉证知。故云复次如世间乃至故以为喻也。
    四从第四下。释风大中。又二。一明牒经。二明随释。初牒经可见。
    二从如大下。明随释中。又二。一明譬。二明合譬。初中。三辰炳现者日月星是也。蔚蒸者蒸粟貌也。热恼之^7□也。于风大有多种之德。令得清凉之义。开荣增长之义。摧坏物类之义。自在旋转之义也。
    二从如下。明合譬中。涤除一切等者。令得清凉义也。是即宝幢佛三摩地净菩提心显现时。开发心内三点令炳现三部佛德。而除众生烦恼令得清凉之益。故云涤除一切乃至清凉法性也。又复能令等者。花开敷佛三摩地也。故云开荣增长。又云善法增长也。摧坏无明等者。无量寿佛三摩地转法轮智之德也。而此无障碍等者。天鼓雷音佛三摩地。其义可见。故云自在旋转。又云无所依故也。
    问。何故于风大德有如此义耶。答。余大亦如此。寻文可见。是即明五大互具五大互融无碍也（云云）
    五从第五下。释水大中。又二。一明牒经。二明随释。初牒经可见。
    二明随释中。又二。一明譬说。二明合譬初中。如水大者。上火大毗卢遮那大智门德也。今此水大如来大悲门德也。其义自可见。
    二明合譬中。如来智水者。指自性清净真如法界。是即中台也。流趣世间者东方。润诸等持者南方。成大果实者西方。利益群生者北方也。体无烦恼以下转释上诸句也。所谓体无烦恼乃至无浊者转释中台。此中有三句。体无烦恼故清洁者指佛部德。能离诸惑故无垢者指金刚部德。一相非异者指莲华部德也。诸有得者转释东方。获清凉定者释南方。湛寂难思者转释西方。证平等性者转释北方也。
    问。何故于水大句具如此之德耶。答。是即毗卢那字智水具足五智故也。
    六从复次下。明发起五字门中。自四。一明别标。二明法说。三明譬说。四明合譬。
    初中。下文者指秘密曼荼罗品悉地出现品等也（更问）
    二从阿字下。明法说。自可见（云云）
    三从如世下。明譬说中。又如世间等者。所言世间总有三种。然今世间者。举器世间摄有情世间也。地水火风者。大论三十二云。一切有为法皆从四缘生。所谓因缘次第缘缘缘增上缘。因缘者相应因共生因自种因遍因报因。是五因名为因缘。复次一切有为法亦名因缘。心心数法次第相续无间故名为次第缘。心心数法缘尘故生是名缘缘。诸法生时不相障碍。是为无障缘（云云私云亦名增上缘也）问。若然者。今释云何可得心合耶。答。世间种子为因缘。此种子从地生。水所润火所暖风所长次第无间相续。故为次第缘。此种子缘地水火风生故为缘缘。如此五大与力不障故令生长故云增上缘也。此等诸缘若阙一缘。一切有为法无生长。故云随阙一缘终不增长也。六因四缘事。大论第十七三十二等委悉也。恐繁不抄之要揽人开之。
    四从一切下。明合譬中。一切智性者直指一切众生自性清净如来藏也。即用一切者。言此自性清净种子从字本不生大悲地大生。故本来不生不灭而常住不变也。为字言说不可得之大悲水大所润故。为邪见放逸烦恼重障之热恼不所枯干。为字尘垢不可得之大悲火大所暖故。为一切爱见烦恼重障寒冰不所伤害。为字因业不可得之大悲风大所增长故。为四重五逆等恶业烦恼系缚不所结缚。为字等空不可得之大悲空大所蕴持故。为执着戏论妄想分别不所障碍。以如是等五义自为众缘故。自心发菩提心。自心具足大愿行。自心知见等正觉。自心证无等涅槃。自心严净佛国土。自心作利物结缘。从非因之因至非果之果。而成不可思议不生不灭因缘也。故云一切智乃至不灭之因缘也。
    三从金刚下。明发起三句法中。自四。一明结前生后。二明所同体。三明例证。四明譬喻。
    初中。观知如来者指前奋迅示现藏也。无与等故云独一。非一门二门之加持故云法界也。加持之相者。如上释。心所惟忖等者。内心思惟观察也。必知将说等者。佛左所说五字门并三句三密等法门也。先喻其功德者叹喻五字门功德也。发起大会者。如上释之（云云）
    二从然后下。明所问体中。然后者。如此观知加持之相叹其功德发起生解之机已而问。故云然后问佛。如是者上所释一切智智是也。从此已后等者。依如此奋迅现瑞致动执生疑。因兹萨埵发问。故此后如来以一切智智印。即印持决定其心而广说。故云从此已后乃至广分别说也。
    三从例如下。明例证中。例如弥勒等者如上释之。愤愤悲悲者。有心云愤愤。在口云悲悲。所谓心起口浮未演其所疑。故云即时愤愤乃至所疑也。为说是道场者。即一乘法是也。付之若依香象意者。有二。一别教一乘。华严之体是也。二圆教一乘。指法花会三归一。故五教章云。然此一乘教义分齐开为二门。一别教。二圆教（云云）若依天台意者。无别教圆教不同。只是以开权显实妙体名为一乘。故经云。十方佛土中。唯有一乘法（云云）香象天台所释虽似别。义致无相违。所以然者。天台建立宗日。始自华严终至般若虽多不同。但为次第三谛所摄。今经会实方曰圆融（云云）此释虽判华严法华胜劣。探佛意时如云初后佛惠圆顿义齐。又香象分相门方虽释此别教一乘别于彼三乘。统摄门意曰一切三乘等法本来悉是彼一乘法。爰以香象云。如思禅师智者禅师。神异感通迹参登位。灵山听法忆在于今。此等诸德岂夫好异（云云）故知立宗虽别。圆极是齐也（云云）以此一乘圆极。为道场所得法。故经云。于道场知已。导师方便说（云云）为授菩提记者。尔前所记非劫国名号之记□。是故号不毕定记。法华所记授劫国名号之记□。是故曰毕定记。故大论第九十三毕定品云。如法华经中说毕定。余教说有退有不退（云云）自余如上释（云云）
    四从譬如下。明譬喻中。譬如春阳之始等者。喻文自可见。若无机之人等者。于大悲发生春阳之始。上上信根之族秘密真言之机。菩提种子忽自萌动。无明壳皮顿自甲裂。是故奋迅示现之雷风响机兴即生之大空。无尽庄严之螺鼓动大悲嘉会之楼阁。于三世常恒之一时。降平等一味之大雨。依之如实不知之莩壳速脱离。无上菩提之善苗疾出生。是则自非上根上智之人大度勇锐者。无蒙如此之深益。至如彼两种二乘两种外道者。适虽遇奋迅示现庄严之际会。如聋如盲。何得视听见闻如此境界。何况发起甚深秘密利益耶。爰以大师言。摩尼奇珠待大龙而雨宝。轮王妙药对鄙人以为毒。何况真言秘藏起三自以难闻。金刚佛戒过十地而叵得。自非轮王种姓大机菩萨。谁能开五智于一心得三密于凡身（云云）虽为一道极无十地证得菩萨全非其境界。何况二乘凡夫所测量耶。设虽有无间铁城中。若为秘藏真言之机者。今依此奋迅示现加持三昧无不发深益也。第五陀罗尼藏之机可思之。是故诸道升沉依戒持毁。见佛不见佛任乘缓急。故今所言无间中真言机者。即是戒缓故一且虽堕地狱。以乘急故速知见自心佛也。又涅槃经第九云。善男子譬如焦种虽遇甘雨。百千万劫终不生芽。芽若生者无有是处。一阐提辈亦复如是。虽闻如是大般涅槃微妙经典。终不能发菩提心芽。若能发者无有是处。何以故。是人断灭一切善根如彼焦种不能复生菩提芽（云云）彼经以一阐提为无机之人。今此经以显网封执为无机之人也。如此显教封执之辈。虽遇无尽庄严之际会。不能蒙甚深秘密之妙益。故云若无机之乃至发起深益也。
    二从毗卢下。明如来许说中。自五。一明如来赞叹。二明总标三句。三明开示宝所。四明菩提不可得。五明问答决疑（矣）
    初中又二。一明总牒。二明随释。初总牒自可见。
    二从以执下。明随释中。自四。一明赞测深意。二明赞不生机会。三明赞难问能问。四明如来诫听。初中。预测如来者。上来所言五字门并三句法体。是今经之深旨如来之秘藏也。然金刚手能测彼深奥令发起。故云侧如来加持深意也。
    二从又能下。明赞不失机会中。发起时众者。今大悲胎藏曼荼罗法界应度大众也。作生解因缘者。令彼法界应度之众生而生大菩提心之解了故云尔也。仰测圣心者。仰能测如来说法时至而不失应度机根嘉会时分。故云仰测圣心不失机会也。
    三从我观下。明难问能问中。又二。一明赞叹意。二明功德倍增。初中。我者大日之自称也。乃至浅行诸菩萨者。指初心始行诸菩萨也。以此三句者。十方三世一切诸佛说教甚深教义。皆悉莫非为此菩提为因大悲为根方便为究竟。故云以此乃至甚深之事也。
    二从以如下。明功德倍增中。倍增者复明于上首仁者中。金刚手虽无比类。对如来世尊故犹论明昧不同。故云无量功德乃至终无漏失也。
    问曰。何故如来如此殷勤赞叹金刚手。有何等深意耶。答曰。如大论五十五云。问曰。佛何故赞须菩提。答曰。示师不自高。弟子承顺师法故。有人师所说弟子不受。弟子所说师不听。如凡夫人处众说法时。破一切语不受。以佛无吾我心故赞须菩提言如是如是（云云）今亦如此。故赞金刚手也。
    四从次即下。明如来诫听中。又二。一明诫听意。二明引论释。初中。极善作意者。举意密而摄身口也。亦为未来弟子等者。言非啻诫劝金刚手。亦兼为欲使未来真言行者直心听法故云尔也。
    二从故释下。明引释论中。若人心善直信等者。若为听法不惜身命不求名利。是即心善直信之相。故法华经云。若人精进常修慈心。不惜身命乃可为说。舍恶知识亲近善友。如是之人乃可为说。告舍利弗。我说是相。如是等人则能信解（云云）又大论九十六云。佛言。萨陀波仑菩萨求般若时。不惜身命不求名利。于空闲林中闻空中声言。汝善男子从是东行。莫念疲极莫念睡眠。莫念服食莫念昼夜。莫念寒热莫念内外。善男子行时莫观右右。莫怀身相莫怀色相。莫怀受想行识相。何以故若怀是诸相。于佛法有碍。若于佛法有碍。便往来五道生死中。亦不能得般若波罗蜜（云云）以是等义故云若人心善乃至则不能解也。听者端身者。端直身威仪不顾身劳。犹如渴水而欲饮之。故云尔也。一心入于语义中者。专心不异缘。于所说中之义理敢不误失也。以下二句可见。此偈中有专三业之义。所谓端身者专身业。如渴饮者专口业。一心者专心业也。故大论一百云。以善其身口意业供给师（云云）及无尽意经等者。未检得之。要揽人披经可见之。

妙印钞卷第九
（御本云）元德二年（庚午）润六月十一日加点了
沙门阿寂
建武四年（丁丑）卯月十日
金刚佛子明金之
妙印钞卷第十

                  沙门阿寂纪
              
　　　　　　　　
　　　　　　　　
　　　　　　　　

释入真言门住心品第一之余（经一疏一）

    二从经云下。明总标说三句中。又二。一明牒经。二明随释。初牒经。自可见。    
　　二从犹如下。明随释中。自四。一释菩提为因。二释大悲为根。三释方便为究竟。四明约地上转释三句。
    初中又云。一明总三句次第生起。二明中智观。三明心实相。四明相望成因果。五明譬说。六明引论证信心。
    初中。世间种子者菩提为因句也。籍四大众缘者大悲为根句也。如是次第等者方便为究竟句也。是即为释菩提为因句。先总释三句次第生起而成因果也。
    二从然以下。明中智观中。然以中智者。非彼显教所谈之中智。是非中之中也。所谓字不生不灭之德名为中智。言以字不生义故离常见。以字不灭之义故离断见。如此以无自性故因不守自性故还成果。果亦不守自性故还成因也。故云观之毕竟乃至因果义成也。若法不然等者。若不能如斯观达。即堕断常二见之中故不成因果也。所谓堕断无之见故更不见因果。堕常见之中故亦不成因果之义。所以然者。计因定因果定果故不知从缘生之因果。故云若法不然乃至因果义不成也。
    三从今行下。明观心实相中。今行者等者。指三密修行行者。观心实相者。指六大法界一大圆明莲华三昧之体亦复如是者。离如上生灭断常等诸戏论。故云亦复如是乃至净虚空也。于内证所行等者。离如此断常一异虽不生不灭。而于内证圆明之万德。更不疑滞。一切智智大菩提心坚固不动。故金刚顶云等同于大空坚住金刚性全成金刚体（云云）故云于内证乃至坚固不动也。离业受生等者。如此住坚固大菩提心故。永离无始生死业受之生。而成虚空无垢大菩提之生。故云离业受生等也。万行功德等者。普门法界大悲万行。依此大菩提心而增长。故云万行功德乃至菩提心为因也。
    四从此菩下。明相望成因果中。此菩提者指上如实大菩提心也。为后二句因者。为大悲究竟二句而成因故云尔也。若望生死中者。于生死流转中对所积集大小权实善根故。此如实大菩提心初心即极发心即到故被云果故。云若望生死中乃至名为果也。以睹佛法前相者。指地前五种三昧道也。故禅要云。初观之时如似于圆。遍周之后无复方圆。作是观已即便证得解脱一切障三昧。得此三昧者名为地前三贤（云云）又云。今于此心中。复有五种心义。行者当知。一者刹那心。谓初心见道一念相应。速还妄失。如夜电光暂现即灭。故云刹那。二者流注心。既见道已念念加功相续不绝。如流奔注。故云流澍。三者甜美心。谓积功不已乃得灵然朗彻。身心轻泰玩味于道。故云甜美。四者摧散心。为卒起精勤或复休废。二俱违。故云摧散也。五者明镜心。既离散乱之患。鉴达圆明一切无著。故云明镜。若了达五心。于此自验三乘凡夫圣位。可自分别矣（云云）故知以睹佛法前相故者。指地前所证三昧道也。佛法者初地法明道位也。故彼五种三昧道是为初地佛法前相故也。
    五从解如下。明解说中。闻善知识者。指世间如实之善知识也。余文可见。渐见前相者。指地前三昧道。如上（云云）尔时于宝藏等者。既见宝之前相故。于宝藏所含种种功能更不疑。弥发起加行。速望得无尽宝藏之真体也。故云尔时于宝乃至信心义也。若合譬者。有人者初心始行真言行人也。善知识者。真言上乘之大阿阇梨也。汝今宅中者。指行者自身云今宅中。是即周遍法界之塔婆故。自有无尽宝者。指自心八叶无尽庄严藏。应自勤修者。令教修行三密方便。而开发自心万德故。周给一国者。开发已于周遍法界华藏世界海中。自他受用无有尽期故。彼人闻已即生谛信者。行者闻如上之殊胜教导已。即谛信住如实知自心之大菩提心故。如说而行等者。住大菩提故如阿阇梨教导正行三密妙行也。渐见前相者。证得地前三昧道味。尔时于宝藏等者。既见佛法前相故。离疑惑之心。弥发起加行望证法明道故也（云云）
    六从释论下。明引论证信心中。释论云者。彼论第一卷释如是下文也。此偈中者。论家御语也。余文自可见。
    二从经中下。释大悲为根中。自五。一明表大悲。二明根义。三明悲义。四明根悲交释。五约供养行明悲义。初中。经中次说者。指经大悲为根本五言也。是即菩提心为因之句次故云次说也。
    二从根是下。明根义中。根是能执持义者。言大悲能执持诸佛大菩提功德万行不令拔除。故云尔也。
    三从梵下。明悲义中。迦是苦义者。即是大悲拔苦之义也（云云）
    四从慈如广下。明根悲交释中。慈如广者。慈是与乐义。是即菩提心所具无上法乐也。此菩提心名为嘉苗。是菩提心为因句也。为令增长此菩提心之嘉苗故。用拔苦之大悲。是即大悲为根句也。故云慈如广乃至除草秽也。此中云悲者。说能助之大悲。所助之大慈自显。故云尔也。
    五从且如下。约供养行明悲义中。行者等者指真言行者。修供养时者。于供养有内外事理供养。如下卷说。时者依轨仪法则行三密之妙行时也。此时亦有初中后晨朝日没等之时。随四种之法分别故云尔也。若奉一花等者。付之有浅略深秘。其浅略者。随其时世间所有种种妙花妙香等是也。若深秘。花者以行者周遍法界忍辱之心。两手合掌。向周遍法界过刹尘曼荼罗圣众演供养时。于刹那顷兴无量无边不可思议不可说供养云海。供养已成法界不可说不可说展转曼荼罗圣众。并自法界他法界不可说不可说展转曼荼罗圣众之时。须臾成就花三昧圆满忍辱波罗蜜。净佛国土成就众生大愿皆悉成就。故云若奉一花乃至皆悉生根也。复次花者自心八叶心莲华。是即佛界心界众生界同一平等大菩提心之妙体。以此大菩提妙花。供养尽空法界佛界心界众生界帝网重重不可说不可说曼荼罗圣众故。自利利他行愿皆悉圆满生大悲根。故云若奉一花乃至皆悉生根也（云云）如花者阿伽香饮食灯明等亦复如此（云云）随行者以等者。住字本不生实际。而修无尽万行。故云随行者乃至万行也。即由大悲地界等者。譬如大地为一切众生依。大悲亦复如是故。水火风空亦如此可得心也。余文可见（云云）
    三从方便下。释方便究竟中。即醍醐妙果等者。大悲万行皆悉成就十一地妙果圆满。譬如醍醐无可复增其精凉也（云云）三密之源者。此妙果是三部三身之奥源故云尔也。
    四从又净下。约地上释三句义中。自二。一明举譬显三句始终。二明引般若结释。
    初中犹如真金等者。初地所发如实大菩提心也。大悲如习学等者。初地所发大悲行愿也。方便如巧艺等者。初地所证妙果也。复次初地为菩提心为因。从二地至八地已来为大悲为根。八地以上为方便究竟也（云云）
    二从如摩下。明引般若结释中。梵音邬波那等者。因之梵语也。此梵语有发起义。是即从因生果果还复生因义也。故云梵音乃至故以为名也。
    三从经云下。明开示宝所中。自二。一明牒经。二明随释。初牒经可见。
    二从即是下。明随释中。三。一明开示宝所。二明自心为宝所。三明问答决疑。
    初中。即是者。直指如来直说故云即是也。开示如来者。上所言如实大菩提心是也。
    问曰。如来何故自问自答。而言云何菩提谓如实知自心耶。答。今此自证大菩提者金刚手犹不能问。何况有余人能问能答人耶。故如来自问自答也。
    二从如人下。明自心为宝所中。如人虽闻等者。譬意可见。复指言如上者。指上之菩提为因之解释也。此法从何处者。指第一甚深微妙之法。所谓如实大菩提心是也。即是行者自心耳者。指自心八叶干栗多心也。若能如实等者。言如实观察此八叶心莲功德。了了分明证知无疑滞。名为如实知自心。故云若能如实乃至名成菩提也。其实不由他悟等者。心自证心心自觉心之意也。
    三从问曰下。明问答决疑中。问曰若即者。问之意谓。佛自问云何菩提。如来自答如实知自心故。即乘取答之语问即心是道者也。言即心者自心故也。故问但如实知即心名为成菩提者。何故一切众生自不成佛也。即如大圆觉云。始知众生本来成佛。生死涅槃犹如昨梦。乃至金刚藏菩萨白佛言。世尊若诸众生本来成佛。何故复有一切无明。若诸无明众生本有。何因缘故如来复说本来成佛。十方异生本成佛道后起无明。一切如来何时复生一切烦恼。唯愿不舍无遮大悲。为诸菩萨开秘密藏。及为末世一切众生。得闻如是修多罗教了义法门永断疑悔（云云）今问意亦复如是。佛既说云何菩提谓如实知自心故。乘取此经文即问曰。若即心是道者。何故众生轮回生死不得成佛也。答曰以不如实知故者。答之意谓。虽自心元佛。不如实知自心之体故云不成佛也。所谓愚童凡夫者。释其所由也。若闻是法者。就斯有多种断简。谓于愚童凡夫有种种不同。所谓或有未生一毫修善之愚童凡夫。此人虽闻是法。不可有信知之义故。如次下卷释愚童凡夫云。若是未生种子无机之人。虽种种为说。终不能信解（云云）或有行齐施等之愚童凡夫。是则闻是法有少分信解之义。以是义故。今文云。若闻是法少有能信也。识性二乘等者。才观人无我。虽断离人执。犹未离实有之法执。何况如实观自心即法界之实体耶。故云识性二乘乃至未如实知也。已上出如实不知之人也。若知实自知等者。是即如实自证自觉者。初发心之时。即觉知本来成佛亦无余答也。譬如长者等者。举譬显此义。自可见（云云）
    问。若尔者先所举圆觉经中。金刚藏问云何如来答之耶。答。同经。如来答云。善男子。一切世界始终。生灭前后。有无聚散起止。念念相续循环往复。种种取舍。皆是轮回。未出轮回而辨圆觉。彼圆觉悟即同流转。若免轮回无有是处。譬如动目能摇湛水。又如定眼由回转火。云驶月运舟行岸移。亦复如是。善男子。诸旋未息（私谓动目转火云驶舟行也）彼物先住尚不可得（私曰。湛水定眠月运岸移。此四先住不可得故）何况轮转生死垢心曾未清净。观佛圆觉而不旋复。是故汝等便生三惑（私谓。三惑者指金刚藏问之中三疑惑也）善男子。譬如幻翳妄见空花。幻翳若除。不可说言此翳已灭何时更起一切诸翳。何以翳花二法非相待故。亦如空华灭于空时。不可说言虚空何时更起空花。何以故。空本无花非起灭故。生死涅槃同于起灭。妙觉圆照离于花翳（私谓已上如来答若诸众生本来成佛何故复有一切无明云问也）善男子。当知虚空非是暂有亦非暂无。况复如来圆觉随顺而为虚空平等本性（私谓已上如来答若诸无明众生本有。何因缘故如来复说本来成佛云问也）善男子。如销金□金非销有。既已成金不重为□。经无穷时金性不坏。不应说言本非成就。如来圆觉亦复如是（私谓如来答十方异生本成佛道后起无明。一切如来何时复生一切烦恼云问也）善男子一切如来妙圆觉心。本无菩提及与涅槃（私云决第一问）亦无成佛及不成佛（私云决第二问）无妄轮回及非轮回（私云决第三问）善男子。但诸声闻所闻境界。身心语言皆悉断灭。终不能至彼之亲证所现涅槃。何况能以有思惟心测度如来圆觉境界。如取萤火烧须弥山终不能至。是故我说一切菩萨及未世众生先断无始轮回根本（云云私谓根本淫欲是也下然见云云）今案此经如来所答之旨。如来妙圆觉心。本无菩提及涅槃。又无成佛及不成佛。又无轮回及不轮回。只以妄见故见种种不实。今亦如是。六大法界一大圆明之心镜。离去来动静生灭一异能所得失等之相故。无烦恼菩提生死涅槃。亦无成佛不成佛。无轮回不轮回。唯以不如实知如是之自心体性故。生种种妄见。轮回生死往来五道。若如此自心实相如实开觉。即时归本觉。毕竟如而菩提相也。故经云乃至彼法少分无有可得也。此事至要也。能能可思察可思察。
    四从经复下·明菩提不可得中。自二。一明牒经。二明随释。初牒经可见。
    二明随释中。亦三。一明离菩提无一法。二明不可得所由。三明转释无相义。初中。无上正遍知等者。指上正遍知等释。故云前已说之也。此中者指别牒句中也。即是七微合成者。俱舍论颂疏第十二云。极微为初指节为后。应知皆七倍增。七极微为一微量。积微至七为一金尘。积七金尘为一水尘。积七水尘为一兔毛尘
（云云）又云。极微者是色极少也。刹那者是时极少也。一字者是名极少也（云云）又云。微是细义。非极微也。色聚极细立微聚名。为显更无细极此者。此在欲界无声（云云）然今七微合成者。彼微聚七合成名为七微合成。此七微合成名为微少。故云梵云阿耨乃至故以为喻也。言彼法者等者。指无相大菩提心而云彼法也。言彼六大法界虚空无垢菩提心之外。更此七微合成微少之色尘许无有可得之法。故云言彼法者乃至更无一法也（云云）
    二从经中下。明不可得所由中。自六。一明别标。二明牒经。三举分譬。四明分譬不及。五明劝诱。六明心自证觉。
    初中。次说因缘者。是即少分不可得因缘也。
    二从何以下牒经。可见。
    三从譬如下。举分譬解释中。譬如虚空等者。且以具少分六相似故。即以为譬也。所谓一毕竟净。二离一切相。三无动。四无分别。五不可变易。六不可破坏也。以如此等六义少分相似故为譬也。故云以如是等乃至无相菩提心也。
    四从然是下。明分譬不及中。然是中等者。虽世间虚空有如上之六义少分相似。于是无相大菩提心中。复有不可说不可说秘密甚奥之事。以虚空不可譬大菩提也。遍喻者。如上引涅槃经释之（云云）
    五从翼诸下。明劝诱中。诸学者等者指真言学者。得意忘筌等者。言得此恒沙万德之义鱼。忘彼毕竟无相之文筌也（云云）
    六从又如下。明心自证觉中。又如虚空等者。如世间虚空者无知解者无开晓者。甚深无相大菩提心亦复如是。故云又如乃至当知亦尔也。心自证心者。上之心者智也识也。下之心者境也五大也。是则直指行者本有境智不二也。言能证心者本有智也。所证心者本有境也。所谓以本有五大为境。以本有识大为智也。是则为显境智和融本来无二无别也。境智名异全收一体也。然此境智圆明之外。全以无知解之法。无知解之者。无开晓之法。无开晓之者。我心自证我心（云云）自觉我心。故大圆觉经云。始知众生本来成佛。生死涅槃犹如昨梦。善男子如昨梦故。当知生死及涅槃无起无灭无来无去。其所证者无得无失无取无舍。其能证者无作无止无住无灭。于此证中无能无所。毕竟无证亦无证者。一切法性平等不坏（云云）禅要云。唯有明朗。不见心之与身（云云）故云又如虚空乃至开晓之者也。若分别少分者。言于此无所得大菩提中。若分别微尘许之能所。随法非法之相。不离我人寿者等之见。若不离我人众生之见者。取去来生灭一异能所等。往来五道生死。何名不坏常住金刚智慧耶。故华严经第六云。如来深境界。其量齐虚空。一切众生入。真实无所入（云云）
    三从复次下。明转释无相义中。自四。一明别标。二明牒经。三明引论证。四明举净心合。初二。自可见。
　　三从如释下。明引论证中。佛智慧清净故等者。出过诸心地不作诸观故云清净也。不观诸法等者。是即出不观之法相也。其文自可见。
    四从以如下。明举净心合中。以如是净者。指如实大菩提心。出过诸观等者。四智心地犹不出心量之分。何况于自余耶。今此净菩提心者。出过诸心地于法自在也。故云以如是净乃至得无挂碍也。虽无相甚深不可思议。而此菩提心含甚深不可思议微妙清净功德两部曼荼之万德。莫依之不出生。故悉地出现品云。虚空无垢无自性。能授种种诸巧智。由本自性常空故。缘起甚深难可观（云云）又供养次第云。净菩提心如意宝。满世出世胜希愿。自利利他因是生。除疑究竟获三昧（云云）又菩提心论云。能含无量种种珍宝三摩地（云云）故云譬如虚空乃至谓虚空相也（云云）
    五从尔时下。明问答决疑中。自二。一明牒经。二明随释。初牒经可见。
    二从时执下。明随释中。亦二。一释萨埵疑问意。二释如来答。
    初中。亦二。一释所问来意。二明所问体。
    初中。时执金刚者。闻佛说如上之无上菩提少分不可得之相。虽自身无疑。为断未来众生疑惑故。而致此问。故云闻佛所说乃至而佛言也。
    二从菩提下。明所问体中。菩提心名等者。菩提心即一切智智也。若一切智智者。离此菩提心之外无少分能所者。谁为能求所求。谁为可觉可觉者耶。又离菩提心之外都以无一法者。谁能发菩提心。令至此无相本菩提妙果耶。又若虽无能发所发之因缘而成菩提者众生虽不发心修行。自然可成佛耶问也。故云菩提心名乃至自然成也。
    二从故佛下。明如来答中。自二。一明牒经。二明随释。初牒经。自可见。
    二明随释中。亦三。一明自心寻求。二明示其着所。三明法明道位。
    初中。亦二。一明自心即是旨。二明不知故见苦乐。
    初中。虽众生者。夫以一切众生色心实相直尔是菩提故。虽有佛出世而不增明。虽无佛出世而不缺减。性相常住常自庄严。故云虽众生乃至自严净也。
    二从然不下。明不知故见苦乐中。自二。一明正不知因缘。二明譬。
    初中。然不知实者。言众生自心即虽佛。不如实自知自心实相。即是无明也。然无明有厚薄。所谓大论九十七云。无明有二种。一者厚二者薄。薄者名无明。厚者为黑暗（云云）释论云无明烦恼厚薄别故（云云）
    问。自心即菩提有佛无佛常自严净者。有何等因缘无明起耶答。法华经云忽然火起（云云说元品无明也）金峰经云。尔时会中忽有一障者。不从空生亦不从他方来。亦不从地出生。忽然而现。时薄伽梵告金刚手言。此障从何而来。从一切众生本有障无始无觉中来。本有俱生障。自我所生障。无始无初际。本有俱本轮。时障者忽然现身。作金刚萨埵形（云云已上自宗所谈佛果一障是也）此等意无明烦恼发起忽然而无所从来。是则一切众生本有俱生障自我所生障无始无觉中来本来不可得也。彼显教所说元品无明障言语道断心行所灭绝离绝离境故。不谈无明形体。今宗障体即德故。云忽然现身作金刚萨埵形也。是即不住自心内证之妙智。而缘心外之法故。此无明忽然现起。故经云。于一散乱心。此障即为便。能夺真言师所修功德业（云云）问。若尔者住何等观智。令除灭此无明烦恼障耶答。住如实之智不见心外之法故。此无明不除而除不灭而灭。来时无所从来。无始无初际故。去时亦无所去。无终无终际（云云）
    二从如蚕下。明譬中。亦三。一明厚喻。二明薄喻。三明见心实相。
　　二从如蚕出丝等者。譬无明深厚者。从苦趣苦。都无出离之期。是则大论所说无明厚者为黑暗。是也。又法华经云。毒气深入失本心故。为毒所中心皆颠倒（云云）
    初中譬如下。明薄喻中。譬如人间净水者。譬无明轻薄者。随所缘虽异解。心外不见法。是则大论所说薄者名无明。是也。又法华云。不失心者即便服之病尽除愈（云云）于一水四见不同也。所谓人间见水。天见琉璃。饿鬼见火。鱼见宫殿。故云如人间乃至或以为火也。于自心六大法界一水。自见十界之差别。自见种种无量之苦乐。故云自心自见无有一法等也。
    三从若瑜下。明见心实相中。若瑜伽行人等者指真言行者。正观三法者。就内六根而观达。就外六尘而观达。及两中间而观达。修心不可得。不可得者即是字之实相也。字实相者即是心实相。心实相者无相大菩提。无相大菩提者即是一切智智。故云正观三法乃至得成就也（云云）
    二从复次下。明示其着处中。自七一约一切法明心实相。二约真我明心实相。三约六根明心实相。四明心无相所由。五明结归三句大宗。六明知识其心。七明顿觉成佛（云云）
    初中。又五。一明着所因缘。二明引经。三明大品。四明观内外中间。五明譬合。
    初中。复次世尊者。佛先直答金刚手言。秘密主自心寻求菩提及一切智。何以故本性清净故（云云）此本性清净心。依内外中间等着所。而不得本净真心故。次说内六根外六尘其两中间之着所。故云复次世尊等也。余文可见。
    二从经言下。明引经中。心者行者自心。即本性清净妙莲不染真心是也。
    三从如摩下。明大品中。如摩诃般若等者。指大品般若也。以无量门等者。初自五蕴三科之法。终至种智菩提。约一切诸法门。说毕竟独空之旨。今实相者无相也。故大品云。诸法一相所谓无相（云云）
    四从今欲下。明观内外中间中。今言疏主之言也。远指佛之现在也。宗要者所谓本性清净自心也。欲显此本性清净之心实相。虽多有情所著法。不过内外十二所故。于此十二所而观达。速至心本不生际。故云欲举其乃至一切法也。行者指真言行者。于内法者六根也。一一谛观者。约眼根谛观而心不可得。乃至约意根谛观而不可得也。故云一一谛观也。或在外耶者六境也。犹恐错误者。约内观心不可得。又约外观心不可得。于内外不见心之所住。误于内外之中间谓有心之所住。故为遣此执着复作此观。于内六根心不可得。于外六境心亦不可得。于内外心已不可得。况于两中间而有心所住。故于两中间亦心不可得。此时于内外中间之三所不见心之所住故。自心本来无生无灭而离去来。故云犹恐错误乃至戏论云披也。
    五从譬如下。明譬合中。珠力故水清者。妄想浊乱心水中。自本有自性清净如意珠。以此自性清净净菩提心如意宝珠力故。妄想颠倒浊水即清。浊水清故即宝珠还显现。故经云。净菩提心如意宝。满世出世胜希愿。知利利他因是生。除疑究竟获三昧（云云）故异生羝羊适一念发心修微薄济施。皆是依此净菩提心如意宝珠内薰密益之力。自其以来念念资长而到初法明道位。证除盖障三昧时。自然此净菩提心如意珠显现增明也。虽然水初浊时浊自余所不来。清亦于余处不去。水初清时。清自余处不来。浊亦于余处不去。水清浊只依风缘。珠隐显亦任清浊。可思之。
    二从经云下。约真我明心实相中。又二。一明牒经。二明随释。初牒经可见。
    二从前约下。明随释中。亦二。一约诸色明观。二明约三界观。
    初中又四。一明结前生后。二明内心大我。三约显色观。四约形色观。初自可见。
    二从此宗下。明内心大我中。此宗者指真言宗。即以等者。如余宗为正因佛性。今宗不尔。直指一切众生之心为如来应正等觉。是本来成正觉如来故也。所谓内心之大我者。指一切众生本心妙法芬陀利花。是即花台八叶九尊本来大我自称也（更问）
    三从如有下。明约显色观中。如有一类外道等者。所谓或一类外道。我观真我其色正青。或一类外道我观我其色正黄等计也。封执一色不许余色。故云如有一类乃至或言鲜白等也。胭脂色者。自胭州出油色其色似红紫。故以义云红紫也。
    四从或言下。约形色观中。又二。一明举见简非。二明举证非计。
    初中。或言我见者。所谓或一类外道。我见真我极长。或一类外道我见真我极短等计也。各各谓我所执真实而余人所见皆不实也。故云或言乃至余皆妄语也。青相毕竟者。破彼常见也。青实相不坏等者。破彼断见也。所谓青实相者。五色皆有实相。是即五佛色故也（云云更问）
    二从如有下。明举证非计中。如有外道等者。明依一师迷妄之僻见诸弟各妄计不同也。余文自可见（云云）
    二从次云下。明约三界观中。亦二。一明牒经。二明随释。初牒经。可见。
    二明随释中。又三。一举僻见不同。二明彼非。三明开示曼荼。
    初中。亦是对妄者。上约一切法并真我。呵责彼宗计毕。今然约三界等简之故。云亦是对乃至三界同性也。毗纽天者。疏第五云。又次置微瑟纽。旧译谓之毗纽。此是那罗延天也。
    二从然此下。明彼非中。三。一明约所居简。二明约能居简非。三举譬呵非。
    初中。然此三界等者。三界有为诸法皆从缘生。从缘生法悉无自性。何心性同彼三界耶呵破也。
    二从次广下。明约能居简非中。次广分别等者。释经之非天龙等文也。
    三从譬如下。明举譬呵非中。譬如虚空者。是即喻忘本源而起种种妄见。所以然者。随所受器舍本味。暂成辛酸温浊。故云譬如虚空乃至未曾变异也。又如真陀者。是即喻一心随类应现。所以然者。一相摩尼随缘虽变色。珠体无动转。主亦如是。随缘虽作种种色形。心体无动转而不生不灭也。故云又如真陀乃至亦应生灭也。
    三从复次下。明开示曼荼中。复次世尊等者。今佛说心性非显形众色三界六趣等者。开示下品所说曼荼罗。为除未悟者戏论分别也。所以然者。曼荼罗中有显形众色天龙八部等故。真言行人见彼不了知自心因缘生故。生戏论分别起常见等故。先开示心实相门。说非青非黄乃至不与三界六趣同性也。
    三从又经下。约六根明心实相中。自二。一明牒经。二明随释。初牒经。可见。
    二明随释中。亦四。一明结前生后。二明约十八界观。三破边见。四破见现。
    初中前说不在者。六根六境两中间。此云三处也。
    二从为未下。明约十八界观中。为心不与者。言次上说心不与三界六趣同性故。犹恐未悟者心住十八界等中耶可推求推度故。广历十八界示心无所住也。
    三从复次下。破边见声闻中。自四。一明结前生后。二破犊子部计。三破有部。四明并破二部。初结前生后。可见。
    二从犊子下。明破犊子部计中。犊子者。三论玄云。阿毗昙者名无比法。无漏惠根会理隔凡。其功冠绝。故云无比。犊子者。三论云。萨婆多传有异世五师。同世五师。异世五师者。一迦叶。二阿难。三末田地。四舍那婆斯。五优婆堀多。此五人持佛法藏。各得二十余年更相付属名异世也。同世五师者。于优波堀多。即分成五部一时并起。名同世五师。一昙无德。二摩诃僧祇。三弥沙塞。四迦叶维。五犊子部（云云）今犊子者此同世五师随一也。是二十部中其一也。
    问。何等名二十部耶。答。三论玄云。如来二月十五日入涅槃。诸弟子四月十五日于王舍城只阇堀山结集三藏。尔时即有二部名字。一上座部。谓迦叶为上座。二大众部。即界外大众。乃有万数。婆师罗汉为主。此云泪出。常悲苦众生而泪堕也。又云。从上座师都合有十一部。大众部有七部。合成十八部。足根本二部为二十部。譬如四大和合等者。三论玄云。问。毗昙但明人空。成实具明二空。云何两论无有优劣。答。于小乘内自分三品。一者俱不得二空。如犊子部云。四大和合有于眼法。五阴和合别有人法。此下根人也。二者萨卫之流。但得人空不得法空。为次根人也。三者譬喻诃利之流。具得二空。为上根人也。约空义浅深。则毗昙为小乘之劣。成实为小内之胜也（云云）大论第六云。复有三世中法。未来中出至现在。从现在入过去。无所失。是则为常（云云）同论云。如毗波沙中说。微尘至细不可破不可烧。是则常（云云）
    三从说一下。明有部中。说一切有道人者。三论玄所言萨卫之流。但得人空不得法空是也。如□角龟毛等者。喻外道妄见虚诳不实。余所书之。
    四从以如下。明并破二部中。以如是戏论法者。指二部空计。而云以如是戏论法也。故不识其心者。彼等不识心无性故。妄作如是三世实有等戏论也。
    四从非见下。明破见现中。又四。一并表二计。二举非见计。三举非现计。四并破二计初可见。
    二从如有下。举非见计中。如有人言者。有大乘师教弟子云。一切众生本有佛知见性。但无明翳膜除时自能见理（云云）弟子闻之作僻见谓。依无明膜不见佛性。我言疗治此膜。招请医师种种疗眼。是即师任法理虽教导。而弟子恶得心致如此僻见耳。
    三从或有下。举非现计中。或有人言者。亦有一师云。常住妙理非造作之法。缠盖除时日轮自现（云云）弟子闻之恶得心作僻见。云雾叆叇时我等常住妙理不现。云雾除去日轮现时常理显现。仍待朝日。朝日出时见彼。称云我见常理（云云）此等皆师以譬喻教佛性常住之法。而弟子不知喻所诠故。一向执世谛作如是见计。故云皆以世谛言之耳也。
    四从若净下。并破二计中。若净菩提者。问云。为破师。为破弟子耶。答。师弟共破之。
    问。师无僻见。何破之耶答。虽无僻见。犹作见现之思破之也。破文自可见（云云）
    四从又经下。明心无相所由中三。一表经文。二明譬说。三明合譬。
    初中。又经中等者指今经。自说因缘者。上约诸妄执虽说心无相。未显说其无相所由故。佛自说心无相无住无性之因缘。故云自说因缘也。
    二从犹如下。明譬说。自可见（云云）
    三从心性下。明合譬。又自可见（云云）
    五从经云所下。明结归三句大宗中。又二。一明牒经。二明随释。初牒经。可见。
　　二从如上下。明随释中。又三。一明结前句。二明生后。三明难思三谛。
    初中。如上种种者。次上约一切法。或约真我。或约十八界等。一一观达入自性清净门。明自心自发自心寻求菩提毕。故云如上种种乃至求菩提义也。
    二从今复下。明生后句中。今复结言等者。谓上所言自性清净心虚空菩提三种全体遍收一体无二。虽一体无二。而心虚空菩提三种名字宛然也。是即一而多也多而一也。一多自在不可思议也。故云虚空无垢乃至而有三名耳也。所谓心者众生世间。虚空者器世间。菩提者智正觉世间也。如此三种世间性相本来一相一味。所谓六大法界字本不生也（云云）
    三从即此下。明难思三谛中。即此一法界心者。指六大法界云一法界心也。此一法界心即胜义行愿三摩地三种菩提心也。其胜义故毕竟不生也。行愿故毕竟不坏也。三摩地故二而不二也。即是三部妙体也。毕竟不生者金刚部也。不坏因缘者莲华部也。不二平等中道即是佛部也（云云）
    六从经云下。明知识其心中。自二。一明牒经。二明随释。初牒经。可见。
    二从佛已下。明随释中。又三。一明结前句。二明正知识其心。三明究竟同归。
    初中佛已开示等者。始从题目终至嘱累。一部始终唯明此三句大宗。所谓如说如实大菩提心者菩提为因句也。始从一毫之善种。终至十地究竟功德善根。皆悉为大悲为根。第十一地为方便为究竟（云云）复次于一位中有因根究竟三句。复次于三句中各有三句。复次于一念一时等各有三句。以如此等义故云佛已开示乃至大宗竟也。
    二从即统下。明正知识其心中。即统论等者。统论此经一部始终。以种种无量善巧方便。而说如实菩提心。令知识众生本心。所谓依如来之奋迅示现无尽庄严故金刚手发问。依萨埵发问故说如实大菩提心并三句法门。为令此净菩提开明故。约内外等一切法以示其着处。或说百六十心三劫六无畏等种种心相。或说择地造坛等众多支分等。或说诸尊密印真言三摩地等。或说秘密曼荼内证真实境界等。或说两部灌顶印明并秘密第五三昧耶等。如此等无量秘密方便。寻始穷终莫非为知识其心。所言知识其心者。即六大法界全体是也。所谓知识者。五智云知。即在果位。五识云识。即在因位。是即为显果即因因即果。因果共不思议。故云知识也。其心者本有境即五大也。所谓六大无碍。六大无碍者即境智不二。境智不二名为成等正觉。故此经始终只为此一大事因缘也。故云即统论一部乃至知识其心也。维摩经上云。直心是菩萨净土（云云）
    三从如此下。明究竟同归中。如此经者等者。非啻此经作此说。释迦如来所说一切契经亦如是。故云如此经者乃至皆同在此也。又非啻释迦如来同作是说。十方三世诸佛皆以一同无有异路。故云如释迦如来乃至知识其心也（云云）
    七从经云下。明说顿觉成佛中。自二。一明牒经。二明随释。初牒经。可见。
    二从世尊下。明随释中。自四。一明结前生后。二明决了佛法。三明诸法实相。四明观我相。
　　初中。说此顿觉成佛等者。即如经云。不舍于此身。逮得神境通。游步大空位。而成身秘密（云云）又论云。父母所生身。速证大觉位。是即不经劫生直证佛位。譬如神通乘人发意之顷能到所诣。故云说此顿觉成佛入心实相门也。
    二从亦为下。明决了佛法中。亦为决了等者。决了十方三世诸佛说教。莫非为断我性而开自心实相之门。故云亦为决了十方三世乃至渐次开实相门也。此中如一切经中者。指诸显经等也。
    三从彼言下。明诸法实相中。彼言诸法实相等者。指彼法华经所说十如实相。故奥卷云。妙法莲华最深秘处者。即此经本地身也（更问）以是义故云即是此经心之实相也。心实相者即是菩提心。更无别理也。但为薄福众生等者。即如法华经云。斯人鲜福德不堪受是法。薄德少福人众苦所逼迫。不闻佛名字。亦不闻正法。故云但为薄福众生乃至甚为难得也。故世尊等者。以薄福因缘故不能自信作佛。故如来说四味调养之方便。令净诸惑障。渐说时将至说一大事因缘。故法华经云。若人信归佛。如来不欺诳。亦无贪嫉意。断诸法中恶。故佛于十方。而独无所畏。我以相严身。光明照世间。无量众所尊。为说实相印（云云）故云故世尊且令乃至为说即心之印（云云）今经则不如是等者。今经不用调熟方便。直约诸法令识六大法界净菩提心。故云今经则不如是直约诸法令识其心也。所以为秘要之藏等者。指一尘法相为法界曼荼罗全体。故云所以为秘要之藏也（云云）

妙印抄卷第十
建武四年（丁丑）卯月十六日
金刚佛子明金之
妙印钞卷第十一

        　　　沙门阿寂纪
    　　　
　　　　　　
　　　　　　
　　　　　　

释入真言门住心品第一之余（经一疏一）

    四从初句下。明观我相中。又六。一明总举缘生法。二约五阴明义。三明观我相。四约十八界明义。五约一切法明义。六约真言明义（矣）
    初中。谓若分段者等者。夫于因缘所生法。总有二种。所谓分段变易也。轮回六道流转生死。分分段段此死生彼。故云分段。初地初住以上断无明证中道。生死自在而示起灭。故云变易也。然今且置变易缘生。就分段缘生而作观。故云是总举从缘生法也。然于唯一明朗本有圆明中。以从缘生故必有分位差别之相。故云以法待因缘成必有差别相也。行者者指真言行者也。今此分段中何者是心等者。释是心离众相而不可得也。尔时一切诸法等者。如此观达时一切诸法皆悉不可得不可思议。而不异自心实际不可得不可思议也。故云尔时乃至不异于心也。余自可见故不委释（云云）
    二从复下。约五阴明义中。复观内身者。上总举从缘生法而作观已故。次复历内五阴而作观。故云复观也。内身五蕴者色受想行识也。
    问。初色者云何。答。若依俱舍等。立十一色。所谓五根五境无表也。此中初五根是不可见有对色也。五境中初色境一者可见有对色也。声香味触四者不可见有对色也。无表色一者是不可见无对色也。若依大论者。彼论第三十六云。色众者可见法。是色因缘故亦有对。有对者亦名为色。如得道者名为道人。余出家未得道者亦名为道人。何等是可见。一处是可见有对色。气分一入摄（私云一处者五境中初色也）余九处（私云除色余五根四境也）及无作业名不可见色。有对者十处（私云五根五境也）无对者无作色（私云无表色也）有漏无漏等分别亦如是。如经说。色有三种。有色可见有对。有色不可见有对。有色不可见无对。是故当知非但眼见。是故内外十处能起五识者皆名色（云云）又有一种色。同论云。复有一种色。所谓坏恼相。众生身色名为坏恼相。非众生色亦名为恼坏相。恼相因缘故亦名恼。譬如有身则有饥渴寒热老病刀杖（云云）又有二种色。同论云。复有二种色。所谓四大四大造色。内色外色。受色不受色。系色不系色。有色能生罪有色能生福。业色非业色。业色果色。业色报色。果色报色。隐没无记色。不隐没无记色。可见色不可见色。有对色无对色。有漏色无漏色。如是等二种分别色（云云）复次有三种色。论云。有三种色。善色不善色无记色。学无学非学非学色。从见谛所断生色从思惟所断生色从无断生色。欲界系色色界系色不系色。有色能生贪欲有色能生嗔恚有色能生愚痴。三结三漏等亦如是。有色能生不贪善根不嗔善根不愚痴善根。如是等诸三善法应广说。有色能生隐没无记法能生不隐没无记法（云云）复次有四种色。论色云。复有四种色。内有受不受外有受不受。四大及造色三种善不善无记。身业作无作色口业作无作色。受色（受戒时得律仪）止色（恶不善业止也）用色（如众僧受用檀越所施之物也）不用色（余无用之色也）如是四种色（云云）复次有五种色。论云。复有五种色。身作无作色口作无作及作业色。五情五尘。粗色动影像诳色。粗色者可见可闻可嗅可味可触如土石等。动色者有二种。一者众生动作。二者非众生动作。如水火风动作。地依地故动。下有大风动水水动地。风之动树。酒自沸动。如磁石^7□铁。如真珠玉砗磲玛瑙夜能自行。皆是众生先世福德业因缘不可思议。问曰。影色像色不应别说。何以故眼光明对清净镜故反自照见。影亦如是。遮光故影现无更有法。答曰。是事不然。如油中见像黑转非本色。如五尺刀中。横观则面像广。纵观则面像长。则非本面。如大秦水精中玷。玷皆有面像。则非一面像。以是因缘故非还见本像。有镜有人有持者有光明。众缘和合故有像生。诳色者如炎如幻如化如乾闼婆城等。远诳人眼。近无所有。如是等种种无量色总名色众（云云）已上释色蕴毕。次受蕴者。依俱舍等意者。大地法中随一也（领纳苦乐忧喜舍等为义）所谓苦乐二受。唯五识相应身也。是即欲界及通初二禅也。唯乐受第三禅意识相应身也。忧喜二受唯意识相应。是又欲界并通初二禅也。舍受一通六识相应也。又云味受力故贪着诸欲。又大论云。受众者内眼外色缘合。欲见有明有空。色在可见处。如是等因缘生眼识。是上因缘及识和合故。从识中生心数法名为触。是触为一切心数法根本。三众俱生。所谓受想行（云云）又云。复次有二种受。身受心受。内受外受。粗受远受。净不净（云云）又云。复有三种受。苦乐不苦不乐。善不善无记。学无学非学非无学。欲界系色界系无色系（云云）又云。复有四受。内身受外身受内心受外心受。四正勤四如意足等相应受。及四流四缚等相应受。是名四种受（云云）又云。复有五种受。乐根苦根忧根喜根舍根（云云）又云。复有六受法。六识相应受。意识分别为十八受。所谓眼见色思惟分别心生喜。眼见色思惟分别心生忧。眼见色思惟分别心生舍。乃至意识亦如是。是十八受中有净有垢为三十六。三世各三十六为百八。如是等种种因缘分别。名为受众（云云）已上释受蕴毕次想蕴者（于男女等境取差别为义）文云。倒想力故贪着诸见（云云）又大论云。复次佛说有四种想。有小想大想无量想无所有想。小想者觉知小法。如说小法者小欲小信小色小缘想名为小想。复次欲界系想为小。色界系想名为大。三无色天系想名为无量。无所有系想是名无所有想（云云）次行蕴者。心所四十四并十四不相应。以上五十八为行蕴摄也。心所四十六中。受想二别立为别蕴故。文云。味受力故贪着诸欲。倒想力故贪着诸见（云云）又大论云。行众者。佛或时说一切有为法名为行。或说三行。身行口行意行。身行者出入息。所以者何息属身故。口行者觉观。所以者何先觉观然后语言。意行者受想。所以者何受苦乐取相心发。是名意行。心数法有二种。一者属见。二者属爱。属爱主名为受属见主名为想。以是故说是二法为意行。佛或说十二因缘中三行。福行罪行无动行。福行者欲界系善业。罪行者不善业。无动行者色无色界系业。阿毗昙除受想余心数法。及无想定灭尽定等心不相应法。是名为行众（云云）次识蕴者（了别为义）依俱舍等意者。于此识有七。谓六识及意界也。此七者一之心王也。大论云。识众者。内外六入和合故生六觉名为识。以内缘力大故名为眼识。乃至名为意识（文）亦如聚沫泡炎芭蕉幻化者。以此五喻五蕴不实也。问。若然者以此五种之喻。总为喻五蕴不实。将又以五种喻配当五蕴而为喻耶答。如所难虽不遮有两义。正以五种之喻配当五蕴为正义也。所谓以聚沫喻色蕴之聚集。以泡喻受蕴之无实。以炎喻想蕴之不实。以芭蕉喻行蕴之无常。以幻化喻识蕴之妄计也（云云）自求性实等者。以如此五之喻。一一次第谛观五蕴无性不实。都以不可得也。五蕴尚不可得。何况于此五蕴而得有心耶。故云自求性实乃至而得有心也。从粗至细等者。从色蕴之粗至四蕴之细故。去广就略者。去四蕴之多就色蕴之一故也。乃至现在等者。如此历三世明观察。过去际不可得也。未来际不可得也。乃至现在亦无一念住时。故知众缘合故假有也。众缘离故无也。离合本来常住故中也。故云乃至现在乃至即中也。但非谓如彼显宗空假中也（更问）远离一切者。离去来一异有无生灭净不净动不动等一切二法分别之戏论。而住本不生自性清净阿字门。故云远离一切乃至入阿字门也。既广对五隐说自心实相义已。故云已上广对五阴已说观诸法实相也（已上等之六言在下烂胞也）是即总结五阴也。
    三从次明下。明观我相中。如上于诸阴等者。次上历五蕴从粗至细从广就略种种谛观终心不可得也。何况我人寿者。大论四十四云。问曰。我乃至知者见者等云何净。答曰。种种求觅我想不可得。是名我净。第一义中无净亦无无净。譬如沈臭死狗。乃至皮毛血肉骨髓都尽。是时非狗非猪。不得言净不得言不净。我乃至知者见者亦如是。以无我空智惠求我相不可得。是时非有我非无我（云云）又同论八十九云。须菩提众生但住名相虚妄忆相分别中。是故菩萨行般若波罗蜜。于名相虚妄中拔出众生。须菩提白佛言。世尊何等是名。何等是相。佛言。以此名强作假施设。所谓此色此受想行识。此男此女。此大此小。此地狱此畜生此饿鬼。此人此天。此有为此无为。此须陀洹乃至此辟支佛道此佛道。须菩提一切和合法皆是假名。一切有为法但有名相（云云）以是义故云何况我人乃至有心可得也。如长爪等者。彼长爪梵志。以一切不受法虽为最极。而不知此不受一切法之无自性故还堕此见。故云如长爪乃至受是见也。今亦如是等者。取着毕竟独空智惠不能拔出此见。还为此见所烧。如大论九十二（云云）汝等若着是法能生苦恼。譬如热金丸虽是宝物投则烧手。如是菩萨教化众生行菩萨道。自无所著（云云）是亦如此。着观空智惠。不知自心实相不可思议从缘起之万法。故云取着观空乃至得入真净菩提心也。
    四从次复下。约十八界明义中。次复说十八界等者。释经之若界若处。然者可校牒也。广明此三法者。总指三科之法。所谓五阴十二入十八界也。以此三科法摄尽一切法。故云已摄一切法也。
    五从复云下。约一切法明义中。即是摩诃者。大品等。始从五阴终至种智菩提。约一一法明诸法实相之义也。故云即是摩诃乃至不可得也。复次如声闻等者。声闻人即阴界入求我。离阴界入而求我。相在而求我。终皆不可得。尔时于八正道中。远尘离垢得法眼生。法眼生者即小乘初果也。故云复次声闻人乃至正法眼生也（云云）
    六从真言下。约真言门明义中二。一明秘要法门。二明顿悟法门初中初观阴入界等者。五相成身中妙观察智分也。即时悬悟自心本生等者。通达心修菩提心等分也。于如来知见者证金刚心等分也。远尘离垢等者。指除盖障三昧也。得法眼净者。指初法明道位也。以小乘断见惑证初果位。寄齐今宗得除盖障三昧入初法明道位也。若不作如是者。若不用五相三密方便直说真净菩提心。众生无由悟入。当知今此五相三密方便者。最上甚深秘要法门也。故云若不作如是乃至秘要法门也。
    二从如余下。明顿悟法门中。如余远离方便等者。指四家大乘诸菩萨也。未能远离等者。九种住心等各各至极果位。皆是今宗所言本心之影像也。如执水中影像。终不识天上本月也。故大论第六云。水中月者。月在虚空中影现于水。实法性月在如法性实际虚空中。凡人心水中有我我所相现。以是故如水中月（云云）私云。随义转用以自宗意。此中实法性月者。自性清净满月住无垢常住净虚空中。所谓心虚空菩提三种无二之大菩提心是也。凡人心水中者指九种住心人。如云我是凡夫。心水中者指彼空无相心水。此空无相之心水中各有所证得之法执。是则如影。以贪着此影像故不见本来清净本月也。故同论云。如小儿见水中月欢喜欲取。大人见之则笑。无智人亦如是。身见故见有吾我。无实智故见种种法。见已欢喜。故取诸相等。诸得道人笑之（云云）私云。小儿譬显人。大人譬密人。身见譬各各法执。无实智譬无真言如实知见。又云。譬如静水中见月影。揽水则不见。无明心静水中见吾我憍慢诸结使影。实智惠杖揽心水。则不见吾我诸结使影（云云）私云。静水中者指各各所证三昧。所谓如他缘乘。于圆成不变之静水中见唯识唯心影像。如觉心不生者。于八不正观静水中见毕竟中道之影像。如一道无为心者。于三谛即是静水中见本地无作之影像。如极无自性心者。于海印三昧之静水见十佛自境界之影像。皆悉于心外之静水中各见其影像。终不见知秘密庄严之天月。故云以种种门乃至心之影像也（云云）今真言行者等者。于初发心时直住如实大菩提心。心自证心心自觉心。故云于初发心时乃至不由他悟也。是则速疾神通乘教义。故云当知此观复名顿悟法门也已上广明着处毕。
    三从经云下。明法明道位中。自九。一明得五障三昧。二明常住佛会。三明得五神通。四明得陀罗尼。五明次第相释。六明生槃不着。七明住无为戒。八明通达正见。九明信解力。
    初中。自二。一明牒经。二明随释初牒经可见。
    二明随释中三。一明初入如来境界。二明法明义。三明正得除盖障三昧初中入佛智惠等者。所言佛智惠者。指一切智智极果。有无量方便门等者。如彼显乘有无量入佛智惠门。所谓六度四弘百八三昧五百陀罗尼门也。今此宗直以如实大菩提心即得入一切嘉会境界。故云今此宗乃至如来境界也。
    问。上云真语为门。今云直以净菩提心为门。然者于今宗既有种种门耶答。上真语为门者。是即大圆镜智所出音声也。彼大圆镜智自他三密宛然明朗无碍。知见此自他平等三密名为净菩提心。故释云入真言门略有三事一者身密门二者语密门三者心密门也。是即大圆镜智所现自他三三平等净菩提心为门之意也。譬如弥勒等者。此事上引入法界品文悉记之。今引之为例证者。彼说初地功德故。以证初法明道位也。
　　二从法明下。明初法明道位中。又三。一明清净除灭。二明譬喻。三明合譬初中。法明者以觉心等者。前约种种着处明自心本不生义毕。故其心清净而安住本初不生之大圆明。初明知见古佛所行之大道故云初法明道也。菩萨住此者。菩萨初得入初法明道位时。妄想颠倒所有一切烦恼业障苦报皆清净深灭也。是即非断灭。但除其执不断法体也。譬之意亦尔。了知非毒毒气自除。只是本来玩好之具也（云云）
    二从譬如下。明譬喻中。譬如暗中者。譬文自可见（云云）
    三从行人下。明合譬中。行人亦复者。今以上譬文一一合譬者。人暗中者。人有九种暗亦有九种。虽然不知自己本来之利宝之同一也。所言利宝者。自心万德之净菩提心如意宝是也。此宝自本有心内之库藏。然如实自不了知故。妄计谓贪嗔痴之三毒。是即譬依无明所起根本烦恼也。故云譬如暗中乃至以作毒想也。其心执著者。譬起枝末烦恼。垂欲命终者。譬依此根本枝末烦恼业。从冥入冥后苦赴苦将欲断法身立惠命也。时有良医等者。譬如来遍照大医王哀之晓其本有见其缘起。唯三部万德之外一微尘计无妄执烦恼之体。是即知见之本来常住佛莲金三部之妙体也。即时引主伤处者。譬押父母所生肉身以五智之明灯明彻照之时。教示一切众生色身实相从本际以来常是毗卢遮耶平等智身。非是得菩提时。强空诸法便成法界也。犹见所伤等者。譬如此虽觉知父母所生之色身即毗卢遮那之智身未转苦道之众涂也。了知非毒等者。譬觉知烦恼贪嗔痴三毒即佛金莲之三部圣众心地已。修三平等妙行不久得除盖障三昧住初欢喜地也。余文可见（云云）
    三从经次下。明正得除盖障中五。一明离烦恼障。二明业障。三明生障。四明法障。五明所知障。
    初中二。一明标经文。二明正释烦恼障。初文可见。
    二从是中下。正释烦恼障中。一者烦恼障者。此中有根本枝末烦恼。且依大论等。贪嗔痴三毒名为根本烦恼。八万四千名为枝末也。所谓贪欲有二万一千枝末。嗔恚有二万一千枝末。愚痴有二万一千枝末。三毒等分有二万一千枝末。故成八万四千枝末烦恼也。故云谓根本乃至障盖净心也。乃由宿世偏习等者。或贪欲深而嗔痴浅。或嗔恚深而贪痴浅。或愚痴深而贪嗔浅。或执有执无。如此等有种种无量偏执不入佛法也。故云及由乃至不入佛法也。
    二从二者下。明业障中。二者业障者。过现造十恶五逆四重诽法等无量重罪故。趣种种恶趣不入佛法也。
    三从三者下。明生障中。三者生障等者。谓虽得国王大臣等胜上无难生处。而其身无暇而不暇咨访善知识。故云不入佛法也。
    四从四者下。明法障中。四者法障等者。以先世障正法故。不逢善支不闻正法故。不入佛法也。
    五从五者下。明所知障中。五者所知障等者。或师欲授弟子不受之。或弟子欲受师亦不授之。故师弟不和合不入佛法也。魔事品中所说如斯矣。
    二从行者下。明常住佛会中。自四。一明结前句。二明见十方佛。三明常在佛会。四明成就佛法。
    初结前句。自可见。
    二从尔时下。明见十方佛中。尔时于自心中等者。法界即自心自心即法界故。于遍周法界中常见油麻之诸佛。故云于自心中乃至如观明镜也。
    三从乃至下。明常在佛会中。乃至于诸者。得此三昧已。行住坐卧常在佛会。所以然者。于普门法界自本三部圣众心地外无微尘许之余法。然以妄见故见贪嗔痴等烦恼业苦。今此烦恼业苦皆悉除灭故。于普门法界常见一切诸佛也。
    四从时诸下。明成就佛法中。时诸圣者等者。今此真言行者得除盖障三昧。初列在诸佛会座故。先达圣者常以胜妙方便慰喻新入圣者。依之欢喜悦乐即成就一切佛法也。当知行人者。以横得且云同。非全成也。是即于初地横具足成就诸地功德。故云位同大觉也。虽然非第十一地极果。故云然非究竟妙觉大牟尼位也。犹如净月者。自然自证大菩提心体如净月体。虽然如净月初日乃至十五日圆明渐增。净菩提心亦如是。修生显德智用位位增进。至究竟大牟尼位。如初日月体次第增进第十五日圆满也。第十五日方等者。大集经第三十五云譬如十五日月一切圆满照于月爱摩尼宝珠。如是宝珠以月光故能出多水。满于小河及诸大河又满大海（云云）私云。第十五日月譬妙觉果满之大智。月爱摩尼宝珠譬自性清净之本心。此宝珠所照于月光者。譬以本有智照本有境之自受用境智冥合。能出多水者。譬成自受用智体已于普门法界出大慈大悲水润一切众生。所谓以今宗意随义转用者。小河譬人天二乘等得益。大河譬四家大乘等得益。大海譬真言秘密得益也（云云）
    三从又行下。明得五神通中。自二。一明游诸佛刹。二明广修诸度。
    初中。不动本心等者。不动自然自证大菩提心八叶中台藏。而现第二第三等种种随类之身口意。广度无尽众生界故也。
    二从兴种下。明广修诸度中。兴种种供者。以净菩提心所起行愿。遍于普门法界供养无量善知识。诸度满足十地究竟。故云兴种种乃至修诸度也。
    四从复由下。明得陀罗尼中三。一明结前生后。二明解方俗言音。三明知众生心行初中。复由意根净故者。其心住如实净菩提心故云尔也。
    二从次得下。明知方俗言音中。得解无量等者。于普门法界无量无边无尽无余众生界。种类若干各各言辞句等。处处往往方俗言音等。一一次第通解之。故云得解无量乃至一切世界亦如是也。梵本噜多等者。大小长短等诸声皆其梵语别也。如此等梵语多含而虽难具翻。其一一梵语多含言音句义等一一通解之。如南赡浮提。东西北州之言音亦尔也。四州六欲四禅等言音亦尔也。如一四别者。小千中千大千乃至无量无边不可思议尽空法界一切世界。通多大小长短等诸声。亦尔也。故云总持境界无所不得等也。
    三从以得下。明知众生心行中。自五。一明结前生后。二明众生通塞。三明引论证。四明悲智满足。五明生佛平等。
    初中。以得陀罗尼者。结前生后句也。
    二从能知下。明众生通塞中。能知一切众生者。能知一切众生贪行多少嗔行多少痴行多少。及三毒厚薄。故云能知一切众生乃至无量差别也。
    三从如释下。明引论证中。如释论等者。彼论八十四云。须菩提言。世尊何因缘故道种智是菩萨智。佛言。一切道菩萨应知。若声闻辟支佛道菩萨道具足知。亦应用此道度众生。亦不作实际证（文）亦皆互用无碍者。六根互用故。如法花说（云云）
    四从又能下。明悲智满足中。又能观彼根缘等者。能知一切众生可度不可度上中下等种种根缘而成就众生。行如来事庄严佛土也。当知真言门等者。真言行者不阙法则精进修行。以父母所生肉身一生间可至此除盖障三昧之位也（云云）
    五从复次下。明生佛平等中。复次如上所说等者。指今初法明道所显功德也。此诸功德者更非别物。只是一切众生本有常住万德。然为无明所覆障不开发故。未能发起秘密神通力故也。
    五从今此下。明次第相释中。今此真言门等者。如上诸句一一次第转释也。其文可见。
    六从复次下。明不着生槃中。复次行者等者。处于生死证于涅槃。不着生死不染涅槃也。无间犹可住。何况于自余众生趣哉。是则净菩提心势力法尔然也。
    七从如是下。明住无为戒中五。一明结前生后。二明释戒义。三明譬。四明合譬。五简小戒。初可见。
    二从即是下。是释戒义中。即是不从师等者。得法明道时妄想烦恼热恼自深灭。自然至自心清冷之池。是故不从他得故云不从师得住无为戒也。
    三从譬下。明譬中。譬如水性等者。水性自本清冷譬自性清净之心水也。遇薪火因缘者。薪譬烦恼。火譬业。灼烂诸物譬苦果也。
    四从真言下。明合譬中。真言行者等者。得此三昧时妄想颠倒之烦恼业苦除灭。故自心即本性尸罗也（云云）
    五从如声下。简小戒中。如声闻等者。众缘具足作法受得故方便守护。但期尽形故寿尽戒亦亡。非如此戒世世生生无失犯也。
    八从又由下。明通达正见中三。一明结前生后。二明释其义。三明引法华经。
    初中。又由住斯戒故等者。结前生后句也。
    二从实智下。明释其义中。实智增明等者。于地前凡夫地虽发如实菩提心。未得此三昧故实智昧劣也。今得除障三昧住法明道故实智增明也。逮见不思议中道者。非空之空者金刚部也。非假者莲华部也。非中之中者佛部也。甚深缘起者。今此三部圣众虽不从自生不从他生不从共生不从离生。然亦内因外缘具足而出世。故云甚深缘起也。制止八颠者。断常一异去来有无等也。远离二边者。如此八倒皆不出二边。所谓断常二边。乃至有无等二边也。
    三从迦叶下。明引法华经中。迦叶亦云等者。信解品云。我等今者真阿罗汉（云云）今从不证真实阿罗汉以前。皆是不得如来正见故云邪见也（云云）余文可见（云云）已上释答第二问毕。
    九从今此下。明信解力中二。一明结前生后。二明结释经文初文可见。
    二从即时下。明结释经文中。自六。一明无碍智生。二明不能天魔动。三明结归经文。四明坚固信解力。五明喻。六明取要言之。
    初中。无碍智生者。于此位获得四无碍智。于普门法界一切诸法而通达无谬。犹如明眼之人于日中见众色无谬也。
    二从虽无下。明不能天魔动中。虽无量天魔等者。然者何故不举烦恼五蕴死魔等三种耶答。得除盖障三昧故。烦恼除去通达人法二空故。五蕴魔无之。永离生死故死魔亦除。故不举三种魔。只举天魔也。天魔远至第十地。是即佛果一障也。故今犹举天魔也（云云）相似波罗蜜者。天魔为妨大法。化作佛身虽说相似波罗蜜。不生一念疑虑之心也（云云）
    三从故经下。明结归经文。自可见。
    四从以如下。明信解力中。以如正见等者。地前非不退故非信心坚固。今得除盖障三昧成无碍智故。得最上坚固信解力也。又地前信而非解。今信解成就也。依信解力进修如实巧度故。无量一切佛法皆悉成就也。
    五从龙树下。明喻中。龙树以为者。譬显密渐顿不同。上具引之释毕（云云）
    六从故佛下。明取要言之。自可见。是善男子善女人者。指初地菩萨也。无量功德者。横皆悉成就十一地功德故也。二地以去但此初地横得之功德竖开出之许也。具如华严经等说初发心住功德也已上释答第三问毕。
    三从尔时下。明萨埵九问中。自为九。一总明全同意。二明问菩提生。三明问发菩提心相。四明问心续生次第。五明第四第五问。六明问心妙功德。七明问以何行云何修。八明问心殊异。九明总结（矣）
    初中。又二。一明总广牒。二明释其意。初自可见。
    二从如上下。释其意中。如上佛说等者。上约着所等广明心实相故云尔也。时金刚手等者。言既虽明自心无性。未知云何发菩提心云何行菩提行云何证菩提果等。是故金刚手以此心致九问也。故云时金刚手乃至广演其义也。是中略有九句者。以一问为一句故云尔也。
    二从云何下。明问菩提生中。又二。一明别牒。二明随释。初别牒可见。
    二从即是下。明随释中。云何世尊等者。是明第一问也。如华严等者。彼经第七贤首品云。菩萨于生死最初发心时。一向求菩提坚固不可动。彼一念功德深广无边际。如来穷劫犹不尽（文）同第十云。尔时天帝白法惠菩萨言。佛子初发心菩萨为成就几功德藏。法惠答言。佛子乃至我当承佛神力具足演说。佛子假使有供养东方阿僧企世界众生一切乐具乃至一劫。然后教令净修五戒。南西北方四维上下亦复如是。佛子于意云何。彼人功德宁为多不。帝释言。佛子除诸如来其余一切不能称量彼人功德。法惠菩萨语帝释言。佛子初发心菩萨功德之藏百分。彼人功德不及其一。千分百千亿分百千亿那由他分。乃至不可数不可譬喻不可说分。彼人功德不及其一（云云）都此经中说初发意功德。不可胜计（云云）此中直问心之密印者。直问虚空无垢自性清净之最秘密印也（云云）是问发菩提心自性也（云云更问何印）。
    三从第二下。明问菩提心相中。第二句云复者。言已发菩提心者菩提性成于内必其相可影于外故。其发菩提心之相云何问也。如般若等者。如上引之（云云）余文自可见。
    四从第三下。明问心续生次第中。第三句大勤勇等者。始自一念齐施心终至净菩提心。有几心数次第而问也。是心者指初法明道位也。
    五从第四下。明第四第五问中。第四第五句者。此有二问。所谓第四问心相续生诸差别之相。第五问相续胜进之间经几时而得究竟大牟尼净菩提心位也。
    六从第六下。明问心妙功德中。第六句等者。谓问于此净菩提有几功德也。
    七从第七下。问以何行云何修中。第七句云等者。此亦应有二问。谓一者问应用何等行。二者问何应修行也。
    八从第八下。明问识心与殊异心中。第八第九句等者。谓有二问。一者问异生异熟识心。二者问瑜伽行者种种殊异之心也。
    九从阿阇下。明总结中。自三。一明分为十句。二明一部始终说九问意。三明如来答不次第。
    初中。阿阇梨等者指善无畏也。或可为十句者。及彼行修行句分为二句故成十句也。
    二从从此下。明一部始终说九问意中。从此以后等者。一部始终世尊以此九问之意而演说也。故云从此以后乃至广分别说也。
    三从然佛下。明如来答不次第中。又三。一明结前机得益。二明存烂脱。三明生疑尽流。
    初中然佛等者。佛如金刚手之问次第不说。而守前机之得益。前后不次第说也。故云然佛观当时乃至得意求宗也。
    二从或下。明存烂脱中。或后问等者。为诚慢法者烂脱说也。故云文无定准也。
    三从或转下。明生疑尽流中。或转生等者。言先前机生疑虑故。先问答往复而可有利益之时。如来不论萨埵发问之次第而说之。尽彼支末之流难也。
    四从次如下。明如来答中。又五。一明结前生后。二明如来赞叹。三明答菩提生。四明答菩提相。五明答心续生。
    初中。次如来答金刚手等者。释经之如是说已乃至告金刚手言之文也。是结前生后句也。
    二从善哉下。明如来赞叹中。又四。一明约大智叹。二明约大悲叹。三明表所答深大。四明诫听。
    初中。以从如来种性生等者。言以本不生际为如来种性。今此执金刚从字本不生虚空无垢大菩提生。故云从如来种性生也。是即正指如来自然自证大菩提之体。从佛身语心生者。从如来三部之妙用生故云尔也。
    二从如前下。明约大悲叹中。如前大日世尊等者。如世尊普应大悲境界。知金刚手亦为无量不可思议众生。而立三密平等大行。破裂大疑网。同应之得三三平等句无尽庄严藏。故云善哉真佛子也。如大论云。大利益众生故。欢喜赞叹言善哉善哉。是即如佛世尊。大智大悲无胜无劣。故云真子。如大论第七十二云。复次经说有三种子。一者不随顺生。二者随顺生。三者胜生。世人皆愿二种子。随顺生胜生。佛法中唯欲一种。随顺。以无有胜佛故。又云。佛子有五。皆从口生法生。须陀洹乃至阿罗汉入正位菩萨。辟支佛虽佛法中种因缘。无佛时自能得道。不能言从佛口生。因缘远故（文）私云。已上文说非胜生劣生名为佛子也。
    三从次云下。明表所答深大中。三。一明牒经。二明总表三明随释初牒经可见。
    二明总表中。略有七义故名大乘者。总表七义也。
    三从一者下。明随释中。又二。一明释大乘句。二明心续生。
    初中又二。一明大义。二别明乘句义。
    初中。八。一明法大。二明发心大。三明信解大。四明性大。五明依止大。六明时大。七明智大。八明结释。
    初中。一者以法大故者。指三平等句法门也。此三平等法门横遍十方故云广。竖穷三世故云大。非九种所量境界故云甚深秘密。无尽庄严库藏故云藏。乘如此之法升大日如来万德圆满华台故云毗卢所乘也（云云）
    二明发心大中。二者发心大者。以如实大菩提心志求无上菩提。以同体大悲誓普授一切众生。如此发心坚固不动也。如华严经云。菩萨于生死最初发心时。一向求菩提坚固不可动（云云）故云谓一向志求乃至法界众生也。
    三明信解大中。三者信解大者。谓于凡夫地。或依知识经卷。或依阿阇梨教授发如实菩提心时。自心是佛之信根普遍法界三密平等之信力。四魔失力故云信。此信者是非仰信之信。即是如实觉知名为信。所谓如大论七十二云。复次是般若波罗蜜中佛能知。众生闻所说而信者此中不为信。智慧知已名为信（云云）故知今信者如佛智佛见而知名为信也。解者如此信心坚固。而到初法明道位。明解恒沙佛法故云解也。是信亘地前地上。解独限地上也。故智论云。此中说微妙寂灭智者能知。智者必有信先信知（云云）余文可见（云云）
    四明性大中。四者以性大故等者。言性名不改。是即常住不灭自性清净心。是即生佛平等自性也。故云谓自性乃至等共有之也。
    五明依止大中。五者依止大故等者。言以六大无碍色心平等为三种世间之大依止处也。百川趣海者譬识大。卉木依地而生譬五大也（云云）
    六明时大中。六者以时大故者。言今真言行者经历时者。是非彼三世定量之时。即是超越三时。于如此时秘密神通应用无时暂息。故云谓寿量乃至未曾休息也。
    七明智大中。七者以智大故者。言妙境妙智本有常住而周遍法界。共穷法界源底犹如函大故盖随大。故云谓诸法乃至函盖相称也。
     八从以如下。明结释中。以如是七因缘故者。总结也。于诸大乘法门者指四家大乘。犹如醍醐等者前四味譬四家大乘。真言秘藏譬醍醐也。
    二从乘名下。明别乘句义中。又二。一释乘义。二释句义。
    初中。乘名进趣者。谓从如实发菩提心。乘三平等神通。任运增进速到佛地故云乘名进趣。
    二释句义中。句名止息者。言大智满足无复可增名止息。所谓金刚不坏大菩提心任运增进。终到第十一地而止息。故云尔也（云云）
　　二从心续下。明心续生之相中。又二。一明别牒。二明随释初牒经可见。
    二从虽此下。明随释中。自四。一明心毕竟常净。二明譬喻。三明合譬。四明秘密印。
    初中。虽此心毕竟者。直指一切众生本心云此心。然此心毕竟常住而清净无染也。
    二从犹如下。明譬喻中。又二。一明举毕竟常净譬。二明举从缘生即不生譬。
    初中。犹如虚空等者。譬众生自心毕竟常住不变。毕竟清净不染。毕竟离一切诸相也。故云虽此心乃至离一切相也。
    二明举从缘生即不生譬中。犹如大海波浪等者。谓譬此心毕竟常净而虽离一切相。亦从因缘生而不生也。故云而亦从因乃至鼓怒相续也。
    三从当知下。明合譬中。当知是心等者。谓大海譬于本心故。波朗譬于从缘生法。风飙譬于所缘也。
    四从诸佛下。明秘密印中。诸佛秘密之印者。此中印者印持决定义也。复秘密之印者彼菩提生印也（更问）凡夫者指三个住心。二乘者指大小二乘也。两种外道者佛法外佛法内两种也。所谓不识知如来内证之法以前。皆是邪见所摄。故疏第十二云。凡一切不了内证秘密法者皆是外道也（云云）非但不识无生灭心等者。如迷东者不知西。非啻失东西而四方皆迷。故云是故凡夫乃至应谛听也。
    三从次偈下。明菩提生中。自二。一明牒经。二明随释。
    初牒经。可见。
    二从是略下。明随释中。又五。一明定所答。二明菩提心生分齐。三明譬喻。四明法明道功德。五明结释。
    初中。是略答初问答者。是则答金刚手九问之中第一云何世尊说此心菩提生之问也。
    二从今佛下。明菩提心生分齐中。今佛告言等者。言此菩提心超越百六十心等三妄执。然后净菩提心生。故云今佛告言乃至净菩提心也。
    三从如有下。明譬喻中。如有人问云何等者。言云何问知此乳中醍醐生。譬于问从众生之自心云何菩提生。答言乳酪生熟苏等者。乳譬於越世间三心。酪譬于过二乘。生苏譬於越菩萨乘。熟苏譬於越权佛乘也。然后醍醐生譬于净菩提心生也。
    四从行者下。明法明道功德中。行者最初等者。指初法明道位云最初也。此位正开出净菩提心如意宝。故云开发金刚宝藏等也。得除盖障三昧故云离四业生也。曼荼本佛此时初生现。故云佛树牙生也。初地以去此牙任运增广。速至大牟尼位。故云生广大功德也。
    五从若知下。明结释中。若知自心等者。自心者指华台八德。有如是印者指彼自然自证最秘密印。此印者是此心相貌也。故云喻心相貌也。喻犹觉也。甚深甚深（更问）

妙印抄卷第十一
建武四年（丁丑）卯月二十一日
金刚佛子明金之
妙印钞卷第十二

        　　　沙门阿寂纪
    　　　
　　　　　　
　　　　　　
　　　　　　

释入真言门住心品第一之余（经一疏一）

    四从次有下。明答菩提相中。又二。一明别牒。二明随释。初别牒自可见。
    二明随释中。又六。一明定所答体。二明相似譬。三明合譬。四明无量智成就。五明心佛现前。六明总结。
    初中。次有一偈半等者。答金刚手之问复以云何相知发菩提心之第二问也。故云次有一偈半略答菩提心相貌也。
    二从以世下。明少分相似譬中。以世间更无有等者。从虚空外更无少分相似应相喻之物。故取少分相似云无量如虚空也。
    三从心相下。明合譬。自可见。
    四从尔时下。明无量智成就中。尔时行人等者。本有之境云寂。本有之智云光。以境智冥合故无量知见自然开发也。
    五从此智下。明心佛现前中。此智成就等者。指上境智不二之妙智也。此妙智生时自心本佛现前也。
    六从佛已下。明总结中。又三。一正明结释。二明信力坚固因缘。三明暗证迷执。
    初中。佛已略记等者。言指彼菩提生之印云心实相印也。彼印有虚空之义。复有不染清净义。复有常住不动义。复有境智不二义。复有无量智成就之德。有正等觉显现义。如此诸句皆是彼印功能也。故云佛已略说如是心实相印也若行者与此相应等者。行者若与此自然自证花台之佛德相应。必具坚固信力。不坏常住如金刚也（云云）
    二从然此下。明信力坚固因缘中。然此信力等者。言今得此大信力。依真言门供养行法所成就也问。今供养行修行者。答上之及彼行修行句耶答。今不尔。欲示此大信力生因缘故。如此信力者依供养行修行而初发心如此信力生说也。非答彼句也。答彼句者。上既指下文入大悲藏曼荼罗等者也。
    三从或有下。明暗证迷执中。又六。一正明举其迷执。二明四性迄得观无由。三明以方便即易得。四明引中论证。五明破迷妄六明举譬显巧拙。
    初中。或有说言等者。指彼暗证禅师。此则不知秘密内证即事而真之妙体故。为如情所谓之说。是即大非也。故云但观心性乃至此说非也。
    二从如次下。明四性叵得观无由中。如以四种不生等者。以自他共无因四性叵得之观。而百千万年之间虽观彼□石中金性。不用方便终不能得之。故云如以四种不生乃至无由可得也。
    三从行人下。明以方便即易得中。行者亦复如是等者。指真言行者。三种秘密方便者。身密印口真言心观念是也。以如此三密方便供养修行故。速消融三妄执□石之垢滓。即获得无垢清净之大菩提心也。
    四从龙树下。明引中论证中。龙树阿阇梨等者。彼中观论云。因缘所生法。我说即是空亦名为假名。亦是中道义（云云）是即以诸法因缘生故即空也。以诸法因缘生故即假有也。以诸法因缘生故中道实相也（云云）
    五从而汝下。明破彼迷情中。而汝谓龟毛等者。言汝不达因缘生法即空假中。而于彼因缘生之法外。以龟毛兔角情有理无之变化所执谓为无生。是故未出断常二见。故云堕在失处也。
    六从又如下。明举譬显巧拙中。又四。一明拙喻。二明巧喻。三明结归。四明诫未得谓得。
　　初中。又如世人等者。言如世人欲显□石中之真金色。多日之间种种练冶及百练。然后谓为妙性穷极。即无住寿长远等功能也。
    二从若五下。明巧喻中。若五通仙人等者。言以诸药咒术之力故。即能化木石等之类忽为金宝等。非啻忽化而为宝。亦服食之即住寿多劫神变无方也。
    三从当知下。明结归中。当知真金性中等者。言真金中虽有如是力用。世人不知秘密方便故不能得之。是合彼暗证禅师等。故云真金中乃至不能得耳也。真言行者用秘密方便故。速得成神变不可思议妙业。故云净菩提心乃至不思议业也。
    四从故不下。明诫未得谓得中。故不应未得等者。如彼世人以百练之真金穷极。不望住寿长远等妙用。彼暗证禅师等亦如是。才以无为无作之空观之一分而为终穷究竟。不知秘密不思议方便故。不得成秘密甚深如来内证神变加持不思议业用也。故云故不应未得乃至为极果也（云云）
    五从经云下。明答心续生中。自四。一明违理心。二明顺世心。三明违世心。四明答心诸相。
    初中又二。一明牒经。二明随释初牒经。自可见。
    二从以下下。明随释中。又三。一明定其所答。二是最初生起由。三明随文作释。
    初中。以下答心者。自此以后答金刚手第三次第心续生句也。
    二从欲明下。明最初生起由中。欲明净心最初等者。言金刚手问言大勤勇几何次第心续生故。欲说净心最初生起之因缘由来故。先最初说凡夫违理之心也。所言违理者违背真谛之理故云尔也。
    三从无始下。明随文作释中。自二十八。一释无始生死。二释凡夫名义。三明虚妄所由。四明时外道许。五明地等变化。六明瑜伽我。七明建立不建立。八明自在天。九明流出。十释时。十一释尊贵。十二明自然。十三明内我。十四明人量。十五明遍严。十六明寿者。十七明补特伽罗。十八明识。十九明阿罗耶。二十明知者见者。二十一明能执所执。二十二明内知外知。二十三明社怛梵。二十四明意生。二十五明魔纳婆。二十六明常定生。二十七明声非声。二十八明结释矣。
    初中。无始生死者智度云者。大论第三十一云。无始空者。世间若众生若法皆无有始。如今世从前生因缘有。前生复从前世有。如是展转无有众生始。法亦如是。何以故。若先生后死则不从死故生。生亦无死。若先死后有生则无因无缘。亦不生而有死。以是故一切法则无有始。如经中说佛语诸比丘。众生无有始。无明覆爱所系往来生死始不可得。破是无始法故为无始空（云云）彼论委悉问答往复。恐繁不钞（云云）
    二从愚童下。明愚童凡夫名义中。愚童义如前说等者。指前三种萨埵中愚童萨埵义也。凡夫者正译应云异生者。谓依无明造业依业往来。六趣不得自在。色相形像各各不同。故云异生也。故云谓由无明乃至故曰异生也。大圆觉经云。一切众生从无始来由妄想我及爱我者。曾不自知念念生灭故起憎爱。耽着五欲。于圆觉而不自在。此名凡夫随顺觉性（云云）又大论云。是凡夫人离无明邪见不能有所观（文）以如此等义故云凡夫也（云云）如十六知见等者。大论第三十五云。问曰。如我乃至知者见者。为是一事为各异。答曰。皆是一我。但以随事为异。于五众中我我所心起故名为我。五众和合中主故名为众生。命神成就故名为寿者命者。能起众事如父母生子名为生者。乳哺衣食因缘得长是名养育。五众十二入十八界等诸法因缘是众法有数故名众数。行人法故名为人。手足能有所作名为作者。力能役他故名使作者。能造后世罪福业故名能起者。令他起后者罪福业故名使起者。后身受罪福果报故名受者。令他受苦乐是名使受者。目睹色名为见者。五识知名为知者。略说则十六。广说则无量。随事起名（云云）
    三从次释下。明虚妄所由中。又三。一明正释虚妄由。二明能治观。三明不观而祖习。
    初中。次释虚妄分别所由等者。先表其虚妄分别所由而举经文分释也。
    二从若彼下。明能治观中。若观察等者。举能治观以劝正眼之所见也。
    三从然彼下。明不观祖习中。然彼不自观者。言彼愚不能如此观察。而随前境种种我见。自劫初以来祖习。而各唯谓此实余非真实也。
    四从经云下。明时外道计中。又二。一举计。二明破。
    初中。经云复计有时者。谓一切万物待时而生待时而熟（云云）又一人计。时是不变因。实有法。微细故不可见等（云云）
    二明破中。亦以不观等者。言三世相推无一念住时。何其常住法耶。
    五从经云下。明地等变化中。又二。一举计。二明破。
    初中。经云地等者。指水火风空故云等也。
    二明破中。以不观地之自性等者。言地极微合成从众缘生。众缘离时有地法耶。余水火风空亦尔也。
    六从经云下。明瑜伽我中。又二。一举计。二明破初中。经云瑜伽我等者。彼恶执空者。计此内心相应之理为真我也。
    二从不观下。明破中。不观心自性者。以观心无性无住等为对治也。
    七从经云下。明建立不建立中。二。一举二种计。二明破。
    初中。经云建立净等者是中有二种计者。所谓建立净不建立无净也。
    二从由不下明破中。由不观我等者。以观因缘生法皆无自性为对治也。
    八从经云下。明自在天中。自二。一明牒经。二明随释初牒经。自可见。
    二从谓一下。明随释中。四。一举自在。二破自在。三举流出。四举时。
    初中。谓一类外道计者。彼外道计自在天能生万物也。
    二破自在中。破文。自可见。
    三举流出中。计流出者。言前建立宗如从心建立出一切法。今此中流出者。如从手功流出一切法也。譬文自可见（云云）
    四举时中。次云时者。言前时外道宗计。唯计时法。此计有时自在作之。有时自在天不作之。故与前少异也（云云）

已上释疏一卷竟

    九从经云下。明尊贵中。二。一举计。二明破初中。而有辅相者。有诸眷属受其教令行之。故云而有辅相等也。
    二明破中。此宗计等者。此尊贵言遍五大处。故引诸师之破为证也。所言论师者指小乘论师也。
    十从经云下。明自然中。自二。一举计。二明破初中经云自然者谓一类者。此外道计是断见所摄也。
    二明破中。有师难云者指小乘论师也。
    十一从经云下。明内我中。自二。一举计。二明破初中。经云内我等者。其计自可见。
    二破中。难者云者指小乘师难也。至校量中者。指大论校量品也。
    十二从经云下。明人量中。自二。一举计。二破初中经云人者。其宗计可见。
    二破中。大论云者。引论为证而破之也。
    十三从经云下。明遍严中。自二。一举计。二破初中。经云遍严者。其宗计可见。与自在天计少异者。今宗计者计神我造诸法而遍严。彼自在天外道计者。计自在天能造诸法。故异也。
    二明破中。二。一明引中论破自在。二明疏主破遍严。
    初中。如中论破者。问上既有此计此破。何故又重云耶答。彼论破自在天时破自在。何不全作乐人全作苦人。而有苦者乐者。既从爱憎生。故不自在故。以彼为破遍严不能造一切也。又重出彼自在计并破文也（云云）
    二明疏主破遍严中。今遍严等者。破意可见（云云）
    十四从经云下。明寿者中。二。一举计。二破初中。经云若寿者。其宗计可见。
    二破中。难者云者指小乘难也。
    十五从经云下。明补特伽罗中。三。一举宗计。二破宗计。三破两部计。
    初中。经云补特伽罗者。此云数取趣。有数取趣者皆是一我者。言于三世数数取趣。只是一我能作也。故计此神我三世实有而常住也。但随事异名者。计虽一我随其所作名异也。
    二破宗计中。识神若常者。破文明镜。自可见。
    三破两部计中。如佛法中者。彼两部云三世实有法体恒有故。同此补特伽罗外道之计。故失佛三种法印也。所谓诸法无常法印有为。诸法无我法印通有为无为。涅槃寂静法印局无为也。西方诸菩萨者。无著天亲马鸣龙树等诸大菩萨是也。
    十六从经云下。明识中。自二。一举计。二明破初中。经云若识者。问曰。今宗云识遍五大。有何不同耶答。今于无自性上谈六大无碍。彼不知无性而于有自性上说此义。故大异也。
    二明破中。二。一破独不见知。二破此死生彼初中。此亦不然者。言破识若遍一切处常住。何故独不见闻觉知。而由根尘和合有识生。故知汝识无用也。
    二从又若下。破此死生彼中。又若识神等者。重责识常何故此死生彼也。
    十七从经云下。明阿罗耶中。二。一举计。二明佛弟子偏执。
    初中。经云阿赖耶者。言有阿赖耶能持此身含藏万物也。
    二从不同下。明佛弟子偏执中。不同佛法中者。然者云何不同耶答。佛法中阿赖耶者。于第八识中执持含藏唯识唯心之万法故。名为阿赖耶。然此唯识唯心之体。无性无住无有分别执着。若虽为佛弟子。不观自心无自性而亦同我见也问。何故破佛法中人不破外道耶答。破上达之佛法人。自外道被破也。
    十八从经云下。明知见者中。又三。一并举两计。二并引论明义。三举难者义破见者初自可见。
    二从智度下。明引论义。其文自可见。
    三从难者下。举难者义破见者中。难者云。汝言能见是我自余能闻能触能知者非我否。若皆六根共是我者。不互相知故。一不可作五。五亦不可作一。故一切知义不成。若云有非我者。是又一切智义不成。进退破责也。一者六根中随一也。然六者言总也。
　　十九从经云下。明能执所执中。二。一举两宗计。二破。
    初中。经云能执者。能所相翻成二计。其义可见。
    二明破中。然内外诸法皆无自性。此中执尚不可得。何况其中有我耶。
    二十从经云下。明内知外知中。经之内知外知者。是又内外相翻成二宗。所谓内知外知也。此二人外道佛法中六识邪推计也。所谓内知外道计意识之方。外知外道计前五识边也。破文阙。即破应云眼等皆从众缘生皆无自性也。岂其中何有我耶。
    二十一从经云下。明社怛梵中。经云社怛梵等者。言此外道宗相同于知者外道之计。虽然非彼知者外道伴类故。别举之也。破文阙。以彼知者破文可思之。
    二十二从经云下。明意生中。二。一举梵名宗计。二明翻译误。
    初中。经云若摩奴阇者。是则经云意生者。且约先译如此译。然今摩奴阇正义。故疏云摩奴阇也。此外道宗计有人生者生人。所为人即从人生者。上之人者所生之人也。下之人者能生之人也。
    二明翻译误中。唐三藏云意者。言唐三藏翻之为意生误也。所以然者。意生梵语未那阇也。人生梵语未奴阇也。那与奴声转义异。故误翻也（云云）
    二十三从经云下。有摩纳婆中。三。一举计。二依智度明义。三明唐三藏误初自可见。
    二从智度下。依智度明义中。智度亦云者。指大论第十二卷文也。乃至譬如像骨等者。言计我如物^7□形。此我即成人体而成人身也。以是故受身之时。如此^7□形之物。先在前受也（云云）
    三从唐三下。明唐三藏误中。唐三藏等者。言彼三藏此摩纳婆。翻为儒童。即误也。儒童梵语即摩拏婆也。是故纳与拏。又声转义别。故误也（云云）此二名者意生与儒童也。菩提阇梨者指智觉三藏欤。
    二十四从经云下。明常定生中。经云常定生等者。其宗计可见。破文阙。应破云。诸法皆悉从因缘生。从缘生法去来生灭。岂此中有我而常住不坏耶。
    二十五从经云下。明声非声中。二。一举声外道计。二举非声计。
    初中。自二。一举声显者计。二明声生者计。
    初中。经云声非声等者。于声论外道。亦分别为二计。所谓声显者声生者是也。声显者计。声体自本虽有之。待缘显之。其体性常住（云云）
    二从若声下。明声生者计中。若声生者。此计声已生后显了而常住（云云）
    二从非声下。举非声计中。非声等者。与前计有异者。此外道计声是遍常。犹如虚空无所有。无有其体性。以是故拨无善恶一切因果也。已上三计破文阙。应破云。声经七处有声生。既众缘和合。众缘和合故无自性。岂常住遍常耶。不观我自性故生如此等妄计耳（云云）
    二十六从经云下。明结释中。自二。一明牒经。二明随释。
    初牒经。自可见。
    二从经中下。明随释中。三。一明略广不定。二明举四禅为例三明久远相承。
    初中。经中略举三十事者。问见经文有二十九。依之见大师御释亦有二十九。然今云略举三十事。相违云何答。经现文虽有二十九。疏于声外道内。分为二计。所谓声显者声生者也。故释云彼中复自分异计（云云）故成三十事也。大师任经现文有御配当。故不相违也问。地等变化分别可为五。何故唯为一计乎答。所计虽别。伴傥一故。合为一计也。例如第一时外道虽有二计。一类故合为一也（云云）
    二从如人下。明举四禅为例中。如人坐得四禅者。佛在世有比丘。坐禅而发得四禅定。谓之为得阿罗汉。然此比丘死灭克。中有色相显现时。此比丘念言。如佛所说者阿罗汉无有中有（云云）然今中有形状显现。故谤言佛说虚言也（云云）依此谤佛之罪即堕地狱。时诸弟子佛奉问此比丘之生所。佛答言。即堕地狱（云云）时诸弟子疑言。此比丘戒定惠明朗。以何故堕地狱耶。佛告言。谤佛之罪深重故堕地狱。戒定惠未障地狱（云云）复有一人。才得初禅定而谓成佛。如待梵王之请转法轮。如此等未得谓得未证谓证。皆是我分相应也（云云）
    三从皆由下。明久远相承中。皆由不观等者。各各指所宗奉自在那罗延毗纽等。以云大师薄伽梵等也。善修瑜伽等者。以我分相应为瑜伽也。如此等好语皆是先佛教法。其义分皆灭亡。才其言残故。有如此等好语也。顺理解脱者。彼所邪推分别以我分相应等谓顺理解脱也（云云）
    问曰。此住心大纲云何答。十住心论云。异生羝羊心者。此则凡夫不知善恶之迷心。愚者不信因果之妄执。我我所执常怀胸臆。虚妄分别镇蕴心意。逐阳焰而汤爱。拂花烛而烧身。既同羝羊之思淫草。还似垓童之爱水月。不曾观我自性。何能知法实谛。违教违理从此而生。从冥入冥相续不断。比循回于车轮。均无端于环玉。昏夜长远金鸡何响。云雾叆叇日月谁搴。来途无始归舍几日。不觉火宅之八苦。宁信罪报之三途。遂乃嗜滋味乎水陆。耽花色乎乾坤。放鹰催犬断填腹之禽命。走马弯弓杀快舌之兽身。涸泽竭鳞族倾薮毙羽毛。合团以为乐多获以为功。不顾解网之仁。岂行泣事之悲。荒淫无度昼夜只乐。或抄掠他财物奸犯人妻妾。四种口过三种心非。诽谤人法播植阐提。无时不作无日不行。不忠不考无义无慈。五常不能罗纲。三乘不得牢笼。祖习邪师依凭邪教。不曾求出要一向营眼前。如是众生名曰愚童羝羊（云云）
    问曰。真言教说此住心。经论文证云何答。住心抄云。问第一异生羝羊心者。经论何云尔。答。经云秘密主无始生死愚童凡夫。执着于我名我有分别无量我分。秘密主。若彼不观我之自性则我我所生。余复计有时地等变化瑜伽我建立净不建立无净。秘密主。如是等我分。自昔来分别相应希求顺理解脱。秘密主。愚童凡夫类犹如羝羊。菩提心论云。谓凡夫执著名闻利养资生之具。务以安身。恣行三毒五欲。真言行人诚可厌患可弃舍（云云）若自在天。若流出及时。若尊贵若自然。若邪知者见者。能执所执。内知外知。社怛梵。意生儒童。常定生声非声（云云）大师御释同之。已上广释异生羝羊心毕。
    二从已上下。明顺世八心中。自二。一明愚童持斋。二明婴童无畏。
    初中。又六。一明初种子。二明牙种。三明□种。四明叶种。五明敷花。六明成果。
    初中。二。一明疏结前生后。二明随释。
　　初中。已上皆是破坏者。结上三十事违理之心。违背世出世间因果道理故云尔也。次初明最初顺理之心者。谓前是一向行恶行不修微小善。违背世出世间因果之心也。今从此一念斋施之种子。渐有一分随顺因果之理。自此渐渐进修终趣佛道之基本之心也。于退者无有是处。自是以前无善可说故云最初顺理之心也。所谓顺理八心也。故云顺即是世间八心也。经云秘密主乃至犹如羝羊者。举结前句。或时有一法想生者。举生后句也。所谓持斋。以后者八心内之文段也。然疏结前生后并初种子之说文一具引牒也。故从疏之羝羊是畜生中性最下劣于。至自有念生四行余之文。犹是释结前生后句也。问若然者何故大师秘密主愚童凡夫类或时有一法想生者。引证愚童持齐心给耶答。此则为结前生后虽引此句。非全文也。故异生羝羊段引证此文也。此则结前句上文意。生后句下文意。故随义转用两向引给也。我今节食以下正释顺世八心中初种子心也。顺西方语法者。天竺以羝羊为最下劣畜生。但念水草及淫欲事。全无余所知故。以之譬愚童凡夫唯存念断常二见之邪见。都以不识一切善恶因果。故云顺西方语法等也。
    二明随释中。自三。一明种子发生由。二明思少分利。三明欢喜修习。
    初中。问后时欻然者有何因缘而生此念耶答自性清净心内动。大悲光明外助。故忽然生一念也。是即无自性故群羊发斋施。愚童思因果。法尔天然之理。既云欻然。何待因缘耶。是以宝钥云。群羊无自性。愚童亦不愚。是故本觉内薰佛光外射。欻尔节食数数檀那（云云）又圣位经云。从无见顶相流出无量佛顶法身。云集空中以成法会。光明遍覆如塔相轮。十地满足莫能睹见。冥加有情身心罪障悉令殄灭无能知者。虽不能知冥息诸苦而生善趣（云云）以如是义故欻然生持斋之心也（云云）我今节食持斋等者。我者指愚童凡夫。所言节食者。一揣食者。经中亦名节量食。一受便止名一揣食。节俭少食名节量食（云云）今节食者是也。持斋者。大论第十三云。问曰。何以故六斋日受八戒修福德。答曰。是日恶鬼逐人欲夺人命。疾病凶衰令不吉。是故劫初圣人教人持斋修善作福。以避凶衰。是时斋法不受八戒。直以一日不食为斋。后佛出生教语之言。汝当一日一夜如诸佛八戒过中不食。是功德将人至涅槃（云云）故知持斋名自劫初有之（云云）然犹未是佛法中八关戒者。唯是持斋节食。未受佛法中八斋戒也。故论云。是时斋法不受八戒。直以一日不食为斋（云云）
    二后彼由下。明思少分利中。彼由节食自戒者。对人不受故云自戒也。依此节食虽未知应得何等功德。只才觉知缘务减少。以一日饮食分宛二日故。不生驰求劳苦也。
    三从尔时下。明欢喜修习中。尔时即生等者。依生不着之心不生驰求故。安稳而得欢喜。数数常修习之。故云即生少分乃至有修习之也。即是最初等者。识知依饮食不着之少因得欢喜安稳之少果。故云微识善恶因果也。此心近为牙□等八心成种子。远为净菩提心成种子。故云故名种子心也。
    二从经云下。明牙种中。二。一明牒经。二明随释初牒经。自可见。
    二明随释中。二。一撰所施日与境。二明转生欢喜。
    初中。此六斋日者。前所引大论十三文是也。但论言圣人。今言仙人。彼既劫初也。故此时无佛法。然非佛弟子圣人。仍云五通仙人。名为圣人也（云云）又免鬼神灾横等者。大论同卷。问曰。何以故诸恶鬼辈以此六日恼害于人。答曰。天地本起经说。劫初成时有异梵天王子。诸鬼神父。修梵志苦行。满天上十二几。于此六日割肉出血以着火中。以是故诸恶鬼神于此六日辄有势力。问曰。诸鬼神父何以于此六日割身肉以着火中。答曰。诸神中魔醯首罗神最大第一。为诸神主（云云）如此等委悉彼论问答往复。故云如彼广说也（云云）由见止息贪求者。如上节食持斋故。贪求止息内心安乐。依之弥求增长故。撰六斋日修习施与。故云由见上息乃至与六亲也。六亲者父母祖父祖母兄弟也。
    二从自念下。明转生欢喜中。自念我无守护之忧等者。言舍财物故无守护之思。行孝慈故得爱教之利。以如此等义故转生欢喜。善心弥增进。犹如从种子生萌牙也。
    三从经云下。明□种中。自二。一明牒经。二明随释。
    初牒经。自可见（云云）
    二明随释中。二。一明无贪惠舍。二明善萌倍增。
    初中。谓欲成此守斋等者。言前施与六亲。犹是贪爱之施与也。故今除彼六亲。施与非亲识人。故云谓欲成乃至功德利益故也。
    二从尔时下。明善萌倍增中。尔时善萌等者。言修如此平等施与功德故施善弥倍增也。故云尔时善萌乃至故名□种也。
    四从经云下。明叶种中。自二。一明牒经。二明随释。
    初牒经。自可见。
    二明随释中。又二。一明撰所施境。二明惠性渐开。
　　初中。谓已能习行惠舍等者。言依前平等惠舍功德故。犹能撰器量高德所施而供养之。故云谓已能习行乃至而供养之也。
    二从即是下。明惠性渐开中。即是惠性等者。依如此甄择所施之境故。惠性弥增长。是即应值善知识先表也。故云即是惠性乃至由渐也。
    五从经云下。明敷花中。自二。一明牒经。二明随释。
    初牒经。自可见。
    二明随释中。自三。一明见利他益。二明与伎乐人。三明与尊宿。
    初中。谓惠性渐开等者。言惠性次第增长弥撰利益之境也。
    二从以伎下。明与伎乐人中。以伎乐人等者。所谓伎乐人等使见闻大众欢喜悦乐。以是义故赏其功行故与之也。如此类众多等者。若于此土论之。所谓令人猿乐咒师田乐。如此等众类甚多也。故云类众多。是以云等也。
    三从尊宿下。明与尊宿中。尊宿耆旧等者。言智行高尚故云尊。经宿年而多所见闻故云宿。仍云尊宿也。耆旧者。年腊旧长德行高大。殊秀故世所师范。是即国宝世灯也。专敬遵。专应供养恭敬所施之境也。故大论第十二云。有时阎浮提不知礼敬耆旧有德。以言化之未可得度。是时菩萨自变其身作迦频阇罗鸟。是鸟有二亲友。一者大象二者猕猴。共在必钵罗树下住。自相问言。我等不知谁应为大。象言。我昔见此树在此腹下。今大如是。以此推之我应为长。猴言。我曾蹲地手挽树头。以此推之我应为长。鸟言。我于必钵罗林中食此树果。子随粪出此树得生。以是推之我应最大。鸟复说言。先生宿旧礼应供养。即时大象背负猕猴。鸟在猴上。周游而行。一切禽兽见而问之。何以如此。答曰。以此恭敬供养长老。禽兽受化皆行礼敬。不侵民田不害物命。众人疑怪一切禽兽不复为害。猎师入林见象负猕猴复载鸟行敬化物物皆修善。传告国人。人各庆曰。时将太平鸟兽而仁。人亦效之皆行礼敬。自古及今流万世。当知是为法身菩萨（云云）以如是义故欢喜而施与之也（云云）
    六从经云下。明成果中。自二。一明牒经。二明随释。
　　初牒经。自可见。
    二明随释中。又三。一明亲爱尊行。二明得闻法利。三明结释。
    初中。谓所习醇熟等者。言非直供养尊宿之人。而复以亲爱尊重之心。而恭敬合掌而施与尊行之人也。故云谓所习醇熟乃至施与尊行之人也。
    二从又由下。明得闻法利中。又由前施因缘等者。言依如上欢喜施与因缘故。闻彼尊行人等说离苦得乐等法。而知彼人内怀殊胜德行。谓出离欲等之人也。以是义故狎习观附而供养之也。
    三从望初下。明经释中。望初种子等者。言望最初种子心故云成果。是即未醇熟圆满之果也。所以然者未非受用。又未成后后种子（云云）
    问。此住心大纲如何答。十住心论云。愚童持斋心者。即是人趣善心之萌兆。凡夫归源之滥觞。万劫寂种遇春雷而甲圻。一念善几沐时雨而吐牙。发欢喜乎节食。行檀施乎亲疏。少欲之想始生。知足之心稍发。见高德而尊重。具伎乐而供养。知过必改见贤思齐。初信因果渐诺罪福。孝于亲亲竭忠国主。不及之善生探汤之恶休。内外三归依此而发。人天十善因是修行。□叶花果受用无畏殊胜决定。如是十地相续而生。羝羊冬树乍披春苑之锦花。异生石田忽结秋亩之茷实。人天十地于此初开。三乘位次相续而发（云云）
    问说此住心经论证文如何答住心抄云。问第二愚童持斋住心其经证文何。答经云。秘密主愚童凡夫类犹如羝羊。或时有一法想生。所谓持斋。彼思惟此少分。发起欢喜数数修习。秘密主。是初种子善业发生。复以此为因。于六斋日施与父母男女亲戚。是第二牙种。复以此施授与亲识者。是第三□种。复以此施与器量高德者。是第四叶种。复以此施欢喜授与伎乐人等。及献尊宿。是第五敷花。复以此施发亲爱心而供养之。是第六成果（云云）大师御释同之（云云）已上明第二愚童持斋心毕。
    二从复次下。明婴童无畏心中。自二。一明受用种子。二明无畏依。
    初中二。一明牒经。二明随释初牒经。自可见。
    二明随释中。亦三。一明结前生后句。二明受用其实。三明一种成百千果。初结前生后。可见。
    二从我当下。明受用其实中。二。一明护戒住。二明护戒功德。
    初中。我当舍之护戒而住者。依亲爱供养之功闻闻法得利之力。惠性忽开发。故知三业不善皆悉衰恼因缘故。舍所有财宝等。护世善之十善戒等而住也。
    二从由护下。明护戒功德中。又二。一明得现世利。二明得后世利。
    初中。由护戒故现世等者。言由护戒故现世无中夭横死等诸灾难。有名称普闻德也。
    二从命终下。明得后世利中。命终而得生者。依护戒贤善功德故生天上也。得生天果报者。譬如种子生长。果成已而受用其果实也。
    三从又云下。明一种成百千果中。又二。一明自一种生多果。二明展转不可胜数。
    初中。又云从一种子等者。言从受用种子之一。而成百千果实。故云从一种子而成百千果实也。
    二从是一下。明展转不可胜数中。是一一果实复生者。言从此百千一一果。复生无量阿僧企果实。故云是一一果实乃至用种子也（云云）
    二从经云下。明无畏依中。又二。一明牒经。二明随释。
    初牒经。自可见（云云）
    二从已知下。明随释中。自为九。一明结前生后。二明闻生天法。三明闻佛法。四明问答决疑。五明所归依人。六明所归依法。七明决定心。八明殊胜心。九明问答决疑。
    初中。已知尊行之人乃至渐识因果者。结前生后句是也（云云）
    二从今复下。明闻生天法中。今复闻善知识等者。非佛法中善知识。指围陀梵志云善知识。故云虽未闻佛法也。然知此诸天等者。如此等大天等。依修加此等善行而识知得此善报也。又渐信等者。于此大天等中。复甄别何天最胜。而依行其殊胜。故云又渐信解甄列胜田也。
    三从复闻下。明闻佛法中。复闻佛法殊妙等者。复自然闻佛法殊胜善行。必能信受。故云复闻佛法乃至归依信受也。如是此无畏依中胜上信受之心。是世间三心中为最顶。故云故为世间最上心也。
    四从问曰下。明问答决疑中。二。一明问。二明答初中。问曰前说自在天等者。问意谓前三十心中皆是云邪见邪计。何今复云归依此等天。有何意耶。
    二明答中。答意谓前是天等不识依十善修因而感此胜果。只横计一切诸法皆是自在天等所造。今不然。由善根醇熟故。生死流转中求自在天自在等无畏依。而依行彼天行因。欲成彼果。故大别也。
    五从商羯下。明所归依人中。二。一明大天与龙众。二明五通神仙。
    初中商羯罗是等者。此云骨锁。疏第五云。商羯罗天。此是魔醯首罗。于一世界有大势。非三千世界主（云云）大论第十三云。诸神中摩醯首罗神最大第一（云云）花严经第八云。摩醯首罗智自在。大海龙王降雨时。悉能分别数其滴。于一念中皆明了（文）黑天者大黑神也。梵音噜捺罗等者。疏第五云。更有噜捺罗。即是商羯罗忿怒身。从事立名（云云）
    问。如此诸天神寺。何等名诸天。何名地居耶答。疏第七云。或地居天说。谓龙鸟修罗之类（云云）然者今所说龙尊阎魔后迦楼罗子天天仙等。是等地居天也。自余皆诸天也（云云）
    问总天有几种耶答。天有四种。如涅槃经第二十云。有四种天。一者世间天。二者生天。三者净天。四者义天。世间天者如诸国王。生天者从四天王乃至非有想非无想天。净天者从须陀洹至辟支佛。义天者十住菩萨摩诃萨等。能善解诸法义故（云云）又有三种天。如大论第五云。有三种天。一假号。二生。三清净。转轮圣王余大王等。是名假号天。从四天王天乃至有顶生处。是为生天。诸佛法身菩萨辟支佛阿罗汉。是名清净天（云云）
    二从五通下。明五通神仙中。五通者。如意天眼天耳他心宿命也。
    六从围陀下。明所归依法中。自三。一明所持法。二明能持人。三明世间三宝。
    初中。围陀是梵王等者。又云波陀也。韦陀者四种明论者。百论疏上云。一荷力波陀（明解脱法）二治受波陀（明善道法）三三摩波陀（明欲爱法婚嫁之事）四阿闼波陀（明善术算数等法）。
    二从大围下。明能持人中。师是受持彼经者。指彼四韦陀典而云经也。开示厌下欣上观等。故云开示出欲之行也。
    三从于彼下。明世间三宝中。于彼部类之中等者。指彼韦陀论师等部类也。能说梵王如佛宝。所说韦陀如法宝。传持人如僧宝也。是第八生死凡夫无畏依者。彼天上果报犹是不出离流转生死。故云生死流转。且遮四恶趣畏故云无畏依也（云云）

妙印钞卷第十二
元德二年（庚午）润六月十四日加点了
沙门阿寂
建武四年（丁丑）卯月二十八日
金刚佛子明金刚之
妙印钞第十三

        　　沙门阿寂纪
    　　
　　　　　
　　　　　
　　　　　

释入真言门住心品第一之余（经一疏二）

    七从经云下。明殊胜决定二心中。自二。一明牒经。二明随释。
    初牒经。自可见。
    二从谓即下。明随释中。又二。一明结前生后句。二明二心离分相。
    初中。又二。一明第八中有殊胜心。二明释三宝境。
    初中。谓即此第八等者。明从无畏依中出生殊胜心。诸薄伽梵者。指梵王自在乃至韦陀论师等也。
    二从后遂下。明释三宝境中。后遂生心者。以恭敬供养如是等诸薄伽梵之力故。此世间三宝中何者最胜。我应随顺修行。以此善根故随彼所说法中得殊胜住。生求解脱智也。
    从然以下。明二心离分相中。又二。一明二心离分由。二明说二心对明。
    初中。又四。一明未知缘起法。二明求解脱智。三明空法作证。四明凡有十心。
    初中。然以未知缘起法者。未知佛法中缘起自性空故。观空时随断见。观不空时随常见。但此等法随顺修行。故云然以缘乃至而勤修学也。
    二从此中下明求解脱智中。此中复有二种者。于如上法随顺修行中有二种。一者求解脱智生名殊胜心。于此殊胜心复有二种。所谓一者闻世间三宝虽归依供养。不值佛法之善缘故还流断常之法。二者修此斋施时。自善根力故值佛法善知识。受彼赞叹劝诱随顺修行名真实殊胜也。
    三从已于下。明空法作证中。已于空法作证者。谓知见常无常空。还随顺彼断灭空而修行故。沉恶趣空中作证。名决定心也。故云已于空法作证名决定心也。
    四从若离下。明凡有十心中。若离分等者。如是殊胜决定二心并先八心故而成十心也。故云若离分乃至凡有十心也。
    二从世尊下。明二心对明中。又二。一明不知断常。二明观缘起空。
    初中。自为五。一明不识断常。二明正因缘空。三明分别上亦作分别。四明空离分别。五明不遇缘堕断常。
    初中。世尊欲对明出世间等者。言所以彼断灭空与缘起无性空对明者。为令离断灭空知识正因缘之空。故云世尊欲对乃至未解正因缘故也。
    二从然佛下。明正因缘空中。然佛法中等者。知假有故离断见知自然性空故离常见也。故云以知因缘有故乃至不堕断常也。
    三从若不下。明分别上亦作分别中。若不达如是空义者。言若夫不知缘起性空。徒虽有无俱非。但是以分别想而复分别无分别也。所以然者。舍离有无虽绝言。而作此绝言想。终不离此绝言想。犹如长爪不离不受一切法见（云云）
    四从夫真下。明空离分别中。文真空离于分别者。真空者指佛法中正因缘之空也。故于此自性空者永无分别想。亦无无分别想。故云离于分别也。
    五从由彼下。明不遇缘堕断常中。由彼初种子心者。渐渐净心势力次第增进。虽有求解脱惠生。若不遇佛法善知识缘故。还堕断常二见也（云云）
    二从若闻下。明观缘起空中。又二。一明闻佛法入正道。二明无机无信解。
    初中。若闻等者。其发八心种子者。世世生生曩劫间终不败亡。不败亡故若闻佛法遇正知识。必可信受。故云若闻乃至正道也。
    二从若是下。明无机无信解中。若是未生者。未生八心种子无机人。虽以种种方便为说。终不能信解。故云若是乃至信解也。
    八从又如下。别明殊胜心中。又三。一明知因果信受。二明问答往复信受。三明无机难信。
    初中。又如行者于第八心等者。言彼第八无畏依之时。若遇真善知识。彼为说佛法中三宝归依境界。依彼八心萌动力。知现世因果即信受。故云又如行者乃至复置是事。此复置是事者。真归依之处直信不用善知识委细教训等。故云复置是事也。
    二从如彼下。明问答往复信受中。如彼修斋时等者。言犹不能直信者即知识垂慈悲为将护彼机情。而问答决疑引佛说为证。说现世后生得益时。信受奉行。故云彼如修斋时乃至如说修行也。
    三从若无下。明无机难信中。若无机之人等者。言未生八心之种子无机人。但计自在毗纽等所造或地等变化等。闻斋施少分功德尚不信。何况于三宝真归归之境界等哉。故云若无机之人乃至余深事也。所谓无机之人者指未生八心种子之人也。
    九从问曰下。明问答决疑中。二。一明问言。二明答言。
    初中。问曰如是八心等者。问意言。一切善恶诸法皆有最初种子发生之因缘。今有何因缘发生最初种心耶。
    二从答曰下。明答言中。又四。一明总依善名发生。二别明劫初外缘力。三明小劫之净心薰力。四明初种子不出阿字门。
    初中。答曰由世间久远等者。言自久远以来有善恶之名。依此善名字而发生也。
    二从如劫下。别明劫初外缘力中。如劫初发生等者。如俱舍论所说（云云）然此众生等者。言见赈前多食不善少食为善之益。未曾识因果后世报也。故云然此众生乃至后世报。但展转相承者。如此等善不善名许自劫初以来展转相承。存仁义惭愧等为善法也（云云）
    三从又如下。明小劫净心薰力中。又如小劫终等者。至人寿十岁时。刀兵疾饥三灾兴起七年七月七日。至其刀兵灾之终。众生忽尔发心。识知作恶业故有如此等过患。而各各相劝导发善心作善行。是即法尔令然也。全此时无善知识。唯是依本觉佛性薰习力也。故云时众生忽尔发心乃至薰习因缘力也。
    四从如最下。明初种子不出阿字门中。如最初种子等者。言最初微薄种子发生者。此生即是阿字之生。阿字之生故坚固如金刚。坚固如金刚即在第八赖耶藏中终不亡失。犹如金刚一堕地中。念念不留终至金刚轮际而止息。今一念微薄种子心亦如是。念念滋长时时增进。终至第十一地大金刚轮际即止息。例如彼不轻往事逆缘曩劫不失。今至法华会座共皆受佛道记前。如此等胜上大乘法。是十方三世诸佛大秘密甚奥法也。故云如最初种子乃至外道不能知也。法华药草喻品者。彼品云虽一地所生一雨所润。而诸草木各有差别（云云）一地所生者指一切众生本初不生之心地。一雨所润者指如来平等一味法界无缘大慈悲。而诸草木各有差别者。三草二木之辈各随其性分大小权实得益不唐捐。终归大寂涅槃毕竟独空故云终归于空也。今亦复如是。于愚童凡夫自性清净本觉之心地而生最初一念种子心。是自心实相内薰习力为因。久远以来善名为缘。因缘所生。即以如来大悲之雨所润。念念滋长得受用果实。乃至成就十心。如依彼一地所生一雨所润三草二木萌牙乃至花果成就。故云如法华乃至意在于此也（云云）问此第三住心大纲何答。住心论云。夫蠰^7□非定蠰。鲲鱼不必鲲。出泥乍拂虚空。转水忽卧风上。羝羊之人譬之。愚童之心亦如。羝羊无自性故迁善。愚童内薰力故厌苦。至如护戒生天堂。修善脱地狱。恶下之心萌发。欣上之愿初地。于是求归依彼天龙。尽虔诚此神鬼。仰拔苦悲祈与乐眄。影随形而直。响遂声而应。三途苦毕前因出。四禅乐报感今缘升。因果不可不信。罪福不可不慎。钟谷之应良有以也。婴童据初心得名。无畏约脱转树称（云云）
    问。说此住心经文证文如何答。信心抄云。问第三婴童无畏住心经论文何答。经云。彼护戒天生是第七受用种子。复次秘密主。以此心生死流转。于善友所闻如是言。此是天大天。与一切乐者。若虔诚供养。一切所愿皆满。所谓自在梵天那罗延天商羯罗天。黑天自在子天。日天月天龙尊等。乃俱吠滥毗沙门。释迦毗楼博叉。毗首羯摩天。阎魔后。梵天后。世所宗奉。火天迦楼罗子天。自在天后。波头^8□德叉迦龙和修吉商佉羯句啅□大莲俱里剑。摩诃泮尼。阿地提婆萨陀难陀等龙。或天仙大围陀论师。各各应善供养。彼闻如是。心怀庆悦殷重恭敬随顺修行。秘密主是名愚童异生死流转无畏依第八婴童心（云云）又云。秘密主。复次殊胜行。随彼所说中殊胜住。求解胜惠生。所谓常无常空。随顺如是说。秘密主非彼知解空非空。常断。非有非无俱。彼分别无分别。云何分别空。不知诸空。非彼能知涅槃。是故应了知空离于断常（云云）又云。秘密主世间因果及业若生若灭系属他主空三昧生。是名世间三昧道。又云。若诸天世间真言法教道。如是勤勇者为利益众生故（云云）论云。诸外道等恋其身命或助以药物得仙宫住寿。或复生天以为究竟。真言行人应观彼等。业力若尽未离三界。烦恼尚存宿殃未殄。恶念旋起。当彼之时沉沦苦海难可出离。当知外道之法亦同幻梦阳焰也（云云）已上明婴童无畏心了。
    三复次下。明违世八心中。自为六。一明结前生后。二明初种子心。三明受用种子。四明第八无畏依。五明二心分别。六明一一地中有十心。初句可见。
    二从于一下。明初种子心中。于一日中受八斋法者。受佛法中八关戒也。则信贤圣所行等者。指七贤七圣等也。虽受佛戒未非为三界出离也。犹如彼愚童持斋初种子心不望其后报也。
    三从为令下。明受用种子中。为令此善增长等者。为令此初种子心增长。更数数修习诸善。所谓牙种□种叶种敷花成果等也。故云乃至由戒醇净也。如彼第七受用种子时命终而生天者。如今决定生天。复成后心种子今如云后至涅槃也。
    四从复由下。明第八无畏依中。后由亲近正法善知识闻正法故。不归依外道所宗也。然犹是得出欲等无畏依。非生死出离无畏依。故云复由亲近乃至真实无畏依也。
    五从又于下。明二心分别中。又于此中殊胜住等者。于佛法中得殊胜住。有求解脱惠生也。所谓解脱惠者三界解脱惠生也。生决定想者。于佛法中离疑惑心生决定信故也。复次此中殊胜心者。缘觉菩萨乃至净菩提心门等胜升也。决定想者于声闻菩提生决定想入无余灰断等者是也。
    六从从此下。明一一地中有十心中。从此即发声闻者。从殊胜决定心以来于声闻乘中种子牙□叶敷花成果等十心具足。于缘觉乘中亦如是。乃至于自宗十地竖建立横建立无碍自在也。故云乃至三乘乃至到金刚际也。
    问。何故于诸位如此建立十心耶答从最初种子心至第八无畏依。是八叶位也。其上殊胜决定八叶之上悲智二法也。此悲智和融中台也。又是第十一地位也。又是五转具足义也。又是十六大菩萨生也。以如此等义能能可面授（更问云云）
    四从尔时下。明答心诸相中。自三。一约六十心答心相。二约三劫答心相。三约六无畏答心相。
    初中又二。一明列六十心名。二释其相。
    初中自三。一明牒经。三明窍定答问。三明分科段。
    初牒经。自可见。
    二从此答下。明窍定答问中。此答等之十言。窍定如来即答萨埵之问也。
    三从初列下。明分科段中。初列等之十言。略分别科段也。
    二释其相中。自为六十一。一明释贪心。二明释无贪心。三明释嗔心。乃至六十明猕猴心。六十一明总结矣（中问恐繁不记之）。
    初中自二。一明牒经。二明随释。
    初中又二。明自征问。二明自答。
    初中。秘密主彼云何贪心者。如来自征问也二从谓随下。明自答中。谓随顺染法者。如来自答也。以下准之（云云）
　　二从谓染下。明随释中。又四。一明染着前境。二明心法难识。三举譬明义。四明行者识真伪。
    初中。谓染者。执着前境而染净菩提心。如是名为贪心（云云）
    二从以心下。明心法难识中。以心法者。心法则是微细玄深而不可见也。虽然其相以彰于外可知。故云以心乃至于外也。
    三从譬如下。举譬明义中。譬如者。譬文自可见。未得出世心已来等者。指未得初法明道以来也。
    四从若行下。明行者识真伪中。善识真伪者。觉知自心本不生不可得者即真实义也。执着贪不贪等境者即伪也。余文自可见（云云）
    二从第二下。明释无贪心中。二。一明牒经。二明随释。
    初牒经可见。
    二从谓与下。明随释中。又二。一明与前心相违。二明观贪实相。
    初中。谓与前心者。与前贪心相违故也。虽非一切诸法应染着。然染爱诸善而可随顺修行。然此心都不生愿行。是尤须能观察可精勤（云云）
    二从是故下。明观贪实相中。是故者。其文自可见（云云）
    三从第三下。明释嗔心中。自二。一明牒经。二明随释。
    初牒经。可见。
    二从怒谓下。明随释中。二。一明顺怒法显嗔。二明观嗔实相初文。自可见（云云）
    二从但于下。明嗔实相中。但于者。于众缘和合法中。观嗔心体总无自性也。故云但于乃至不生也。
  四释慈心中。自二。一明牒经。二明随释。
    初牒经可见。
    二从此慈下。明随释中。又二。一明慈差别。二明对治心。
    初中。此慈亦是与嗔相违者。嗔心之裹慈也。故别不说不嗔心也。爱见心垢等者。亲子夫妻等相互相慈爱等是也。上慈字者。云何慈心之慈也。是即内心故难知故。假外相易知之慈法。故云下慈字是外相所为事业也。下慈字者慈法之慈也。
    二从既觉下。明对治心。文可见（云云）
    五明释痴心中。又二。一明牒经。二明随释。
    初牒经可见。
    二从谓不下。明随释中。又二。一明善恶信受。二明不甄别是非。
    初中。谓不观前言等者。不论善恶是非。不辨得利毁誉。就前人言一切信受也。
    二从凡所下。明不甄别是非。文自可见。
    六释智心中。自二。一明牒经。二明随释。
　　初牒经。自可见。
    二从谓是下。明随释中。又二。一明智心相。二明信者能入。
    初中。谓是中于种种种等者。此亦前心里也。是即非深般若智惠。即世智辨聪所致也。
    二从然道下。明信者能入。文自可见。
    七释决定心中。自二。一明牒经。二明随释初牒经。自可见。
    二从谓尊下。明随释中。谓尊者释疑心者自决定心相显故。不用别释也。
    八释疑心中。自二。一明牒经二明随释。
    初牒经。可见。
    后从今先下。明随释中。又二。一释疑心。二释决定心。
    初中。今先释疑心等者。一切生不决定心。是尤障法因缘也。其文明镜故。委悉不释之。
    二释决定心中。又决定心者是翻前心。虽善恶邪见随一切闻生决定心。宜能观善恶得失应生正决定心也。
    九释暗心中。自二。一明牒经。二明随释。
    初牒经。自可见。
    二明随释中。谓如四谛等者。言苦空无常无我等。于不可疑虑之处。一切怀犹豫也。
    问。与疑心有何别耶答。前疑心于不决定法生疑心。此暗心于无可疑之事而生犹豫不定思也。
    十从第十下。释明心中。又二。一明牒经。二明随释。
    初牒经自可见。
    二从谓于下。明随释中。又二。一释明心相。二明对治。
    初中。谓于等者。文自可见。
    二从然是下。明对治中。然是者。言此明心者若过若不及之咎。未当中道故也。
    十一从第十一下。释积聚心中。自二。一明牒经。二明随释。
    初牒经。可见。
    二从谓此下。明随释中。谓此人随于一事等者。无量种种法门等。皆摄入己之所信之法。故名积聚心也。
    十二从第十二下明斗心中。又二。一明牒经。二明随释。
    初牒经。自可见。
    二从谓闻下。明随释中。又二。一明是非相论。二明伺求长短。
    初中。谓闻所说等者。其文自可见。
    二从假使下。明伺求长短中。假使者其义可见。此心殊极恶性也。宜简去也。    
　　十三从第十三下。释诤心中。又二。一明牒经。二明随释。
    初牒经。自可见。
    二明随释中。谓内怀是非之心等者。其文自可见问与前斗心有何别乎答。前心由外缘问答。复好辨论是非。此内心怀是非。自思惟观察推求得失。故异也。
    十四释无诤心中。自二。一明牒经二明随释。
    初牒经。自可见。
    二明随释中。为二。一明有为性之字。二释其相。
    初中。准梵本等者。言每六十心下。皆可有为性之字。然经从言便。有无不一准也。
    二释正其相中。谓其心不怀者。其文自可见（云云）
    十五释天心中。二。初牒经。二明随释。
    初可见。
    二明随释中。如诸天等者。其文可见。
    十六释阿修罗心中。自二初牒经二随释。
　　初牒经。可见。
    二明随释中。阿名为非等者。其文可见。以知有解脱之利等者。且解脱三恶故云尔也。
    十七释龙心中。又二。
    初牒经。可见。
    二从谓数下。明随释。可见。
    十八释人心中。自二。
    初牒经自可见（云云）
    后明随释中。谓好追求思念等者。其释可见十九释女心中。又二。一明牒经。二明随释。
    初牒经可见。
    二明随释中。亦是人趣心者。非啻好追求思念。而亦多欲以为异也。如说经言等者。净名大品等中。女人多欲不可胜计也。是中如不净念处等者。苦空无常等观门何虽为淫欲对治方便观门。不净观九想观殊为最全用也。
    二十释自在心中。自二。
    初明牒经。自可见。
    二明随释中。自在即外道等者。言此自在天是诸外道之归依渴仰而欲如彼本尊也（云云）
    二十一释商人心中。又二。
    初牒经自可见。
    二明随释中。如商人先务等者。其文可见。修捷疾智者。帝释眷属鬼名捷疾鬼。是三业速疾故云尔也。
    二十二释农夫心中。自二。
    初明牒经。自可见。
    二明随释中。如学稼者等者。散下种子也。如毒箭入体者。大论第十五云。譬如有人。身被毒箭。亲属呼医欲为出箭涂药。便言未可出箭。我先当知汝姓字亲里父母年岁。次欲知箭出在何山何木何羽。作箭镞者为是何人是何等铁。复欲知弓何山木何^7□角。复欲知药是何处生是何种名。如是等事尽了了知之。然后听汝出箭涂药。佛问比丘。此人可得知此众事然后出箭不。比丘言。不可得知。若待尽知此则已死。佛言。汝亦如是。为邪见箭爱毒涂已入汝心。欲拔此箭作我弟子。而不欲出箭。方欲求尽世间常无常边无边等。求之未得则失惠命。与畜生同死。自投黑暗（云云）三农月者三四五之月也。过此三个月学稼种耕植等者。有何全耶。
    二十三明河心中。又二。
    初明牒经。自可见。
    后明随释中。此心双依二边等者。断常有无邪见动散等。一切二边随缘牵境不一准也。以专心令住一境为对治（云云）
    二十四明释陂池心中。自二。一明牒经。二明随释。
    初牒经。自可见。
    二明随释中。譬如陂池等者。言大池虽众水流入敢无厌足。此心亦尔也。是即大欲心也。
    二十五释井心中。又二。初牒经。二明随释。
    初牒经自可见。
    二明随释中。谓如俯窥井水者。俯谓伏也。窥谓见也。此心殊大执着之恶心也。
    二十六明释守护心中。自二。一明牒经。二明随释。
    初牒经。自可见。
    二明随释中。如世人为护己身等者。言身才学心智惠。坚固好护而不令知人也。如龟藏六者。手足头尾殊隐之故云尔也。此心多是声闻根性。殊大乘行者大障也。
    二十七明悭心中。自二。一明牒经。二明随释初牒经。自可见。
    二明随释中。谓此人诸有所作等者。言此心是又悭贪无惠心也。是又多声闻根性令尔也。夫菩萨大行愿目髓脑犹以不吝惜。何况于财物能艺等哉。
    二十八明狸心中。自二。一明牒经。二明随释。
    初牒经。自可见。
    二明随释中。如猫狸伺捕禽鸟者。譬意可见。望至度内者。期望己力分所及也。从又如下。明不思恩分也。
    二十九明释狗心中。又二。一明牒经。二明随释。
    初牒经。自可见。
    二明随释中。如狗以薄福因缘等者。譬意易解知（云云）
    三十明释迦楼罗心中。自二。一明牒经。二明随释。
    初牒经可见。
    二明随释中。此鸟常特两翅等者。譬意可见。夫自作其业自受其果。必不应待朋党辅翼相资而修习善业。当住勇健菩提心。如狮子王独步无畏。不见他面。是即对治也。
    三十一明鼠心中。自二。一明牒经。二明随释。
    初牒经自可见。
    二明随释中。如鼠见他箱等者。意此心品无指所以无所诠之心也。但尔无趣者。意无所以云何事也。所谓为我得利亦为他作损敢别不思而为他作损坏之法。如此等名鼠心也。
    三十二明释歌咏心中。又二。一明牒经。二明随释。
    初牒经。自可见。
    二明随释中。自二。一明梵本缺无。二明阿阇梨口传。
    初中。梵本缺文不释等者。列六十心中虽有此心。至释处无此心。三千颂梵本无之故也。故云梵本缺文不释也。
    二从阿阇梨下。明阿阇梨口传中。阿阇梨言者指善无畏也。此喻传法音者。行者从他听闻甚深正法已。而作是念。我当为众人以种种微妙之文句演说此法。故云此喻传法音乃至处处闻知也。贵言句音声者是声闻乘也。故云多是声闻等也。
    三十三明释舞心中。自二。
    初牒经。自可见。
    二明随释中。如世人支分等者。譬意可见。
    三十四明释击鼓心中。又二。一明牒经。二明随释。
    初牒经自可见。
    二从鼓能下。明随释中。鼓能警诫等者。其文意亦自易解（云云）
    三十五明释室宅心中。自二。一明牒经。二明随释。
    初牒经。自可见（云云）
    二明随释中。如人造立舍宅等者。文意自易解。如是等自证之心皆是声闻宿习令尔也。三十六明释师子心中。自二。一明牒经。二明随释。
    初牒经。自可见。
    二明随释中。如师子于诸兽中等者。此人以高举上慢之心欲令胜一切人。是第一障碍之心也。当释师子救世于九十六种外道天魔破旬中一切无畏。是即对治也。
    三十七明鸺鹠心中。自二。一明牒经。二明随释。
    初中。鸺鹠者。和名云耳付。又云福楼（云云）
    二明随释中。此鸟于大明中等者。福楼于昼日无所见所能。于夜隐六情爽利明也。昏沉也。愦散也所谓昏散二病也。
    三十八明释乌心中。自二。一明牒经。二明随释。
    初牒经。可见。
    二明随释中。乌鸟若人善心等者。有人而惠不近付又恶厌不近付。善心恶心共作恐怖之心也。猜犹惶也。陷误者诳也。
    三十九明释罗刹心中。又二。一明牒经。二明随释。
    初牒经。自可见。
    二明随释中。人见为善事等者。见作善事功德。不作随喜而还作诽谤。是即第一恶心也。故譬罗刹鬼。无恶不造之心也。当时见世间之人。大底插此心（云云）
    四十明释刺心中。又二。一明牒经。二明随释。
    初牒经。自可见。
    二明随释中。犹如棘丛等者。谓此心作善事不安稳。亦作恶事不安稳。常怀恶作。动虑不安。如棘刺于一切处多所损妨也（云云）
    四十一明释窟心中。自二。一明牒经。二明随释初牒经。自可见。
    二明随释中。谓诸龙等者。其文义易知不应枉路稽留者。得如此等住寿多劫身。欲五欲自恣故。稽留生生死垢路。不至法明道位故云尔也。
    四十二明风心中。自二初牒经。可见。
    二明随释中。风性散乱等者。其文可见。石田不毛虚费种子者。譬外道二乘之法也。
    四十三明水心中。自二。
    初明牒经。自可见。
    二明随释中。如水性清洁等者。言见染净二法故还障净菩提故。须知有罪过。即虽忏悔之敢不可作垢净之见。所以者何垢法自本不生。净法亦自本不生。垢法不生与净法不生。无有别二法。只是自性清净之本心平等一味之大空也。
    四十四明释火心中。自二。一明牒经。二明随释。
    初牒经。自可见。
    二明随释中。如火性等者。譬文自可见。而炽然善事等者。言非如彼火性大增大减。而勇猛精进令常恒修习。是对治也。
    四十五明释泥心中。自二。一明梵本阙无。二明阇梨口传。
    初中。泥心等者。指略经梵本也。
    二明阇梨口传中。阿阇梨等者指善无畏也。此心是最钝第一。无明暗昧心也。其文义易知。
    四十六明释显色心中。自二。一明牒经。二明随释。
    初牒经。自可见。
    二明随释中。譬如青黄赤白者。问曰与上河心有何别耶答彼河心虽必不依随他与自。或行常或行断。今此心从他由见闻依行善恶。故别异也。
    四十七明释板心中。又二。一明牒经。二明随释。
    初牒经。自可见。
    二明随释中。如板在水中等者。其文义易知。此心最下劣小心也。多是声闻宿习所致也。
　　四十八明释迷心中。自二。一明牒经。二明随释。
　　初牒经。可见。
　　二明随释中。如人迷故等者。其文义易解（云云）由心散乱使然者。如此妄失度心是并依散乱粗动使然也。故秘经云。于一散乱心此障即为便（云云）只一切妄缘起因缘无非散乱心为根本。
　　四十七释毒药心中。自二。一明牒经。二明随释。
    初牒经。自可见。
    二明随释中。毒谓龙蛇药草等者。毒中殊极恶莫过龙毒蛇毒。故殊出之也。此心不生起善恶一切心也。多是断见心也（云云）
    五十明罥索心中。自二。一明牒经。二明随释。
    初牒经。自可见。
    二明随释中。如人为罥索等者言。拨无因果善恶都灭堕在断见。为此断见被系缚敢不能自出也诸恶中此心第一也。灰断二乘尚为诸佛菩萨极难处。何况于此放逸邪见拨无因果断见类乎。
    五十一明释械心中。自二。
    初牒经。自可见。
    二明随释中。在手曰杻等者。言此人心不能静散无妨。常为常坐所拘故以为譬也。
　　五十二明释云心中。自二。
    初明牒经。自可见。
    二明随释中。如西方夏三月中等者。滞淫者水气湿润而滞淫也。昏蛰者阴气昏暗而蛰居也。时俗忧乐者。如此而蛰居故思虑分别种种无量。蔚尚盛貌。翳亦不明貌。此人心亦如是。思念常滋多。昏暗而蛰居。依之障净菩提心。当行舍心。住本不生观为对治也。
    五十三明释田心中。自二。
    初牒经。可见。
    二明随释中。如人有良美之由等者。耕垦者耕作调植也。芸除荒秽者。芸除非本苗诸草秽也。此人常亦如是。常庄严养育其身不庄严其内心也。其义文可见（云云）
    五十四明释盐心中。又二。
    初牒经。自可见。
    二明随释中。如盐性碱等者。其文义易知也（云云）
    五十五明释剃刀心中。自二。
    初明牒经。自可见。
    二明随释中。剃除须发等者。此人出离家离俗为最极。此外有何所求。夫佛法甚奥无有涯底。然而自作分限能舍所有善根。尤是最恶心也。速务剃断无明三毒之根元。是即真出家离俗相也。
    五十六明释弥卢等心中。又二。
    初牒经。自可见。
    二明随释中。如须弥山等者。其文义易知。屈挠谓屈曲也。常操谓常情也。
    五十七明释海等心中。又二。
    初牒经。自可见。
    二明随释中。譬如大海等者。其文义易知。问与前陂池心有何别耶答。彼虽无厌足犹有限量。不欲无有比类与等者。谓于此殊胜吉祥事皆悉吞纳无限。欲无有比类与等故异也。
    五十八明释穴等心中。又二。
    初牒经。自可见。
    二明随释中。譬如完坚之器等者。譬意易知。此心尤障碍净心故。常务精进修行应始终平等也。
    五十九明释受生心中。又二。
    初牒经。自可见。
    二明随释中。如人由白黑业等者。言如人由作善恶还受善恶种种果报。由所作业种种杂起故顺彼彼业受彼彼羞别。此人心亦如此。以所修种种诸行欲回向受生。故知随种种业。种种诸趣果报亦种种不同也。所谓如依修上品十恶受地狱果。依修中品十恶受饿鬼报。依修下品十恶故受畜生报。依修下品十善受修罗界。由修中品十善故受人界报。依修上品十善受天果报也。以此义故行者舍恶就善善中亦纯修最上白法。应证纯一法界妙果。是对治也。
    六十明释猿猴心中。自二。一明梵本阙无。二明阿阇梨口传。
    初中。第六十心梵本缺文者。又指略经梵本也。
    二从阿下。明阿阇梨口传中。阿阇梨云者又指善无畏。此中以不随动散之想者。静散无妨而行住坐卧常恒系心于本不生之一境不废退。是即所对治也。故云此中以不随乃至一境也。犹如猿猴若系之于柱者。譬意可见。合譬者行者系六贼猿猴于大菩提心之柱。则猿猴譬六根六境之动散。柱譬一相一缘之大菩提心。所谓系六贼猿猴于大菩提之柱故更不能肆情也。肆尚恣也。
    六十一从然此下。明总结中。自三。一明先总结。二明时时发动。三明对治。    　　
　　初可见。
    二从或时下。明时时发动中。或时行者等者。或有贪欲增多者。或有嗔恚增多者。或有愚痴增多者。乃至如猿猴心者以散乱偏多为性。故云或时行者本性偏多也。或犹行道用心者。犹者即由也。行道者三密修行之行道也。用心者系缘于六大无碍之一境而不缘他境为用心也。如此住一缘一相而誓愿用心决定之时。从无始生死以来于阿赖耶藏识之中所积聚之杂染先习忽发动。故云或犹行道乃至或次第而生也。或一时杂起者。非谓二心并起。只是于一时种种心乱起。或次第而生者。于时时心心相续起也。
    三从留心下。明对治中。留心觉察者。留心于一境不散乱故云留心。随所起之心心相。觉三部三摩地察五部曼荼罗。故云自然得顺净菩提心。若阿阇梨等者。真言行者于自身觉察而顺净菩提心既尔也。平治弟子心地亦复如是。故云若阿阇梨乃至一一简去也（云云）上来约六十心明心相竟。
    从经云下。约三劫明心相及心殊异中。大分为三。一明超初劫。二明超第二劫。三明超第三劫（矣）
    初中亦为三。一明总超三妄执。二明别越初劫。三明殊异菩萨。
    初中自四。一总明牒经。二窍定科段。三明再数离分。四明正超三妄执。
    初牒经。自可见。
    二从亦是下。明窍定科段中。亦是者前约六十心明心相毕。今亦约三劫说诸心相及殊异故云亦也。
    三从由有下。明再数离分中。为五。一举根本无明。二明五根本烦恼。三明成百六十心。四明两譬。五明为譬所由。
    初中。由有无明故者。指元品无明。所谓法华经云忽然火起等（云云）金刚顶经云忽有一障。即是也。无始生死元源故。诸显教中云元品无明。此无明能障佛果故。真言教云佛果一障。但诸教果头佛断彼分成转依妙果。真言上乘佛照障体即德直住月宫。故经云如秋八月雾。微细清净光。常住此等持。是名微细定。自性所生障。无得此方便。决定同金刚。三界无能越（云云）
    二从生等下。明五根本烦恼中。自为二。一举五钝使。二明不说五利便由。
    初中。生五根本等者。由忽然火起之元品无明生五根本。所谓从此五根本生六十心乃至成八万四千烦恼。故云五根本也。
    二从所以下。明不说五利便由。自可见。
    三从此五下。明百六十心。又三。一明再数满数二明再数所由。三明展转无量数初自可见。
    二释再数所由中。以众生烦恼者。所谓有无邪正断常一异去来起灭等也。住如此等二法终不得中道之正理。故云以众生乃至为二也。
    三从就此下。明展转无量数中。就此二中者指上有无等二法也。若更约上中下九品等者。大论第八十云。嗔有上中下。上者害杀中者骂下者心嗔（云云）如嗔者。贪痴亦可有上中下。于如此上中下各有上中下。故云约上中下九品等也。又大集经第十四云。以大智明门力故知一切众生心行所趣。总说众生有八万四千诸行。皆能了知。所谓贪欲行二万一千。嗔恚行二万一千。愚痴行二万一千。等分行二万一千。是为八万四千诸行。一一众生皆有是行。若广说者则无量行。一一行想门中知有八万四千诸根。一一根门中知有八万四千种差别（云云）故云若更约上中下乃至广则无量也。
    四从譬如下。明两喻中。自为二。一约无明烦恼明譬。二约现行明譬。
    初中。从一种子者。根本无明为一切烦恼之根本。故云一种子。从此根本无明之种子生五根本烦恼。五根本者贪嗔痴慢疑也。此五再数为十。如大论第三十四云。贪欲有二种。一者邪贪欲二贪欲。嗔恚有二种。一者邪嗔恚二者嗔恚。愚痴有二种。一者邪见愚痴二者愚痴（云云）以彼文案之。于疑慢各可有二种。然者成十也。亦于数各为再数成二十。乃至第五破成百六十数。乃至成无量数也。又或初再数者所谓贪不贪嗔不嗔痴不痴疑不疑慢不慢是也。于十数又再数故成二十。乃至成百六十及无量数（云云）故云譬如乃至不可胜计也。
    二从又如下。明约现形为譬中。然以不知心实相故者。不知心无自性故于前境作着。故云稍贪着地肥也。由食味多少等者。明诸色贪等次第增起也。此俱舍论第中委细说之。恐繁不书之。
    五从诸阿下明为譬所由中。诸犹凡也。阿阇梨者指疏家也。自余可见。
    四从越世下。明正越三妄执中。又二。一明别牒。二明随释。
    初牒经。可见。
    二明随释中。又四。一总表越三劫。二牒辨劫跛有二义。三明常途时分。四明深秘妄执。
　　初中。若以净菩提心等者。言以诸法明道大菩提心为出世间心时。总越九种住心。故云即是超越三劫也。
    二从梵云下。明劫跛有二义中。劫跛者梵语之全也。劫者梵语之略也。一者时分者。积百千万亿年月之时分而为一劫等也。如大论第五云。劫义。佛譬喻说。四十里石山。有长寿人。百岁过持细软衣一来拂拭。令是大石山尽。劫故未尽。四十里大城。满中芥子。不概令平。有长寿人百岁过一来取一芥子。芥子尽。劫故不尽（云云）二者妄执者。劫跋者分别义。诸分别者妄执为体。故云尔也。
    三从若依下。明常途劫跛中。常途者指诸显教也。诸教所谈经三大无数之修行得一转妙觉之果位。故云度三阿僧祇劫得成正觉也。
    四从若秘下。明表深秘妄执中。自四。一明越粗妄执。二明越细妄执。三明越极细妄执。四明一生成佛。
    初二。自可见。
    三从真言下。明极细妄执中。又三。一明能越人。二明所越住心。三明所至佛惠。其义可见。
　　四从若一下。明一生成佛中。若一生等者。次上三重妄执是渐机所历也。故云三阿僧祇劫成佛也。若一生度此三妄执者。夫真言上乘顿机一念字越三大无数之修行。刹那之圆明融俱生我执之妄执。以此义故无时分可论。无妄执可除。故云若一生乃至何论时分耶也。
    二从然就下。明初劫中。自三。一明初果。三明三果学人。三明罗汉支佛。
    初中。然就第一重内者。指三劫之中初劫而为尔也。解了唯蕴无我者。唯观察有五蕴法体而无人我。断八十八使见惑。证四真谛之理。此名曰须陀洹果。此云预流果。初预圣者之流故云尔也。亦名初果也。故云初解了乃至名出世间心生也。度世间六十心者。此六十心从五见生。五见者一身见。我我所之见是也。二边见。断常二见是也。三邪见。拨无因果是也。四见取见。劣谓胜惠等。如四禅比丘等是也。五戒禁取见。非因计因非道计道等。如鸡狗等戒是也。从如是等五见而生六十心。故云度世间六十心离我倒所生也。三毒根本者贪嗔痴也。此三毒为根本而生五见等。故云三毒根本也。以此三毒为初果所断三毒妄执。故名越三妄执也。
    二从复次下。明三果学人中。有三妄执者。前指迷理之见惑名三妄执。今指迷事之思惑云三妄执也。是则于根境界。迷一一事法。往来三界而修行学道。故云淹留修行。此是三果学人者。一斯陀含果。此云一来果。断欲界上六品思惑。依残三品惑受欲一生。故云一来果。二阿那含。此云不还果。断欲界九品惑尽。永不还生欲界。故云不还果。三阿罗汉果。此云敬贼不生应供。断尽三界九九八十一品烦恼贼。故云敬贼。永尽三界报生。故云不生。具六通三明应受人天供养。故云应供也。然言字人者。于第四果有向果故。彼向位犹居学位。故云学人也。
    问此住心大纲何答十住心论曰。初大意者。夫尺蠖申而还屈。车轮仰而亦低。非想八万上射空下堕。外道三昧欲尽有还没。虽愿出欲之术。未得断缚之剑。不解人我之空。何觉法空之理。是故流转生死不得涅槃。大觉愍其如是。说解脱道遮生空于唯蕴。譬我倒于幻炎。二百五十戒防身口非。三十七菩提习身心善。告时则三生六十。示果则四向四果。说识唯六种。摄法则五位。四谛四念莹其观。六通八解得其证。厌怖生死灰灭身智。欣仰湛寂等同虚空。则声闻自利之行果。羊车出欲之方便。大体如此（云云）
    问说此住心经论文证如何答。住心抄云。问第四唯蕴无我住心经论文何答。经云。谓如是解唯蕴无我。根境界淹留修行（云云）又云。声闻众住有缘地。识生灭除二边。极观察智得不随顺修行因。是名声闻三昧道（云云）论云。于二乘人。声闻执四谛法等（云云）大师御释云。大日尊告秘密主言。越世间三妄执。出世间心生。谓如是解了唯蕴无我。释云。诸外道等计有我我所。因如是妄执不出生死。虽生非想非非想处。还复堕落。故佛为求声闻者说人空法有之理。所谓人则人我等。法则五蕴等法。此唯蕴无我一句中。摄一切小乘法尽。故今声闻乘名唯蕴无我住心（云云）已上明唯蕴无我心了。
    三从复次下。明罗汉支佛并明中。乘烦恼株杌者。指罗汉所断惑。无明种子者指缘觉所断惑也。即是无学圣人所断者。罗汉支佛虽所断异。所证同等故云尔也。最难断处者。经历三生六十劫四生百劫断尽三界惑障故云尔也。凡有三种三妄执者。于此位亦分别三妄执也。于三位各有三种执故成九个三妄执也（云云）又于声闻缘觉有七异三同。七异者。一声闻值佛缘觉不值佛。二声闻闻声教缘觉不闻声教。三声闻观四谛缘觉观十二因缘。四声闻钝根缘觉利根也。五声闻有四果缘觉有一果。六声闻说法缘觉不说法。七声闻断正使缘觉侵习气。三同者。一声闻缘觉共证真空理故。二声闻缘觉共厌生死取涅槃故。三声闻缘觉共入有余无余涅槃故也（云云）

妙印钞卷第十三
（御本云）元德二（庚午）年润六月十五日加点了
沙门阿寂
妙印钞卷第十四

        沙门阿寂纪
    
　　　
　　　
　　　

释入真言门住心品第一之余（经一疏二）

    三从学摩下。明殊异菩萨中。自二。一明表。二明作释初表。自可见。
    二明作释中。又为七。一明寄齐小位。二明湛寂义。三明离一切过。四明证寂然界。五明离违顺心。六明瑜只义。七明总结。
    初中三。一明寄齐初果。二明寄齐三果学人。三明寄齐罗汉支佛。
    初中。学摩诃衍人者。是则真言乘教中殊异菩萨是也。所谓内证菩提心虽真言乘之大菩提心。外相行仪殊于真言。其外相虽同于二乘行仪。内证菩提心亦异显乘故。此菩萨名为殊异菩萨也问曰。以何得知学摩诃衍人者真言门殊异菩萨也。既次上举二乘断证毕。然后云学摩诃衍人等。故知是可彼显教三乘共菩萨。所谓初得出世初心与小乘见道适齐者。即是寄齐三乘共菩萨断证分齐时。于第四见地。声闻初果见道之位。与菩萨初见真谛法性之位相似。故且寄齐如此可云。故五教章上云。五约寄位差别。如本业经仁王经及地论梁摄论等中。以初二三地寄在世间。四地至七地寄出世间。八地已上寄出出世间。于出世间中。四地五地寄声闻法。第六地寄缘学法。七地寄菩萨法。八地已上寄一乘法（云云）故知今适齐者。彼三业共菩萨初见真谛法性位。与声闻见道位相似。故寄齐应尔云。何顿可云真言乘殊异菩萨耶。爰以演密抄第三释此文云。学大乘之人初得出世初心。即越我倒粗妄执。此与小乘见道预流果适齐。今言适齐者但相似此名齐（云云）文理如此如何答言真言门之中殊异菩萨云事。全非胸忆之义。源从本经事起。疏家亦分明释成其义。所谓本经金萨问曰。心心有殊异。唯大牟尼说（云云）如来答此问言。秘密主一二三四五再数。凡百六十心。越世间三妄执。出世间心生。乃至四分之一度于信解等（云云）疏家释此文云。一二三四五再数乃至度于信解者。亦是答诸心相及心殊异（云云）此一段者是说三劫始终也。然此中亦是者。是则心诸相以前虽说之。犹未尽其义故。心诸相余分此中犹说之。故云亦是答诸心相也。次及心殊异者。是则明答金萨之心心有殊异之问也。然疏一卷释彼心心明殊异句云。第八第九句云心心有殊异唯大牟尼说者。谓众生异熟识心。与瑜伽行者殊异之心。亦愿世尊分别广说（云云）所谓异熟心者百六十心等也。所言瑜伽行者殊异之心者。是即真言行者涉于三劫六无畏等所起殊异之心也。所为殊异者。此真言行人内心瑜伽。住六大法界之净菩提心故。殊显乘之独空无相之心。故云殊。虽然外相与二乘之人而共行故。异真言行者之三密修行之行仪法则。故云异也。然此殊异菩萨与六个住心相并而行也。所谓此殊异菩萨初发净菩提心之时。初见明道之位。与声闻初果见道之位而相似也。虽然菩萨以净菩提心之势力故不堕二乘地故。今更云学摩诃衍人初得出世初心。与小乘见道适齐。然不堕声闻正位（私云指初果位）所以尔者。由彼从初发心即知心性（私云指六大法界如实知自心云菩提心）但为我倒所覆未得现前（私云未得法明道现前故云未得现前）尔时谛观阴界入等从缘生无常变异。是中何者是神耶。作如是推求。即了神本不生。度无量见网净菩提心少分增明。由得菩提心势力。所以不堕二乘地也（云云）又上卷云。复次如声闻人。初观阴界入时。即阴求我离阴求我皆不可得。相在不可得。尔时于八直道中远尘离垢正法眼生。真言门菩萨亦如是。初观阴入界时。即阴求我离阴求心皆不可得。相在亦不可得。故即时悬悟自心本不生际。于如来知见大菩提道中。远尘离垢得法眼净（云云）此文与当所文。全分文义共同一也。然既云真言门菩萨。将有何异论耶。又云悬悟自心本不生际。于如来知见大菩提道中。远尘离垢得法眼净。岂非真言行者生在如来种性中。开佛知见。得除盖障三昧。住初法明道位耶。所言远尘离垢得法眼净者。是非彼显所谈见惑断也。只是真言行者初得法眼道时自证圆极。而不发上求下化之心分齐。与小乘见道相似故。且寄齐云适齐也。若是今所言学摩诃衍人者言显教菩萨者。何故拔业因种后他缘大乘前。别不立一种住心耶。所以然者。既云不堕二乘故非初劫之所摄。又经复次秘密主大乘行以前初劫文段。而非第二劫之说段故。非第二劫之所摄。然者此证寂然非初二两劫之所摄。何劫之所摄耶。明知是真言门殊异菩萨也。何况从本经事起疏家所所解释分明也。有何不审耶。次至香象等释者。自本于显教之中。约大小寄位差别相明义。非难事也。次至演密者。彼只云。今言适齐者但相似名齐也。此亦云今此殊异菩萨与小乘见道预流果适齐得心有何不可。然不堕声闻正位不证小乘初果故云尔也。由彼初发心等者。指真言最初发心也。即知心性者。觉知自心六大法界之无自性。故云尔也。净菩提心少分增明者。指六大法界无自性大菩提心也。
    二从然后下。寄齐三果学人中。有法执等者。于四禅八定等法动心留滞。故不能速得至初法明道之位。故云有法执乃至不能速至菩提也。以非如实巧度等者。言如彼显宗所说六度等。非如实巧度。今宗所言六度十波罗蜜者。如前五波罗蜜者是福也。是即五字门大悲方便也。如第六般若波罗蜜者智也。是即识大也。所谓大智门也。又如十波罗蜜者。右五指檀戒忍进禅五波罗蜜也。左五指惠方愿力智五波罗蜜也。所谓五智五大不二平等义也。又十波罗蜜满足之义。又十地究竟之义。又色心究竟之义又十真如十法界平等之义也。如此直约诸法觉知六度十波罗蜜。名曰实巧度也。然由留滞彼显教所谈之实修实证六度等。直非即事而真之巧度。故云以非如实巧度故名淹留修行也。故疏一云。复次秘密主。住此除一切盖障菩萨信力故不久勤修满足一切佛法。如是正见犹如金刚。即是最上坚固信解力。依之进修如实巧度故。得诸佛力无所畏解脱三昧。及余无量佛法皆悉成就（云云）
    三从然亦下。寄齐罗汉支佛中。然亦稍离下地等者。指前三果并第四向位云下地三执也。缘觉断证自可见。言寄齐殊异菩萨者。下地三执者指显教所历之地位也。根本无明者指佛果一障。知如是甚深之法者。指六大法界本有圆明之体。故云有佛无佛性相常尔也。如前所说等者指疏第一也如十二因缘义等者。所言十二因缘义者。彼不愚法缘觉所断。彼天台宗等所言作十二因缘义等也。此义稻芋经广说。故云如稻芋经也（云云）
    二从言湛下。明湛寂义中。自三。一总明湛寂义。二明三乘所度浅深。三明一切外道不知。
    初中。寂是不生义者。所谓字门义也。彼粗细极等三妄执毕竟清净而得除盖障三昧。故云毕竟不生也。湛者是甚深义者。字内证真实境界甚深微妙。是即初地所证境界也。故云尔也。
    二从譬如下。明三乘所度浅深中。又二。一举譬。二明合譬。
    初中。三兽渡河者兔马象也。然兔力用最下劣渡上波马少胜故深渡。象力用最上故穷源底渡之也。故云各随足迹之所至处乃至到其源耳也。
    二从此中下。明合譬中。三乘之人者。显三乘共菩萨并殊异菩萨也。同以无言说道等者。如彼三乘共般若说如幻即空等。于此如幻即空。三乘辈各随类异解。所谓二乘之人闻佛说如幻即空。修真谛法性一理证四果支佛之圣位。得有余无余之涅槃。于菩萨人亦有三种不同。当通并通别通圆人是也。当通人者。闻如幻即空之说。即悟六道因果无生一理。当教取证不进后位故。此人释钝同二乘也。通别之人者。闻如幻即空之说。即悟隔历三谛证别教中道也。通因之人者。闻如幻即空之说。即悟圆融三谛证相即中道也。故云此中有三乘之人同以无言说道得诸法实相也。是即指各各所证之分证云诸法实相也。然声闻等者。声闻钝根故。浅入无我之法性深厌生死之流转。缘觉利根故。虽无大悲利物不甚^7□剧生死也。故云然声闻入法性乃至发起大悲也。菩提悟如是法时等者。可有四种不同。三种如前。是通是通别通圆菩萨也。一种是真言教殊异菩萨也。故悟如是法时等者。约彼三种菩萨时如幻即空之法门也。约殊异菩萨时三密加持之法门也。心垢渐除义。准之可知也。
    三从经云下。明外道不知中。又二。一明牒经。二明随释。
    初牒经。自可见。
    二从此宗下。明随释中。又为三。一明外外道不知。二明内外道不知。三明结归。
    初中。此宗者指大日真言宗。外外道等者指断常邪见外道也。犹如睹见清潭等者。诸外道等闻说因缘生法即空等生恐怖。犹如临深渊。故云犹如睹见乃至不敢习近也。
    二从内外下。明内外道不知中。内外道者。始从唯蕴终至极无自性六个住心是也。然谓外道者。求心外之道不知如来内证真实无尽宝藏。故云虽能游泳其中乃至有无量宝王也。
    三从一则下。明结归中。一者则不入而不识者。两种外道中。初外外道更不入佛法清潭故。敢不识其中宝玉。故云一则不入而不识也。二则入而不识者。次内外道适入其中虽游泳。不识无量庄严宝玉。故云二则入乃至所不能知也。
    三从先佛下。明离一切过中。又为二。一明牒经。二明随释。
    初牒经。自可见。
    二从言十下。明随释中。亦为三。一明诸佛道同。二明除一切障。三明非因量境界。
    初二。自可见。
    三从故种下。明非因量境界中。种种因量者。诸外道二乘立因明门等校量一切。故云尔也（云云）
    问。今所言湛寂者指何等所证耶答。正指真言殊异菩萨。傍指显教三乘共菩萨也问若然者。何故次上既举声闻缘觉所证分齐已。而结云如是湛寂一切外道所不能知。明知是即结缘觉所证无言说道云如是湛寂可得心。何故云指殊异菩萨耶。爰以解释云。然亦稍离下地三执。能^7□业烦恼根本无明种子生十二因缘。知如是甚深之法有佛无佛性相常尔。既指缘觉所证十二因缘法。而云甚深之法。爰知今湛寂者又指缘觉所证云事。然者如何答。今以殊异菩萨寄齐诸位。从本经事起疏家解释所所散在。此条次上引经疏明文令释成已。夫寄齐者。不违彼宗本帙之名言。而以此教殊异菩萨升进分齐。始从唯蕴无我。终至极无自性心。一一次第寄齐之也。故言学摩诃衍人者。以殊异菩萨初法明道分。寄齐小乘初果见道之位。今亦以殊异菩萨初法明道之字微妙湛然寂静。寄齐缘觉极无言说证位也。故疏家唯二乘所观所断等。悉让俱舍婆娑等而不作委悉之释。就殊异菩萨之所证。经疏共委细说之也。若如所难所言。湛寂唯缘觉所证者不可说一切外道所不能知。所以然者于一切外道。有内外两种外道。外之外道者断常邪见等外道也。内之外道者指唯蕴以上六个住心。是即不知如来内证真实之万德故。名为内之外道也。然所言湛寂若缘觉所证者。四个大乘诸佛菩萨岂不能识知彼二乘之智断耶。既云一切外道所不能知。何但外之外道耳耶。爰以释湛寂义之时。取三兽渡河之譬而显三乘之所入浅深。然唯菩萨大香象王。独能到其源底。唯缘觉者何取加象譬耶。但可举兔马之二譬也。何况疏家明释此中有三乘之人。又云菩萨悟如是法时。乃至升沉有异。有何疑欤所云湛寂云缘觉耶。但至一偏所难。可三乘共菩萨云难者。自元傍相通三乘共之菩萨所不遮也。虽然正指殊异菩萨云事无竞者也。是故疏释本经一切外道等文云。外道所不能知者。此宗中说有两种外道。外外道犹如睹见清潭逆生怖畏不敢习近。内外道虽能游泳其中适热除垢得清凉乐。然不觉是中有无量宝王。一则不入而不识。二则入而不识。故云一切外道所不能知也（云云）明镜悬天。有何疑耶。彼唯蕴等六个住心虽有大小权实浅深不同。共入佛法之清潭中而分分游泳其中。分分得清凉乐。故云内外道乃至清凉乐。虽然一道极无犹不识无尽宝藏。况于唯蕴拔业耶。爰以大师云。显教拂尘真言开库（云云）故云然不觉是中有无量宝玉也。故知所言三乘共菩萨是内外道。何不入一切外道所不能知之内耶。既指此湛寂云一切外道所不能知。诚知湛寂者是全非缘觉并三乘共菩萨所证者也。是即正真言殊异菩萨所证也。以何得知者。既虽识无尽宝藏。而非直行入真言之人。若非殊异菩萨者。何等所摄菩萨耶。是则彼殊异菩萨。虽证得初地无尽宝藏。且沈自证之法爱不发利他之妙行分齐。且寄齐缘觉之证寂。故假无明种子生十二因缘等之名言也。虽然非实缘觉所观十二因缘。故云此十二因缘义如稻芋等经广明也。如彼天台宗等所言无作十二因缘义也。是以真言跨节之眼而见之时。即不可思议十二因缘也。非彼小乘所说十二因缘也问若然者演密抄第三释内外道云。二内外道者起自犊子部（云云）故知非指四个大乘等菩萨。是即彼犊子部所计最劣而相似外道所计故云尔也。又以三兽渡河之中菩萨谓真言乘殊异菩萨不得心事也。所以然者此三兽之譬。源从大论出。然彼论以象王譬三乘共菩萨。今引彼为譬。明知是即显乘菩萨也。但至然不觉是中有无量宝王等释者。内外道指彼小乘犊子部得心者。彼声闻等不觉菩萨所证中道实相等故云尔得心。有何不可耶。云何答道理文证大旨如先。但至演密抄者。用不有宜。必不可依用。所以然者违经疏故。所谓经为显非九种住心之所知。而说如是湛寂一切外道所不能知。疏承此文云。此宗中说有两种外道。外外道犹如睹见清潭。逆生怖畏不敢习进。内外道虽能游泳其中。适热除垢得清凉乐。不觉是中有无量宝王（云云）既经一切外道之言难消上。解释明镜也。何指犊子部而云内外道耶。若如彼义者辟支佛觉知无尽宝王可云欤。故知彼释大违经疏并宗义故。不可依用者也。次至三兽渡河譬源从大论出故。是可显教菩萨云难者。引大论等随宜转用成立密义。是即疏家常习也
    四从然未下。明证寂然界中。自三。一明离着惠生。二明解脱蕴等。三明过二乘境界。
    初中。又为三。一明心住蕴中。二明离着惠生由。三明修离着方便。
    初中。校牒可云。祚密主彼出世间心住蕴中者（云云）然未度以下随释也。然未度法障者。虽破人执未除法执。为此法执所覆净菩提心未显现。故云未名真净菩提心也。莲华已离泥浊喻破人执。未出水中喻不离法执。故云如莲华乃至住蕴中也。出世间心者指初法明道位。然此菩萨心尚住法执中。故云住蕴中也。以行者于瑜伽中等者。以犹谓也。行者等者指殊异菩萨也。于瑜伽中者指三密瑜伽也。湛寂之心等者。住字本不生湛寂静。无上求下化之心。依之自证圆明虽已明朗。涉利他事对根境识之时。此等诸法尚当心生觉观。故厌有为法着无为法也。故云于瑜伽中乃至着无为法也。
    二从然以下。明离着惠生所由中。菩提心势力者。指如实大菩提心也。依此大菩提心之势力故。任运虽不由他教道离着惠生也。故云然以菩提心势力自然不由他教也。
    三从有如下。明修离着方便中。又二。一明五喻别释。二明小真不同。
    初中。有如是惠者。依菩提心势力自然生离着惠也。发起其心者。从自证圆明中发起离着智心也。修离着方便者。聚沫等五喻也。观察无性空者。离五蕴之法执住字本不生之大空三昧也。初句观察聚沫等者。水多涨聚中。四方风同时吹来。与水和合故生聚沫。故大论三十一云。如四方风和合扇水则生沫聚。四大和合成色亦如是（云云）云然于其中有种种色形。难可见有对。从粗至细一一次第推求。都实体不可得也。从缘生众色亦如是。微尘计谛观无不从缘生。以从缘生故无生无灭。都无自性。是即色本不生义。所谓字大空也。字大空者自性清净大菩提心也。故云初句观察聚沫乃至即是也本不生也（云云）次句浮泡者如夏时等者。十二月中。如日藏经者。五月六月名求降雨时。是即暴雨常降时也。如此暴雨之时。随雨之足。即水上浮泡生。唯是暴雨为因水面为缘而所生也。然从雨生耶。从水生耶。从雨水和合生耶。雨水离而生耶。如此四句推见。都虽无从来。而从众缘生不可思议。故云如夏时乃至都无起灭也。情尘和合者。情谓六情。尘谓六尘也。如此从根尘和合而受生。此受亦四句权见。都从来不可得不生不灭。是即受本来不生也。受本不生者所谓字本不生大空三昧。自性清净大菩提心也（云云）故云受阴亦尔乃至即是受本不生也。次句阳炎者如春月等者。如日藏经者。正月二日各^7□^2□时。是即地冷气与日^2□气相战。有如水假见。是名为阳炎。都虽无实体而可见。依之渴水者迷误频求行亦频弥远行。终无得实水。故云如春月地气乃至勤去之弥远也。不知从缘生法本来无自性故。频取男女怨亲等想。驰求奔走。想阴亦如是都无实体。若悟缘生无性住字本不生之时。想蕴本来不生。是即无自性大菩提心也。故云众生亦再乃至即想本不生也。大论第六云。焰者。焰如日光风动尘故。旷野中如野马。无智人初见谓为水。男相女相亦如是。结使烦恼日光诸行尘邪忆念风。生死旷野中转。无智者谓为一相。为男为女。是名焰（云云）次芭蕉者。言芭蕉皮许重重卷回终无中心坚实。故云如人求芭蕉乃至亦不可得。行阴亦尔一微涉于动境等者。去来迁变刹那无不从缘生。如此从缘生从缘生从缘灭。即是觉知缘谢即灭机兴即生即事而真无有终尽之时。行蕴本来不生不灭。是即无自性大菩提心也。故云行阴亦尔乃至即是行本不生也。
    问曰。经芭蕉先说。疏阳炎后说。有何意耶答。经意。聚沫浮泡芭蕉三喻。虽无实体而可见有对。故先一双说之。阳炎幻等但有名无实可见无对故。彼后一双说之。然疏依五阴次第配释之时。想阴非有体质碍法故。以无对无实譬想阴。以有对可见譬行阴去来生灭也（云云）次幻事者如世间咒术等者。幻师以咒术之力现种种未曾有事。当令见闻惑蔽人之心令作违爱怨亲等之思。故云如世间咒术乃至现种种未曾有也。识阴亦尔等者。大论云。识界者内外六入和合故生六觉。名为识。以内缘力大故名为眼识。乃至名为意识（云云）又云问曰言心即是识。云何意缘力故生意识答曰。意生灭相故多因先生意故缘法生意问曰。前意已灭云何能生后识答曰。意有二种。一者念念生灭。二者心相续名为一。为是相续心故诸心名为一意。是故依意而生识。无意识难解故。九十六种外道不说依意故生识。但以依神为本（云云）此识从一念无明生。依此一念无明故生八万四千枝末烦恼充满三界。故经云三界唯一心心外无别法（云云）然究竟其本元。觉其枝末。都从来不可得。故去来亦不可得。从过现未来而不来去。从八方上下亦不来去。去来不可得故生灭一异亦不可得。故知此从缘生一念无明当体不可思议。不可思议故言语道断无自性。以无自性故本来清净。以本来清净故即是真净大菩提心金刚不坏之妙体也。故云识阴亦尔乃至无自性故亦复本不生也。
    二从声闻下。明小与密不同中。声闻经中者指诸阿含部之诸小乘经。虽说此五喻而意明无我者。从一我出生无量我分故。对治一我枝末自然一枯杚。故以五喻观破一一我。是故大论第三十五云。问曰。如我乃至知见者见者。为是一事为各各异。答曰皆是一我。但以随事为异。于五众中我我所心起故名为我。五和合中主故名为众生。命根成就故名为寿者命者。能起众事如父母生子名为生者。乳哺衣食因缘得长。是故名养育。五众十二入十八界等诸法因缘。是众法有数。故名众数。行人法故名为人。手足能有所作名为作者。力能役他故名使作者。能造后世罪福业故名能起者。令他起后世罪福业故名使起者。后身受罪福果报故名受者。令他受苦乐是名使受者。目睹色名为见者。五识知名为知者。复次用眼见色以五邪见观五众。用世间出世间正见观诸法。是名见者。所谓眼根五邪见世间也。正见无漏见是名见者。余四根所知及意识所知。通名知者。如是诸法皆说是神。此神十方三世诸佛及诸贤圣求之不可得。但忆想分别强为其名。诸法亦如是。皆空无实假为其名。略说则十六。广说则无量。随事起名（云云）故知但破一我自然无量我分皆破。故云虽说此五喻而意明无我也。今此中五喻等者。指真言意明诸蕴性空者。离法执也。
    二从如观下。明解脱蕴等中。三。一明离十八界。二明离能执所执。三明证寂然界。
    初中。即引牒可云。谓蕴处界能执所执皆离法性。如是证寂然界。是名出世间心者（云云）如观五蕴者以下随释也。就中如观五蕴等者。结前句也。如观五蕴无性者。十二入八界等皆悉可观故也。故云当知十二入乃至应广分别说也。
    二从如大下。明离能执所执中。如大般若中等者。大品大般若经等中。始从五蕴等诸法。终至种智菩提。广历诸法明性相二空。故云尔也。
    三从行者下。明证寂然界中。行者如是等者。所云行者等者指殊异行者也。如是观察者指如上诸观也。无性门者大菩提心无自性门也。达诸法即空者字本不生大空三昧也。得离一重法倒者。度六十心等一重粗妄执故云尔也。了知心性如是者。了知心无自性故云尔也。不为蕴界等者。于十八界能执所执人法二执。皆悉断离。证字本不生寂然界。所谓初法明道大菩提心是也。故云为蕴界处乃至证寂然界也。
    三从证此下。明过二乘境中。又二。一明譬喻。二明合譬。
    初中。如莲华虽未开敷等者。开敷喻未升法明道位。稍出清流之上者。喻离法执也。
    二从行者下。明譬中。出世间心者指初法明道也（云云）
    五从秘密下。明离违顺八心中。自为二。一明牒经。二明随释。
    初牒经。自可见。
    二从如前下。明随释中。又三。一明顺世八心。二明违世八心。三明能离人。
    初中。如前所说等者。指当卷初。始从种子心至第八无畏依名顺世八心。是随顺外道凡夫世间妄法故云尔也。
    二从若三下。明违世八心中。于第八无畏依中。闻三宝真归依处。即能信受。从此已来至四果支佛果位。名违世八心。是即违越外道凡夫世间妄法故云尔也。故云如前所说种子乃至生十二因缘名违世八心也。或可就见道等者。前十五心为见道。第十六心为修道。于此见道修道位各作八心。故云或可就见修道等诸位分之各自有八心也。然等者。于声闻乘有七贤七圣位。于如此等一一诸位。委细分别。各可有八心。故云等也。
    三从大乘下。明能离人中。又三。一明殊异菩萨。二明常途菩萨三重约殊异明义。
    初中。大乘行人者指真言乘殊异菩萨。了达诸蕴性空者。诸蕴性相即字大空故云尔也。于一切法中等者。指蕴界处等一切诸法也。我蕴两倒者。我者人我即人执也。蕴者五蕴各各法体即法执也。超度如此二种业烦恼。证法明道位。故云双离违顺乃至超越一劫瑜只行也。即是观行应理之人者。观行者所谓三密现行也。应理者六大无碍名为应理也。
    二从依常下。明常途菩萨中。依常途者。言次上约殊异菩萨委悉释之。故以复次义。若证寂然界位约常途诸教菩萨而解释者。从初发心以来经一大阿僧祇劫。然后可证此寂然界释成也。
    三从今秘下。重约殊异菩萨明义中。但度此一重等者。超二乘境界故云尔也。
    六从瑜伽下。明瑜只义中。瑜只者梵语翻相应。随男女声有二义。如文可见。依常途解者。自可见。恐繁不记之。行者未过此劫者。殊异行者未超过此初劫位。与辟支佛相似释成也。尔时心滞无为法等。若不超度此初劫时。心着无为法相。若此人失三密方便。堕二乘地可证小涅槃。虽然以金刚不坏大菩提心势力故。还能发起本誓悲愿释成也。从此以后三乘等者。二乘证小涅槃留当位。菩萨独进发起大悲方便而升进后位。故云三乘迳路始分也。然所观人法等者。殊异菩萨所观人法也。言成实所明偏真理。与此菩萨三平等观解一往相似故。寄齐如此释成也。故云然所观人法俱空乃至作此平等观耳。
    七从故以下。明总结中。故以三乘上中下者。菩萨为上。辟支佛为中。声闻为下也。出世间心者。声闻解了唯蕴无我时名出世间心。缘觉^7□十二因缘业烦恼株杌名出世间心。菩萨超越我蕴两倒至初法明道位名出世间心也。至如此位名一僧祇劫。故云故以三乘乃至合论一僧祇劫也。至第二僧祇等者。初僧祇间菩萨湛寂之偏相似二乘无言说故。所所寄齐明其分位。从第二僧祇以去无寄齐之分故。永异二乘也。故云第二僧祇乃与二乘异也。
    问曰。所言证寂界何等人所证耶答。是又真言殊异菩萨所证也（云云）问。若然者。何故疏言从发心以来经一大阿僧祇劫。方证如是寂然界。若失方便多堕二乘地证小涅槃。然以菩提心势力还能起悲愿。从此以后三乘径路始分（云云）既云经一大阿僧祇劫。又云从此以后三乘径路始分。明知三乘共菩萨。彼菩萨七地沈空与辟支佛无言三昧。其分齐相似。故指之而云证寂然界可得心也。然七地以前三乘共同入空位故云证寂然界。七地以去菩萨渐发起悲愿故云三乘径路始分也。是故释云然所观人法俱空与成实诸宗未甚悬绝也何况经一大阿僧企劫之释云显教菩萨事无竞者哉。若真言乘菩萨岂经如是劫数耶。云何答曰。能能断简解释始终前后者。明证自朗也。所以然者。疏云行者如是观察时从无性门达诸法即空得离一重法倒者。所言行者等者。是指殊异行者也。无性门者。以聚沫等五喻。观蕴界入等无自性。通达字门大空三昧断离法执也。故云得离一重法倒也。了知心性如是等者。了知自心本来字本不生之心性时。自然远离能执所执等之动摇。证初法明道位。故云了知心性乃至故证寂然界也。又云。依常途解释。是菩萨从发心以来经一大阿僧祇劫。方证如是寂然界。今秘密宗但度此一重妄执。即是超一阿僧祇劫。行者未过此劫与辟支佛位齐时。名为极无言说处（云云）明证在此。更勿迷倒。所以然者。次上言离违顺八心及我蕴两倒二种业烦恼网。是名超越一劫瑜只行者。是则定判真言门殊异菩萨所离所证毕。其次依常途解释等者。真言门殊异菩萨所证如此。若依常途显教菩萨言之者。经一大阿僧祇劫然后可证此寂然界。且一往拟释也。以此释意明知。自余释义是皆悉付殊异菩萨始终释也。然者无疑。经一大阿僧祇劫者常途显教菩萨也。然不论劫数。虽一日一时。离违顺八心我蕴两倒即名殊异菩萨超越一劫瑜只行释成也。若上所言证寂然界菩萨自本显教菩萨者何事新言依常途解释等耶。是即疏家远鉴末学之错误。如是作显密简别之释者也。然后今秘密宗等者。复重举殊异大菩萨行证。所谓虽证寂然界。以菩提心势力故不堕二乘地发起悲愿。故云超一阿僧祇劫等也。行者未过此劫等者。着寂然界未发起悲愿故云尔也。此分位相似缘觉无言说处。故云极无言说处。云证寂然界也。是故结释上件之意云。尔时心滞无为法相若失方便多堕二乘地证小涅槃。然以菩提心势力还能发起悲愿。从此以后三乘径路始分（云云）言二乘证小涅槃之湛寂而止当位。菩萨独进发起三密方便升进后位。故云尔也。次成实诸宗未甚悬绝等者。且取证寂之偏也。三平等观解相似但空偏真观解故。且以法门分齐而寄齐（云云）故云尔也。故知上来诸文只是以殊异菩萨三平等所证寄齐辟支佛偏真所证之位。故名证寂然界也（云云）
    问曰。此住心大纲如何答。十住心论云。拔业因种心者。驎角之所证部行之所行。观因缘于十二。厌生死乎四五。见彼花叶觉四相之无常。住此林落证三昧于无言。业烦恼株杌犹此而拔。无明种子因之而断。爪犊遥望不近。建声何得窥窬。游泳堪寂之潭。优游无为之宫。自然尸罗无授而具。无师智慧自我而获。三十七品不由他悟。蕴处界善不待蓝色。身通度人不用言语。大悲阙无方便不具。但自尽苦证得寂灭（云云）问曰。说此住心经论文证如何答住心抄云。问第五拔业因种住心经论文证如何。答。经云缘觉拔业烦恼株杌无明种子生十二因缘。离建立宗等。如是湛寂一切外道所不能知。先佛宣说离一切过（云云）又云。深观察因果住无言说。不转无言说。于一切法证极灭语言三昧。是名缘觉三昧道（云云）秘密主。若住缘觉声闻所说真言摧害于诸过（云云）又云。声闻所说真言一一句安布。是中辟支佛复有小差别。谓三昧分异。净除于业生等（云云）论云。缘觉执十二因缘等（云云）出世间心中。此唯温无我与拔业因种二住心为初僧祇也。经云超一劫瑜只行（云云）大师御释亦以同也已上广明拔业因种心了。
    二从经云下。明第二劫中。分为二。一明他缘乘。二明觉心不生心（矣）
    初中。又二。一明牒经。二明随释。
    初牒经。自可见。
    二从即是下。明随释中。自三。一明他缘乘名义。二明观法无我性。三明观赖耶知自性。
    初中。又二。一明窍定第一劫法体。二明举梵语显二义。
    初中。即是明第二重等者。对初劫故云第二重也。观法无我性者。初劫时既离人执已。故至此劫无论人我。但观法无我性也。然于此劫中。虽有他缘觉心两住心之浅深不同。共明人法无我毕竟不生义故合为第二劫也（云云）
    二从梵音下。明举梵语显二义中。又二。一释他缘乘二释无缘乘。
    初中。又五。一明所发誓愿。二明行菩萨道。三明所度堪否。四名种种方便。五明结归。
    初中。所谓他缘乘者等者。以大慈悲普缘法界众生苦乐之相。令拔苦与乐。故云他缘。构六度舟车于生死之水陆。运载自他机根于废诠之宫都。故云乘。故大师御释云。缘法界有情故他缘。简声独羊鹿故大名运自他乎圆性故曰乘（云云）谓发平等大誓者。总发四弘誓愿。别立大悲阐提之誓。怨亲齐救故云平等广覆法界故云大也。如大论第三十四云。如提婆达多。欲令足下有千辐相轮故。以铁作摸烧而烁之。烁已足坏身恼大呼。尔时阿难闻已涕泣白佛。我兄欲死。愿佛哀救。佛即伸手就摩其身发至诚言。我看罗□罗与提婆达多等者。彼痛当灭。是时提婆达多众痛即除。执手观之知是佛手。便作是言。净饭王子以此医术足自生活。佛告阿难。汝观提婆达多不。用心如是云何可度。若好世人则无是咎。如是众生若以世乐不得度也。乃至以是故说闻佛名有得道者有不得者（云云）如是怨亲平等敕齐故云平等也。誓者具应云誓愿也。然愿在前。誓在后。仍举后誓者。前愿自显。故举誓摄愿也。适虽有愿。若无誓者悉无克成大愿。即如云设我得佛十方众生至心信乐欲生我国。乃至十念（私云愿也）若不生者不取正觉（私云誓也）以是义故四弘誓愿中一一云誓愿也。菩萨适发菩提心虽行诸善福。若无誓愿无能成大事。故大论第七。问曰。诸菩提行业清净自得净报。何以要须立愿然后得之。譬如田家得谷。岂复待愿。答曰。作福无愿无所成立。愿为导御。能有所成。譬如销金随师而作金无定也。复次庄严佛界事大。独行功德不能成故要须愿力。譬如牛力虽能挽车。要须御者能有所至。净世界愿亦如是。福德如牛愿如御者。问曰。若不作愿不得福耶答。虽得不如有愿。愿能助福。常念所行福德增长问曰。若作愿得报。如人作十恶不愿地狱。亦不应得地狱报答曰。罪福虽有定报。但作愿者修少福。有愿力故得大果报。乃至一切众生皆愿乐无愿苦者。是故不愿地狱。以是故福有无量报。罪报有量（云云）以此等因缘故。此教一切菩萨先发平等本誓愿也。故云谓发平等大誓也（云云）

妙印钞卷第十四
（御本云）元德二（庚午）润六月十七日点了
妙印钞卷第十五

        沙门阿寂纪
    
　　　
　　　
　　　

释入真言门住心品第一之余（经一疏二）

    二从为法下。明行菩萨道中。又二。一明所为二明能为。
    初中。为法界者。不为一众生不为二众生。乃至不为百千万亿那由他众生。为尽空法界一切众生而发心修菩萨道。故云为法界也。众生者。其义如上释。虽众生无量不出三种。所谓如大论四十五云。众生有三分。一者正定必入涅槃。二者邪定必入恶道。三者不定。于必定者中当最大故名摩诃萨（云云）
    二从行下。明能为中。行菩萨道者。夫虽菩萨行无量无边不出四摄四无量六度等。所谓大论八十八云。复次须菩提。我以佛眼观十方世界如恒河沙等国土中诸菩萨摩诃萨。以四事摄取众生。何等四。布施爱语利行同事。云何菩萨以布施摄取众生。须菩提。菩萨以二种施摄取众生。财施法施。何等财施摄取众生。须菩提。菩萨摩诃萨以金银琉璃颇梨真珠珂贝珊瑚等诸宝物。或以饮食衣服卧具房舍灯烛花香璎珞。若男若女若牛羊象马车乘。若以己身给施众生。语众生言。汝等有所须各来取之如取己物莫得疑难。是菩萨施已教三归依。归依佛归依法归依僧。或教受五戒。或教一日戒。或教初禅。乃至教非有想非无想定。或教慈悲喜舍。或教念佛念法念僧念戒念舍念天。或教不净观。或教阿那般那观。或相或触。或教四念处四正断四神足五根五力七觉分八正道分空三昧无相三昧无作三昧八背舍九次第定佛十力四无所畏四无碍碍十八不共法大慈大悲三十二相八十随形好。或教须陀洹果斯陀含果乃至阿耨菩提。如是须菩提。菩萨摩诃萨行般若波罗蜜。以方便力教众生。财施已后。令得无上安稳涅槃。须菩提。是名菩萨摩诃萨希有难及法。须菩提。法施有二种。一者世间二者出世间。何等为世间法施。敷演显示世间法。所谓不净观安那般那念。四禅定。四无量心四无色定。如是等世间法。诸余共凡夫所得法。是名世间法施。是菩萨如是世间法施已。种种因缘教化令远离世间法。远离世间法已。以方便令得圣无漏法及圣无漏法果。何等是圣无漏法。何等是圣无漏法果。圣无漏法者。三十七助道法三解脱门。圣无漏法果者。须陀洹果乃至阿罗汉果。辟支佛道阿耨菩提。复次菩萨摩诃萨。须陀洹果中智慧。乃至阿罗汉果中智慧。辟支佛道中智惠。三十七助道法中智慧。六波罗蜜中智慧。乃至大慈大悲中智慧。如是等一切法。若世间若出世间智慧。若有漏若无漏。若有为若无为。是法中一切种智。是名菩萨摩诃萨圣无漏法。何等为圣无漏法果。断一切烦恼习。是名圣无漏法果也。
    问。若然者。财施与法施。何等为胜耶答曰。大论第十一云。问曰。财施法施何等为胜。答如佛所言。二施之中法施为胜。所以者何。财施果报在欲界中。法施果报或在三界。或出三界。复次财施有量法施无量。财施有尽法施无尽。譬如以薪益火其明转多。复次财施之报净少垢多。法施之报垢少净多。复次若作大施必待众力。法施出自心不待他心。复次财施能令四大诸根增长。法施能令无漏根力觉道具足。复次财施之法有佛无佛世间常有。如法施者唯有佛世乃当有耳。是故当知法施甚难（云云）已上此中以七种相对令校量其胜劣毕（云云）如布施者。爱语利行同事。皆为众生舍身命修之。如四摄者。六度万行又皆悉舍身命修习之。如法花经云。我见释迦如来。于无量劫难行苦行积功累德。求菩萨道未曾止息。观三千大千世界。乃至无有如芥子许非是菩萨舍身命处。为众生故。然后乃得菩提道（云云）是即说显教修行得果也。如是等名为行菩萨道也（云云）
    三从乃下。明所度堪否中。乃至者。六道四生二十五有一一次第可举故云乃至也。诸一阐提等者。断善阐提。无性阐提。大悲阐提。有如是等种。故云诸也。阐提者。涅槃经第二十四云。一阐提名信。提名不具。故名一阐提（云云）又云一阐名善方便。提名不具。善方便不具故名一阐提（云云）及二乘未入位者不定性声闻也。彼教中谈五性各别之旨。所谓五性者。决定性二乘二种不定性一种。无佛性一种。菩萨种性一种也。此中菩萨性不定种性二种成佛。余三种不成佛。故今二乘未入位者不定性声闻。故是可教导之机。故云未入正位者也。
    问。何名决定性。何名不定性耶答。彼教意。决定性者。法尔自元二乘种性决定故。必定说无余乘转向义众生在之故。是名为决定性也。不定种性者不尔。适遇缘有转向大乘之义。以是义故八六四二万十千劫等转向大乘者。是即不定种性也（云云）问。何名无佛性耶答。虽有理佛性而无行佛性。适虽发菩提心。动即退转而不克成也。是即无佛种性也（云云）
    四从亦当下。明种种方便中。种种方便虽多。不出折伏摄受二种。所谓以四摄方便而利益。是名为摄受是则大慈方便门也不堪此利益故。菩萨内坏大慈大悲之心。外现忿怒降伏之相。折伏强刚难化之众生。安置四智法王之都城是名为折伏。故云折伏摄受普令同入是乘也。
    五从约此下。明结归。自可见。
    二从又元下。明无缘乘中。又三。一明观阿陀那深细。二明了唯心三明结归。
    初中。又无缘乘者等者。先他缘乘者约化他明义。今此无缘乘约自行明义也。至此僧祇始能观者。先初僧祇时者不能观阿陀那。至此第二劫始观之故云尔也。阿陀那此云执持。即染法也。深细者真如也。识者第八识也。
    二从解了下。明唯心义中。解了三界唯心等者唯心者即唯识也唯观内心识得性相二空。故云唯识也。十住心论云。此北宗以唯识二谛二义为深极秘要。故略出大纲。慈恩法师唯识义云。第一出体者。此有二种。一所观体。二能观体。所观唯识。以一切法而为自体。通观有无为唯识故。略有五重。一遣虚存实识。观遍计所执唯虚妄起都无体用。应正遣空。情有理无故。观依他圆成诸法体实二智境界。应正存有。理有情无故（云云）成唯识云。识言总显一切有情各有八识六位心所所变相见分位差别及彼空理所显真如。识自相故。识相应故。二所变故。三分位故。四实性故。如是诸法皆不离识总立识名。唯言但遮愚夫所执定离诸识实有色等。如是等文诚证非一。由无始来执我法为有拨事理为空。故此观中。遣者空观对破有执。存者有观对遣空执。今观空有而遣有空。有空若无亦无空有。以彼空有相待观成。纯有纯空谁之空有。故欲证入离言法性。皆须依此方便而入（云云）二舍滥留纯识。虽观事理皆不离识。然此内识有境有心。心起必托内境生故。但识言唯不言唯境。成唯识言。识唯内有境亦通外。恐滥外故但言唯识。又诸愚夫迷执于境。起烦恼业生死沉沦。不解观心勤求出离。哀愍彼故说唯识言。令自观心解脱生死。非谓内境如外都无。由境有滥舍不称唯。心体既纯留说唯识。厚严经云。心意识所缘皆非离自性。故我说一切唯识无有余。华严等说三界唯心（云云）三摄末归本识。心内所取境界显然。内能取心作用亦尔。此见相分俱依识有。离识自体本末法必无故。解深密说诸识所缘唯识所现。摄相见末归识本故（云云）四隐劣显胜识。心及心所俱能变现。但说唯心非唯心所。心王体殊胜。心所劣依胜生。隐劣不彰唯显胜法故（云云）五遣相证性识。识言所表具有理事。事为相用遣而不取。理为性体。应求作证。胜鬘经云自性清净心。摄论曰。于绳起蛇觉。见绳了义无。证见彼分时。知如蛇知乱。此中所说。起绳觉时遣于蛇觉。喻观依他遣所执觉。见绳众分遣于绳觉。喻见圆成遣依他觉。此意即显。所遣二觉皆依他起。断此染故。所执实蛇实绳我法不复当情。非于依他以称遣故皆互除遣。蛇由妄起体用俱无。绳藉麻生非无假用。麻譬真理绳喻依他。知绳麻之体用蛇情自灭。蛇情灭故蛇不当情名遣所执。非如依他须圣道断。故渐入真达蛇空而悟绳分。证真观位照真理而俗事彰。理事既彰我法便息。此即一重所观体也。能观唯识以别境界而为自体（云云）然总遍详诸教所说一切唯识。不过五种。一境唯识。阿毗达磨经云。鬼傍生人天各随其所应等事心异故。许义非真实。如是等文但说唯识所观境者皆境唯识。二教唯识者。由自心执着等颂。华严深密等说唯识教者皆教唯识。三理唯识。三十颂云。是诸识转变。分别所分别。由此彼皆无。故一切唯识。如是成立唯识道理皆理唯识。四行唯识。菩萨于定位等颂。四种寻思如实智等皆行唯识。五果唯识。佛地经云。大圆镜智。诸处境识皆于中现。又如来功德庄严经云。如来无垢识。是净无漏界。解脱一切障。圆镜智相应（云云）如是诸说唯识得果皆果唯识。此中所说五种唯识。总摄一切唯识皆尽（云云）以如是等故云解了三界唯心心外更无一法而可得者也。
    三从乘此下。明结归。自可见。
    二从此无缘下。明观法无我性中。又二。一明无缘即法无我。二释所由。
    初中。此无缘乘心即是法无我性者。此无缘乘住心者。以观破法执为所诠。故云尔也。
    二从以行下。释所由中。又二。一举劣显胜。二正明无我观。
    初中。以行者初劫等者。指唯蕴无我拔业因种两住心也。心没蕴中者。虽破人执犹沈法执故云尔也。以五种无性空门等者。以聚沫等五喻观破彼五蕴法执故云尔也。然望缘生中道等者。言以前初劫空门相对今无缘乘中道。彼犹堕对治破惑之分域。不观有空共不可得而不出自心。是故失般若方便必堕断灭空见。不异方广道人也。如十住心论释遣虚存实识云。由无始来执我法为有拨事理为空。故此观中。遣者空观对破有执。存者有观对遣空执。今观空有而遣有空。有空若无亦无空有。以彼空有相待观成。纯有纯空谁之空有（云云）
    二从今大下。正明无我观中。今大乘者指此他缘大乘。不可得空相者。观达空有而遣有空。空有共不可得。故云不可得空相。如大论三十一释不可得空云。问云。何以故名不可得空。为智力少故不可得。为实无故不可得。答曰诸法实无故不可得。非智力少也。又云。问曰。何事不可得。答曰。一切法乃至无余涅槃不可得。故名不可得空。复次行者得是不可得空。不得三毒四流四缚五盖六爱七使八邪九结十恶诸弊恶垢缚等。都不可得故名不可得空。问曰。若尔者行是不可得空得何等法。答曰。得戒定慧。得四沙门果五根五无学众六舍法七觉分八圣道分九次第定十无学法。得如是等法。问曰。上言一切法乃至涅槃不可得。今何以言得戒定慧乃至十无学法。答曰。是法虽得皆助不可得空无我者故名不可得。为无为法故名不可得。圣谛故名不可得。第一义谛故名不可得。圣人虽得诸功德入无余涅槃故不以为得。凡夫人以为大得。如师子虽有所作不自以为奇。余众生见以为希有。圣人虽有所得而不以为得。是名为不可得空也（云云）以如是等义故云今大乘不可得乃至观法无我性也。
    三从为欲下。明观赖耶知自性中。自三。一明练磨义。二明知自性。三明六喻。
    初中。为欲净除智障等者。如入道章释资粮位。问云何而能进修胜行。于无上果勤求不退。答。摄论第六。唯识第九。皆云。此位二障虽未伏除。修胜行时有三退屈。而能三事练磨其心。于所证修勇猛不退。一闻无上正等菩提广大深远心便退屈。引他已证大菩提者。练磨自心勇猛不退。二闻施等波罗蜜多甚难可修心便退屈。省己意乐能修施等。练磨自心勇猛不退。三闻诸佛圆满转依极难可证心便退屈。引他粗善况己妙因。练磨自心勇猛不退。由此三事练磨其心。坚固炽然修诸胜行。初二意云。彼是丈夫而能成佛。能行难行所有施等。我亦丈夫。何乃不能修行成佛。第三意者。如世间者修微少善小善犹感人天果。我所修行殊胜无边。何故不能感菩提果（云云）故云为欲净除乃至菩萨修学也。三性者。圆成随缘。依他似有。所执情有也。三无性者。圆成不变。依他无性。所执理无也。如入道章引解深密经等云。解深密经瑜伽等言。胜义生菩萨白佛言。世尊我常独在静处。心生如是寻思。世尊以无量门曾说诸蕴所有自相生相灭相永断。遍知未生令生。生已坚住。不忘修习增长广大。世尊复说一切诸法皆无自性无生无灭。本来寂静自性涅槃。未审世尊依何密意作如是说。世尊答言。胜义生当知。我依三种无自性性。密意说言一切诸法皆无自性。谓相无自性性。生无自性性。胜义无自性性。一谓诸法遍计执相。此由假名安立为相。非由自相安立为相。是故说名相无自性性。意云。遍计无其体性名相无性。而言相者依名假立。非是遍计有体相故方立为相。即以相无自性为初无性故重言性。余二准知。二谓诸法依他起相。此由依他缘力故有。非自然有。是故说名生无自性性。意云。依他不以自然之法而生。名生无性。三谓诸法圆成实相。亦名胜义无自性性。法无我性名为胜义。无自性性之所显故。由此因缘名为胜义无自性性。意云。真如是无我性。体即胜义而非无性。然因我法二空所显。从彼能显二空为名亦名无性。又云。我依如是三种无自性性。密意说言一切诸法皆无自性。又云。我依相无自性性。密意说言一切诸法无生灭等。何以故。若法自相都无所有则无所有生。若无有生则无灭。若无生灭乃至于中都无少分所有更可令其涅槃故。此中既言依三无性说诸法无。明知不说成实依他亦为非有。成实依他而体非是三无性故。又一切法若皆是无。如来往昔说彼为无正当其理。佛今何故称为密意邪。凡言密意不尽理故。此即说依他等上无遍计故言无一切。非依他等实总无矣。以是等义故云即楞伽解深密乃至皆是此意也（云云）
    二从经言下。释知自性句中。又二。一明牒经。二明随释。
    初牒经。自可见。
    二从即是下。明随释中。即是三界唯心等者。十住心论云。华严等说三界唯心。遗教经云是故汝等常好制之一处无事不成辨（云云）又云。胜鬘经自性清净心（云云）又入道章云。良以有情无始执我不无。初折彼迷说我非有。二乘由是计我为无。妄执离心而有实法。复除其疾总说为空。如来说空空心外法。有情不悟执一切空。空病既增理当除遣。故华严说三界唯心。涅槃乃陈无为我净。言心内有空病因除。说境外无有疾便荡。殊外道诚堪所依。又不全空。十行须习（云云）如是知心自性。不见一法心外法。不见心外法故蕴等诸法更不当情也。故云知自性者即是知三界唯心也（云云）
    三从如幻下。明六喻中。又二。一明牒经。二明随释。
    初牒经。自可见。
    二从六喻下。明随释中。又三。一明双辨有无。二明异前劫。三明正释赖耶名义。
    初中。六喻皆是双辨有无者。如此六喻虽无实体现可见可闻也。无实体故无也。可见可闻故有也。以如是义故云皆是双辨有无也。
    二从明蕴下。明异前劫中。明蕴阿赖耶别缘起义等者。就此且有三义。一谓此遍计所执非种子生现行现行薰种子似有之依他。而离于识别体性都无而有。故云别缘起二谓于阿赖耶含藏染净诸法。现行薰种子别别诸法故云别缘起义（云云）三谓今宗不谈真如随缘义故。离真如外谈缘起故云别缘起也（云云）已上三义中第一不可然欤。第二第三随意可依用也。与前劫五喻等者。指初劫也。观无性空者指人法二空也。复有殊异者。彼折空也。此体空也。故云殊异。复次彼存能所。此空能所故云殊异也（云云）
    三从阿赖下。明正释赖耶义中。又为三。一明义正两翻。二明赖耶三义。三明引论释如幻义。
　　初中又二。一明义翻。二明正翻。
    初中。阿赖耶。此云含藏。是则含藏三义故云尔也。彼宗意。于赖耶存三义不同。所谓奄摩罗。此云无垢。是即赖耶所含净分也。阿陀那。此云执持。是即赖耶所含染分也。以含藏如此染净二法故此识名云含藏也。此识能蕴持无明种子令无失没故。亦名云无没无明识。如此三义只是赖耶中三名也（云云）
    问。若然者如楞伽经者立九识如何答。彼经以存识性故。以生灭染法为七识。以不生不灭如来藏净法为九识。以此二和合为阿梨耶识。是只存识性故。且以义分别三识。故慈恩唯识疏云。楞伽经中兼识性故。或以第八染净别开故言九识。然识者了别为义故。众生受用名为识。所言九识者唯真如全非染法。何立为识耶。全无所诠也。但以如来藏净法为不生不灭者。是即不变真如之体也。即第八识所含染净二法中其净法也（云云）复次大乘义章（净影）立事（六）妄（七）真（八）三识。所谓如来藏名阿赖耶识者真如也。此阿赖耶为七识所计缚故云而与无明七识共俱也。阿赖耶当体非迷妄。唯真如也（云云）复次香象意。如来藏者真如也。此真如与迷染共名阿赖耶。是即生灭门中自体也（云云）
    二从正下。明正翻义中。谓诸蕴于此中等者。五蕴于彼阿赖耶中生灭出入。故云谓诸蕴乃至故以为名也。
    二从然阿赖下。明赖耶三义中。一者分别义者遍计所执性。二者因缘义者依他起性。三者真实圆成实性也。此事上释之毕。
    三从如大下。明引论释如幻义中。自为九。一明法说偈。二明譬说偈。三明二谛通达偈。四明得真实境界。五明幻事有而无。六明幻无而有。七明能所共无。八明问答决疑。九明总结（矣）
    初中。又二。一举能说论。二明所说偈颂。
    初中。求真实者。遣三性虚妄得三无性实体。故云求真实也。
    二从以离下。明所说偈颂中。又二。一正举论偈。二释偈意初正举论偈。自可见。
    二从所云下。释偈意中亦三。一释分别。二释依他。三释圆成。
    初中。所云离二者谓分别性真实者。离二者指断常一异等之能执所执也。分别性者遍计所执性。然情有妄计故非真实。理无离能取所取故云真实也。
    二从迷依下。释依他中。迷依者谓依他性真实者。凡夫以迷妄故。于依他似有诸法执为实有。故云迷依。然此依他无性故云真实也。由此起诸分别故者。依此似有无性依他起遍计所执故云尔也。
    三从无说下。释圆成中。无说无戏论者谓真实性真实者。圆成实性者真如也。于此真如有随缘不变。然呼不变云真实也。自性无戏论不变真如是也。
    二从次说下。释譬说偈中。又二。一举论偈。二释偈意初如文可见。
    二从释曰下。释偈意中。又二。一释依他性。二释分别性。
    初中。如幻师等者。幻师譬能迷。咒术力譬迷情。木石等譬所迷依他诸法。虚妄分别者人畜等妄见也。故云如幻师乃至为颠倒因也。
    二从又如下。明分别性中。又如幻师像金等者。幻师如前。像者于木起种种妄见。所谓见株杌等或作人像之想。或作天像菩萨像佛像乃至夜叉鬼神畜类像等之想。故云像也。金者于石亦或作金之思。或作银铜铁琉璃水精等之思。故云金等也。是即于依他木石生如是等妄计。所谓遍计所执性也。二迷者。有无断常等之能执所执是也。故云又如幻师像金等乃至二迷恒时显现也。
    问曰。前法说偈何故分别依他真实次第说之。此譬说偈中前后说分别耶答。前约转迷开悟次第。今约迷因转计次第也。
    问曰。前说真实性。今不说之如何答。今以幻化之譬显依他无性遍计理无之时。圆成中道自显故不说之也。
    三从次偈云下。明通达二谛偈中。又二。一明举偈。二释偈意初文自可见。
    二从此中下。释意中。又二。一明二性无体。二明二性可得。
    初中。幻者幻事等者。幻者譬依他之无性。幻事譬遍之理无也。故云此譬依他分别二相也。
    二从又如幻下。明二性可得中。幻者幻事者。幻者譬依他之似有。幻事譬遍计之情有也。
    问。何意此中不论圆成耶答。依他无性遍计理无即是也。复次世谛第一义无碍自在。是即圆成也。故不别论也。
    四从又偈云下。明得真实境义中。又二。一明出论偈。二释偈意初自可见。
    二从释云下。释偈意中。又二。一明得真实境。二明得真实性义。
    初中。若人了彼幻事无体等者。是即了知蛇觉无时得绳真境。故云若人了彼幻乃至实境也。
    二从若诸下。明得真实性义中。若诸菩萨了彼二迷等者。了知绳众分时绳觉又无也。故十住心论云。起绳觉时遣于蛇觉。喻观依他遣所执觉。见绳众分遣于绳觉。喻见圆成遣依他觉。此意即显。所遣二觉皆依他起。断此染故。所执实蛇实绳我法不后当情。二迷者实蛇实绳也。实蛇譬人我。实绳譬法执。所谓了人法二执无体故。得转依果得不变真如真实义也（云云）
    五从又偈下。明幻事有而无中。自为二。一明出论偈。二释偈意初如文可见。    
　　二从此偈下。释偈意中。又二。一总明幻事有而非有。二释其所由初文自可见。
    二从所以下。明所由中。有谓幻像事等者。虽无实体。人畜等像善恶事可见可闻正显现。故云尔也。非有谓等者。自可见。如此有而无。无而有。以是义故有无体无二也。有无体无二即是圆成实性也（云云）
    六从又偈云下。明幻无而有中。自为二。一明出论偈。二释偈意初如文可见。    
　　二从此偈明下。释偈意中。又四。一总明幻事无而有。二释所由。三明合譬。四明遮遣邪小二执初文自可见。
    二从何以下。释所由。翻前自可见（云云）
    三从此幻即下。明合譬中。彼二影显现者。幻者与幻事也。是即譬依他分别。余文自可见。恐繁不记之。
    四从由此有下。明遮遣邪小二执中。又二。一明总遮二执。二释其所由初中。建立者常见也。诽谤者断见也。邪执虽多。不出此二见也。小乘寂灭者无余灰断也。小行虽多。所期亦是也。
    二从所以下。释其所由。自可见也（云云）
    七从彼偈下。明能所无二中。又为二。一明出论二偈。二释二偈意初自可见。
    二从前偈下。释二偈意中。幻像者诸幻事像。所谓人畜等像貌也。是即所取体也。及取幻者。于此幻事像作人畜等实执。是即能取体也。如此能取所执全虽无体。而由迷故二可得也。故云迷人非幻像乃至由迷显现故也。观行人亦尔者。指骨锁观行人也。骨像者。依骨锁观白骨现前。此名为骨像也。及取骨者指能观行人。如此能观所观。其体虽无。由观而显现可得（云云）
    八从问曰下。明问答料简中。自为二。一明问答能治所治体。二明重问答其义。
    初中又为二。一明疏主问。二明引论答。
    初疏主问。自可见。
    二从应知下。明引论答中。又为二。一明引二偈答。二释二偈意。
    初中。所治体谓被法迷相者。蛇觉之相也。是即所治也。能治体念处等者。四念处乃至八圣道等也。故云念处等也。
    问曰。可云三无性等是即能治法。何故指念处等而云能治体耶答。随次位能治体可别故。今且约资粮位明能治体。故云念处等也。故入道章云。资粮位三十七种菩提分中。修四念住四正断及四神足（云云）问曰。此之三四何在先修耶答。先修念住。次四正断。后四神足也（云云）问何尔答。无始来于身等境作诸染净差别之相。起于爱憎沉没苦海。是以创观身受心法。此之四种以为无相。故中边云。若诸菩萨于身等境。以无所得行相思惟而修对治。虽观身等四境无相。未能除障。次修四断断所断障。虽能伏障。未能随意所欲皆成利益事等。是故次修四种神足（云云）故知举最初发足对治也（云云）    
　　二从前偈云下。释二偈意中。如是如是体者。蛇绳等种种相貌如是如是体也（云云）余文自可见（云云）
    二从问曰下。明问答其义中。自为二。一明疏主征问。二明引论答。
    初中。若诸法同如幻等者。一切诸法皆悉如幻者。何故一为能治一为所治耶问也。
    二从譬如下。明引论答。自可见（云云）
    九从彼论下。明总结中。为三。一明举论意合今经。二明例幻余应广说。三明不论三喻所由。
    初中。彼论者大乘庄严论也。了知自性如幻者。指唯识自性。所谓废诠谈旨中道也。最与此经符会等者。与今经之遮情意符合。故云尔也。
    二从当知下。明例幻余应广说中。当知者。今如此幻譬广说。自余亦可广说。故云当知也。阳焰影等者。幻阳焰如前释（云云）影者。大论第六云。如影者影但可见而不可捉。诸法亦如是。眼情等见闻觉知不可得。复次如影映光则现不映则无。诸结烦恼遮正见光。则有我相法相影。复次如影人去则去。人动则动。人住则住。善恶业影亦如是。后世去时亦去。今世住时亦住。报不断故罪福熟时则出。如偈说。空中亦逐去。如石中亦逐。地底亦随去。海水中亦入。处处常随逐。业影不相离。复次影空无。求实不可得。一切法亦如是。空无有实（云云）响者大论第六云。如响者若深山狭谷中。若深绝涧中。若空大舍中。若语声。若打声。从声有声名为响。无智人谓为有人语声。智者心念是声无人作。但以声触故名为响（云云）施火轮者。大论云。如施火轮惑人月（云云）委如下卷释（云云）乾闼婆城者。同论云。如揵闼婆城者。日出时见城门楼橹宫殿行人出入。日转高转灭。此城但可眼见而无有实。是名揵闼婆城（云云）又云揵闼婆城非城。人心想为城。凡夫亦如是。非身想为身。非心想为心（云云）问曰。如幻喻观蕴阿赖耶了知自性如幻已。何故用多种喻耶答如大论云。问曰。一事可知。何故以多喻。答曰。我先答是摩诃衍如大海水。一切法尽摄。摩诃衍多因缘故。多喻无咎。复次是菩萨甚深利智故。种种法门种种因缘种种喻坏诸法。为人解故应多引喻（云云）又论云。大乘深远。是故学功亦多（云云）以如是义故用多种譬喻也（云云）
    三从前劫下。明不论三喻中。自为三。一明折体不同。二明有空共不明。三明有空并照。
    初中。前劫五喻者指初劫所说五喻也。所谓聚沫浮泡芭蕉阳焰幻等也。然此五喻中。阳焰幻者以无体故可喻无性空。故此中论之。自余三种以有体故非无性空之譬。故此中不论。故云前劫五喻乃至明无性空亦尔也。然此中幻焰等者。此中六喻皆共无体故喻无境无体法难解之性空甚便也。彼粗观故用有体之譬。此细观故用无体之譬。故云然此中幻等乃至粗相转融故不论也。以是义故大论第六云。一切声闻法中无揵闼婆城喻。有种种余无常喻。色如聚沫。受如泡。想如野马。行如芭蕉。识如幻（云云）
    二从行者下。明有空共不明中。行者解诸蕴唯识等者。指此无缘乘法无我。故云即是知法自性也。未了如是自性者。指初劫析空观以有无相待观故有无共不明。有无共不明故不能真俗相融也。故云未了如是自性乃至亦复见空未尽也。
    三从今以下。明有空并照中。今者指此无缘乘。以如幻等门者。有体而非有故。虽见有而不谤无。非有而有体故。虽观无亦不谤有。故照有空不二时人法二执尽离。故云今以如幻等乃至乃名真入法性悟唯识性故也。
    问。此他缘乘大宗如何答。十住心论云。奥有大士法。树号他缘乘。越建爪而高升。超声缘而广运。二空三性洗自执尘。四量四摄济他利行。思惟陀那深细。专注幻焰似心。于是菩萨城竭而还满。巨石磷而复生。三种之练磨策初心之欲退。四弘愿行仰后身之胜果。筑等持城安唯识将。征魔旬仗陈伐烦恼贼师。整八正军士缚以同事绳。走六通精骑杀以智慧□。封劳绩以五等爵。册心王以四德都。胜义胜义致太平之化。废诠谈旨扇无事之风。垂拱一真之台。无为法界之殿。三大僧祇之庸于是称帝。四智法王之号本无今得。尔乃藏海息七转之波。蕴落断六贼之害。无分正智等真常函。后得权悲遍诸取类。制三藏法合化三根有情。造十善格式导六趣众生。言乘即三。谈识唯八。五性有成否。三身则常灭。百亿应化同泛六舟。千叶牟尼等授三驾。缘法界有情故他缘。简声独羊鹿故大名。运自他乎圆性故曰乘。此乃君子之行业。菩萨之用心。北宗大纲盖如此矣（云云）
    问。真言教中说此住心经论文证如何答。宝钥云。问此住心亦何经论建立。答大日经菩提心论等。彼经等何说。答大日经云。秘密主大乘行。发无缘乘心。法无我性何以故如彼往昔如是修行者。观蕴阿赖耶。知自性如幻阳焰影响旋火轮乾闼婆城。龙猛菩萨菩提心论云。又有众生发大乘心行菩萨行。于诸法门无不遍修。复经三阿僧祇劫。修六度万行皆悉具足。然证佛果。久远而成。斯由所习法教致有次第（云云）住心抄云。问第六他缘大乘住心经论证文何。答。经云。复次秘密主大乘行（乃至）乾闼婆城（云云）论云。又有众生乃至致有次第等（云云）般若寺所引不违大师所引也。
    已上他缘大乘心了

妙印钞卷第十五
建武四年（丁巳）五月十日
金刚佛子明金
妙印钞卷第十六

        沙门阿寂纪
    
　　　
　　　
　　　

释入真言门住心品第一之余（经第一疏第二）

    二从经云下。明觉心不生心中。又为二。一明牒经。二明随释。
    初牒经。自可见。
    二从心主下。明随释中。又五。一明法说。二明譬说。三明入阿字门。四明举宗义指经论。五明结六个住心始终。
    初中。又为二。一明心王义。二明一转开明。
    初中。心主即心王也者。指八识心王。所谓三论玄云。问此论名为正观。正有几种。答。天无两日土无二王。教有多门理唯一正。是故上来破斥四宗。花严云文殊法常尔。法王唯一法（云云）十住心论云。心王自在得本净之水（云云）以不滞有无等者。肇论序。正示宗本中。显示正义云。夫不存有无以观法者。可谓识法实相矣。是谓虽观有而无所取相。然则法相为无相之相。圣人之心为住无所住矣。又举能观人云。三乘等观性空而得道也。又举所观法云。性空者谓诸法实相也。见法实相故云正观。若其异者便为邪观（云云）又同论中。般若无知论处。论主释答刘公致问而辨圣心云。圣心不有有。不有有故有无有。有无有故则无无。无无故圣心不有不无。不有不无其神乃虚（云云）同论上。不真空论处。引教明空中。而以二论立宗云。摩诃衍论云。诸法亦非有相亦非无相。中论云。诸法不有不无者第一真谛也。又次解释显旨云。寻夫不有不无者。岂谓涤除万物杜塞视听。寂寥虚豁然后为真谛者乎。诚以即物顺通故物莫之逆。即伪即真故性莫之易。故虽无而有。物莫之逆故虽有而无。虽有而无所谓非有。虽无而有所谓非无。如此则非无物也。物非真物。物非真物故于何而可物。又次引经证云。故经云。色之性空。非色败空。以明。夫圣人之于物即万物之自虚。岂待宰割以求通哉。是以寝疾有不真之谭。起日有即虚之称。然则三藏殊文统之者一也。故放光云。第一真谛无成无得。世俗谛故便有成有得。夫有得即是无得之伪号。无得即是有得之真名。真名故虽真而非有。伪号故虽伪而非无。是以言真未尝有。言伪未尝无。二言未始一。二理未始殊。故经云真谛俗谛谓有异耶。答曰无异也。此经直辨真谛以明非有俗谛以明非无岂以谛二而二于物哉（云云）三论玄云。问此论名为正观。正有几种。答天无两日土无二王。教有多门理唯一正。是故上来破斥四宗。华严云。文殊法常尔。法王唯一法。一切无畏人一道出生死。但欲出处众生。于无名相法。强名相说。令禀学之徒因而得悟。故开二正。一者体正。二者用正。非真非俗名为体正。真之与俗因为用正。所以然者。诸法实相言忘虑绝。未曾真俗。故名之为体。绝诸偏邪目之为正。故言体正。所言用正者。体绝名言物无由悟。虽非有无强说真俗。故名为用。此真之与俗亦不偏邪目之为正。故名用正也。问曰。既云真俗则是二边。何名为正。答如因缘假有目之为俗。然假有不可言其定有。假有不可言其定无。此之假有远离二边。故名为正。俗有既尔真无亦尔。假无不可定无。假无不可定有。远离二边故目之为正。问何故辨体用二正耶。答像末钝根多堕偏邪。四依出世匡正佛法。故明用正。既识正教便悟正理则有体正。但正有三种。一对偏病目之为正。名对偏正。二尽净于偏名之为正。谓尽偏正也。三偏病既去正亦不留。非偏非正不知何以美之。强叹为正。谓绝待正也。在正既然观论亦尔。因于体正发生正观名为体观。藉二谛用生二谛观名为用观。故观具二也。观辨于心为众生故。如实说体名为体论。若说于用名之为用论。故论具二也。正既有对偏尽偏绝待。观论亦然类前可知（云云）以如是等义故云以不滞有无心无挂碍也。所为妙业等者。如是以得有无自在正观。而得中道虚融实理故。虚通妙用如响应音。故肇论下涅槃论处第三位体中标宗云。子独不闻正观之说欤。维摩诘言。我观如来无始无终。六入已过三界已出。不在方不离方。非有为非无为。不可以识识。不可以智知。无言无说心行处灭。以此观者乃名正观。以他观者非见佛也。放光云。佛如虚空无去无来。应缘而现无有方所。然则圣人之在天下也。寂寞虚无无执无竞。导而弗先感而后应。譬犹幽谷之响明镜之象。对之弗知其所以来。随之罔识其所以往。又明妙用随宜云。是以至人居方而方。止圆而圆。在天而天处人而人。原夫能天能人者。岂天人之所能哉。果以非天非人故能天能人耳（云云）又引证云。经曰（大集）菩提之道不可图度。高而无上广不可极。渊而无下深不可测。大包天下细入无间。故谓之道。然则涅槃之道不可以有无得之明（矣）又同论中般若无知论处出圣心用寂不同难云。难曰。论云。言用则异言寂则同。未详。般若之内则有用寂之异乎。又次答用寂同时无异云。答曰。用即寂。寂即用。用寂体一同出而异名。更无无用之寂而至于用。又引证云。故成具云。不为而过为。宝积曰。无心无识无不觉知。斯则穷神尽智极象外之谈也。即之明文圣心可知（矣）以如是等义故云所为妙业随意能成故云心王自在也。
    二从心主下。明一转倍胜中。心主自在即是净菩提心者。是即殊异菩萨证字本不生际时。相似彼菩萨有无虚通真俗融即一味心海湛湛自寂位。故云心王自在即是净菩提心也。更作一转开明等者。正简他缘。傍毁唯蕴。就中彼他缘乘谈成佛之成不。论三大之劫数。性相别论境智不融。故十住心论云。无阶之阶级不坏五十二位。阶级之无阶不碍一念成觉。一念之念经三大而勤自行。一道之乘驰三驾而劳化他。悲唯蕴之迷无性。叹他缘之阻境智。心王自在得本净之水。心数客尘息动浊之波。权实二智证圆觉乎一如。真俗两谛得教理乎绝中。悟心性之不生。知境智之不异。斯乃南宗之纲领也。以是义故云更作一转开明倍胜于前劫也。
    二从心王下。明譬说中。又为二。一明以池水譬心心数净除。二明以海水譬心王前后际断。
    初中。又为二。一明本净水譬心王。二明客尘澄譬心数净除。
    初中。心王犹如池水等者。夫池水本净离泥浊之相。心王亦如是。自性清净从本际已来无垢无浊也。
    二从心数下。明客尘除譬心数净除中。心数净除等者。遍行五。别境五。善十一。烦恼六。随烦恼菩提。如此等心数诸法。依八不正观皆悉澄寂。如池水泥浊自澄客尘涤除。故云心数净除犹如客尘清净也。
    二从是故下。明心王前后际断中。又为二。一明法说。二明譬说。
    初中。证此性净时等者。指尽净虚融之性净也。即能自觉心本不生等者。指八不中道也。所谓十住心论云。谓本不生者。兼明不生不灭不断不常不一不异不去不来（云云）证如此八不正观时。不见心前际后际。所谓过去非过去故无过去际。无过去际故无过去前际。未来非未来故无未来际。无未来际故无未来后际。既过未前后际不可得故。现在岂有住时乎。三世既不可得。何况此心住三世耶。明知此心前后际断不可思议也。如大论五十五云。须菩提。是摩诃衍前际不可得。后际不可得。中际不可得。是衍名三世等。以是故说名摩诃衍。何以故。须菩提。过去世过去世空。未来世未来世空。现在世现在世空。三世等三世等空。摩诃衍摩诃衍空。菩萨菩萨空。何以故。须菩提。是空非一非二非三非四非五非异。以是故说名三世等（云云）又肇论下涅槃无名论处明三世一体云。所以至人戢玄机于未兆。藏冥运于即化。总六合以镜心。一去来以成体。古今通终始同。穷本极末。莫之与二。浩然太均乃曰涅槃（云云）以如是义故云心前后际俱不可得故也。
    二从譬如下。明譬说中。又为二。一举譬。二明合譬。
    初譬文。自可见。
    二从心王下。明合譬中。虽复遇境界风从缘起灭等者。境界者指六境。风者指违顺八风。从缘起灭者指断常等。虽遇如此之境界。以达色即是空故不为生常等之所动。以达空即是色故不为断灭等之所沈。故云虽复遇境乃至无生灭也。
    三从觉此心下。明得入阿字门中。又为二。一明所入法体。二明所离妄执。
    初中。觉此心本不生等者。是则真言门殊异菩萨证阿字本不生际之位。相似彼觉心不生菩萨证八不中道不生之位故以寄齐。故云觉此心本不生。然为显殊异义故云即是渐入阿字门也。
    二从尔时下。明所离妄执中。离百六十心等尘沙上烦恼等者。指微细法执云尘沙。尘沙烦恼者。障俗谛恒沙法门之惑故云尘沙也。上烦恼者。于尘沙有上中下三品。其中今宗离其上品故云尔也。其中下烦恼第三劫所离也（云云）
    四从此中下。明宗义举经论中。自为二。一明所说法门。二举能说经论。
    初中。无为者。百法明门论云。第五无为法略有六种。一虚空。二择灭。三非择灭。四不动。五想受灭。六真如（云云）肇论下涅槃论处开宗第一云。无为者取乎虚无寂寞妙绝于有为（云云）第八难差云。放光云三乘之道皆因无为。而有差别若涅槃一也则不应有三。如其有三则非究竟。究竟之道而有升降之殊。众经异说何以取中耶。第九辨差云。然究竟之道理无差也。以俱出生死故同称无为。所乘不一故有三名。第十责异云。请问。我与无为为一为异。若我即无为。无为亦即我。不得言无为无异异自我。若我异无为。我则非无为。无为自无为。我自常有为。冥会之致又滞而不通。然则我与无为。一亦无三。异亦无三。三乘之名何由而生也。第十一会异云。夫止此而此。适彼而彼。所以同于得者得亦得之。同于失者失亦失之。我适无为我即无为。无为虽一何乖不一耶。譬犹三鸟出网同适无患之域。无患虽同而鸟鸟各异。不可以鸟鸟各异谓无患亦异。又不可以无患既一而一于众鸟也。然则鸟即无患。无患即鸟。无患岂异异自鸟耳。如是三乘众生。俱越妄想之樊。同适无为之境。无为虽同而乘乘各异。不可以乘乘各异谓无为亦异。又不可以无为既一而一于三乘也。然则我即无为无为即我。无为岂异异自我耳。所以无患虽同而升虚有远近。无为虽一而幽鉴有浅深。无为即乘也。乘即无为也。此非我异无为。以未尽无为故有三耳（云云）以此思彼。六种无为虽异。只是一之真如无为。以未尽真如无为故有六种不同耳。生死者。有二种生死。一者分段生死。三界有漏果报也。二者变易生死。界外无漏果报也。又摄大乘论立七种生死。一分段生死（三界果报）二流来生死（迷真初也）三变易生死（废妄初也）四方便生死。五因缘生死。六有后生死。七无后生死也。今宗意。不离如是生死往来而谈寂寞涅槃。故肇论云。惑者睹神变因谓之有。见灭度便谓之无。有无之境妄想之域。岂足以标牒玄道而语圣心者哉。意谓至人寂怕无兆隐显同源。存不为有。亡不为无。何则。佛言。吾无生不生虽生不生。地形不形虽形不形。以知存不为有。经云。菩萨入无尽三昧尽见过去灭度诸佛。又云。入于涅槃而不般涅槃。以知亡不为无。亡不为无故虽无而有。存不为有故虽有而无。虽有而无故所谓非有。虽无而有故所谓非无。然则涅槃之道果出有无之域。绝言象之迳断矣（云云）若直觉心本不生际生死涅槃犹如昨日之梦（矣）缘者。缘有四种。大论第三十二云。一切有为法皆从四缘生。所谓因缘次第缘缘缘增上缘（云云）又云因缘者。相应因。共生因。自种因。遍因。报因。是五因名为因缘。复次一切有为法亦名因缘。又云。次第缘者。除阿罗汉过去现在末后心心数法。诸余过去现在心心数法。能与次第。是名次第缘缘缘。又云。增上缘者一切法（私云与力不障为义也）已上释四缘了。因者。因有五因六因。所谓五因者。大论三十二云。相应因共生因自种因遍因报因。是五因名为因缘（云云）又云。相应因者。譬如亲支知识知合成事（云云）又云。共生因者。一切有为法各有共生因。以共生故更相佐助。譬如兄弟同生故亦相成济（云云）又云。自种因者。过去善种现在未来善法因。过去现在善种未来善法因。不善无记亦如是。如是一切法各有自种因（云云）又云。遍因者。苦谛集谛所断结使。一切垢法因。是名遍因（云云）又云。报因者。行业因缘故得善恶果报。是为报因（云云）又五因总释云。是五因名为因缘。心心数法次第相续无间故名为次第缘。心心数法缘尘故生是名缘缘。诸法生时不相障碍故为无障因（云云）又同论十七说六因云。复有六因。相应因共因相似因遍因报因名因（云云）生者一切有为法。以如是等因缘和合生故云生。坏以因缘和合生故。因缘离时亦还坏。故云坏也（云云）有如此等众多法门故云等也。义者。莫不二谛八不义门故云义也（云云）
    二从如胜下。明举能说经论中。今且明宗义等者。如是等法门虽可委悉说。为欲明真言上乘宗义故恐繁不详说。故云今且明宗义故不详说也（云云）
    问曰。今此三论宗之大宗如何。答曰。三论玄显法正第二云。问龙树著述部类甚多。三论偏空似非究竟。答。僧睿昔在什公门下为翻译之宗。其论序云。夫百梁之构兴则鄙茅茨之仄陋。睹斯论之纮博则知偏悟之鄙俗。故偏主小乘正归此论。又如前云。天竺十六大国方八千里。有向化之缘。并为委诚。龙树为无相佛。敢预学者之徒。无不玩味斯论以为喉衿。若是偏空岂为诸国所重。又罗什本执小乘。因此论而回辄正观。厥后众师藉斯文而晓迷。以此详之。盖是究竟无余之说问。若内外并呵大小俱斥。此论宗旨何所依据耶·答。若心存内外情寄大小。即堕在偏邪失于正理。既失正理则正观不生。正观不生则断常不灭。若断常不灭则苦轮常运。以内外并冥大小俱寂始名正理。悟斯正理则发生正观。正观若生则戏论斯灭。戏论斯灭则苦轮便坏。三论大宗其意若此。盖乃总众教之旨归统群圣之灵府。味道之流岂不栖凭斯趣耶问若内外并除大小俱行。乃为断见。何名正宗。答既内外并冥则断常斯寂。二边既舍宁非正宗耶。难曰。夫有断有常故名之为有。无断无常目之为无。既其是无何由离断。答既断常斯寂则有无等皆离。不应更复谓染于无。难曰。虽有此通终不免难。夫有有有无名之为有。无有无无始是大无。既其堕无何由离断。答本对有病是故为无。有病若消空药亦废。则知圣道未曾有无。何所滞耶。难曰。是有是无名为两是。非有非无名为两非。既堕是非还同儒墨。答。本非二是故有双非。二是既忘双非亦息。故知非是亦复非非。难曰非是非非还堕二非。何由免非。答二是生乎梦虎。两非还见空花。则知本无所是。今亦无非。难曰。若无是无非亦不邪不正。何故建篇章称破邪显正。答夫有非有是此则为邪。无是无非乃名为正。所以命篇辨破邪显正。难曰。既有邪可破有正可显。则心存取舍。何谓无依。答为息于邪强名为正。在邪既息则正亦不留。故无所著。难曰。若邪正并冥岂非空见。答正观论云。大圣说空法。为离诸见故。若复见有空。诸佛所不化。如水能灭火。今水还出火。当用何灭。断常为火空能灭之。若复着空即无药可灭也。难曰。既着空病。何故不服有药而言息化。答若以有化还复滞有。乃至忘言便复着断。如此之流何由可化。问。心有所著有何过耶。答若有所著便有所缚。不得解脱生老病死忧悲苦恼。故法华云。我以无数方便。引导众生令离诸着。净名云。不着世间如莲华。常善入于空寂行。达诸法相无挂碍。稽首如空无所依。三世诸佛为六道众生心有所著故出世说经。四依开士为大小学人心有所依故出世造论。故有依有得为生死之本。无住无著为经论大宗。难曰。若内外并冥。佛经何故说大小两教。答。法华云。是法不可示。言辞相寂灭。如来于无名相中强名相说。故有大小教门。欲令众生因此名相悟无名相。而封教之徒闻说大小更生染着。是故造论破斯执情。还令了悟本来寂灭。故四依出世为如佛也。问此论名为正观。正有几种。答天无两日土无二王。教有多门理唯一正。是故上来破斥四宗。华严云。文殊法常尔。法王唯一法。一切无畏人。一道出生死。但欲出处众生。于无名相法强名相说。令禀学之从因而得悟。故开二正。一者体正二者用正。非真非俗名为体正。真之与俗目为用正所以然者诸法实相言忘虑绝。未曾真俗故名之为体。绝诸偏邪因之为正。故言体正。所言用正者。体绝名言物无由悟。虽非有无强说真俗。故名为用。此真之与俗亦不偏邪。因之为正。故名用正也。问既云真俗。则是二边。何名为正。答如因缘从有因之为俗。然假有不可言其定有。假有不可言其定无。此之假有远离二边。故名为正。俗有既尔真非亦尔。假无不可定无。假无不可定有。远离二遍故目之为正。问何故辨体用二正耶。答像末钝根多堕偏邪。四依出世匡正佛法。故明用正。既识正教便悟正理则有体正。但正有三种。一对偏病目之为正。名对偏正。二尽净于偏名之为正。谓尽偏正也。三偏病既去正亦不留。非偏非正。不知何以美之。强叹为正。谓绝侍正也。在正既然观论亦尔。因于体正发生正观。名为体观。藉二谛用生二谛观。名为用观。故观具二也。观辨于心为众生故如实说体。名为体论。若说于用名之为用论。故论具二也。正既有对偏尽偏绝待。观论亦然。类前可知。次明经论相资。大品经云。虽生死道长众生性多。菩萨应如是正忆念。生死边如虚空。众生性边亦如虚空。此中无生死往来。亦无解脱者。然既无生死亦无涅槃。则知亦无众生及以于佛。宁有经之与论耶。故内外并冥缘观俱寂。然虽非生死涅槃。而于众生成生死。故大品云。诸法无所有如是有。既有众生故有诸佛。既有诸佛便有教门。既有诸佛教门则有菩萨之论。诸佛为众生失道是故说经。菩萨为众生迷经是故造论。然经有通别。在论亦尔。所言经通者。通为息众生颠倒。通为开显道门。所言论通者。诸圣弟子造一切论。亦通为息迷教之病申明正道。所言经别者。趣大小二缘说大小两教所言论别者。为破大小两迷申大小两教。故有大小二论也。然就经论之中具有能所之义。经以二智为能说。二谛为所说。论以二慧为能说。言教为所说。斯则经论各有能所也（云云）又肇论正示宗本云。言不有不无者不如有见常见之有。邪见断见之无耳。若以有为有则以无为无。有既不有则无亦不无也。夫不存有无以观法者可谓识法实相矣。谓虽观有而无所取相。然则法相为无相之相。圣人之心为住无所住矣（云云）又十住心论云。空即假有之根。假有非有而有有森罗。绝空非空而空空不住。色不异空建诸法而宛然空。空不异色泯诸法而宛然有。是故色即是空空即是色。诸法亦尔何物不然。似水波之不离。同金庄之不异。不一不二之号立。二谛四中之称显。观空性于无得。越戏论于八不。于时四魔不战面缚。三毒不杀自降。生死即涅槃更无阶级。烦恼即菩提莫劳断证。虽然无阶之阶级不坏五十二位。阶级之无阶不碍一念成觉。一念之念经三大而勤自行。一道之乘驰三驾而劳化他。悲唯蕴之迷无性。叹他缘阻境智。心王自在得本净之水。心数客尘息动浊之波。权实二智证圆觉乎一如。真俗两谛得教理乎绝中。悟心性之不生。知境智之不异。斯乃南宗之纲领也（云云）已上明此宗之大宗明文在斯矣。
    问。真言乘教中说此住心经论文证如何答。宝钥云。经云。秘密主彼如是舍无我。心主自在觉自心本不生。何以故。秘密主。心前后际不可得故。如是知自心性。是超越二劫瑜只行。菩提心论云。当知一切法空。已悟法本无生。心体自如不见身心。住于寂灭平等究竟真实之智。令无退失。妄心若起知而勿随。妄若息时心源空寂（云云）住心抄云。问第七觉心不生住心证文何答。经云。复次秘密主。彼如是（乃至）超越二劫瑜只行等（云云）论云。当知一切法空（乃至）妄若息时心源空寂（云云）已上般若寺所引同大师御释也。
    五从然上下。明结六个住心始终中。又为三。一总举六个始终。二明转妙转深。三明对辨所由。
    初中。然上来者指从愚童凡夫一念齐施心至觉心不生心也。故云原始要终乃至有无二障也。
    二从虽宗下。明转妙转深中。虽宗极炳著者。指各各所极之宗体也。转妙转深者。其义自可知。犹是对治心外之境者。上来六个住心未开自心内证之宝库。故云未开此中等也。
    三从若不下。明对辨所由中。若不作如此对辨者。言若不作如此从浅至深转深转妙之对辨。各各玩当教当教宗极。不能觉后教之深妙。故云若不作如此乃至其微妙也（云云）已上明第二劫了（云云）
    三从经云下。明超第三劫中。自为四。一明先叹真言门功德。二明正说一道无为。三明极无自性心。四约信解行明心相矣。
    初中。又为二。一明牒经。二明随释。
    初牒经自可见。
    二从即是下。明随释中。自为七。一明总欲超三劫赞功德。二明显密迟速。三明广说心相所由。四明举譬显初心即极。五明秘密神通。六明亲近敬礼。七明结归。
    初中。即是欲明超第三劫之心等者。言为使第三劫诸菩萨并初心始行之人遣一道极无之法执。先叹真言上乘诸菩萨功德智慧。依之见闻觉知辈信乐寻求真言门妙行妙智。更于一道极无之当位法味。而不作爱着执心也。故云即是欲明超第三劫乃至先欲其功德耳也。
    二从如余下。明显密迟速中。又为三。一明余教成不。二明今宗直入直满。三明譬。
    初文。自可见。
    二从今此下。明今宗直入直满中。今此教者指此真言乘教。诸菩萨者指初心始行行人。则不如是者。如彼余教菩萨不用次第对治行故。直以真言为乘者。不依方便对治行门。直以真言三密妙行为所乘之法。超越一道极无之极细妄执。直入初法明道位。故云直以真言为乘超入净菩提心门也。若见此心明道时者。指初法明道位也。诸菩萨无数劫等者。言彼显教诸菩萨。于三大无数劫所积集诸万善万行诸波罗蜜福智二严。于一念之顷圆满尔具足。故云诸菩萨无乃至自然具足也。
    三从譬如下。明譬中。又为二。一明以舟车喻显乘。二明以神通喻今教。二义自可见。
    三从又世下。明广说心相所由中。又世尊等者。言叹真言门功德为于一通极无之法位而不生着慢也。释此事之次释显上来广说诸心相之所由也。所以先广说如上诸心相等者。指从异生羝羊一念齐施之心乃至第三劫之终心云尔也。若行至如是境界等者。所谓愚童持齐之第六成果。婴童无畏之第八无畏依。唯蕴无我中见道适齐。拔业因种中证寂然界。无缘乘中法无我性。觉心不生中心王自在。一道无为中一道清净。极无自性中心之实际。于如此法执。各未到谓到为宗极。依之中途稽留。速疾不可至秘密庄严大光明心殿。故云所以先广乃至路稽留也。
    四从复次下。明举譬显初心即极中。又为二。一明显具体法身义。二明显人天归敬。
    初中。自为二。一明举喻。二明合譬。
    初中。复次者先以神通乘之喻明一念之顷无量无数功德智慧圆满具足已。今亦以轮王太子譬明普贤众行满足。故云复次也。轮王者。有金银铜铁四种轮王。各任持七宝。所谓轮宝象宝马宝珠宝女宝主藏臣宝主兵臣宝是也。具足如此七宝统领四天下也。如涅槃经第十一云。善男子过去之世人寿无量时。世有王名曰善住（乃至）生一童子（乃至）字曰顶生。善住王即以国事委付顶生（乃至）尔时顶生于十五日处在高楼沐浴受齐。即于东方有金轮宝。其轮千辐毂辋具足。不由工匠自然成就。而来应之。顶生大王即作是念。我昔曾闻五通仙说。若刹利王于十五日处于高楼沐浴受齐。若有金轮（乃至）自然成就而来应者。当知是王即当得作转轮圣帝。复作是念。我今当试。即以左手擎此轮宝。右执香炉。右膝着地而发誓言。是金轮宝若实不虚。应如过去转轮圣王所行道去。作是誓已。是金轮宝飞升虚空。遍十方已。还来住在顶生左手。尔时顶生心生欢喜。踊跃无量复作是言。我今定作转轮圣王。其后不久复有象宝。状貌端严如白莲华。七枝柱地（乃至）次有马宝。其色绀炎发尾金色（乃至）复有女宝。形容端正微妙第一（乃至）其目远视见一由旬。耳闻鼻嗅亦复如是（乃至）有大智慧。于诸众生常有软语。是女以手独王衣时即知王身安乐病患。亦知王心所缘之处（乃至）其后不久于王宫内自然而有宝摩尼珠（乃至）能于闇中照一由旬。若天降雨渧如车轴。是珠势力能作大盖覆一由旬。遮此大雨不令下过（乃至）其后不久有主藏臣自然而出。多饶财宝巨富无量。库藏盈溢无所乏少。报得眼根力能彻见一切地中所有伏藏。随王所念皆能辨之（乃至）其后不久有主兵宝自然而出。勇健（乃至）第一善知四兵（乃至）尔时顶生转轮圣帝告诸大臣。汝等当知。此阎浮安稳丰乐。我今已有七宝成就千子具足。更何所为。诸臣答言。唯然大王。东弗婆提犹未归德。王今应往。尔时圣王即与七宝。一切营从飞空而往东弗婆提。彼土人民欢喜归化（私谓西北两州亦如是）复告大臣。我四天下安稳丰乐。人民炽盛咸已归德。七宝成就千子具足。何所为。诸臣答言。唯然圣王。三十三天寿命极长安稳快乐（乃至）尔时圣王复与七宝。一切营从飞腾虚空上忉利天（乃至）于是天王释提桓因知顶生已来在外。即出迎见已。执手升善法堂分座而坐。彼时二王形容相貌等无差别。唯有视眴为别异耳。是时圣王即生念言。我今宁可退彼王位即住其中为天王不。善男子。尔时帝释受持读诵大乘经典开示分别为他演说。唯于深义未尽通达。以是读诵受持分别为他广说因缘力故。有大威德。善男子。是顶生王于此帝释生恶心已。即使堕落。还阎浮提。与所念人天离别生大苦恼。复遇恶病即便命终。尔时帝释迦叶佛是。转轮王则我身是。善男子。当知如是爱别离者极为大苦（云云）
    问如此四种轮王凡圣中如何答。十住心论云。轮王者已入贤圣位。虽不是婴童心。然是人间王故次叙之（云云）又云。贤位轮王者。仁王经云。十善菩萨发大心。长别三界苦轮海。中下品善粟散王。上品十善铁轮王。习种铜轮二天下。银轮三天性种性。道品坚德转轮王。七宝金光四天下（云云）又云。又圣位金轮王者。仁王华严并云作阎浮提王。瑜伽论云。作转轮王居赡部州王四天下（云云）故知贤圣为凡夫也。以如此等众德具足故。云如轮王太子乃至即是轮王具体故也。
    二从真言下。明合譬中。初入净菩提心者。就此有二义。所谓一指地前凡夫地最初发心。二指初法明道位。以此初发菩提心位喻轮王太子初诞育时。虽未于无数等者。喻太子未遍习众艺也。然此等如来功德等者。喻太子虽未遍习众艺而任持七宝成就圣王家业也。
    二从又如下。明为人天作归依中。又为二。一明举譬。二明合譬。
    初中。又已龙神兆庶之等者。轮王王子始生时。天龙鬼神皆悉宗敬归伏。故云尔也。
    二明合譬中。初发净菩提心等者喻王始生。已为天人世间迷失等者。喻轮王出世专行十善业道故。龙神人民等为失十善之正路者作大归依也。此中迷失正道等者。指八正道等也。若常途诸论等者指大论等。证此心时者指初发净菩提心也。即名为佛者指自证圆极成佛也。舍利弗等一切声闻等者。大论七十八云。问曰。诸阿罗汉辟支佛及五通是离欲人发心者。或有未离欲但发心。云何胜。答。是事先品已种种成答。阿罗汉等虽漏尽。不如初发心菩萨。譬如转轮圣王太子。虽在胎中已胜余子。又如国王太子。虽未即位胜诸大臣有位富贵者（乃至）如歌罗频伽鸟在□中。未发声已能胜诸鸟（乃至）阿罗汉辟支佛虽不贪世乐。乐灭苦故求涅槃。不能为众生。菩萨心生口言为度一切。是故胜。譬如一六神通阿罗汉。将一沙弥令负衣钵循路而行。沙弥思惟。我当以何乘入涅槃。即发心。佛为世尊最上最妙。我当以佛乘入涅槃。师知其念即取衣钵自担。推沙弥在前行。沙弥覆复思惟。佛道甚难久住生死受无量苦。且以小乘入涅槃。师复以衣钵囊还与沙弥令担。语在后行。如是至三。沙弥白师师年老耄状如小儿戏。方始令我在前。已复令我在后。何其太速。师答汝初念发心作佛。是心贵重则住我师道中。如是人诸辟支佛尚应供养。何况阿罗汉。以是故推汝在前。汝心还悔欲取小乘而未便得。汝去我悬远。是故令汝在后。沙弥闻已惊悟。我师能如我心。我一发意已胜阿罗汉。何况成就。即自坚固住大乘法（云云）如此菩萨一念发心出过一切声闻缘觉。故云证此心时即名为佛乃至出过一切声闻辟支佛地也（云云）
    五从以行下。明秘密神通中。又自为三。一明对治因人不知。二明唯独自明了。三明二劫优劣。
    初中。又为二。一明不知境。二明不知人。
    初中。以行者指真言行者。得此心时者指初发净菩提心也。即知释迦牟尼净土者。指常在灵山释迦。所谓三身即一释迦牟尼无上大觉世尊也。故经云。释迦牟尼名毗卢遮那遍一切处（云云）谓其土者四土不二周圆无际常寂光土。三世常恒永离成坏。是故经云。常在灵鹫山。及余诸住处。众生见劫尽。大火所烧时。我此土安稳。天人常充满（云云）又释云。岂离伽耶别求常寂光。非寂光外别有娑婆（云云）故云净土不毁也。见佛寿量长远等者。若浅略释者指五百尘点远寿。如经云。我实成佛已来无量无边百千万亿那由他劫。譬如五百千万亿那由他阿僧祇等（云云）若深秘释者指无始无终本地无作之长寿。所谓一切众生本来本觉之佛性常住无作本地是也。离始得修生分域故云本。为无边万德之依地故云地。心地观经云。三界唯一心名为地（云云）观无量寿经云。是心是佛是心作佛。涅槃经云。一切众生悉有佛性。如来常住无有变易。法花经云。如来秘密神通之力（云云）释云一身即三身名为秘。三身即一身名为密。是以无量尘数菩萨闻如此本地无作长寿。得增道损生之大益。致愿我于未来说寿亦如是之唱。依之妙乐大师释云。若但使信事中远寿。何能令此诸菩萨增道损生耶（云云）此等经释意皆是深秘意也。故奥卷云。妙法莲华最深秘处者此经本地身（云云）与上行等从地涌出等者。是即指本地眷属也。地者指阿字本不生际也。涌出者游戏神变之意也。同会一处者。同一法界集会故云同会。一处者一大圆明境界故云一处。是即今四重法界诸尊圣众同共集会岂异处耶。只是灵山会耳。灵山会座亦异物耶。只是行者自心耳。故云以行者得此心时乃至同会一处也。
    二从对下。明不知人中。修对治道等者。如上本地甚深境界非修因证得之分。虽为补处大士。示为迹化之眷属故。云乃不识一人也。以如此难解难入之境界。四十余年之间辄尔不说故经云如来秘密神通之力也（云云）
    二从又此下。明唯独自明了中。又此菩萨者指初地菩萨也。能于毕竟净心中者指初地所证净菩提心也。普集会等者。如同共集会之义（云云）亦自能普诣十方等者。照见本来常住周遍法界色身故。非诣而诣非遍而遍。故云亦自能普诣十方也。供养诸善知识者。依菩萨心所起之行愿。于普门法界。刹那之顷供养四重法界诸尊圣众。询求正法能问能答。如此境界只证者独知。余人所不知也。故云供养诸善知识乃至复名秘密也（云云）
    三从前二下。明辨二劫优劣中。又为二。一明小圣堪转教。二明小圣生敬疑。
    初中。前二劫中者指他缘觉心。虽云度二乘地者。第二劫既超越唯蕴拔业。故云尔也。虽须菩提等者。般若时。佛以洮汰方便敕舍利弗须菩提等。为诸大菩萨令转教付财人法二空。虽然但领知珍宝。而无一□之悕取也。如法花经云。尔时穷子即受教敕领知众物金银珍宝及诸库藏。而无悕取一□之意。然其所止故在本处。下劣之心亦未能舍（云云）是则虽无悕取之一念。犹能堪转教付财。故云虽须菩提等乃至人法俱空也。
    二从而于下。明小圣生惊疑中。而于此秘密一乘者。指一乘法花会座。所谓依四花六动之瑞。诸大声闻动执生疑。敢不知其所趣。依此动执生疑。弥勒问之。文殊答之指名体而云欲说法花经。依之身子三请如来四止。上慢起座纯有贞实。然后说开权显实之妙法莲华经。何况于本门寿量尘点秘密甚深之奥旨者。补处弥勒犹致乃不识一人之唱。岂舍利弗须菩提等所量境界耶。故云而于此秘密一乘乃至过声闻辟支佛地也（云云）
    六从时大下。明亲近敬礼中。自为三。一明总诸天生敬信。二明供养物有定法。三明结初中。时者。指此菩萨证菩提心之时。大威德诸天者指梵释四王等。不见菩萨等者。此菩萨内证真实境界非诸天二乘所测之境。故云尔也。虽然以大菩提心威德力故。诸天自然咸生敬信也。
    二从释提下。明供养物有定法中。释提桓因作如是等者。大论第三十五云。诸天供养各有定法。如佛初生时。释提桓因以天衣奉承此身。梵天王躬自执盖。四天王四边防护。净居诸天欲令菩萨生厌离心故。化作老病死人及沙门形。又出家时。四天王敕使者捧马足。自四边待护菩萨。天帝释取发于其天上城东门外立发塔。又持菩萨宝衣于城南门外立衣塔。至佛树下时奉上好草。执金刚常执金刚卫护菩萨。梵天王请佛转法轮。如是等各有定法。以是故四天王奉钵（云云）又第三十四云。问曰如经说。佛敷草树下坐而成佛道。今云何愿言以天衣为座。答曰声闻经中说敷草。摩诃衍经中。随众生所见。或有敷草树下。或见敷天綩綖。随其福德多少所见不同（云云）
    又云。复次生身佛把草树下。法性生身佛以天衣为座。或卧天衣（云云）又同第三十五云。问曰。佛一身何以四钵。答曰。四王力等不可偏受一人。又令见佛神力合四钵为一。心喜信净作是念。我等从菩萨初生至今成佛所修供养功德不虚（云云）又云。问曰如摩诃衍经中说。有佛以喜为食不食揣食。如天王佛衣服仪容与白衣无异不须钵食。何以言四天王定应奉钵。答曰。定者为用钵者故不说不用。复次用钵诸佛多。不用钵者少。是故以多为定（云云）以如此等义故云释提桓因乃至我当转法轮也。
    三从故云下。明结。文自可见（云云）
    七从已叹下。明总结（云云）
    问曰。上来一段经疏文者何住心所摄耶答。就此有两义。一谓秘密庄严心所摄也所以然者既经文真言门修行菩萨行（云云）疏释云。即是欲明超第三劫之心欲令见闻者信乐尊重故先叹其功德耳。故知一道极无犹是所超之法也。若一道心所摄者。岂云欲明第三劫之心耶。又为欲令一道极无菩萨欣慕真言门故。先说真言门功德令信乐尊重也。随大师第八住心所引文虽多。不引此文。又住心抄以同一。谓非第八住心所摄文也。所以然者。见大师第八住心所引文。引云何菩提谓如实知自心乃至秘密主此菩萨净菩提心门名初法明道等文证第八住心。然此所引中说如实知自心大菩提心功德。今文云真言门修行菩萨行乃至智慧方便皆悉成就也。随又第七第八两住心中间在之。然非第七住心所摄事。疏家作然上来等对辨。而释切显然也。依之住心抄第八住心所证引之。彼抄云。论云。复修瑜伽胜上法人能从凡人佛位者亦超十地菩萨境界者。此当此住心也。何者经文真言门修行菩萨行诸菩萨乃至二乘诸天亲近敬礼（云云）疏云。此叹初入真言门菩萨功德（云云）除第十住心以前皆入真言门菩萨三昧门故也（云云）此释意引菩提心论已而云何者经文故知菩提心论犹不分明故引今经文令同彼论故云何者经文也。但云入真言门故可疑第十住心故。释其意云。疏云此叹初入真言门菩萨功德者。除第十住心以前皆是入真言门菩萨三昧门故也（云云）

妙印钞卷第十六
（御本云）元德二年（庚午）七月一日加点了
沙门阿寂（六十一）
妙印钞卷第十七

        沙门阿寂记
    
　　　
　　　
　　　

释入真言门住心品第一之余（经第一疏第二）

    二从然行下。正明一道无为心中。自为二。一明总问能入法。二明举经答。
    初中。行者等者通显密二机。当位显后位密故也。复者。对觉心不生心故云复也。言前觉心不生心以心王自在能入此门。然问今此住心以何等法入净菩提心门也（云云）
　　二从故经下。明举经答中。又为二。一明略举经文。二明随释初略举经文。自可见。
    二明随释中。自为九。一明释空性。二明离于根境。三明释无相。四明无境界。五明越诸论。六释一切佛法相续生。七明离有为无为界。八明离诸造作。九明离六根。
    初中。自为二。一明直自心等性空。二明引上文喻此心初中。空性即是自心等者。所言空者阿字大空也。性者字自性。所谓无自性为性故。是即行者自心等虚空性也。所谓如实大菩提心离一切妄想戏论毕竟常净如虚空。故上文云心虚空菩提三种无二也。
    二从上文下。明引上文喻此心中。上文无量等者。上文佛答菩提心相貌偈云。无量如虚空。不染污常住。诸法不能动。本来寂无相。无量智成就。正等觉显现（云云）疏释云。次有一偈半。略举答菩提心相貌。以世间更无有法可以表示净菩提心相者。唯除大虚空喻少分相似。故云无量如虚空。譬如虚空。不为烟云尘雾之所染污。其性常住离诸因缘。假使八方大风吹尽世界。不能令其动。自本初以来常自寂灭无相。非适今也。心相亦尔。从无始以来本自不生。以本不生故无有一法能令染污动摇。常住不变永寂无相。故云不染污常住诸法不能动本来寂无相。尔时行人为此寂光所照。无量知见自然开发如莲华敷。故云无量智成就。此智成就即是毗卢遮那心佛现前。故云正等显现（云云）此经疏文明说自心等虚空性相故。今引为证也（云云）二从前劫下。明释离于根境中。自为二。一明前万法唯心。二明此菩提心色心一如。
    初中。前劫者指觉心不生住心也（云云）
    二明此菩提心色心一如中。又为三。一明总表观心。二约显乘明义。三约密明义。
    初中。今观此心者。今此第八住心所说净菩提心也。
    二从即是下。约显乘明义中。即是如来自然智者。如来者指本觉如来。所谓一切众生本有智心故也。离造作迁流故云自然智也。
　　三从亦是下。约密明义中。毗卢遮那遍一切身者。指一切众生本来常住六大法界也。是上句举心摄色故云自然智。下句举色摄心故云遍一切身。但彼宗称境智为色心。即如云无始色心本是理性妙境妙智。而随妄转不觉不知。今既闻名知阴即是即四阴身而能成观（云云）密呼色心为六大法界。即如云一切众生色心实相从本际以来常是毗卢遮那平等智身（云云）以心如是故等者。行者己心既如此。虚空菩提亦如此。以是义故上文云心虚空菩提三种无二也。故云诸法亦如是也。根尘皆入阿字门者。约内六根求心不可得也。约外六尘求心亦不可得也。以不可得故根尘共皆入阿字门不可得不可思议也。故云根尘皆入乃至离于境界也。
    三从显像下。明释无相中。影像不出常寂等者。离一切境界。根尘皆入阿字门故。诸法无相无作犹如镜中影像。非镜作非面作。非取镜之人作。非自然作非无因作。而有镜有面有取镜之人。然后面像现。以因缘生故。虽面像现毕竟不生。以毕竟不生故。离种种戏论。不如彼小儿见镜中像。作实有之思生爱着之心。失之即悲有之即喜。以如来三密净身为镜。自身三密行为镜中像。以不思议感应因缘故成不思议悉地。犹如面像。然如此难思悉地不出本有圆明光明心殿。故云影像不出常寂灭光故曰无相也。复次彼宗意释者。镜为中道。明朗为空谛。面像为假谛。三谛而一谛。一谛而三谛。非三非一。不纵不横不可思议。镜像圆融。如此不思议三谛亦不出众生一念常寂灭光。所谓常者中道。寂灭者空谛。光者假谛也。一色一香无非中道。己界及佛界众生界亦然也。一中一切中莫空假而非中道。一空一切空莫假中而非空。一假一切假莫空中而非假。以如是等义故云影像乃至故曰无相也。
    四从以心下。明无境界中。以心实相智者指本有五智。觉心之实相者指本有五大。以此本有之智觉本有之境。境智和融能所无二。是则般若无智之大般若波罗蜜也。离境之外无智。离智之外无境。故上文云心自证心心自觉心。论云于内心中观日月轮等。即此意也。故云以心实相乃至故曰无境界也。复次若常途解释者。以境智共本有故。从本有境发本有智。还照本有之境。名之本地无作自受用身。永离修因感果分域。函盖相称。境智皆同般若波罗蜜也。故释云境发智为根。智冥境为寿。境既无量无边常住不灭。智亦如是。函大盖大（云云）彼宗宗义不出此经无相无境界两句。所谓镜像圆融境智相应是也（云云）
    五从以此下。明越诸戏论中。以此中十喻等者指镜像等十喻也。望前十喻者指第二劫。复成戏论者。前劫说十喻虽喻毕竟独空心王自在。望此中无相无境界之十喻。还彼成戏论妄想。故云以此中十喻乃至故曰越诸戏论也。
    六从第三下。明一切佛法相续生中。第三重微细等者。初劫为第一重。第二劫为第二重。对彼第一第二故云第三重也。又第一名粗妄执。第二名细妄执故。第三名微细。微谓极微也。故名极细妄执也。烦恼者烦恼障也。业者业障也。寿量报障也。如此三障复还成生地田中之种子。故云种。然如上说住无相无境界时。烦恼业苦体性皆悉中道一实之境智故。不断而断之假号因兹而立。故云除。烦恼即菩提故尘劳即法聚也。业即解脱故破戒重罪即成佛事。苦道即法身故阿鼻依正即极圣之全体也。以是义故。宝积经第六云。随觉无间等菩提故。随觉无间不可思议等菩提不可思议。随觉无间无所分别等于菩提无所分别。了知无间及菩提法无所得故。彼亦不作无间差别。不作菩提平等之相。无间菩提不作不坏不集不散。于此义中能作业者。于此所说寂静法门而不执着。亦不分别诸业果报。能善了知业果平等。以平等故不得业果。亦不分别亦不执着。何以故。彼于烦恼及以业障。获得轻安远离结因。于诸法门能得照曜。于此陀罗尼品能得光明（云云）如此于烦恼业苦得不思议解脱故。等虚空一切佛法自出生也。故云烦恼业寿乃至依此相续生也（云云）
    七从既不下。明离有为无为界中。不坏因缘等者。如华严经第十七云。于有为界出无为界。而亦不坏有为之性。于无为界出有为界。而亦不坏无为之性（云云）是即明凝然真如不守自性义。故云不坏因缘即入法界也（云云）不坏因缘所生之法。即空即假即中。故大品经云。不坏诸法而说实相（云云）故云不坏因缘即入法界也。亦不动法界等者。不动自性法身而缘起十界性相。敢于有为无为等法。不作分别戏论也。故大论九十五云。不动者。分别诸法时不着一异相（云云）当知因缘生灭等者转释上两句也（云云）
    八从若如下。明离诸造作中。若如来出世等者。言如上等虚空无边佛法不坏因缘不动法界。缘谢即灭机兴即生。以离有为无为等故。非诸佛菩萨作非天人修罗作。自性天然本地无作实佛故。永离修因证得之分域。是以经云如来秘密神通之力。释云一身即三身名为秘。三身即一身名为密。山家释云。有为报佛梦里权果。无作三身觉前实佛（云云）又经云。是法住法位。世间相常住（云云）以是义故云若如来出世乃至故曰离诸造作也（云云）九从如般下。明释离眼等中。一切法趣眼是趣不过等者。一切色法趣眼时。无从来无所去。即不过眼。故云一切法趣眼是趣不过也。犹如百川等者。大小诸河皆趣大海时。亦无从来无所去。而亦不过大海。故以为喻也。当知眼即是第一实际等者。所谓一切法悉趣眼时。此法亦不出过眼。故知眼即第一实际而法尽。如眼者耳鼻舌身意亦尔也。故云当知眼即是第一实际乃至故曰离眼耳鼻舌身意也（云云）
    问此住心大纲如何答。十住心论云。若夫孔宣出震旦述五常乎九州。百会诞华胥开一乘乎三草。于是狂醉黎元住而不进。痴闇黔首往而不归。七十达者颇升其堂。万千罗汉乃信金口。度内五常方圆不合。界外一车大小不入。是故三七观树四十待机。初转四谛方等洗人法之垢秽。后洒一雨圆音沾草木之芽叶。至如入莲华三昧观性德不染。放白毫一光表修成遍照。会三归一赞佛智之深多。指本遮末谈成觉之久远。宝塔腾踊二佛同座。沙界震裂四圣一处。赐髻珠献璎珞。利智鹙子疑吾佛之变魔。等觉弥勒怪子年之过父。一实之理吐本怀于此时。无二之道得满足于今日。尔乃羊鹿毙而露牛疾。龙女出而象王迎。二种行处宿身心之室宅。十个如是安止观之宫殿。寂光如来融境智而知见心性。应化诸尊顾行愿而分身随相。寂而能照照而常寂。似澄水之能鉴。如莹金之影像。湿金即照影。照影即金水。即知境即般若般若即境。故云无境界。此如实知自心名为菩提（云云）
    问曰。说此住心经论文证如何答。十住心论云。大日尊告秘密主言。云何菩提谓如实知自心。秘密主。是阿耨多罗三藐三菩提乃至彼法少分。乃至。秘密主此菩萨净菩提心门名初法明道（云云）又下文所谓空性离于根境无相无境界越诸戏论等同虚空。离有为无为界离诸造作离眼耳鼻舌身意者。亦是明理法身（云云）又住心抄云。问第八一道无为住心（亦名如实智自心亦名空性无境心）经论文何答。经云所谓空性离于根境无相无境越诸戏论等同虚空（文）论云。复修瑜伽胜上法人。能从凡入佛位者。亦超十地菩萨境界者。此当此住心也。何者经文真言门诸菩萨修行菩萨行诸菩萨行。乃至二乘诸天亲近敬礼（云云）疏云。此叹初入真言门菩萨功德。除第十住心以前皆是入真言门菩萨三昧门故也（云云）
    问曰。若尔者。何故大师第九住心复引所谓空性以下文而证之耶答第八第九住心是共同权佛乘故同一劫。故向上向下引文证两住心。所谓向上故引此文证第八住心。向下故亦引此文证第九住心。采佛意含容如此引证欤。复次第九住心处。唯虽可引极无自性心一句。为显极无自性义同文故来而引所谓空性以下文也。仍十住心论第九卷引此文已。然遮伏难云。无畏三藏说此极无自性心一句悉摄华严教尽（云云）无疑大师御释引证唯局极无自性心一句为第九住心证文。所谓空性乃至离眼耳鼻舌身意等文。虽为第八住心文证。为显极无自性义同文故来耳。
    问若然者。般若寺释何故第八住心处从所谓空性至于等虚空无边一切佛法依此相续生引之。第九住心处离有为无为界以下引之耶答。是如前向上向下之义。离有为无为界以下三句文两向见间如此引之。所以然者。华严大意以疑然真如不守自性义为宗旨故。十住心论第九云。华严大意原始要终明真如法界不守自性随缘之义（云云）以是义故华严经第七云。于有为界出无为界而亦不坏有为之性。于无为界出有为界而亦不坏无为之性（云云）以彼思之。离有为无为之言尤相应华严说相。以是义故宝钥下第九住心处引离有为无为以下文。得此意般若寺亦复如是引证也。又同卷第八住心处所谓空性乃至离有为界离诸造作离眼耳鼻舌身意具引之。十住心论第九卷引此文证极无自性心·然者此文第八第九随应可得心故。无穷自在引之。所谓空性无相无境界等虚空之言扁为第八住心。离有为无为离眼耳鼻舌身意等之言扁为第九住心。复次空性乃至离眼耳鼻舌身意之一一文言三谛三观三身等相顺之扁第八住心也。空性乃至离眼耳鼻舌身意之一一文言不守自性随缘一多自在等相顺之扁第九住心也。以如此等义故。般若寺会释其意云。一道无为与极无自性住心。经文相交难见别。意一道者佛智即佛性。此佛性自性清净也。故云极无自性也。譬如真金每值师缘其形万差而其性不改也（云云）菩提心论旨陈段亦如是也。尔者无相违哉（矣）三从行者下。明极无自性心中。自为三。一明正极无自性心生。二明佛佛道同。三明应供义。
    初中又为二。一明微细慧。二明转转相释初中。行者等者通显秘两行者。得微细慧者。于次上一道清净佛性妙理。生微细甚深妙智慧。故如华严经第二云。是时普贤菩萨成就不可思议方便法门海。解入如来无量功德海。所谓出生究竟净诸佛土调伏众生法门（乃至）自在显现无量无边菩萨境界法门。于一念中知三世劫生灭法门（云云）又同第九云。知一即是多多即是一（云云）又同第十云。一切中知一。一中知一切。于一毛孔中普见十方刹。彼妙庄严诸佛菩萨会。一一如来所无量众围绕（云云）如是等名为微细慧也。观一切染净等者。以三性三无性。观染净一切诸法。皆以从缘生故无自性。以无自性故全体相收毕竟无二也（云云）
    问三性三无性其名义如何答。五教章中云。三性各有二义。真中二者。一不变义二随缘义。依他二义者。一似有义二无性义。所执二义者。一情有义二理无义。由真不变依他无性所执理无。由此三义故三性一际同无异也。此即不坏末而常本也。经云众生即涅槃不更灭也。又约真如随缘依他似有所执情有。由此三义亦无异也。此即不动本而常末也。经云法身流转五道名众生故也。即由此三义共前三义是不一门也。是故真该妄未妄彻真源。性相通融无障无碍也。
    问依他似有等岂同所执是情有耶答由二义故无异也。一以彼所执执似为实故无异法。二若离所执似无起故真中随缘当知亦尔。以无所执无随缘故。
    问如何三性各有二义不相违耶答以此二义无异性故。何者无异。且如圆成虽复随缘成染净而恒不失自性清净。只由不失自性清净故能随缘成染净也。犹如明镜现于染净。虽现染净而恒不失镜之明净。只由不失镜明净故方能现于染净之相。以现染净知镜明净。以镜明净知现染净。是故二义唯是一性。虽现净法不增镜明。虽现染法不污镜净。非直不污亦乃由此反显镜之明净。当知真如道理亦尔。非直不动性净成于染净。亦乃由成染净方显性净。非直不坏染净明于性净。亦乃由性净故方成染净。是故二义全体相收一性无二岂相违也。依他中虽复因缘似有显现。然此似有必无自性。以诸缘生皆无性故。若非无性即不藉缘。不藉缘故即非似有。似有若成必从众缘。从众缘故必无自性。是故由无自性得成似有。由成似有是故无性。故智论云。观一切法从因缘生。从因缘生即无自性。无自性故则毕竟空。毕竟空者是名般若波罗蜜。此即由缘生故即明无性也。中论云。以有空义故一切法得成者。此即由无性故即明缘生也。涅槃经云。因缘故有无性故空。此即无性即因缘。因缘即无性。是不二法门也。故非直二义性不相违。亦乃全体相收毕竟无二也。所执性中者。虽复当情称执现有。然于道理毕竟是无。以于无处横计有故。如于木杌横有见有鬼。然鬼于木毕竟是无。如其于木鬼非无者。即不得名横计有鬼。以于木有非由计故。今既横计。明知理无。由理无故得成横计。成横计成横计故方知理无。是故无二唯一性也。当知所执道理亦尔。上来直明竟（云云）如是三性同异显无自性。或约六义为因缘起显无自性。或约十玄缘起无碍法门显无自性。或约六相圆融显无自性。以如是等故云观一切染净诸法乃至若从缘生即无自性也。
    二从若无下。明转转相释中。若无自性者指遍计理无。即是本不生者指依化无性也。即是心实际者指圆成不变。心实际亦复不可得者指三性一际互融无碍。如五教章云。三性一际随一全收。真妄互融性无障碍（云云）以如是义故云若无自性乃至故曰极无自性心生也。
    二从此心下。明佛佛道同中。自为四。一明前后校量显胜。二明举经证因义。三正明佛佛道同。四明住不思议解脱。
    初中。此心望前二劫者。此心者指第三劫心也。前二劫者指第一第二劫也。犹如莲华盛敷者。初劫如莲华初出泥中。第二劫如莲华初出水中未敷。第三劫如莲华出水中之后盛开敷。故云犹如莲华盛敷也。若望后二心等者。今以此第三心为菩提心为因句故。以此第三劫显教果望大悲方便二心。此果还为因。故云若望后二心即是果后成种也二从故曰下。明举经证因义中。如是初心者指第三劫心也。成佛因者。成初法明道之因故云尔也。
    三从此中下。正明佛佛道同中。世尊以十方等者。大日如来引十方三世诸佛以为证故云尔也。言以此一事等者。指如此无自性净菩提心为一大事因缘。故法华经云。诸佛世尊唯以一大事因缘故出现于世。欲令众生开佛知见示佛知见悟佛知见入佛知见（云云）以是义故云言以此一事因缘乃至其道玄同也。
    四从行者下。明不思议解脱中。行者解脱一切业烦恼时等者。以达一切诸法本源故诸业烦恼自离缚脱故。于业烦恼中而能作大佛事。是故大论第六云。如实巧度者。有外道法。虽度众生不如实度。何以故。种种邪见结使残故。二乘虽有所度。不如所应度。何以故。无一切智方便心薄故。唯有菩萨能如实巧度。譬如渡师。一人以浮囊草筏渡之。一人以舫舟而渡二渡之中相降悬殊。菩萨巧度众生亦如是。复次譬如治病苦药针灸痛而得差。如有妙药名苏陀扇陀。病人眼见众疾皆愈。除病虽同优劣法异。声闻菩萨教化度人亦复如是。苦行头陀初中后夜勤心坐禅。观苦而得道声闻教也。观诸法相无缚无解心得清净菩萨教也。如文殊师利本缘。文殊师利白佛言。大德。昔我先世过无量阿僧祇劫。尔时有佛名师子音王。佛及众生寿十万亿那由他岁。佛以三乘而度众生。国名千光明。其国中诸树皆七宝所成。树出无量清净法音。空无相无作不生不灭无所有之音。众生闻之心得解得道。时师子音王佛。初会说法九十九亿人得阿罗汉道。菩萨众亦复如是。是诸菩萨一切皆得无生法忍。入种种法门。见无量诸佛。恭敬供养能度无量无数众生。得无量陀罗尼门。能得无量种种三昧。初发心新入道门菩萨不可称数。是佛土无量庄严说不可尽。时佛教化已讫入无余涅槃。法住六万岁。诸树法音亦不复出。尔时有二菩萨比丘。一名喜根。二名胜意。是喜根法师容仪质直不舍世法。亦不分别是善恶。喜根弟子聪明乐法好闻深义。其师不赞少欲知足。不赞戒行头陀。但说诸法实相清净。语诸弟子。一切诸法淫欲相嗔恚相愚痴相。此诸法相即是诸法实相无所挂碍。以是方便教诸弟子入一相智。诸弟子于诸人中无嗔无悔。心不悔故得生忍。得生忍故得法忍。于实法中不动如山。胜意法师持戒清净行十二头陀。得四禅四无色定。胜意诸弟子钝根。多求为分别是净是不净心即动转。胜意异时入聚落中。至喜根弟子家。于坐处坐赞说持戒少欲知足行头陀行闲处禅寂。呰毁喜根言。是人说法教人入邪见中。是说淫欲嗔恚愚痴无所挂碍相。是杂行人非纯清净。是弟子利根得法忍。问胜意言。大德是淫欲法名何等相。答言淫欲是烦恼相。问言是淫欲烦恼有内耶在外耶。答言是淫欲烦恼不在内不在外。若在内不应待外因缘生。若在外于我无事不应恼我。居士言。若淫欲非内非外非东西南北四维上下来。遍求实相不可得。是法即不生不灭。若无生灭空无所有。云何能作烦恼。胜意闻是语已。其心不悦不能加答。从座而起说如是言。喜根多诳众生着邪道中。是胜意菩萨未学音声陀罗尼。闻佛说便欢喜。闻外道说便嗔恚。闻三不善则不欢喜。闻三善则大欢喜。闻说生死则忧。闻涅槃则喜。从居士家至林树间。入精舍中。语诸比丘。当知喜根菩萨虚诳多令人入恶邪中。何以故。其言淫恚痴相及一切诸法皆无碍相。是时喜根作是念。此人大嗔为恶业所覆当堕大罪。我今当为说甚深法。虽今无所得为作后世佛道因缘。是时喜根集僧一心说偈。淫欲即是道。恚痴亦如是。如此三事中。无量诸佛道。若有人分别。淫怒痴及道。是人去佛道。譬如天与地。道及淫怒痴。是一法平等。若人闻怖畏。去佛道甚远淫法不生灭。不能令心恼。若人计吾我。淫将入恶道。见有无法异。是不离有无若知有无等。超胜成佛道。说如是等七十余偈。时三万诸天子得无生法忍。万八千声闻人不着一切法故皆得解脱。是时胜意菩萨身即陷入地狱。受无量千万亿岁苦。出生人中七十四万世常被诽谤。无量劫中不闻佛名。是罪渐薄得闻佛法。出家为道而复舍戒。如是六万二千世常舍戒。无量世中作沙门。虽不舍戒诸根暗钝。是喜根菩萨于今东方。过十万亿佛土作佛。其土号宝严。佛号光踰日明王。文殊师利。尔时胜意比丘我身是也。我观受是无量苦。文殊师利复白佛。若有人求三乘道不欲受诸苦者。不应破诸法相而坏嗔恚。佛问文殊师利。汝闻诸偈得何等利。答言。我闻此偈得毕众苦。世世得利根智慧。能解深法巧说深义。于诸菩萨中最为第一。如是等名巧说诸法相。是名如实巧度（云云）又涅槃经第五云。又解脱者拔诸因缘。譬如因乳得配。因酪得苏。因苏得醍醐。真解脱中都无是因（云云）以如是义故云即知一切业烦恼无非佛事乃至而万像具依也（云云）
    三从若住下。明应供义中。自为三。一明举应供义引经结。二明举喻统论三劫。三明合譬。
    初中。若住此不思议等者。虽为烦恼具依。而能离缚脱。所谓如和须蜜多淫而梵行等。故云不思议解脱也。即是真阿罗汉等者。法花经云。我等今者真阿罗汉。于诸世间天人魔梵。普于其中应受供养（云云）又花严经第十云。初发菩提心无量无有边际。一切人师子皆由初发心。如来十种力四辨无所畏无量功德皆由初发心。一切诸导师十八不共法。斯等殊胜慧皆由初发心。诸佛妙色身乃至清净真法身。天人所应供。甚深无碍智。如是等功德皆由初发心（云云）以如是义故云即是真阿罗汉乃至常应供养也（云云）
    二从后次下。明举譬统论三劫中。又为二。一总明譬意。二明珠本末因缘。
    初中。复次等者。上释应受供养义已。故云复次也。阿阇梨者指疏家也。欲明此应供养者。指真阿罗汉义也。统论三劫始终者。总指十住心始终。别指始自八心萌动已来至于极无自性心。所以然者。举譬时。微相以前左石^5□之譬。极无自性心后明直入真言义故。石^5□之譬指异生羝羊心。直入真言指秘密庄严心故。总指十住心始终也。统论三劫。自可见（云云）
    二从犹如下。明宝珠本末因缘中。自为九。一明宝珠在^5□中。二明别宝人见相识珠。三明识珠故采安家中。四明置家中已去钝石。五明渐耎以药消秽。六明磨莹得光显。七明置高幢雨众物。八明世人尊重。九明宝珠难思德。
    初文。自可见。
    二从然别下。明别宝人见微相识中。然别宝者等者。世间有明宝人。能知种种伏藏。或见金银等微相彰于外能识宝所在故。此人名为别宝者也（云云）
    三明以识珠故采安家中者。虽无譬文。于义必定可有之。仍至合譬在之。所谓授三归是也（云云）
    四从先用下。明置家中已去钝石中。先用利铁等者。既见微相作决定信。取此矿石安置家中。后先用利器渐双去钝矿也。
    五从既近下。明渐耎以药消秽中。既近宝玉等者。既用利器双去矿石故渐近宝玉弥显相。其石自前渐软。仍为令不伤其宝质故。以诸药物涂食之。令矿秽消化也。故云既近宝玉乃至不伤其质也。
    六从尔时下明磨莹得光显中。尔时粗垢已除等者。既食药令消化矿秽已。虽然尚有微细垢故未得光显。故以灰水洗之。以净叠拭之。令莹发光显。故云尔时粗垢已除乃至既得光显也（云云）
    七从置之下。明置高幢雨众物中。置之高幢等者。既微垢极尽而莹发光显。故用此宝珠置高幢之时。随前人之所求。一时能雨无量珍宝令充满。故云置之高幢乃至普雨众物也（云云）
    八从尔时下。明世人尊重中。尔时世人生奇特想等者。大论第五十九云。得此宝珠。毒不能害入火不能烧。是宝常能出一切宝物。衣服饮食随意所求尽能与之。亦能除诸衰恼病苦等（云云）
    杂宝藏经第七云。有第一力使一切被毒之人见悉消灭。又见光触身亦复消毒。第二力者。热病之人见则除愈。光触其身亦复得差。第三力者。有无量百千怨家。投此珠者悉得欢喜（云云）新释仁王经下云。如摩尼宝体具众德。能镇毒龙诸恶鬼神。能逐人心所求满足。能应轮王名如意珠。令难陀跋难陀等诸大龙王。降雨注甘雨润泽草木。若于闇夜置高幢上。光照天地明如日出（云云）大论第五十九云。是宝珠有二种。有天上如意宝。有人间如意宝。诸天福德厚故珠德具足。人间福德薄故珠德不具。是珠所著房舍函箧之中。其处亦有威德（云云）以如是等德故云尔时世人乃至能充满所希愿故也（云云）
    九从然此下。明宝珠难思德中。又为二。一明能一时雨众财。二明宝性不思议。
    初文。自可见。
    二从然此众物下。正明宝性不思议中。然此众物者指所雨珍物也。为宝中先有耶者。可有四句。所谓为于宝中先有耶先无耶。亦先有亦先无耶。非先有非先有无耶。然举有无二句摄亦非二句。又可有四句。今此众物为自宝珠雨。为自人心雨。为心珠共雨。为心珠离雨。如此四句推见。终不可得。其实体难思不可得。故云然此众物乃至不可思议也。
    三从何况下。明合譬中。自为九。一明以心宝合^5□中珠。二明以知识合别宝人。三明以授三归合安家中。四明以初劫断证喻去钝石。五明以第二劫合药消不伤质。六明以第三劫心合磨莹光显。七明以殊异人合置幢雨财。八明以直入人合世人尊重。九明以本末因缘合珠难思德。
    初中。何况众生菩提心宝耶者。世间浅近业因缘所生^5□石如意宝珠犹以如此。何况于一切众生自性清净莲花台上净菩提心如意宝珠耶。故经云。净菩提心如意宝。满世出世胜希愿。自利利他因是生。除疑究竟获三昧（云云）又云。虚空无垢无自性能授种种诸巧智。由本自性常空故。缘起甚深难可观（云云）论云。能含无量种种珍宝三摩地（云云）故云何况众生菩提心宝耶也。如是一切众生自然自证大菩提心。以如实不知故为三妄重障之^5□石所隐。徒弃在六道生死之街路之间。愚痴闇钝如石^5□瓦砾（云云）
    二从是故下。明以知识合别宝人中。是故诸善知识者。通世间出世间善知识。故云诸善知识也。才见众生世间八心者。愚童凡夫才发齐施一念时。诸佛菩萨明以知见有可引大菩提直道之理故。必定师子孔不舍彼情机。犹如别宝人见石^5□之外微相不敢舍此石。故云是故诸善知识乃至鉴被情机也。
    三从即大欢喜下。明以授三归合安家内中。即大欢喜等者。以如是有必定可教导之理令知见故。以欢喜悦乐令授三归戒故。永出外道邪见之衢路之间。始入诸佛菩萨之室。犹如彼别宝人知有可得真实珠之理故摄彼^5□石置家内。故云即大欢喜方便诱进乃至置在家中也（云云）
    四从次以下。明以初劫断证喻去钝石中。三种三心者。于初劫中判三种三妄执故云尔也。是喻为前受三归^5□石之人。以四谛十二因缘之利铁。开三十七品之菩提分法。鉴去见思之粗□。故云次以三种三心乃至开鉴去其粗□也。
    五从次观下。明以第二劫心喻药消不伤质中。观无缘乘法无我性者。如上释。如渐至耎处等者。既以去见思之粗□证得无学果位故。即备闻大法之德不谤大小权实之法。故法花经云。心相体信入出无难。即受教敕领知众物。渐已通泰成就大志（云云）以此义故云如渐至耎处也。以药物消化者。捣簁四分三性之法药于如幻即空。消化蛇觉绳觉之执病于废诠谈旨。和合八不中道之甘露于前后际断。不伤心王心数之微质于境界波浪。以此等义故云以药物消化而不伤之也。
    六从次生极下。明以第三劫合莹拭光显中。次生极无自性心者。如上释。灰水莹拭者。洗彼心王如意之微垢以三谛即是之智水。拭此始成正觉之牟尼以本地无作之净叠。十个毗卢浮海印而洗三世于一念。旧来正觉法尔唱而拭初心于即极。以如是等义故云灰水莹拭使极光净也（云云）
    七从尔时下。明以殊异人合置憧雨财中。尔时者。指如是极无自性心生时。是即显乘极果无性终穷。故云极无自性心也。然显乘此珠虽令莹拭光显。而留当位不进后位。犹如未置高幢。今殊异菩萨三密迳路此时当显。净心宝珠安四曼幢。无尽珍宝雨法界海。自他受用日日弥新。以如是无量无边不可思议因缘。应受诸天世人广大供养也。故下经文云。若有众生知此法教者。世人应供食。犹如敬掣底（云云）
    八从若行下。明以直入真言人合世人尊重中。若行者等者直入真言门修行菩萨也。得见心宝等者。指初法明道之位也。此直入真言门人。以三密加持之力故。提父母所生之身。内证毗卢遮那果位外用遍满十方之时。诸天世人见此外用。生寄特难遭之想。所谓如高祖于清冷殿即身成佛之时。君后臣下百官万乘见闻觉知皆悉生奇特之想。而一人三礼三公跪膝。道俗低首贵贱尊重。故以此直入真言门即身成佛菩萨。合世人作奇特之想也。如仙人善咒术等者。今直入菩萨顿极顿满。犹如仙人见^5□石之如意宝。不用次第造作之方便。直以咒术取之即雨无尽珍宝。故云若行者直从乃至以神力取之也。虽巧拙难易等者。彼三劫所治之方便拙故速疾难显^5□石之宝珠。故是拙也难也。此真言所用方便巧故速疾显发^5□石之宝珠。巧也易也。虽有如此等巧拙难易远近迟速不同。获得净菩提心宝珠更无别异。故云虽巧拙乃至终无异路也（云云）
    九从故此下。明以示本末合珠难思德中。故此经者。指今此大日经也。从浅至深者。所谓愚童凡夫一念齐施之心为净菩提心发足之初。乃至以初地净菩提心为心续生果极。于其中间浅深重重几耶。故云从浅至深也。广明心相者。顺违八心百百六十心三劫六无畏等。无量无边不可思议心相。于此间广说尽。故云广明心相。然如此诸心相毕竟不生前后际断。无相甚深难可了知。爰以凡夫二乘两种外道非其境界。故疏一云。心续生之相者。虽此心毕竟常净犹如虚空离一切相。而亦从因缘起有心相生。犹如大海彼浪。非是常有亦非常无。若常有者不应风飙止息则澄然而静。若常无者不应风飙才起鼓怒相续。当知是心从缘起故。即是不生而生生而不生。无相之相相常无相。甚深微妙难可了知。诸佛秘密之印不妄宣示。是故凡夫二乘两种外道。非但不识无生灭心。亦复不识生灭心。故云诸佛大秘密外道不能识我今悉开示一心应谛听也。故知如此一一心相甚深不可思议第一寂灭相。第一寂灭相者即字本不生相也。字本不生相者即净菩提心如实相也。然常远诸教法相。远离如是等诸相而望得不生不灭无去无来之体。仍凡夫二乘两种外道不能知此即事而真之奥源故。名为诸佛大秘密也。以如是义故云从浅至深广明心相乃至我今悉开衍也（云云）

妙印钞卷第十七
元德二年（庚午）七月三日加点了
沙门阿寂
妙印钞卷第十八

        沙门阿寂记
    
　　　
　　　
　　　

释入真言门住心品第一之余（经第一疏第二）

    问一道极无住心可至真言所证初地耶答不尔也（云云）
    问曰。若然者何故大师第八住心处引经云。大日尊告秘密主云。秘密主云何菩提谓如实知自心（乃至）秘密主此菩萨净菩提心门名为初法明道。释曰。谓无相虚空相及非青非黄等言并是明法身真如一道无为之真理。佛说此名初法明道。智度名入佛道初门。言佛道者指金刚界宫大日曼荼罗佛。又下文云。所谓空性离于根境无相无境界越诸戏论等同虚空。离有为无为界离诸造作离眼耳鼻舌身意者。亦是理法身。无畏三藏说。行者住此心时。即知释迦牟尼净土不毁。见佛寿量长远本地之身。与上行等从地涌出诸菩萨同会一处。修对治道者。虽迹邻补处然不识一人。是故此事名秘密。证此理佛亦名常寂光土毗卢遮那（云云）既以如实菩提心初法明道位为一道无为心之证。然者一道心何不亘地上耶。又引极无自性心之诚证云。经云。离有为无为界离诸造作离眼耳鼻舌身意极无自性心生。等虚空无边一切佛法依此相续生。秘密主如是初心佛说成佛因（云云）疏释此文云。行者得如是微细慧。观一切染净诸法。若从缘生即无自性。若无自性即是本不生。本不生即是心实际。心实际亦复不可得。故云极无自性心生（云云）既本不生即是心实际。是亦非初地所证字本不生际耶。明知此住心亦可亘地上如何答。自本所答言不可亘地上事。夫显密宗异顿渐教别。能说所说天地云泥。依之大日世尊为无上法王。总作十重之格式。巧显诸教之浅深。遥遮秋雾之显情。直示月言之日德。龙猛大士显密元祖。明说相旨之胜义。普摄九种之住心。独开三摩之宝户。时授秘藏之如意。就中无畏三藏者。月震两朝大阿阇梨也。悬圆镜于经论显佛祖之本意。记教义于二十辨显秘之界畔。加之曩祖大师者二域无双应供也。清冷成佛一人致三礼诸宗摧慢幢。是以君后沐灌顶明德受付属。因兹将奉敕承撰十住心。纠教本末判宗浅深。所谓宝钥下释显教密宗成佛浅深云。九种住心无自性。转深转妙皆是因者。此二句遮前所说九种心皆非至极佛果。如此乘乘自乘得佛名。望后作戏论。前前皆不住故名无自性。后后悉不果故皆是因。转转相望各各深妙（云云）又释极无自性心云。虽入此宫初发佛。五相成身可追寻。金刚顶经说。薄伽梵大菩提心普贤大菩萨住一切如来心时。如来满此佛世界犹如胡麻。尔时一切如来云集于一切义成就菩萨坐菩提场往诣。示现受用身。咸作是言。善男子云何证无上正等觉菩提。不知一切如来真实忍诸苦行。时一切义成就由一切如来惊觉。即从阿娑婆那伽三摩地起。礼一切如来白言。世尊如来教示我。云何修行云何是真实。如是说已。一切如来异口同音告彼菩萨言。善男子当住观察自心三摩地。以自性成就真言自恣而诵。守护国经云。尔时释迦牟尼佛言。秘密主我于无量无数劫中。修集如是波罗蜜多。至最后身六年苦行。不得阿耨多罗三藐三菩提。成大毗卢遮那坐道场时。无量化佛犹如油麻遍满虚空。诸佛同声而告我言。善男子云何而求成等正觉。我白佛言。我是凡夫未知求处。唯愿慈悲为我解脱。是时佛同告我言。善男子谛听当为汝说。汝今宜应当于鼻端想月轮。于月轮中作唵字观。作是观已。于后夜分得成阿耨多罗三藐三菩提。善男子十方世界如恒河沙三世诸佛。不于月轮作唵字观得成佛者。无有是处（云云）十住心论第九第十亦复同之。已上经释之意者。真言正觉者必以五相三密之瑜伽成就之。若十方三世一切如来不用五相三密之观解而得成佛者。更以无有是处。然彼一道极无才证无相无自性之理佛。以谓至极佛果。是故蒙诸佛之惊觉。而惊唱我是凡夫未知求处。若此释迦牟尼所成佛果是真实者。何瑜伽诸佛虚诳释迦如来哉。既言成大毗卢遮那坐道场时。岂非悟极无自性说花严之时耶。此时既释迦自唱而言我是凡夫未知求处唯愿慈悲为我解脱。明知未升真言初地而成真实正觉故云我是凡夫。未识五相之瑜伽三密之方便故云未知求处。爰以金刚顶疏云。三密决要诸经所无。五智奥源独在此经（云云）如此道理文证极成。更有何疑以一道极无之极果而为真言之初地耶。但至明证所备经疏之文者。聊有深意辄尔难解。所谓于今经合浅深横竖等众多义。所言浅竖义者显教所谈九种教义是也。各不识法佛深密故云浅。始自异生终至极无舍劣得胜转深转妙。故云竖。如此浅竖之分唯显教所知之分非真言秘教之元意。故疏第二结心续生之始终云。若依常途法相则不得言诸佛大秘密外道不能识我今悉开衍也（云云）所言深横义者。是即真言殊异菩萨。于各各住心。以菩提心势力故不堕当教法爱。分分开佛知见证初法明道之位。是即知如来深密故云深。一位统九种故云横。故疏第二又云。从浅至深广明心相。皆为开示菩提心本末因缘也（云云）又疏二释初种子心云。如最初种子。离微尘许心垢时。即显如微尘许净菩提心势力。虽云善种子生。其实即是不生生。以是坚固性故在众生识心终不败亡。未至自心实际大金刚轮中间更无住处。故云最上大乘句心续生之相诸佛大秘密外道不能识（云云）又同疏释初劫中学摩诃衍人云。是中何者是神耶。作如是推求即了神本不生度无量见网。净菩提心少分增明。由得菩提心势力所以不堕二乘地（云云）又释堪寂云。菩萨悟如是法时。即知是心垢渐除。所以净心渐现。尔时便得菩提心势力。能以不住道学种种度门故。同前共一法中升沉有异也（云云）又释证寂然界云。证此寂然界时。渐过二乘境界。如莲花虽未开敷而稍出清流之上。行者亦尔。不复心没蕴中。故名出世间心（云云）又云。尔时心滞无为法相。若失方便多堕二乘地证小涅槃。然以菩提心势力还能发起非愿。从此以后三乘迳路始分（云云）又释无缘乘云。此无缘乘心即是法无我性。以行者初劫修观行时心没蕴中故。以五种无性空门观法无我（云云）又释觉心不生心云。心王自在即是净菩提心（乃至）觉此心本不生即是渐入阿字门（云云）又释一道心云。根尘皆入阿字门（云云）又释极无自性心云。本不生即是心实际。又以实珠喻统论三劫始终云。尔时生于佛家名置在高幢雨种种宝（云云）如此于各各住心通入金刚宝藏开发净知见。即凡夫二乘两种外道所不能识知也。故云诸佛大秘密外道不能识也。是故十住心论第十云。经云何菩提谓如实知自心。此是一句含无量义。竖显十重之浅深。横示尘数之广多。又云。心续生之相诸佛大秘密外道不能识我今悉开示者。即是竖说。谓从初羝羊暗心渐次背暗向明求上之次第。又云。复次志求三藐三菩提句。以知心无量故知身无量。知身无量故知智无量。知智无量故即知众生无量。知众生无边故即知虚空无量。此即横义（云云）故知于如实知自心可有横竖二义。其竖义者当宗谓也。所谓如实知三谛即是之旨。如实知本地无作之佛。以如此义为彼一道无为心之如实菩提也。其横义者。殊异菩萨之外仪似一道无为心行相。而内证识尘教之广多证曼荼之本佛。是即横如实知自心之义也。如如实知自心者。初法明道亦以同此殊异菩萨所证初地也。例如于大品经所说之如幻即空之一句。通通通别通圆三机异解不同。彼云覆藏含容之说。此云诸佛大秘密之道。诚有所以哉。然者经含容如此横竖浅深而说之。随疏家得经旨而释之。祖师亦得经疏而引之。然大师得如此等横竖浅深如来大秘密之奥源。然后引之。有何不可哉。次于极无自性心引证之文。亦可有横竖二义。所谓若无自性即是本不生者。是即彼宗之谓。所谓五教章云。且如圆成。虽复随缘成染净。而恒不失自性清净。只由不失自性清净故能随缘成染净也。是故二义全体相收一性无二（已上释以真如不守自性故成无自性也）又云。依他中虽复因缘似有显现。此似有必无自性。以诸缘生皆无性故（云云）以如是等义故云无自性。此无自性名为本不生也（云云）其横义者。殊异菩萨亦于此无自性本不生通达字本不生之无自性。即开出无尽万德。犹如高幢上如意宝珠雨无量珍宝。是即横无自性义也。此义亦名为诸佛大秘密外道不能识也（云云）然于一一住心有如此横竖二义故。其竖之扁显教也。是即凡夫二乘两种外道之所知也。其横之扁秘藏也。是即非二乘外道之所知故云诸佛大秘密外道不能识。然不知如此甚深秘密之奥源。以常途浅略之竖义而难诸佛大秘密之横义者。岂不失经旨耶。若失经旨者今宗即事而真直约诸法之旨皆失。何有诸佛大秘密之义耶。故疏举殊异菩萨并直入真言菩萨而结释云。尔时生佛家（指初法明道位）名置在高幢雨种种宝。以是因缘故堪受世间广大供养也（已上释殊异菩萨）若行者直从真言门得见心宝（指初法明道位）如仙人善咒术以神力取之（已上明直入真言菩萨）虽巧拙难易不同。而获宝终无异路。故此经从浅至深广明心相。皆为开示菩提心本末因缘。若但依常途法相。则不得言诸佛大秘密我今悉开演也（云云）依如此等道理文证故。常途浅略一道极无不可亘地上也。于殊异菩萨所入者自元不论之处也。
    问曰。此义未明。今案此心续生十住心之意。一向行恶行不修微少善异生羝羊心所具自性清净之净菩提心为初心发愚童持齐一念齐施之心。又以愚童侍齐果头之成果为婴童无畏心之初心发受用种子心。又以婴童心果头之无畏依为初心发唯蕴无我。又以唯蕴之果头为初心发拔业因种心。又以拔业之果头为初心发他缘乘心。又以他缘之果头为初心发觉心不生心。又以不生心之果头为初心发一道无为心。又以一道心之果头为初心发极无自性心。又以极无自心之果头为初心发秘密庄严心者也。故疏第一释金刚手第三问云。第三句大勤勇几何次第心续生者。复发问有几心次第而得是心（云云）此中几何次第心续生者。明九种住心相续而发生秘密庄严初地净菩提心。故云有几心次第而得是心也。上之心是九种之心也。下之心者是真言初法明道菩提心也。故知以极无自性心之果头为初地净菩提心之初心无疑者哉。是以疏第二举宝珠喻结十住心始终云。虽巧拙难易不同。而获宝终无异路。故此经从浅至深广明心相。皆为开示菩提心本末因缘（云云）又大师释云。九种住心无自性。转深转妙皆是因（云云）又经云如是初心佛说成佛因（云云）疏释此文云。此心望前二劫犹如莲花盛敷。若望后二心即是果复成种。故曰如是初心佛说成佛因（云云）此中后二心者大悲方便也。言于初地有菩提大悲方便三句。然其菩提为因句极无自性心之果头。故云此心望前二劫等。前后合而成初地之三句。既道理文证如斯。明知以极无自性心之极果安地上无诤者哉。又一道无为心引证文之会通犹以不明。既云此菩萨净菩提心门名初法明道。何夫云殊异菩萨耶。况觉心不生心之后极无自性心之前。经说云。秘密主真言门修行菩萨行诸菩萨（乃至）无量智惠方便皆悉成就（云云）此文是不生心无自性心中间也。知是可当一道无为心。然既云真言门修行菩萨行。明知一道无为心可有真言初地之道理成上。初法明道之引证符合第八住心者哉。是则法花经今经浅略分故。殊此住心如此说者欤。是以奥卷妙法莲花最深秘处者即此经本地身（云云）又同本异译莲花三昧经云。归命本觉心法身。常住妙法心莲台。本来具足三身德。三十七尊住心城（云云）又智证大师释云。字不生微妙体。即是众生内心法。本来清净如莲花。故题妙法莲花经（云云）何况案法花之仪相。迹门十四品说心法究竟之旨而演从因向果之谈。是即金刚界仪相也。本门十四品说色法究竟之旨而谈从果向因之义。是即胎藏界表相也。加之本迹二门中间宝塔涌现二佛并坐两部不二色心一如之奇瑞也。是以开题云。双圆性净常谈四曼之自性。重如月殿镇说三密自乐（云云）以此等文理思之。以如实知自心并初法明道之经文证此一道无为心。尤其谓甚深者哉。以如此等义理案事意。以一道极无住心尤可为真言初地。第二结觉心不生心以前八种住心云。然上来原始要终。发一毫之善。以至于超度人法有无二障。虽宗极炳着转妙转深。犹是对治心外之垢。尚未间此心中种种秘密不思议事。从此以后方乃说之。若不作如此对辨。则常情各玩先习不能觉其微妙也（云云）既云从此以后方乃说之。明知从此以后一道极无皆是云真言初地无诤者哉。随次下经说秘密主真言门修行菩萨等。无疑于一道极无之两住心可为地上之条勿论也。但至所备疏二文者。还问者润色也。既云虽巧拙难易而获宝终无异路。夫从显教而入与从真言而入。虽有不同。至所证之初地全无别故云终无异路也。况次下云故此经从浅至深广明心相皆为开示菩提心本末因缘（云云）此又始从羝羊终至极无自性心种种心相次第相续而生。舍劣得胜。虽转妙转深。是即为开示初地净菩提心之本末因缘也。若非为此初地净菩提心。而但依常途诸教之法相。是非诸佛大秘密。故次下文云若但依常途法相则不得言诸佛大秘密我今悉开衍也。次十住心论横竖义又以同之。次至金刚顶经并守护国界经等文者。且为使显乘诸菩萨速入真言门。大圣以无方权方便假所示现也。例如彼身子之六住退论家释云欲怖地前菩萨等。已上立破文证如此。抑以一道极无为地上者有何等过失耶。既云终无异路。何强成隔异矣答曰。道理文证大旨先宣毕。但至十住心相续生故以极无自性心之极果可为初地之初心云难者。夫虽相续而生。显留于第九。密限于第十。是即显密旨异故。夫切鹤足而继鸭足。智人所笑耳。以何故由法佛应佛之别异。由五相三密具不具故。以金刚守护两经直说明镜故。既云我是凡夫。岂初地之人耶。又说未知求处。何识五相三密耶。若汝言具五相三密者。是则殊异菩萨迳路也。非彼常途浅略之义相。若言虽不具而直升者。此事大不可也。以何故违背佛祖直说故。所谓守谓国经云。善男子十方世界如恒河沙三世诸佛不于月轮作唵字观得成佛者无有是处又菩提心论云。唯真言法中即身成佛故。是说三摩地法。于诸教中阙而不书（云云）但以第三劫心言成佛因者。聊有意。既居显教之果头。上求下化皆悉尽息果海没同。依之依瑜伽诸佛之惊觉。初学五相之瑜伽之时。即成真言之机故云成佛因也。若此佛不蒙诸佛之惊觉者。全不可成真言之机。只是显教无上佛也。然显教所谈惑障穷尽觉体圆满之时。以法尔无作之熏力故自然蒙诸佛惊觉。初具五相三密之行相。成真言之菩萨。例如二乘虽证灰身灭智之涅槃而作灭度之想。以三界惑尽故自然生界外方便土蒙胜应遮那之惊觉。而八六四二万回心向大。今亦如此。没同显极之果海之时。自然蒙瑜伽诸佛惊觉。具足三密之方便。成就五相之瑜伽。初证初法明道位。而成真言上乘菩萨。是则依真言上乘之引摄。全非一道极无之自力。以是义故功归真言而云成佛因。非谓全提一道极无当体而为成佛因也。次至虽巧拙难易不同等释者。是又非难事也。所以然者是即举宝殊喻统论三劫始终文也。然此三劫一一住心。诸心相与心殊异。如影不离形时时克克相并而相续升进。以是义故疏二云。秘密主一二三四五再数乃至四分之一度于信解者。亦是答诸心相及心殊异也（云云）然以宝珠之喻统论三劫始终之时。至始从取石^5□置家内洗磨而莹发之既得光显。喻三劫中诸心相。置高幢雨众物喻三劫中心殊异此心殊异者所谓殊异菩萨也。此殊异菩萨次第升进而得与直入菩萨顿而得。校量之云虽巧拙难易不同获宝终无异路也。全唯常途显教一道极无之人与直入真言菩萨校量之非云终无异路也。何得云常途显教之人以如意宝幢雨种种宝耶。是以宝钥云显教拂尘真言开库（云云）故知终无异路者。指殊异菩萨并直入真言菩萨云尔也。何不辨经疏本意。妄致如此之非难耶。次至开题文并智证释等。此以真言跨节之眼如此释。终全非常途法花之仪相云尔也然者非难事（云云）次至然上来原始要终等文者。第二劫之次欲明超第三劫之心故。先欲真言门功德故。此文之前一往作此释辨显密差异许也。一道极无既非真言初地道理文证极成上者。设虽引千经万论而难。不可出常途殊异直入之三义。以此义故依宜随应得心有何不可乎。然者是亦非难事也。次金刚顶经等会通甚不可。尔何云权方便耶。如来寂上大秘密也。不可致凡情之疑。次至以一道极无为真言初地者有何过失耶云难者。付之有种种过失。一不可有显密差异故。二违经说故。三违论旨故。四背疏家意故。五违大师元意故。六犯诸佛三昧耶故。七失诸佛大秘密故。八失显密兴教旨故。九招机教相违难故。十滥显密解行因果不同义故。有如此等过失故。以一道极无果不可为真言初地者也。但至殊异者。处处得入有何烦耶。是殊异菩萨者。源从金刚手心心有殊异之问起。如来每住心说之。疏家每经文释之。如上来引之。如来指此事而说诸佛大秘密外道不能识。善无畏释此意云。若但依常途法相则不得言诸佛大秘密我今悉开衍也（云云）然不识如此等佛意。而但守文相每望如此之文作种种僻见。或云不愚法缘觉。或云三乘共菩萨。或以一道极无之果为真言初地。作如此等异解致种种无尽问答往复。几误几迷。何伺如来大秘乎。冀有心学者得此殊异之大秘密者。悬镜于经疏。浅略深秘横竖渐顿自在无碍通达识知（矣）已上释三劫了。
    四从经云下。约信解行明心相中。又为三。一明牒经。二明随释。
    初牒经。自可见。
    二从此经下。明随释中。亦为四。一明十地通名信解。二明观察三心。三明建立十心。四明赞叹劝修。
    初中。自为三。一明正通名信解。二明究竟一切智地。三明引证。
    初中。此经宗从净菩提心以上等者。上来说三劫始终明诸心相及心殊异已。从此以后于初地已上约信解行又明心相也。所谓信解者。所谓最初发心时。以仰信一念深信知识经卷。得如实菩提心之解。既发如实菩提心已。信初地初德智惠。修三密妙行得初地解。其后复初地为信二地为解。又二地为信三地为解。乃至九地为信十地为解。故云从净菩提心以上十住地皆是信解中行也。故智度云。佛法大海信为能入智为能度（云云）
    二从唯下。明究竟一切智地中。唯如来等者。第十一地唯有解无信行义。故云唯如来名究竟一切智地。是即以四点成满五智圆明也。
    三从如花下。明引证中。始从能信如来本行所入。至信成就果。总有十句。一一皆置信之言。是即初地妙功德难信难入故如此说也（云云）今入初地佛法海非信而难入又智论云。经中说信为手。如人有手入宝山中自在能取。若无手不能有取。有信人亦如是。入佛法无漏根力觉道禅定宝山中自在取。若无信空无所得。佛自念言。若人有信。是人能入我大法海中能得沙门果。不空剃头染衣。若无信。是人不能入我法海中。如枯树不生花实。不得沙门果（云云）又十地论。于初地中说百千阿僧祇十法门等皆此意也（云云）以如此义故云名信解行地也。亦名到于修行地者。行无行之行到不到之到。故云名到于修行地也。
    二从观察下。明观察三心中。自为二。一明牒经。二明随释初牒经。自可见。
    二从若通下。明随释中。又为五。一明总表。二明初地为因义。三明二地以去为根。四明八地以去为方便。五明地地有三心。
    初中。若通论信解地等者。十地总名为信解地故云尔也。
    二从则是下。明初地为因义中。初地菩萨者指初法明道菩萨。得此虚空无垢等者。指初地证得大菩提心。自然于十无尽界等者。于十法界各具十界。一一十法界亦各具十法界。展转无尽。故云十无尽法界也。生十大愿者。如十地论中释普贤十大愿时。于一一大愿各具十大愿。一一十大愿亦各具十大愿。如此展转具足无量无边阿僧祇大愿。故云生十大愿乃至阿僧祇大愿也。如此得初地之时。于无尽无余尽空法界成就无量无边不可思议大愿海。以此义故初地名为菩提为因也。故云以此即是菩提心为因也。
    三从从二下。明二地以去为根句中。从二地以去者。如此于初地成就种种大愿智已。从二地至七地于无余众生界修大悲万行。如木生根。故云从二地乃至于十法界生根也。
　　四从乃至下。明八地为方便中。乃至渐次滋长者。从二地以去至七地福智资粮渐渐增长。大悲万行圆满。故云乃至渐次滋长也。至第八地以去等者。于第八地有三心。其为因大悲二句犹属前大悲为根句。其第三方便为究竟句以去名为方便地也。此即至下之十六生并四点分别处可料简之。八地以上境皆同等者。八地以上无功用位。以平等法界为所观之境故云尔也。但约方便等者。言虽皆同。但约方便转胜作九地十地阶降也。故云但约方便为阶降耳也。
    五从若观下。明地地有三心中。即牒可云观察三心者。若观一一地者。指十地云一一地于此一一地有菩提为因大悲为根方便为究竟之三心。故云亦自有三心也。如以众多等者。言例如以众多十大愿等证初地时名为菩提为因。从二地以去修大悲万行名为大悲为根。八地以去名为方便为究竟。又初地始心名为菩提为因句。中心修治当地名为大悲为根句。终心修治当地果相等名为方便为究竟也。如初地者。二地乃至第十地亦尔也。故云如以众多乃至余皆准此也。
    三从此经下。明建立十心中。自为六。一明总说初地果相。二明释无边智生。三明约三心作十心。四明十心配当十地。五明地地亦有三心。六明阇梨所传（矣）
    初中。此经无量等者。即牒可云无量波罗蜜多乃至无边智生者。此经无量波罗蜜多四摄法（云云）所言波罗蜜多者。十波罗蜜各具十波罗蜜。一一波罗蜜亦具十波罗蜜。展转无量不可思议。故云无量波罗蜜也。又新译仁王经云。圣智现前最初一念具足八万四千波罗蜜多。名欢喜地（云云）如波罗蜜者。四摄四无量心等亦尔也。如此相是初地修治地业也。故云即是治地也。行者等者指初地菩萨也。从此者指初地中心以去也。无有待对者。证三平等本际故云尔也。出过心量者。以证三平等本际故远离一切戏论分别故云出过心量也。不思议地者指初地。即成就无量无边不可思议万德故云不思议地。有十心无边智生者。于初地说十十无量不思议智生。具如十地论。此是初地果相也。故云即是初地果相也。
    二从花严下。明释无边智生中。发十大愿已者。于初地如前发十无尽大愿已。然后亦发众多十心也。所谓利益心柔软心等是也。一利益心者证初地净菩提心已。自证圆极故任运无缘大悲开发。此名为利益心也问自地前修利益。何于初地始发利益心耶答。虽有利益心。定慧不具足。今初地证三平等已。然后所发利益心是定慧具足悲智平等。故此名为真实利益心。如涅槃经第二十九云。菩萨摩诃萨具足二法能大利益。一定二智。善男子如刈菅草执镰则断。菩萨摩诃萨修是二法亦复如是。善男子如拔坚木先以手动后则易出。菩萨定慧亦复如是。先以定动后以智拔。善男子如洗垢衣先以炎水后以净水衣则鲜洁。菩萨定慧如是。善男子如先读诵后则解义。菩萨定慧亦复如是。善男子譬如勇人先以铠杖牢自庄严然后渐阵能坏怨贼。菩萨定慧亦复如是。乃至譬如明镜照了面像。菩萨定慧如是。如先平地然后下种。先从师受后思惟义。菩萨定慧亦复如是。以此义故修是二法能大利益。乃至不久成就阿耨菩提（云云）故别初地初得利益名也（云云）二柔软心者。谓以证平等心故。于诸嗔恚暴恶之境。柔和不嗔恼之也。如大论第十四云。复次诸烦恼中嗔为最重。不善报中嗔报最大。余结无此重罪。如释提婆那民问佛。偈言。何物刹安稳。何物杀不悔。何物毒之根。吞灭一切善。何物杀而赞。何物杀无忧。佛答言。杀嗔心安稳。杀嗔心不悔。嗔为毒之根。嗔灭一切善。杀嗔诸佛赞。杀嗔则无忧（云云）是故菩萨设虽被骂詈打掷。柔和忍辱还能利益彼。故同论又云。复次菩萨思惟。我初发心誓为众生治其心病。今此众生为嗔恚结使所病。我当治之。云何而复以之自病应当忍辱。譬如药师疗治众病。若鬼狂病拔刀骂詈不识好丑。医知鬼病但为治之而不嗔恚。菩萨若为众生嗔恼骂詈。知其为嗔恚烦恼所病狂心所使。方便治之无所嫌责亦复如是。复次菩萨育养一切爱之如子。若众生嗔恼菩萨。菩萨愍之不嗔不责。譬如慈父抚育子孙。子孙幼稚未有所识。或时骂詈打掷不敬不畏。其父愍其愚少爱之逾至。虽有过罪不嗔不恚。菩萨忍辱亦复如是（文）如此等名为柔软心也。随顺心者。随顺种种无量无余众生。现种种随类之形。说种种所宜闻之法。开种种观照之门。故云随顺心也。虽缘无量众生而现染净诸法。不失自性清净之体。故云寂静心也。调伏心者。菩萨能以种种智慧方便。能调伏难调之众生令入佛法。故云调伏心。寂灭心者。摧无余众生界我我所执之烦恼。令至字本不生际。故云寂灭。谦下心者。既摧无始生死之慢幢已。还欲令摧一切众生之慢幢。故云谦下心。润泽心者。覆慈云于法界。降法雨于沙界。令润无余众生界本有清净大菩提心之种子。故云润泽心。不动心者。不动生死而至本不生际。不动本际而示普现色身。故云不动心。不浊心者。虽处烦恼泥浊之中。不失自性清净。故云不浊心也。又成就十种者。一慈。二悲。三喜。四舍。五无有疲厌。六知诸经论。七善解世法。八惭愧及坚固力。九供养诸佛。十依教修行也。慈悲喜舍者。大论第二十云。慈名爱念众生。常求安稳乐事以饶益之。悲名愍念众生。受五道中种种身苦心苦。喜名欲令众生。从乐得欢喜。舍名舍三种心。但念众生不憎不爱（云云）又涅槃经第三十云。善男子大慈大悲名为佛性。何以故大慈大悲常随菩萨如影随形。一切众生毕定当得大慈大悲。是故说言一切众生悉有佛性。大慈大悲者名为佛性。佛性名为如来。大喜大舍名为佛性（云云）观无量寿经云。佛心者大慈悲心是（云云）五无有疲厌者。自可见。六知诸经论者。于三世十方诸佛菩萨所说经论深生爱乐。受持读诵明通达。知其大小权实经论宗旨故云尔也。大论第一百云。问曰佛已断法爱。乃至一切种智涅槃不着不取相。今何以种种因缘嘱累是法似如爱着。答曰。诸佛大慈悲从初发意已来。乃至到涅槃门。常不舍离。于娑罗双树间。以金刚三昧为众生碎身如糜。何况经法多所饶益。而不嘱累（云云）六善解世法者。如大论第十二云。有时阎浮提人不知礼敬耆旧有德。以言化之未可得度。是时菩萨自变其身。作迦频阇罗鸟。是鸟有二亲友。一者大象二者猕猴。共在必钵罗林中住。自相问言。我等不知谁应为大。象言。我昔见此树在我腹下。今大如是。以此推之我应为长。猴言。我曾蹲地手把树头。以此推之我应为长。鸟言。我于必钵罗林中食此树果。子随粪出此树得生。以之推之我应最大。鸟复说言。先生宿旧礼应供养。即时大象背负猕猴。鸟在猴上。周游而行。一切禽兽见而问之。何以如此。答曰。以此恭敬供养长老。禽兽受化皆行礼敬。不侵民田不害物命。众人疑怪一切禽兽不复为害。猎师入林见象负猕猴猕猴戴鸟。行敬化物。物皆修善傅告国人。人各庆曰。时将太平鸟兽而仁。人亦效之皆行礼敬。自古及今化流万世。当知是为法身菩萨（云云）以如此等义故云善解世法也。八惭愧及坚固力者。如大论四十九云。惭愧虽有种种。此中大者声闻辟支佛心。菩萨发心欲广度一切众生。得少苦恼便欲独取涅槃。是可惭愧。譬如有人大设肴膳请呼众人。悭吝心起便自独食。甚可惭愧（云云）离如此等自调自度之心。而广大利益心坚固故云惭愧乃坚固力也。九供养诸佛者。言以得自利利他平等法为诸佛供养。故大论第三十云。菩萨行六波罗蜜以法供养诸佛。或有菩萨行一地法供养诸佛。乃至十地行法供养。或时菩萨得无生法忍。自除烦恼及众生烦恼。是法供养。如是等大功德力名为法供养（云云）如此等名为供养诸佛也。十依教修行者。诸佛说教常依二谛。今此菩萨亦尔。常依二谛而行。故云依教修行也。初信之一言可被十句之首也（云云）复次住是地已等者。又成就十知。一善知诸地障者。且以十波罗蜜配当十地时。初地即檀波罗蜜故。其障者即悭贪。乃至第十者智波罗蜜故。其障即无知也。知如此等诸当地之障故云尔也。二善知地成坏者。知成就无尽十大愿等。而住如实大菩提心者。即是知当地之成。法爱尽而信乐二地之功德。是即坏也。三善知地相果者。成就方便究竟之德。于无尽法界施三密化用。如此时善知当地相果成就也。四善知地得修者。善知初地所得之功德。又善知初地所修之行业也。五善知地法清净者。于当地之功德知无自性不生法爱也。故云善知地法清净也。五善知地转行者。转发起二地行业故云尔也。六善知地地处非处者。且如初地檀波罗蜜相应是处也。悭贪等非处也。复次得三平等地是处也。非三平等者是即非处也。如大集经第三云。如来了知是处非处。云何是处云何非处。善男子若有造作身口意恶得受安乐无有是处。是名非处。若有造作身口意善受乐果者斯有是处。是名是处。以如此义故云善知地之处非处也。七善知地地殊胜智者。如初地者檀波罗蜜相应智殊胜也。所谓能施不可得。所施不可得。施物不可得。能施所施施物三种不可得也。若如此即名殊胜智。若见三种可得之相即非殊胜智也。如第二地戒波罗蜜相应智殊胜也。所谓能持不可得。所持不可得。戒相不可得。能持所持戒相三种不可得也。若如此即名殊胜智。若见持犯之相即非殊胜智也。如大论第十四云。见破戒罪人则轻慢。见持戒善人则爱敬。如是持戒则是起罪因缘。以是故言于罪不罪不可得故（云云）如是等义故云善知地地殊胜智也。余地准例可知（云云）九善知地地不退转者。如大论七十三云。佛告须菩提。若一切无行无类无相貌。当知是阿毗跋致菩萨摩诃萨（云云）复次须菩提恶魔于阿毗跋致菩萨前。化作八大地狱。一一地狱中有千亿万菩萨皆被烧煮。受诸辛酸苦毒。语菩萨言。是诸菩萨皆是阿毗跋致。佛所授记堕大地狱中。汝若为佛授阿毗跋致记者。当入是大地狱中。佛为授汝地狱记。汝不如还舍菩萨心可得不堕地狱得生天上。须菩提。是菩萨见此事闻是事。心不动不疑不惊作是念。阿毗跋致菩萨堕地狱畜生饿鬼中终无是处。须菩提。以是行类相貌。当知是阿毗跋致菩萨（云云）以如此等相知地地不退转也（云云）十善知净治一切菩萨地者。如大圆觉经云。善男子有照有觉俱名障碍。是故菩萨常觉不住。照与照者同时寂灭。譬如有人自断其首。首已断已无能断者。则以碍心自灭诸碍。碍已断灭无灭碍者。修多罗教如标月指。若复见月了知所标毕竟非月。一切如来种种言语开示菩萨亦复如是。此名菩萨已入地者随顺觉性（云云）如此等名为善知净治一切菩萨地也（云云）乃至转入如来地者。同经云。善男子一切障碍即究觉得。念失念竟无非解脱。成法破法皆名涅槃。智慧愚痴名为般若。菩萨外道所成就法同是菩提。无明真如无异境界。诸戒定慧及淫怒痴俱是梵行。众生国土同一法性。地狱天宫皆为净土。有性无性齐成佛道。一切烦恼毕竟解脱。法界海慧照了诸相。犹如虚空。此名如来随顺觉性（云云）知如此法相名为善知转入如来地也（云云）如此于此地中有无量无边福德智慧门。故云如是等有众多乃至故曰无边智生也。

妙印钞卷第十八
妙印钞卷第十九

        沙门阿寂纪
    


释入真言门住心品第一之余（经第一疏第二）

    三从更约下。明约三心作十心中。更约前三心者指因根究竟也。作十心说之者指种牙□叶等十心也。初种子心为菩提心。从二地至八地为大悲句。从八地住心以下为方便句。故云更约前三心作十心说之也。
    四从若通下。明以十心配当十地中。若通论信解地者总指十地始终也。果中之果者。第六成果为因成第七受用种子心。此受用心者为第六而果也。此果为因而成第八无畏依故云果中之果也。故上文云。又云。从一种子而成百千果实。是一一果实复生若干。展转滋育不可胜数。今此受用果心成后心种子亦复如是。故云受用种子也（云云）此中受用者。为第六而果故云受用。受用者果义也。种子者。此果心为第八因故云种子也（云云）九地为有进求佛地慧生等者。于八地自证圆极如彼第八无畏依。于此第八地开出殊胜决定二心。即是九地为殊胜心。十地为决定心也。然言殊胜心者。从自证圆极位上求心发生故云殊胜心。故云九地为有进求佛地慧生是最胜心也。十地此心决定者。第十法云地是。此宗意。等觉位故金刚喻定现在前。故云决定心也。此二心无别境者。于第八地自证化他平等虽具。而大智大悲未自在。还第八地中净佛国土成就众生二德而为境。分别彼二德为殊胜决定二心也。故云此二心无别境界乃至开出之耳（云云）
    五从若一下。明地地有十心中。若一一地中等者。指十地也。且如住初地时等者。住初地时成就当地始中终相已。而以之为因悲智增进解第二。如此次第升进犹似如六行智。故云且如住初地时乃至推之可知也。华严有众多等者。彼经并十地论等委悉说之。恐繁不书之。故云华严乃至广分别说也（云云）六从然此下。明阿阇梨所传中。从初地即得金刚宝藏者。开自己本来无尽庄严藏显净菩提心如意宝幢故云尔也。然此十地名言。虽依华严十住经。就之有浅深义。其浅略分即常途华严法相也。其深秘分今宗所用也。不识如此浅深之义。今见如此引用。作常途之谓依文说之甚不可也。故云华严十地经乃至因缘事相往涉也。于十住品者指十地经也。十地论释此品。如此经论中说十地时。自第八地中开出九地十地。相似今经说相。故云于十住品若解也。金刚顶十六大菩提生等者。此十地品所说地位。建立义与今经地住建立义。能解了通达。金刚顶十六大菩萨生亦同证知无异路。故云尔也（云云）
    问曰。若然者云何今经所说及十住品地位并十六大菩萨生同一耶答曰。就之且有三种配当（云云）问曰。何等为三种耶答曰。一彼十六生配当今经四转。二彼十六生配当今经三句。三彼十六生配当今经十地也（云云）问曰。若然者彼经十六生相当此经四转其义如何。余二义亦尔也答曰。十六大菩萨生者。发心四。修行四。菩提四。涅槃四。已上四四十六也。故与发心修行菩提涅槃四转同一事勿论也。爰以彼经云后十六生成正觉。此经说四转成满升中台。只是开合之异也。敢无异路。故云同一也。次十六生与三句同一者。彼十六中。初四者菩提心故是即菩提为因之句也。后十二者大悲万行之上福德智慧精进故是即大悲为根句也。第十六生之后心者即方便为究竟句也。故演密引金刚顶经云。如是十六大菩萨。前四是菩提心。后十二是大悲。又十二中前四福德。中四智慧。后四精进。虽具福智二种资粮。若不精进不得超升速（云云）次十六生与十地同一者。今疏意。以种牙（云云）殊胜决定等之十心。如次配当十地。然约深秘明义之时。种子（云云）第八无畏依等八心是八叶之德也。所以然者。八叶位者不出自证化他大智大悲之二门故。所谓以东南为自证。以西北为化他。然于自证亦有大智大悲。所谓东方为自证之家大智。南方为自证之家大悲。于化他又有大智大悲。西方为化他之家大智。北方为化他之家大悲。已上大分为四叶。所谓宝幢花开敷弥陀天鼓。发心修行菩提涅槃是也。于东方发心又有始心终心。其始心位普贤即大悲也。其终心位宝幢即大智也。于南方修行又有始心终心。其始心位文殊即大悲也。其终心位花开敷即大智也。于西方菩萨又有始心终心。其始心位观音即大悲也。其终心位阿弥陀即大智也。于北方涅槃又有始心终心。其始心位弥勒即大悲也。其终心位天鼓雷音即大智也。已上再分为八叶。以此八叶为初地乃至第八地。自此八叶之中开出大智大悲而为九地十地。所谓以大悲为九地。以大智为十地。此悲智总合成第十一地佛果。故疏一云。自心发菩提即心具万行见心正等觉证心大涅槃（已上八叶是八地也）发起心方便（大悲是第九地也）严净心佛国（大智是第十地也）还已上二句总合为中台第十一地佛果。爰以当所文云。更约前三心作十心说之。若通论信解地则初地为种子。二地为芽。第三地为□四地为叶。五地为花。六地为果。七地为受因种子。八地为无畏依。所谓果中之果也。九地为有进求佛地慧生是最胜心。十地此心决定。此二心无别境界。还是于第八心中约方便转胜开出之耳（云云）今以此十心既配当十地。明知前八心者是八叶八德也。殊胜决定是此上悲智二德也。若以八心配当八叶者。所谓种子牙二心东方也（种子位普贤牙位宝幢）□叶二心为南方（□为文殊叶为开敷）花果二心为西方（花为观音果为阿弥陀）受用无畏二心为北方（受用种子为弥勒无畏依为天鼓雷音也）自此第八无畏依中开出殊胜决定二心。所谓殊胜心者第九地即大悲也。决定心者第十地即大智也。此大悲大智同际位为中台第十一地。是即初开觉自心本来自性清净妙莲不染位名为初法明道位。此初地横得金刚宝莲之八德。竖施设名为十地。所谓前八地者八叶也。九十两地此上大悲大智也。故十六大菩萨生者。于发心修行菩提涅槃之位各开四位故为十六大生。经此十六大生必升中台。此位名为成正觉。故云后十六生成正觉。今亦尔。超八叶至中台。此名为正等觉显现。故知十六大生与十地位。全同一无异路也。是即从独一法界体开出悲智二德。从悲智二德开出四转。从四转开示八叶。从八叶开示十六大生。从十六大生开出三十二尊。故大集经第十六云。宝手问虚空藏菩萨言。乃至何谓安一切佛法根本邪。虚空藏菩萨告宝手言。菩提心是安一切佛法根本。一切法住菩提心故便得增长。宝手菩萨言。菩提心者何法所摄。得不忘失能速至不退转地。虚空藏言。菩提心为二法所摄得不忘失。速至不退转地。何等为二。所谓凉至毕竟。是名为二法所摄。宝手言。此二法者为几法所摄。虚空藏言。此二法为四法所摄。何等为四法所摄。谓凉至者为不虚诳不谄曲所摄。毕竟者为无我及上进所摄。是为二法为四法所摄。宝手言。此法为几法所摄。虚空藏言。此四法为八法所摄。何等为八。所谓不虚诳者为不犹豫及体真净所摄。不谄曲者为正直及正住所摄。无我者为不退没及进所摄。上进者为功德资粮及智资粮所摄。是为四法为八法所摄。宝手言。此法复为几法所摄。虚空藏言。此八法为十六法所摄。所谓不犹豫者为大慈及大悲所摄。体真净者为身调及心调所摄。正直者为忍辱及柔和所摄。正住者为无憍慢及无滞碍所摄。不退者为坚固及力所摄。上进者为如所作及正行所摄。功德资粮者为始发及毕竟不舍所摄。智资粮者为求多闻及思惟所摄。是为八法为十六法所摄。宝手言。此十六法复为几法所摄。虚空藏言。此十六法为三十二法所摄。何等三十二。所谓大慈者为无碍及于一切众生等心所摄。大悲者为无厌倦及勤给足一切众生所摄。身调者为不触娆及不加害所摄。心调者为定及寂静所摄。忍辱者为受正教及顺行所摄。柔和者为惭及愧所摄。无憍慢者为谦卑及礼敬所摄。无滞碍者为无垢秽及不强梁所摄。坚固者为不犯所行及成就本愿所摄。力者为住正意及不掉动所摄。如所作者为如说及能行所摄。正行者为正发及正进所摄。始发者为必胜及不退所摄。不舍者为乐胜及上求所摄。求多闻者为亲近善知识及脱可善知识所摄。思惟所闻者为智慧及善□所摄。是为十六法为三十二法所摄（云云）
    问以何得知。言八叶十六同际如何答。无畏仪轨云。大日如来为令知见此道示二种法身。智法身佛住实相理。为自受用现三十七尊。令一切入不二之道。理法身佛住如如寂照。法然常住不动而动现于八叶。为自受用示三重曼荼罗。令十界证大空。虽是理智之殊广略之异。本来一法曾无殊异。万法归一阿字五部同一遮那（云云）文理无诤不可致疑（云云）
    问何以得知云九地十地八叶之上大智大悲事如何答。十地论第十一说第九地云。第八地中但以净佛国土教化众生。此第九地中辩才力教化众生。成就一切相能教化故。此胜彼故（私云。此文意于第八地虽有净佛国土成就众生义。未得说法自在故。于化他不普。此第九地菩萨得无量辩才力说法自在也。故殊胜也云云）又云。是菩萨得如是陀罗尼力及无碍智乐说力说法时。于法座遍一切三千大千世界。随众生心差别说法。是菩萨法座。唯除诸佛及受职菩萨。于一切中最为殊胜（文）故知此地菩萨以大悲利益说法自在为胜能。故疏云发起心方便。又殊胜名言可思之。次彼初说第十地云。菩萨于九地中已作净佛国土及化众生。第十地中修行令智觉满足。此是胜故（云云）又第十二云。此中智大复有七种应知。一集智大。二应化智大。三加持智大。四入细微智大。五密处智大。六入劫智大。七入道智大（云云）明知第十地智德最胜也。故九地为大悲。第十地为大智也（云云）问若然者第九殊胜心第十决定心也。然疏第二说第九殊胜心云。为有进求佛地慧生是最胜心（云云）是即可大智。何故云大悲耶答。是指大悲而云为有进求佛地慧生。所以然者。于第八地自证圆满了。住毕竟不生平等大空故。净佛国土成就众生之心不猛利。然从此无相甚深毕竟大空三昧发起大悲利益之心。是即进求佛地大心也。故指此大悲心云慧生。是故涅槃经三十云。大慈大悲者名为佛性。佛性者名为如来（云云）又云。佛心者大慈悲是（文）可思之。次决定心为第十地者。第十法云地菩萨。大智圆满升受职灌顶位安住金刚喻定。故云决定心也。故大论云。譬如受职后授印信（云云）印者是印持决定义也。然者受职者是第十法云地菩萨位也。故知决定心第十地也（云云）以如是义故云。华严十地经一一名言。依阿阇梨所传皆须作二种释。一者浅略释二者深秘释。若不达如是密号但依文说之。则因缘事相往涉于十住品。若解金刚顶十六大菩萨生。自当证知也（云云）已上最上甚深口传耳。
　　四从经云下。明赞叹经王中。又为二。一明牒经。二明随释。
    初牒经。自可见。
  　二明随释中。自为三。一明一切皆依三句得。二明余经叹其德。三明今经能辨种子生育。
    初中。如上一切智地等者。指上来所说一切法门境界也。及余无尽等者。指释迦如来所说一切契经也。
    二从是故下。明余经叹其德中。是故余经等者。言如常途诸教所说中道第一义谛等者。是即如沙罗树王之茎。如诸四谛十二缘等者。即是如沙罗树王之叶。如诸六度万行诸波罗蜜门等者。即是如沙罗树王之花。如诸教所证之妙果者是即如沙罗树王之□。故云是故乃至茎叶花□也。
    三从今此下。明今经能辨种子生育中。今此经等者。余经中虽赞茎叶花□。终不说沙罗树王种子并生育因缘始终本末。今经独说种子并种子发生因缘果熟圆满相等也。故云今此经中乃至所以称大日经王非为此乎（云云）
    五从经复下。明利益劝修中。又为二。一明牒经。二明随释。
    初牒经。可见。
    二从即是下。明随释中。又为四。一明初地度三大劫。二明住心实际。三明生极无自性心。四明上上方便心。
    初中。即是初入此信解等者。超越三劫初入初地故云尔也。
    二从行者下。明住心实际中。行者初观空性等指第二劫心也。
    三从尔时下。明生极无自性心中。尔时十方等者。以蒙诸佛惊觉故从第二劫起。又住极无自性心。是即指第三劫也。
    四从就前下。明上上方便心中。就前三句义中等者。竖于十地始终说三句时。初地为菩提心为因句。从二地至第八地始心为大悲为根句。从第八地中心以去为方便为究竟。然从第十地后心开出上上智方便而为佛地。故云就前三句义中乃至四分之一度于信解也（云云）已上就殊异菩萨说之。非直入真言菩萨也（矣）

已上释疏第二卷毕（云云）

    三从经云下。约六无畏复明心相中。自七。一明善无畏。二明身无畏。三明无我无畏。四明法无畏。五明法无我无畏。六明自性平等无畏。七明总结三劫六无畏。
    初中。又二。一明总牒二明随释。
    初总牒。自可见。
    二从犹是下。明随释中。又四。一明总标答心相。二明萨埵征问意。三明苏息义。四正明善无畏。
    初中。犹是答前心相句者。上来约三劫广明诸心相已。今亦约六无畏说诸心相故云尔也。
    二从以金下。明萨埵征问意中。又二。一明问意。二明佛答旨。
    初中。既闻此教诸菩萨等者。指次上秘密主信解行地乃至四分之一度于信解之文也。故云以金刚手既闻乃至上菩萨地也。问世尊此菩萨行道时者。言问此菩萨未上初地以前于几处而得无畏依耶也。故云问世尊此菩萨乃至得无畏处也。
    二从佛还下。明佛答旨中。佛还约前三劫者。随其差别浅深。分别而说六无畏也。故云佛还复约乃至作差降对明也。
    三从梵下。明苏息义中。又三。一明举梵显汉。二举譬。三明合譬。
    初中。梵音阿湿缚娑等者。义翻无畏依也。然正翻苏息也。故举梵语多含显义正二译也。
    二从如人下。举譬。自可见。
    三从众生下。明合譬中。为妄想业烦恼等者。以无明烦恼故起五根本烦恼者。喻为能力者所持。故经云无明住地其力最大佛菩提智之所能断也。依此五根本烦恼故作种种恶业者。喻扼喉。依作恶业故受种种难忍苦者喻闭气垂将问绝。然以内薰力故发微薄少善。乃至修十善业道等者。喻忽蒙放舍还复得苏也。亦如度险恶道等者。得如此苏息处故度险难恶道。以此义故云故名无畏处也。
    四从佛言下。正明善无畏中。又二。一明牒经。二明随释。
    初牒经。自可见。
    二从善义下。明随释中。又二。一明释善无畏义。二明寄齐行者心地。
    初中。善义通于浅深者。始从愚童持齐一念齐施之善。终至第十一地功德大善皆通。故云善义通于浅深也。然今欲说第二住心故。此中所用之善者十善业道是也。故云今此中意明十善业道也。如世人以十不善道等者。于十恶有上中下三品。上品十恶生地狱。中品十恶生饿鬼。下品十恶生畜生。于十善又有上中下三品。下品十善生修罗。中品十善生人。上品十善生天。大论等广明。恐繁不书。然外道凡夫十善以有漏智故。适虽有厌下欣上之心。不能离三界。还沉沦三途无有终期。故云如世人以十不善道乃至无有穷已也。依修顺世八心。归依彼顺世三宝。欢喜悦乐随顺修行。依之多劫之顷受人中天上之果报。故云后得顺世八心乃至生人天中也。后至涅槃者。彼最极究竟处为涅槃故云尔也。以修十善故免出三恶道。故云以免离三途等也。是则最初苏息处善无畏也。故云名苏息处也。
    二从若真下。明寄齐行者中。真言行者初入三昧耶等者。是则初入真言修三密妙行故。渐离心外恶处初入心内苏息处。故名为最初苏息处也。若配当地前五种心者第一刹那心是也。所谓禅要云。一者刹那心。谓初心见道一念相应。速还妄失。如夜电光暂现即灭。故云刹那也（云云）已上说第二住心毕二从经云下。明身无畏中。又二。一明牒经。二明随释。
    初牒经。自可见。
    二从如修下。明随释中。又三。一明身念处。二明受等三念处。三明寄齐行者。
    初中。如修循身观等者。从无始已来贪此身流转生死故。观此身不净而离身扼缚。所谓观此身五藏六腑三十六物之所集成。故云如循身观乃至所集成也。五种不净者。一者种子不净。二者所居不净。三者自性不净。四者自相不净。五者究竟不净也。恶露充满者。从九穴诸不净流出而无断绝故云尔也。如此观想时。于此身分无有微尘许之净处。故云终不为此而生贪爱也。
    二从次复下。明受等三念处中。观受心法等者。既观身不净不生贪爱故。次复观受无乐。既于受复不生爱着故。次复观心无常。既于心不生执着故。次复观法无我。如此依作四念处观故。离外道凡夫常乐我净四颠倒。故云次复观受心法等也。
    三从若真下。明寄齐行者中。本尊三昧众相现前时者。依三密相应妙行本尊瑜伽现前。是则离显乘苦空无常无我等四颠倒。于显形众色得如实观智。而知见本来显形众相。此位观彼外道凡夫四颠倒得空苦无常无我实相而相似。故云若真言行者本尊三昧众相现前时位与此齐也。若配当地前五种心者。第二流注心是也。所谓禅要云。二者流注心。既见道已念念加功相续不绝。如流奔注。故云流注也（云云）已上说第三住心毕。
    三从经云下。明无我无畏中。又二。一明牒经。二明随释。
    初牒经。自可见。
    二从谓下。明随释中。又二。一明我不可得。二明寄齐行者。
    初中。又二。一正明我不可得。二明譬喻。
    初中。于阴界入等者。如上于五阴十二入十八界等种种诸法中求我不可得。故云谓观唯蕴无我时乃至求我不可得也。舍此自色像者等者。指五蕴和合人体云舍此自色像也。
    二从譬如下。明譬喻中。譬如因树等者。树譬五蕴和合。影喻我。五蕴尚从缘生故都不可得。何于五蕴和合积集中亦得有我耶。故云譬如因树则有乃至而有我耶也。如上所说等者。指上初劫中也。
    二从于瑜下。明寄齐行者中。于瑜伽境界等者。于一切法中。能观达字本不生际不生爱慢位。与于彼人我不生爱着之位而相似。故云若真言行者于瑜伽境界乃至位与此齐也。若配当地前五种心者。第三甜美心是。所谓禅要云。三者甜美心。谓积功不已。乃得灵然朗彻身心轻泰。既味于道。故云甜美（云云）

已上说第四唯蕴无我住心毕

    四从经云下。明法无畏中。又二。一明牒经。二明随释。
    初牒经。自可见。
    二从谓行下。明随释中。又二。一明诸蕴即空。二明寄齐行者。
    初中。谓行者心住蕴中等者。既出人我未离法执故云尔也。欲令发起离著者。辟支佛以利根故知有法执。仍发起离着之心也。所谓幻焰等十喻是也。以此十喻观达诸蕴即空。离违世顺理之八心证寂然界。故云谓行者心住蕴中乃至证寂然界也。然离蕴之扼缚者。离五蕴之法也。于法得苏息处者。于十缘生法得苏息处也。故云法谓十缘生句也。
    二从现觉下。明寄齐行者中。现觉瑜伽境界等者。谓于瑜伽境界作镜像水月等观。于自证化他不进不退位而相似。故云若真言行者乃至无性无生位与此齐也。若配当地前五种心者。是第四摧散心也。所谓禅要云。四者摧散心。为卒起精勤或复休废。二俱违。故云摧散（云云）已上说第五拔业因种心毕。
    五从经云下。明法无我无畏中。又二。一明牒经。二明随释。
    初牒经。自可见。
    二从即是下。明随释中。又三。一明无缘乘观。二明觉心不生。三明寄齐。
    初中。观察法无我性等者。以幻焰等十喻观法我无性。故云观察法无我性也。三界唯识唯心不见心外影像。故云于心外有无影像智也。
    二从心王下。明觉心不生心中。心王自在等者。以八不正观故一念之心前后除断。以前后际断故游毕竟独空穷本不生际。以此义故永离法我之扼缚。故云心王自在觉本不生乃至得苏息处也。
    三从若真下。明寄齐中。于瑜伽道中者。唯一明朗外都不缘余境。不见身与心。万法不可得犹如虚空。若配当地前五种心者。第五明镜心是也。所谓禅要云。五者明镜心是也。既离散乱之患。鉴达圆明一切无著。故云明镜（云云）已上说第六第七住心毕。
    问曰。若然者何故住心抄引经之若害法住无缘当得法无我无畏之文。并疏之经云若害法住乃至心得自在用等文而结云此他缘大乘心也（云云）又次引经之若复一切蕴界处能执所执我寿命等。及法无缘空自性无性。此空智生当得一切法自性平等无畏之文。并疏之谓观自心毕竟乃至以下之文而结云此觉心不生一道无为极无自性三住心也（云云）然者今此文但局第六可不通第七住心。如何答。彼住心抄意。自心毕竟空性之言谓为觉心不生心故如此释给也。是即论旨陈段之意也。虽然他缘觉心二种住心菩萨乘也。一道极无二种住心权佛乘也。不可混乱之上。既此中云心王自在觉本不生。无诤又是可有第七住心也。是即论相说段之意也。
    六从经云下。明自性平等无畏中。又二。一明牒经。二明随释。
    初牒经。自可见。
    二从谓观下。明随释中。自四。一明能观法。二明所观法。三明所显法体。四明寄齐初中。谓观自心毕竟空性者。指诸法实相观。所谓三谛即是妙观也。
    二从时我下。明所观法中。我者指人我。即第四住心也。蕴法者指法无我。即第五住心也。及无缘者第六住心也。皆同一性者第七住心也。
    三从所谓下。明所显法体中。又三。一明一道。二明极无。三明并结二种住心。
    初中。自性者指自性清净本觉妙理。即境也。无性者指自受用智体。即智也。如此境智本有常住离去来今。非修生显德分。故云自性无性也。
    二从此空下。明极无中。此空智生等者。指三谛即是妙观佛性常住妙智。然此佛性真如妙体自性清净而离有为无为界。此名为极无自性心。爰以住心抄云。一道无为与极无自性住心。经文相交难见别。意一道者佛智即佛性。此佛德自性清净也。故云极无自性。譬如真金每值师缘。其形万差而其性不改也（云云）以如此等义故云此空智生即是时极无自性心生也（云云）
    三从于业下。明并结二种住心中。于业烦恼等者。以不断而断断而不断之义故缚脱共不可得。以不可得故自性平等也。故云于业烦恼乃至自性平等也。
    四从尔时于有下。明寄齐中。尔时等者。真言行者得自性平等体之时。离有为无为界。自利利他不二平等位相似彼极无自性心。故云尔时于有为无为界乃至虚空无垢菩提心也（云云）然此心在缠出缠等者。今此虚空无垢菩提心凡圣同一毕竟不生生佛平等。观者不见如来智眼尚叵穷。何况余人耶。故云然此心在缠出缠乃至况余生灭中人也。
    七从今所以广明下。明总结三劫六无畏中。又三。一明广明所由。二明举譬。三明垢尽极处。
    初中。今所以广明三劫等者。言以净菩提心修证浅深难知故。先依广明三劫六无畏众多心相。见如是之心相彰于外。则必识如是之净心□于内。见如是之着相。即知如是着处。故辨其修证之浅深。识其进退之离着。依之用离着之方便舍当位之法爱。发求上之智心。进后后深位也。以如此义故云今所以广明乃至以明修证之深浅耳也。
    二从上已明下。举譬。自可见。
    三从但知下。明垢尽极处中。但知心垢尽处等者。始从一念齐施之心。分分除一分心垢显一分之净心。今至此极无自性心。而心外垢秽咸尽。亦无戏论而可论。故云但知心垢尽处戏论不行也。此处者即是第六无畏依也。此外更亦不可显示其垢处。故云即是第六乃至如何表示耶也（云云）问曰。段段所说寄齐菩萨殊异直入中何耶答皆是殊异菩萨非直满菩萨故。段段皆云寄齐也。可思之。
    第四从经云秘下。明约十缘生句答修行中。又二。一明总牒。二明随释初牒经。自可见。
    二从是略下。明随释中。又三。一明窍定答问。二明当品缘生有三种。三明十缘生句。
    初中。是略答前等者。如来答金刚手第七问也。如下文万行方便等者。指具缘以下诸品也。言或择地造坛曼荼罗。或秘密曼荼罗。或莲华曼荼罗。或支分生曼荼罗。如此等众多曼荼罗现起之时。皆依此十缘生句净除爱慢心垢可至无垢净菩提心故。此十缘生句殊为真言行者最旨要也。故云如下文万行方便中乃至留意思之也。
    二从然统论下。明当品缘生有三种中。又六。一明总表。二明对治实法。三明对治境界攀缘。四明对治没实际。五明引般若同。六明深修观察。
    初中。然统论此品中等者。今此住心品所明十缘生句不出如是三种。故云然统论此品乃至略有三种也。
    二从一者下。明对治实法中。一者以心没蕴中等者。为对治实我实法。以此十缘生句观察实法时。我法即空也。故云一者以心没蕴中乃至即空之幻是也。此中如前者指初劫中也。
    三从二者下。明对治境界攀缘中。以心没法中等者。既对治实我实法故。渐虽离我法之缚。未融能所相故为境界攀缘所动转。故为对治境界攀缘。观十缘生句远离彼能缘心。是即彼阿赖即心之幻也。已上第六第七住心也。
    四从三者以心下。明对治没实际中。所言实际者。住无为界名为实际。为离此无为界。观十缘生句而离此实际无为境界也。已上第八第九住心也。
    五从摩诃下。明引般若同中。摩诃般若中者指大品般若也。亦具含三意者。所谓一为对治实法说之。二为对治境界攀缘说之。三为对治没实际说之。故云摩诃般若中十喻亦具含三意也。
    六从今此中下。明深修观察中。又二。一明初法明道观解。二明二地以去观解。
    初中。今此中云者。指总牒经文中也。深修观察者等者。于十缘生既说有三种不同已。然后经言深修观察者。三种中且于第三重不思议幻中而令深观察。故云今此中云深修乃至意明第三重也。是即殊异菩萨。与彼自性平等无畏离有为无为界位虽相似。而于三密平等瑜伽境界中。以十缘生句深修观察时。以自心之心水为非感之感。以佛心之天月为非应之应。以不可思议感应因缘逮见毗卢遮那佛法界遍满三密。故云且如行者于瑜伽中乃至说所宜闻法也。虽然自心本来不生毕竟清净。佛心本来不生毕竟清净。以此义故行者不到而到。佛又不来而来。以不思议因缘。成不思议妙相。故云然我心乃至佛心亦毕竟净也。此不思议境界现前时。且以我心为自。以佛心为他。然者今此境界从自生耶。从他生耶。从共生耶。从无因生耶。种种谛观不可思议不可得也。虽不可得。然形色相貌音声等宛然可见可闻也。故云若望我心为自乃至而形声宛然即是法界也。然此不思议法界。若言幻者即是幻也。若言法界者即是法界也。若言遍一切处则是遍一切处也。如此随应可有无量无边不可说不可说名言。今且论幻故是即不可思议幻也。故云论幻即幻论法界乃至论幻故名不可思议幻也（云云）如幻者当知阳焰梦影亦皆不可思议也。
    二从复次下。明二地以去观解中。自五。一明四谛有无量名。二明一切例如。三明如来独穷源。四明包括始终。五明依论大归。
    初中。又二。一明深修转深。二正明四谛。
    初中。复次者。上约初地释深修义了。今亦约二地已上释之故云复次也。谓得净心已去者。上于十地配当三句时。初地为菩提为因句。二地已去为大悲为根句。九地以去为方便究竟句。以此义故云谓得净心已去从大悲生根乃至方便究竟也。其间一一缘起等者。从初地至第十一地。其中间地地皆有无量无边不可思议缘起。于如是等感应因缘。皆悉以此十缘生句一一次第观之。于当位所证之法而不生爱慢。转深转妙信解终穷登佛地。故云其间一一缘起乃至故言深观察也。
    二从且如下。正明四谛义中。且如四谛义者。夫三乘所修法门无量中。且约四谛明不思议幻。余一切法门亦以可例知也。故云尔也。直示娑呵世界等者。言十方法界无量世界中。且于此堪忍世界示之有无量无边名言差别。如涅槃经第十一云。又有四圣行。所谓四圣谛苦集灭道。迦叶苦者逼迫相。集者能生长相。灭者寂灭相。道者大乘相。复次苦者现相。集者转相灭者除相。道者能除相。复次苦者有三相。苦苦相行苦相坏苦相。集者二十五有。灭者灭二十五有。道者修戒定惠。复次有漏法者有二种。有因有果。无漏法者亦有二种。有因有果。有漏果者是则名苦。有漏因者则名为集。无漏果者则名为灭。无漏因者则名为道。又云。八相名苦。所谓生苦老苦病苦死苦爱别离苦怨憎会苦求不得苦五盛阴苦。能生如是之八苦法者。是名为集。无有如是八法之处。是名为灭。十力四无所畏三念处大悲。是名为道（云云）今且略此经如是说。若微细说无量无边不可胜计。以如此义故云直示乃至无边差别也。于一世界中犹不可说尽。何况于十方法界一切世界海。何能尽之哉。故云又况无尽法界中逗机方便何可穷尽也。今行者于一念者。谓今真言行人于一念净菩提心中。以直约诸法令识其心故。于尽空法界不可说不可说不可说展转不可说展转法界尘数四谛而观达之时。顿于一一四谛体悟字门义。所谓非空之空。非假之假。非中之中也。其空者法界圆明金刚不生体是也。其假者圆明所现曼荼圣众是也。其中者圆明所现曼荼举体本来常住也。然如此三法一即三三即一。一三自在不可思议。故云今行者于一念净心中乃至故名为不思议幻也。
    二从如四谛下。明一切例知中。如四谛者余一切法门等者。言于四圣谛法门既明通达如是义。准之余一切法门可例知也。所谓十二因缘六度四弘十力四无畏等无量无边不可说不可说一切法门皆悉通达。体悟字本不生际圆满不思议幻。故云如四谛者余一切法门例也。

妙印钞卷第十九
元德二年（庚午）七月七日加点了
沙门阿寂（六十一）
妙印钞卷第二十

        沙门阿寂纪
    
　　　
　　　
　　　

释入真言门住心品第一之余（经第一疏第三）

    三从是故下。明如来独尽其源中。是故唯有如来等者。始从唯蕴无我至极无自性心。分分以十缘生句融其法执离有为无为界得极无自性心。此时蒙诸佛惊觉初入五相三密门速证初法明道位。尔时又以十缘生句融初地之法执登第二地。如是乃至住第十地。尔时又以十缘生句转深转妙观察相应证第十一地。当绝八叶自处中台。无执可遣故十缘生自息。无德可证故观照智同息。烦恼菩提生死涅槃愚痴智慧善恶邪正无间如来地狱天宫皆悉平等平等无碍自在犹如虚空。如大圆觉经说如来随顺觉性云。善男子一切障碍即究觉得。念与失念竟无非解脱。成法与破法皆名涅槃。智慧与愚痴名为般若。菩萨外道所成就法同是菩提。无明真如无异境界。诸戒定惠及淫怒痴俱是梵行。众生国土同一法性。地狱天宫皆为净土。有性无性齐成佛道。一切烦恼毕竟解脱。法界海惠照了诸相犹如虚空。此名如来随顺觉性（云云）又十住心论云。地狱天堂佛性阐提（云云）烦恼菩提生死涅槃偏邪中正空有偏圆二乘一乘皆是自心佛之名字焉舍焉取（云云）是则始从如实知自心已来遮情标德相并至第十地后心。此时十喻顿穷尽本觉自法然。遮情雾昨梦。标德光今幻。以如是义故云是故唯有如来乃能穷此十喻达其源底也。
    四从此经下。明包括始终中。所以次无垢菩提心等者。即指初地所证虚空无垢大菩提心。次此大菩提心说十缘生句者。以此十缘生句贯括一部始终教义。综融诸地所证法执。故云此经所以次无垢乃至综该诸地也。既触缘成观等者。以直约诸法令识其心故。触缘对境见闻触知善恶境界邪正攀缘莫非本有曼荼色心实相。是故释云一切众生色心实相乃至平等智身非是得菩提时强空诸法始成法界耶（云云）妙乐释云。无始色心本是理性妙境妙智。而随妄转不觉不知。今既闻名知阴。即是即四隐身而能成观（云云）依如是妙观而三摩地现前时。复以十缘生句观察所现前之境界。如幻如焰如揵达婆城等。不止微尘许法执。如此就行住坐卧之威仪。随见闻触知之境界。无有时暂废退。故云既触缘成观不可缕说也。
    五从今且下。依论明大归中。今且依释论等者。大论第六云。解了诸法如幻如焰如水月如虚空如响如揵闼婆城如梦如影如镜中像如化。是十喻为解空法故（云云）以如此义故云今且依释论明其大归耳也（矣）
    三从经云下正明十缘生句中。自十一。一明释幻。二明释阳焰。三明释梦。四明释影。五明释乾闼婆。六明释响。七明释水月。八明释泡。九明释空花。十明释旋火轮。十一明总结。
    初中。又二。一明别牒。二明随释。
    初中。又二。一总明牒十缘生句。二明别牒如幻已上二段。自可见。
    二从佛说下。明随释中。又三。一明药力不思议。二明引大论。三明合行者。
    初中。诸论师等者。指诸小乘论师也。能建立因量等者。诸论师所立因明门是也。此事上记之。以如是因明非伺其所由论其从来。故云能建立因量出其所由也。亦非可生疑者。虽不知其所由。而所现色相眼前可见之法也。更非可生疑者也。故云尔也。谓定应尔等者。于如此药力所现之法。不可云定应尔。不可云定不应尔。更出过如是等忆度分别境界。唯是亲捣簁方药行用药术者当能证知。余人所不知也。故云谓定应尔乃至乃证知耳（云云）又如药术因缘等者。言以药术力故能现出能造之人。而此出现之人亦能出现种种未曾有色相。是即能造所造共依药力而出现。因缘不可思议。色相言音明了现前。展转相生枝末无尽。往来十方。然亦非去来一异等。言语不及心行亦寂。故云又如药术因缘乃至亦非筹度思量之境也。
    二从释论下。明引大论中。释论云等者。彼论第六云。问曰。若一切诸法空如幻。何以故诸法有可见可闻（乃至）可触可识者。若实无所有不应有可见乃至可触（乃至）答。诸法相虽空。亦有分别可见不可见。譬如幻化象马及种种诸物。虽知无实。然色可见声可闻。与六情相对不相错乱。诸法亦如是。虽空而可见可闻不相错乱。如德女经说。德女白佛言。世尊如无明内有不。佛言不。外有不。佛言不。世尊是无明从先世来不。佛言不。从此世至后世不。佛言不。是无明有生者灭者不。佛言不。有一法定实性是名无明不。佛言不。尔时德女复白佛言。若无明无内无外亦无内外。不从先世至今世今世至后世。亦无真实性者。云何从无明缘行。乃至众苦集。世尊譬如有树。若无根者。云何得生茎节枝叶花果。佛言。诸法相虽空。凡夫不闻无知故而于中生种种烦恼。烦恼因缘作身口意业。因缘非彼身。身因缘受苦受乐。是中无有实作烦恼。亦无有受苦乐者。譬如幻师幻作种种事。于汝意云何。是幻所作内有不。答言不。外有不。答言不。内外有不。答言不。从先世至今世今世至后世不。答言不。幻所作有生者灭者不。答不。实有一法是幻所作不。答言不。佛言汝颇见颇闻幻所作妓乐。答言我亦闻亦见。佛问德女。若幻空欺诳无实。云何从幻能作妓乐。德女白佛言。世尊是幻相尔。虽无根本而可闻见。佛言。无明亦如是。虽不内有不外有不内外有。不先世至今世从今世至后世。亦无实性无有生者灭者。而无明因缘诸行生。乃至众苦集如幻息幻所作息。无明亦尔。无明尽行亦尽。乃至众苦集皆尽（云云）以此义故云释论云佛问德女譬如幻师乃至若无明尽行亦尽乃至广说也。
    三从今此下。明今行者中。喻持诵者亦复如是如下文等者。指悉地出现品成就悉地品等也。彼品等意。依三密修行相应成不思议感应成就种种未曾有不可思议事。此时四句推见。或以十缘生句等而观察。终不可得。唯独自明了余人所不见。如此等成就悉地观察推穷等。至彼等品委细说之。故云今此真言门喻持诵者乃至得成悉地者自证知耳也。
    二从经云下。明释阳焰中。又二。一明别牒。二明随释初别牒。自可见。
    二明随释中。自三。一明引大论。二明今经意。三明合行者。
    初中。释论云以日光风动尘故者。大论第六云。焰者焰如日光风动尘故。旷野中如野马。无智人初见谓为水。男相女相亦如是。结使烦恼日光。诸行尘邪忆念风。生死旷中转。无智惠者谓为一相。为男为女。是名如焰。故云释论云以日光风动尘故乃至一相为女也。复次若远见之等者。同论同卷云。复次若远见焰想为水。近则无水。无智人亦如是。若远圣法不知无我。不知诸法空。于阴界入性空法中。生人相男相女相。近圣法则知诸法实相如焰虚诳。种种妄想尽除。以是故说诸菩萨知诸法如（云云）故云复次若远见之乃至妄想尽除也（云云）
    二从此经下。明今经意中。如世人远望旷野等者。言世人远行旷野之时。远望之者如水。故徒见之频逐之频亦远之。虽无实体。强立假名曰阳焰。然求其实事都以不可得也。故云此经意云如世人乃至故云妄想成立有所谈议也（云云）
    三从如真下。明合行者中。如真言行者于瑜伽中等者。真言行者以三密相应故。指于瑜伽中见种种不可思议境界诸佛海会无尽庄严。此时以此阳焰观故不生爱慢。了知如是境界唯是法界焰也。故云如真言行者乃至但是法界焰耳故云如是真言相唯是假名也（云云）
    三从经云复下。明释梦中。自二。一明别牒。二明随释初牒经。自可见。
    二从释论下。明随释中。又三。一明引论释。二明梦不思议。三明合譬。
    初中。释论云如梦中等者。大论第六云。如梦者。如梦中无实事谓之有实。觉已知无而还自笑。人亦如是诸结使眠中实无而着。得道觉时乃知无实亦复自笑（云云）故云释论云如梦中乃至亦复自笑也（云云）又如以眠力故无法而见等者。同论同卷云。复次梦中无喜事而喜。无嗔事而嗔。无怖事而怖。三界众生亦如是。无明眠故不应嗔而嗔。不应喜而喜。不应怖而怖（云云）故云又如以眠力故无法而见无喜事而喜乃至而生嗔喜忧怖乐也（云云）
    二从故今下。明梦事不思议中。故今复明者。前既依大论明梦事不可得已。故今又疏主意明梦事不思议。故云故今复明此梦事不思议边也。自余文自可见（云云）
    三从今此下。明合譬中。或须臾间备见无量等者。以三密相应故。于刹那之顷顿都见无尽法界两部曼荼境界。不起于座三摩地现前。而延一念之顷为多劫。促多劫为一念。延促自在而圆满净佛国土成就众生。故云今此真言行者乃至利益众生也。此事诸众因缘中等者。言于如是等不可思议未曾有瑜伽成就境界。或四句推求。或以十缘生句观察。都无所起又无所灭。只是以一念净心故而成此事。虽然色相庄严次位浅深分别不谬。十地等觉犹不穷其源。何况因量譬喻所能及耶。唯独自明了余人所不见也。故云此事诸众因缘中乃至独证者自知耳也（云云）行者得如是境界等者。言若持诵者得成就如是不可思议境界时。当以此梦事譬一一次第观察之。不生疑怪亦不生爱着。即以如梦之色身。作如梦之净佛国土。作如梦之成就众生。故云行者得如是境界乃至故云深修十句也（云云）
    问曰。梦有几种耶答。且有五种。所谓热冷风思念天梦也。如大论第六云。复次梦有五种。若身中不调若热气多则多梦见火见黄见赤。若冷气多则多见水见白。若风气多则多见飞见黑。又复所闻见事多思惟念故则梦见。或天与梦欲令识未来事故。是五种梦皆无实事而妄见。人亦如是。五道中众生。身见力因缘故见四种我。色阴是我。色是我所。我中色色中我。受想行识亦如是。四五二十。得道实智慧觉已知无实（云云）
    问曰。今此梦何等位人所梦耶答。凡夫愚人颠倒故所梦也。非阿罗汉辟支佛菩萨诸佛之所梦也。故大论八十八云。须菩提。摩诃萨行般若波罗蜜时不见梦不见见梦者。不见响不见闻响者。不见影不见见影者。不见炎不见见炎者。不见幻不见见幻者。不见化不见见化者。何故是梦响影炎幻化皆是凡夫愚人颠倒法故（云云）又云。阿罗汉不见梦不见见梦者。乃至不见化不见见化者。辟支佛菩萨摩诃萨诸佛亦不见梦不见见梦者。乃至不见化亦不见见化者。何以故一切法无所有性不生不定。若法无所有性不生不定。菩萨摩诃萨当云何行般若波罗蜜。是中取生相定相是处不然。何以故若诸法少多有性有生有定。不名修般若波罗蜜（云云）
    四从经云下。明影中。又二。一明牒经。二明随释初牒经。自可见。
    二从此中下。明随释中。又三。一明今影论镜同一。二明引论解释。三明合譬。
    初中。此中言影等者。言今经影者。是即大论所明镜中像喻。故云此中言影即是释论镜中喻也（云云）
    二从彼论下。明引论解释中。彼论云如镜中像等者。第六云。如镜中像非镜作非面作。非执镜者作。亦非自然作。亦非无因缘。何以非镜作。若面未到镜则无缘。以是故非镜作。何以非面作。无镜则无像。何以非执镜者作。无镜无面则无像。何以非自然作。若未有镜未有面则无像。像待镜待面然后有。以是故非自然作。何以非无因缘。若无因缘应常有。若常有若除镜除面亦应自出。以是故非无因缘。诸法亦如是。非自作非彼作。非共作非无因缘（云云）故云彼论云如镜中像非镜作非面作乃至一切诸法必有因缘以愚痴故不知耳也。如小儿见镜中像者。同论云。如小儿见镜中像心乐爱着。失已破镜求索。智人笑之。复次如镜像实空不生不灭。诳惑人眼。一切诸法亦复如是。空不实不生不灭。诳惑凡夫人眼（云云）
    三从今真下。明合譬中。以如来三密净身为镜者。以已成如来遍周法界三部净身为法身同体大圆镜。此大圆镜中浮自身三密相应像。犹如镜现面像。故云以如来三密净身乃至有悉地生犹如面像也。若行者悉地成就时者。今行者三密相应悉地出现时。五通自在住寿长远。往来十方游诸佛刹。此时以此十缘生句观察。并四句推见。终不可得。故云若行者悉地成就时乃至起五神通乃至然是悉地成就亦复非无因缘故也。智论镜像偈云等者。彼论第六云。问曰。镜中像从因缘生。有镜有面有持镜人有明。是事和合故像生。因是像生忧喜。亦作因亦作果。云何言实空不生不灭。答曰。从因缘生不自在故空。若法实有。是不应从因缘生。何以故。若因缘中先有因缘无所有。若因缘中先无因缘亦无所用。譬如乳中若先有酪是乳非酪因。酪先有故。若先无酪知水中无酪。是乳亦非因。若无因而有酪者。水中何以不生酪。若乳是酪因缘。乳亦不自在。亦从因缘生。乳从牛有。牛从水草有。如是无边皆有因缘。以是故因缘中果不得言有。不得言无。不得言亦有亦无。不得言非有非无。诸法从因缘生无自性如镜中像。如偈说。若法因缘生。是法性实空。若此法不空。不从因缘有。譬如镜中像。非镜亦非面。亦非持镜人。非自非无因非有亦非无。亦复非有无。此语亦不受。如是名中道（云云）故云智论镜像偈云乃至如是名中道也（云云）不应如彼小儿等者。行者成就如是悉地时。以此镜像喻。观无所得不生爱慢也。故云不应如彼小儿乃至故曰应如是知也。
    五从经云下。明乾闼婆城中。自二。一明牒经。二明随释初牒经。自可见。
    二从释论云下。明随释中。又为四。一引释论明义。二明疏家解释。三明合譬。四明悉地宫。
    初中。释论云曰初出时见城门等者。大论第六云。如揵闼婆城者。日初出时见城门楼橹宫殿行人出入。日转高转灭。此城但可眼见无有实。是名揵闼婆城（云云）故云日初出时见城门乃至而无实有也
    二从有人初下。明疏家解释中。有人初未曾见等者。言此揵闼婆城自昔见之者知揵闼婆城而无驰求。未曾见者初时想实有城门宫殿。虽欲近行见之。随日高转远转灭。求愿睹见之心忽竭尽。故大论第六云。揵闼婆城非城人心想为城。凡夫亦如是。非身想为身。非心想为心（云云）故云有人初来曾见谓实乃至思惟自悟竭愿心息（云云）
    三从行者下。明合譬中。若以智知无我无实法者等者。以出世闻智而知无我无实法者。譬如揵闼婆不作渴爱者也。故云行者亦尔若以智知乃至颠倒愿息也（云云）声闻经中无此乾闼婆城等者。小乘经中无乾闼婆城之喻。所以然者。彼为对治实法用可见有对之喻。大乘欲明性空故用虚诳无实乾闼婆城之喻也。如大论第六云。问曰。声闻法中以城喻身。此中何以说揵闼婆城喻。答曰。声闻法中城喻众缘实有。但城是假名。揵闼婆城众缘亦无。如旋火轮但惑人目。声闻法中为破吾我故以城为喻。此中菩萨利根深入诸法空中故。以揵闼婆城为喻（云云）故云声闻经中无此乾闼婆城喻乃至故以乾闼婆城为喻也（云云）
    四从此中下。明悉地宫中。此中悉地宫者。有浅深两义。其浅略如文。其深秘者总指自心法界光明心殿。是即心王所都故云宫。于此光明心殿中分别四重法界。所谓于其上品中分上上智品故。其上上品第一重即自性法身境界。其上品第二重即受用法身境界也。合此二重云上谓密严佛国也。如此佛国者出过如情所谓之三世三界。故云出过三界非二乘所得见闻也。中谓十方净严者。第三重即是自心法界应化身之土。所谓弥陀药师等净土是也。下谓诸天等者。第四重即是自心法界等流身之土。龙天八部所感之境界是也。是即于自心法界大圆明光明心殿出现自已本来四重法界万德。故云若行者成三品持明仙时安住如是悉地宫中也。如此悉地出现时。以此乾闼婆城之喻一一谛观不生爱慢故。净菩提心弥无碍自在也。故云当以此喻观察乃至净心无所挂碍也（云云）
    六从经云下。明响喻中。又二。一明牒经二明随释初牒经。自可见。
    二从释论下。明随释中。又三。一明依大论释义。二明触七处有响。三明合譬。
    初中。释论云若深山峡谷中等者。大论第六云。如响者。若深山峡谷中。若绝涧中。若空大舍中。若语声若打声从声有声名为响。无智人谓为有人声。智者心念是声无人作。但以声触故名为响（云云）故云释论云若深山峡谷中乃至但以声转故更有响声诳人耳根也（云云）
    二从人欲下。明触七处有响中。愚人不解而生三毒者。一切凡夫人依言语音声而生三毒。所谓闻美音诃咏等生贪欲。闻骂詈诽谤等生嗔恚。闻鸡狗禽兽等声生愚痴。是即不解响声无自性故也。故云愚人不解而生三毒也。智者了知等者。智人闻如此等种种音声时。以众多因缘故有响声。从因缘生故无自性。无自性者是即诸法实相也。悟诸法音声即诸法实相故。得诸法语言音声三昧也。故云智者了知乃至但随诸法实相也。
    三从真言下。明合譬中。闻种种八风者。闻利衰毁誉称忧苦乐等之音声时。于违之境声而不生嗔。于顺之境声而不生贪。违顺音声皆是悟字言音而无自性故不生愚痴。随闻违顺之音。皆悉相顺诸法实相更不相违背。故云真言行者乃至违顺之音也（云云）或诸圣者等者。以得除盖障三昧故面曼荼圣众现前虽教诫授决。亦如幻如响观察而不生一分爱慢也。或由舌根净故等者。以六根净故能于普门法界海。一念之顷言音遍满法界。赞叹诸佛教授众生。此时亦以此响喻观察相应更不生高举爱慢之心。故云或诸圣者以无量法音乃至当以响喻观察也。此但从三密众缘等者。言以三密相应因缘故有如此悉地出现。离生灭有无一异去来。以此义故自然悟入音声惠炬三昧。故云此但从三密乃至惠法门也。
    七从经云下。明水月喻中。又二。一明牒经。二明随释初牒经。自可见。
    二从释论下。明随释中。又四。一明天月喻法执。二明水月喻身见。三明喻以智杖搅心水我所不现。四正明合譬。
    初中。又二。一明所譬月空影水。二明能譬月空影水。
    初中。月在虚空中行者。是即世间月轮在世间虚空中而行度时。虽不欲下。而现彼水自然现于水中也。故云月在虚空中行而影现于水也。
    二从实法下。明能譬月空影水中。实法性月轮者。实有法执名为实法性月轮。于自性清净凝然常住如如法界实际大虚空中。然生此实法实相性。犹如于无垢虚空有月轮。故云实法性月轮乃至虚空中也。依此法执月。于凡夫心水中即有我我所执相现。是即虚空譬如如实际。水譬凡夫心水。月譬法执。影譬人我也。故云实法性月轮乃至我我所相现也。大论第六云。水中月者。月在虚空中影现于水。实法性月在如法性实际虚空中。凡夫心水中有我我所相现。以是故名如水中月（云云）
    二从又如下明水中月喻身见中。无智者譬小儿。身见譬水中月。即是人我也。依人执有吾我譬欢喜欲取。余文自可见。大论第六云。复次如小儿见水中月欢喜欲取。大人见之则笑。无智人亦如是。身见故见有吾我。无实智故见种种法。见已欢喜故取诸相男相女相等。诸道人笑之（云云）此中实智者诸法无我空智是也。若约今宗。如实知自心一切智智是也。
    三从复次譬下。明喻以智杖搅心水结使不现中。无明心静水中等者。以无明妄相颠倒心故。于一切众生寂静心水中妄见吾我憍慢种种不实结使之影。然以实智杖入彼心水搅之时。为智杖所动摇不能现吾我影故云尔也。若深秘释者。以如实知自心之智杖入一切众生自性清净心水中。以三密相应之手搅之时。为如实智杖所惊觉本有心德顿发动。此时所现影亦同动摇。故水即影。影即水。水影遍收同一湛水。所谓唯有明朗。不见身之与心也（云云）故云无明心静乃至知法如水中月也（云云）如大论第六云。复次譬如静水见月影。搅水则不见。无明心静水中见吾我憍慢诸结使影。实智惠杖搅心水。不见吾我诸结使影。以是故说。诸菩萨知诸法如水中月（云云）
    四从持明下。正明合譬中。由三密方便等者。以三密平等故。自身三密清净遍法界故。诸佛三密亦有我三密之中。故云持明行者乃至悉于中现也。加之一切众生身口意遍法界故。我身有一切众生心水中。我身遍法界故一切众生身口意亦有我三密。如是得身口意之如意珠。一念之顷能于普门法界出现不可思议悉地。故云或自以如意珠身于一切众生心水中现也。如是等悉地出现时。四句推见终不可得也。故云尔时应谛想观之乃至何况相违因缘而有所生也。又今以水月喻观察如是境界。月不下水不上。月明水澄故自然影现。行者如此。众生心水不上。我身三密不下。感应道交不可思议。见闻觉知皆悉不虚。然以如实惠杖搅之见之。都无影可见。非如孩童爱着而欲取之。故云又如一切江河井乃至欲作方便取之以为玩好之具也。自身得明了已。亦说他。故云既能自静其意乃至当如是说也。
    八从经云下。明泡喻中。又二。一明牒经。二明随释。初牒经自可见。
    二从声闻下。明随释中。自三。一明小大不同。二明今经说泡由。三明引大论释。
    初中。声闻经以受等者。小乘以析法观用浮泡喻。大乘以明法空故。十缘句中用化喻不用泡喻也。所以然者。泡犹是因缘实法也。所谓降雨为因。庭水为缘而泡生故。是缘生共实法。故以不可喻法空无性也。故云般若以泡为喻乃至犹是实法也。故十句中有如化等者。大论第六云。解了诸法如幻如焰如水中月如虚如响如揵闼婆城如梦如影如镜中像如化。是十喻为解空法故（云云）又云。履次空不以不见为空。以其无实用故言空。是故言诸法如化（云云）故云故十句中有如化而不明泡喻也（云云）
    二从今此下。明今经说泡由中。今此经譬意复殊者。言依雨水因缘有泡生故。水即泡。泡即水。以举体遍收故。泡生即水生。水灭即泡灭也。是即所现悉地从自心而生。全非从异处而生。故所现境界即心。心即所现境界也。只是以自心因缘故自心曼荼出现。以是义故因缘并所生境界共是自心圆明中不可思议缘生也。譬如彼泡。因缘并所生泡共是举体水。非如彼般若只喻无性空也。故云今此经譬意复殊也乃至了知不离自心故不生着也。
    三从释论下。明引大论解释中。修定者有十四变化等者。大论第六云。如化者。十四变化心。初禅二欲界初禅。二禅三欲界初禅二禅。三禅四欲界初禅二禅三禅。四禅五欲界初禅二禅三禅四禅。是十四变化（云云）又云。心作八种变化。一者能作小乃至微尘。二者能作大乃至满虚空。三者能作轻乃至如鸿毛。四者能作自在能以大为小以长为短如是种种五者能有主力（有大力人无所下故言有主力）六者能远到。七者能动地。八者随意所欲（云云）故云释论又云修定者乃至亦能作化也。如此诸变化无有一定相。心生即生心灭即灭。故云如化生先无定物乃至灭亦无所至当知诸法亦如是也。复次如变化相等者。同论第六云。复次如变化相清净如虚空无所染着。不为罪福所污。诸法亦如是。如法性如如。如真际自然常净。譬如阎浮提四大河。一河有五百小河为眷属。是水种种不净。入大海水中皆清净（云云）故云复次如变化相清净乃至皆悉清净也（云云）与泡喻意同也者。言诸变化相无定相。无从来无深着。譬如诸河归大海同一清净也。泡喻亦如是。以雨水因缘故种种大小浮泡出现。终皆归本性水同一水也。故云与泡喻意同也。
    九从经云下。明虚空花喻中。又二。一明牒经。二明随释初牒经。自可见。
    二从释论云下。明随释中。又三。一明引大论解释。二明迷乱故谓不净。三明合譬。
    初中释论云如虚空等者。大论第六云。如虚空者。但有名而无实法。虚空非可见法。远视故眼光转见缥色。诸法亦如是。空无所有。人远无漏实智慧故。弃实相见彼我男女屋舍城廓等种种杂物。心着如小儿仰视青天谓有实色（云云）故云释论云如虚空者乃至谓有实色有人体上极远而无所见（云云）此中虚空喻心实际。空中花等种种物喻妄见诸法出现也。
    二从又如下。明迷乱故谓不净中。又如虚空等者。虚空虽本性清净。以云雾等阴□故妄谓为不净。一切诸法亦尔。虽自性清净。以三毒等妄□故横计谓不净也。故云又如虚空乃至人谓不净也。此经云心迷乱者如人以疾病等者。夫于迷乱有种种因缘。所谓疾病所迫身心不安故而迷乱。或非人鬼神等诧身中恼乱故而迷乱。或虚妄不实忆想分别内心杂起故而迷乱。或四大不调身心发动故而迷乱。或以酒狂毒力故而心迷乱等也。以如是等义故云心迷乱者如人以疾病非人等种种因缘乃至或可怖畏或可贪着也。此中或可怖畏者。或见夜叉鬼神等恶形。或见毒蛇怨家等相貌也。或可贪著者。或见美男美女等色形。或见金银七宝等玩好也。如此等违顺境界。都虽无实体。只以心迷乱而可见可闻。若迷乱心息得本心时。如此违顺诸法起灭边际都不可得。譬如虚空云雾叆叇时不所染。云雾散灭时亦非还净。本净空与今净空更无异空。故云若得本心乃至亦不异于空也。
    三从行者下。明合譬中。行者修观行者。言修三密行业时。种种魔事种种业烦恼发动。是时安心于此虚空喻。烦恼魔事等皆悉自性清净。如虚空无染无垢。如虚空离去来起灭。于苦乐境界意无碍自在。譬如得通者山海虚空平等通行自在无碍。故云行者修观行者乃至不为人法妄想之所尘污也。
    十从经云下。明旋火轮喻中。又二。一明牒经。二随释初牒经。自可见。
    二从如人下。明随释中。又三。一明愚小念着。二明合持诵者。三明论影与今火轮义同。
    初中。愚小观之者。愚痴小儿等见之生爱着以为实事。都是无实事。只手中速疾力故有无量相貌。故云愚小观之乃至成无量相耳也（云云）
    二从真言下。明合持诵者中。真言行者等者。言以三密平等速疾力三昧手。旋转六大无碍字不生之火烬。而于已成今成当成之普门法界四重曼荼罗中。顺逆自在旋转无碍。此时以此旋火轮之喻观察之。不可生戏论爱慢也。故云真言行者乃至为胜妙而生戏论也（云云）
    三从释论下。明论影与今火轮同一中。释论无火轮喻等者。言释论说十喻时。以影喻而代火轮。所以然者影可见而不可投。旋火轮可见而不可投。共不可得也。又如影。人去即去人住即住。旋火轮亦尔也。手动即动手静即静也。故云释论无火轮喻乃至喻意大同也（云云）
    十一从秘密下明总结中。又二。一明牒经。二明随释初牒经。自可见。
    二从梵下。明随释中。自五。一明次第相释。二明具足法财。三明权实二智。四明如实遍知。五明阿阇梨口传。
    初中。又八。一明举梵同前。二明释大乘句。三明释心句。四明释无等等句五明释必定句。六明释正等觉句。七明释渐次大乘句。八明结释初文。自可见。
    二从此十下。明释大乘句中。此十喻等者。今此如幻等十缘生句皆是为明深性空也。故非二乘浅近智力所及。故云此十喻皆是乃至故名大乘句也。
    三从心之下。明释心句中。心之实性等者。言自心实性不可相显示。非如奄摩罗果可授与人。无相即色相。色相即无相。法尔自然不可思议。得除盖障三昧时。唯独自明了余人所不见也。故云心之实性乃至自当证知耳故名心句也。
    四从如来下。明释无等等句中。又三。一明无等。二约境智相称明无等等。三约十缘生明无等等句。
    初中。如来智惠于一切法中等者。毗卢遮那遍一切处大智。于尽虚空遍法界海中。无有比类与等故名为无等。故云如来智惠乃至故名无等也。
    二从而心下。约境智相称明无等等中。而心之实相等者。言上之无等智惠者即能称之智也。心之实相者所称之境也。如此境智冥合函盖相称无境智之异际。无色心之边际。是即无等而等。故云而心之实相乃至故曰无等等也。
    三从以十下。约十缘明无等等句中。以十缘生了知等者。言于如是境智冥合色心不二实际。以此十缘生句而观察故。无量悉地圆满境智满足不生爱慢。故名为无等等句。句犹满足义可思之。故云以十缘生了知乃至故曰无等等句也。
    五从诸佛下。明释必定句中。诸佛以此十缘生义者。言一切诸法皆悉不出此十缘生句故。必定师子吼虽说心实相印。皆悉如幻如影如镜像水月等。无有真实性。故云诸佛以此十缘生义乃至心实相印也。虽无有真实性。而能信解者顿得除盖障故。得无疑虑大智。一切诸魔虽说相似波罗蜜。不生一念改变之心也。故云若有能信乃至故曰必定句也。
    六从以此下。明释正等觉句中。以此中道正观等者。指此十缘生句也。言今以此十缘生句观察一切诸法时。不住有相不住无相。有相无相平等同一性也。所谓字本不生之一性是也。住此本不生际故。离有为无为界。自心极无自性心显现。此极无自性心显现时。心佛自然亦显现。是名为正等觉句。故云以此中道正观乃至故曰正等觉句也（云云）
    七从以深修下。明释渐次大乘句中。以深修观察等者。言如入大海自浅渐至深。今入心王大海亦如是。始从齐施一念之心渐至唯蕴无我。从唯蕴无我渐至秘密庄严。如此转深转妙方便皆悉不出此十缘生句。故名渐次大乘生句。以此义故云以深修观察乃至故曰渐次大乘生句也。
    八从当知下。明结释。自可见（云云）
    二从毗卢下。明具足法财中。即以此十缘生句等者。言于无尽庄严藏。以此十缘生句观察故。从此无自性之十世界微尘数普门法界一一门。各各出三十七品菩提分法六度四弘四摄四无量等无量无边不可思议之法财。遍施一切众生。更无有匮乏。故云即以此十缘生句乃至故曰具足法财也。
    三从一切如下。明权实二智中。又二。一明释其义。二明结释。
    初中。一切如来智等者。所言智业者。就之有二种。一者权智。故经曰种种工巧。二者实智。故经曰大智惠。故云一切如来智业乃至生种种工巧大智惠也。
    二从故曰下。明结释。自可见（云云）
    四从若于下。明释如实遍知中。若于一念心中明见十缘生义等者。言成就如上之权实二智。于一念之顷上求下化满足圆满。此时以十缘生句了了观察一切心相。皆不可得。即空即假即中。故云若于一念心中乃至故曰如实遍知一切心相也。
    五从阿阇下。明阿阇梨口传中。行者初修观行等者。真言行者三密修行相应种种无量悉地现前时。自心实相为内因。诸佛大悲为外缘。速疾不思议缘起智生。非如常途显教苦思惟观察然后通达也。故云行者初修观行乃至而后通彻也。梵本中云自此以后等者。十万颂经中。今此十缘生句以后具缘以前。说真言行者持诵法则次第并如法悉地如法持诵之果生等。此则传法圣者所说故。今于经中不具说之。故云梵本中云自此以后乃至不于经中具出也。其大意言已说等者。言当品始终大意者。初说如实大菩提心。次说十住心差别浅深。次说三劫次第转深。次说六无畏差别不同。次说十缘生句观察无自性方便观智。是即以净菩提心对诸心相。带辨其优劣浅深竟。从此以后诸品。为得证此如实大菩提心妙果。明精进修行方便法则及悉地果生时所期用心等也。故云其大意言已说净菩提心乃至及悉地果生也。
    已上释住心品竟矣。

妙印钞卷第二十^2□
妙印钞卷第二十一

        沙门阿寂纪
    
　　　
　　　
　　　

释入曼荼罗具缘真言品第二（经第一疏第三）

    将开为四。一宣大纲。二释品题。三明来意。四明入文判释。
    初宣大纲者。夫即心成佛旨趣者。十地等觉犹叵窥。何况信外轻毛哉。六通声缘未闻名。何况于生死凡夫耶。爰以唯有信力坚固之人游神通乘教之宫殿。独在轮王种姓之辈服大空不生之甘露。是故若有人欲求自心是佛教义者。先须随明师受三昧耶入秘密道场蒙三密加持。然后于此择地造坛曼荼罗。能辨浅深重重之义门。及明知诸尊密号名字字印形像等。而一一次第法则通达不误。以是义故有相无相全收。缘生本有融即。因兹虽向择地造坛之曼荼。更不起有相生灭之情执。虽住本初不生大空。敢不舍四重法界之万德。真俗相即彼此摄持。自他平等帝网无碍。然则彼四重法界岂异物耶。只是行者之自心耳。如行者者众生心亦尔也。如众生者诸佛亦尔也。是故涂坛曼荼罗。阿阇梨内证曼荼罗。应度弟子本来曼荼罗。无二无别三三平等也。以三平等故。以父母所生之肉身证如来常住之法身。故疏云复次声闻经中以毗尼为秘藏。摩诃衍中亦以持明为秘藏。未入曼荼罗者不令读诵受持。即心成佛旨趣难知。恐未来众生轻慢法故不能咨访善知识。未蒙三密加持。而自师心执文。辄尔自修学。久用功力无所能成。反谤此经谓非佛说。以如是等因缘感匮法业。于无量劫堕恶趣中。所以修学真言者要令先入曼荼罗也（云云）此即当品大纲也。
    二释品题者。入曼荼罗具缘真言品者。入者信义得义也。所谓信曼荼罗之教得曼荼罗之法。是名为入也。若深秘释者。入自心本来之曼荼罗见四重法界之海会众故名为入也。次曼荼罗者。次下经金刚手奉问曼荼罗名义于世尊言。当云何名此曼荼罗（已上问名）曼荼罗者其义云何（已上问义）即如来答曰。此名发生诸佛曼荼罗极无比味无过上味。是故说为曼荼罗（私云已上答名）又秘密主哀愍无边众生界故是大悲胎藏生曼荼罗广义（私云已上答义）是故疏释依二意而致二问也。所谓简人限众。是则以似随转之一门故。而问曼荼罗之名。又曼荼罗者轮圆无际义。若限数者。是则以似其义未圆故。而问曼荼罗之义也。故疏云。此因如来简人限众。为晓诸未悟者转生疑问（乃至）今世尊所说。虽有德可传者犹不过十人。似是随转一门非其具体故问当何名此曼荼罗也（私云已上难名）又曼荼罗是轮圆之义。今既限局名数似于理未圆。故复问此中曼荼罗者为是何义（私云已上问义）凡有二问。依如此之二问而如来答说曼荼罗名义也。故疏云。世尊答中（乃至）前成限量也（已上答名也）又云。次答义中（乃至）是为曼荼罗义也（已上答义也）已上经疏文虽省略。于此曼荼罗之名义问答决疑之中。穷宗肝尽源底。以此中意。已下诸品所说之曼荼罗之名义宜准之可知也（宗大事也更问如彼记）次具缘者。今择地造坛具足资缘皆悉于此品中说之。故云具缘也。次真言者。其名义如上品释也。今所言真言者。总指惊发地神洒净香水不动降三世等真言。别指大力大护三三昧耶等真言也。如此等真言皆是今此择地造坛曼荼罗所用真言也。故言入曼荼罗具缘真言品也。
    三明来意者。初品中说百六十心三劫六无畏等众多之心相。对辨于一切智心。而简择虚空无垢大菩提心妙果已。其妙果者只是一切众生色心实相六大法界也。然此妙果以何方便而当得至到耶。唯是自非此品所说之择地造坛秘密加持攒摇方便者。此醍醐不思议之妙果顿极顿满无由。故疏云。上品约种种心相对辨一切智心竟。然此妙果以何方便而能得至耶。故此品次明（云云）此即当品来意也。
    四从尔时下。明入文判释中。大分为二。一明众多支分。二明所要真言支分。
    初中。自分为七。一明缘由。二明阿阇梨支分。三明治地支分。四明应度弟子支分。五明择地造坛支分。六明具缘真言支分。七明曼荼罗所须次第（矣）。
    初中。又分为八。一明结前生后。二明疏家教诫。三明秘密主领解。四明请佛说下文。五明如来遍观。六明同共集会。七明证入三摩地。八明支分生曼荼罗。
    初中。又三。初标别题。次正明结前生后句。后明譬喻。
    初中。入者。入秘密道场而可知见法界曼荼罗故云入。曼荼罗者。今品所明择地造坛之曼荼罗是也。是则下品所明与秘密曼荼罗同一际更无异辙也。曼荼罗名义如上品释之。具缘者。具谓具支。缘谓众缘。即是今品所说阿阇梨应度弟子治地造坛等众多具支众缘也。真言者。今品所要诸真言也。所谓加持地加持坛加持供具等之真言。及三种三昧耶等真言等是也。真言名义又如上品释之。
    二明正结前生后中。上品者指住心品。种种心相者。约三劫六无畏等明异生圣者之众多心相故云种种心相也。一切智心者。上品所明虚空无垢大菩提心是也。举彼种种心相而相对虚空无垢大菩提辨优劣浅深故云对辨也。然者押上之言也。此妙果者指上一切智心。此智心是妙智之境。妙境之智。境智同际而全体遍收。故云妙离因果之分。而本来常住之妙体呼之为果。如此之妙果是难解难入之奥义。故若不知秘密方便者等觉十地非所伺。何况于二乘异生之类哉。故云以何方便而能得至耶也。以如此之所以故次上品而此品来。故云此品次明也。行法者。约择地造坛等之事法成秘密甚深六大三密之妙行故也。具者具足支分义。众缘者众多因缘成就圆备义也。支事合力资助义。分者。一一支缘各各位位不同故云分。所要真言者如次上释。如此等众多行事。此品之中广说之。故云皆于此中广明也。
    三明譬喻中。已知乳酪有醍醐性者。乳喻愚童凡夫顺世八心。酪譬唯蕴拔业之二心。生苏譬地缘觉心住心。熟苏譬一道极无住心。醍醐譬秘密真言。是则以五味始终譬十住心始终。如上品以宝珠譬统论三劫始终。例彼思之耳（已上住心品之意也）即教具诸器物者。如此知乳有醍醐故。为攒摇彼乳令得醍醐。具足种种器物攒摇煎练。故云方便攒摇也。已上当品已下意也。今如来亦尔也。令知见一切众生心中有秘密不思议之妙体故。构六大法身之坛场。具四种曼荼之器物。用三密方便之攒摇。成果德淳净之醍醐也。故云已知乳酪乃至攒摇也。然此妙果从三密不思议之因缘生。都无自性。犹如幻梦阳焰等。故云以从缘起故当知不异十缘生句也。
    二从复次下明疏家教诫中。自二。一明未入者不合受读。二释其所由。
    初中。又二。一明以律为所例。二明以密为能例。
    初中。声闻经者指四阿含经并诸部律藏。毗尼者。此云戒。所谓摄律仪也。秘藏者。与今秘藏名同义别。只是约未受戒者故云秘藏也。今秘藏者。诸佛之极秘众生之自秘而含藏法界曼荼之众德故云秘藏也。要犹必也。择人者。就受戒之人择出十三难十六遮难等。若有如此之遮难者不许受戒。故云择人也。简众者。简得耆年宿老大德律师以为和尚证戒阿阇梨。其人数。大国二十人若十人也。边国五人也。若不如此作法受得不成。若能如此众缘具足作法受得成就。作法受得成就故。虽未得三明八解脱。而同阿罗汉应受供养。何以故同戒同见故。云简众方乃授之也。未发律仪者。未成作法受得者不令听闻修习布萨说戒等也。故云若未发乃至修习也。
    二明以密为能例中。摩诃衍中者指秘密大乘。持明指总持陀罗尼明法。秘藏者其义如上。未入曼荼罗者指未受传法三昧耶者。未入三昧耶者不可令秘藏真言经论读诵受持。故云不令读诵受持也。若受持读诵违越诸佛三摩耶。还招重罪堕在恶趣。故云还同乃至重罪也。
    三从所以下。举譬释所由中。自三。一举譬。二明合譬。三明劝诱。
    初中。所以然者等者。直牒上诸句。世人者指愚童凡夫。慈育稚子者。慈谓慈愍。育谓养育。是则爱儿所生慈育而非方便利生慈育也。稚谓幼稚。无识赤子也。虽复情无所吝者。彼父于此赤子。以爱心偏重故。所有珍宝于意无所吝惜。故云情无所吝。虽然不与利刃之刀剑。是则非父悭吝。若与之还恐损害其子故也。故云而不授与乃至伤其体也。
    问曰。干将莫耶者为剑名为人名耶答。以能造人之名而名所造之剑也。是故文选注云。楚王使莫耶造剑。莫耶得王铁造雌雄二枚之剑。以雌剑一枚献王。雄剑一枚私之。王剑鸣。王问故。或臣曰。此剑雌剑也。有雄剑乃诛莫耶（云云）越春秋云。吴王使干将造剑二枚（乃至）干将作剑金铁之精未肯流。干将夫妻乃断发剪指爪投之炉中。铁乃濡以成剑。阳曰干将而成作龟文。阴曰莫耶而作漫理。干将匿其阳而出其阴。而献之阖闾（云云）此等本文意。以能造人之名为所造剑之名事显然也。是则六种释中持业释又名同依释（云云）问曰。若干将莫耶为二人名。为一人名耶答。一人名也。是故孝子传云。眉间释者楚人干将莫耶之子也（云云）问。若然者。文选云楚王使莫耶造剑。春秋云吴王使干将造剑。其相违如何答不相违欤。干将莫耶者。依孝子传得心一人名之上干将莫耶是一人之上异名也。然者文选春秋存各据一义云尔。有何不可。阴阳雌雄是又名异义同。但文选云楚王。春秋云吴王。一人异名欤。此事未详。追可勘（云云）
    二从今此下。明合譬中。今此法门者。指顿觉成佛神通乘教三平等句秘述法门。即心成佛旨趣难知者。今就即心成佛有三密即心成佛。然今所言即心者。是则非三密各别之心。所谓本有常住六大法界色心不二之妙体也。故云即心。此即心之上三部妙用名三密故。全不可存色心各别之思。成佛者。其义如上品释之。即心成佛事如即身义等（云云）旨趣难知者。旨谓奥旨。趣谓秘趣。言奥旨难穷秘趣难知故。贤圣犹叵伺。何况于凡夫耶。故云恐未来众生。此众生显网障盖覆于密意故轻慢三密法教。故云轻慢。作轻慢故不受知识加持教授。故云不能咨访乃至加持。不受加持故。任常途显教之情量披文案义入己情修行。故违佛意违教旨故不成悉地。故还起邪见诽谤。故云而自师心乃至谓非佛说也。此经文者此大日经现文也。有浅略深秘二释者。大化为二种故。就深秘释中复有浅深者。细释为四种故。辄尔披玩者。不从师受故。以不解密号故者。夫真言密宗意。师承为先不守文杌。然任己显情不知密号名字深旨。任文取义。于如是三密妙方便。谓是有相浅近因缘事相。心生轻慢易解之思。故云以不解乃至轻易也我行真道者。指但空寂灭之理观也。何用咒术事等者。彼愚人指此择地造坛洒净加持。是则咒术事相谓我不可行如是等因缘动作之法也。故云何用乃至因缘也。如是等类感匮法业。现招三灾七难灾横。贫穷无福而受白癞黑癞之丑病。当入无间黑暗狱城。拔舌张地。而遭极重猛利之剧苦。如是受重苦经无量无边阿僧祇劫。适无间报尽后入极热地狱受重苦如前。如是从一大地狱入一大地狱受大剧苦。都经尽一百三十六地狱。虽然匮法业罪犹未尽。此世界火劫水劫起时。被迁他方大地狱中。又从一大地狱入一大地狱受无量大苦。如是十方无量百千万不可说不可说世界中大地狱。皆悉经尽了。虽然匮法业还犹未尽故。适出地狱堕在畜生中受无量重苦。尽十方世界畜生界亦如前。适出畜生界次堕在饿鬼道受无量重苦。尽十方世界饿鬼界亦如前。适出饿鬼界入修罗道受重苦。适出修罗斗战之苦入人界。受生于边地下贱之家。六根不具身体丑陋。诸恶重病合集为身。贫穷困苦饥渴迫恼。恶心炽盛好造重罪。死又堕大地狱受大重苦。如是轮转无穷如车轮。常处地狱如游园林。具说如大般若五百六卷。诽谤显大乘犹如此。何况于毁谤大日法身直说真言三密极大圆满不思议神通乘教哉。故云感匮法业于无量劫堕恶趣中也。
    三明劝诱中。所以修学真言者。如是无量劫中受大重苦。依不受三昧耶而毁谤三密之法教。故云所以。真言者等者。发三密菩提心虽修学练行未入三昧耶之人也。故云要令先入曼荼罗。所言曼荼罗者。当品所说择地造坛之曼荼罗也。曼荼罗名义下当更释者。指应度弟子支分中也。所谓经一云。世尊当云何名此曼荼罗。曼荼罗者其义云何。佛言。此名发生诸佛曼荼罗极无比味无过上味。是故说为曼荼罗。又秘密主哀愍无边众生界故。是大悲胎藏生曼荼罗广义（云云）疏四末云。凡有二问。世尊答中初答名。次答义（云云）指如是经疏文云下当更释也。
    三明秘密主领解中。自为二。一明牒经。二明随释初牒经。自可见。
    二从即金下。明随释中。又三。一明叹佛。二明叹德所由。三明提通宗旨（矣）。
    初中。承佛神力者。凡金刚手诸有所作莫非如来加持力故也。领解上文者。领谓领纳佛语。解谓信解语义。故云领解。上文者。指上品所说种种心相一切种智等文也。先叹者。为述领解先叹如来无边万德也。故云先叹世尊也。甚为奇特者。奇谓奇异。特谓殊特。非啻奇异二乘异生之小德。又于显乘果头之佛德是最殊奇特也。故云甚为奇特也。
    二明叹德所由中。由具大方便者。指本有常住之大悲三昧也。依此本有大悲故。于不可说之自证而三世能说之。故云乃至说之乃至菩提。自证三菩提等义如上品释。如世人等者。譬如世间人举足下足动静进止行住坐卧皆悉依地。菩萨亦尔也。上求菩提如举足。下化众生如下足。自证如静止。化他如动进大慈如行。大悲如住。大喜如坐。大舍如卧。如是等自证化他万善万行皆悉依净菩提心之大地而作之。故云如世人乃至此心为地也。以心尚有所依故等者。今此心地边际不可得故又无中。三世不可得故又无去来。然上云万行皆依心地。依之若心地有所依皆妄想戏论而非如实正觉。故云以心尚有乃至正遍知也。正遍知义。如上品释之。如来已度等者。夫于妄执有三种妄执。十地所离境界也。此三妄执上有上上智观具足方便之所断。所谓佛果一障。此名曰微细戏论。如来已断此一障住无所作之极位。故云如来已度乃至心地也。虽究竟寂灭不可言演者。明领自证三菩提体。而能以乃至说法者。明领说种种心相。故云即是乃至之迹也。不思议法界者。此自证三菩提非言语心量之境界。故云不思议法界。莲华台者指中台藏。莲华叶者指八叶位也。言从中台藏现八叶位。各逗其机缘演说种种所宜闻法也。
    三从此下明提通宗旨中。宗旨指今此大日宗。是即本因本果契酬之义也。旨者此宗所明旨趣。所谓速疾神通乘是即此经深旨故也。
    四从次即下。明请说下文中。自分为三。一明结前生后句。二明牒经。三明随释。
    初中。次即诸佛四言。明结前生后也。
    二从唯愿下。明牒经。自可见（云云）。
    三从今且下。明随释中。自为三。一约有情世间明义。二约非情世间明义。三约智正觉世间明义。
    初中。又二。一约地前明义。二约地上明义。
    初中。又自三。一明入佛三昧耶位。二约法界生明义。三约转法轮明义。
    初中。今且者。今释此大悲胎藏生义有重重义故云且也。约胎藏者指众生异熟胎藏也。行者初发一切智心等者。指真言行者依知识经卷所发最初发心如实大菩提心。此菩提心是正成十一地佛果之正因正种。故云识种子初托胎中。言法身如来法界万德。此如实发菩提心时刹那成就圆满。是即如来具体故。譬如父母和合时以欲爱因缘识之种子初托胎中时。父之所领眷属福禄皆悉住持圆满。已上此位名曰入佛三昧耶也。
    二从尔下。约法界生明义中。渐次增长者。胎内五位任运增长。故云为行业等。依先世业因缘成男女好丑等形体。故云为行乃至种姓中生。学大悲万行者。此如实发菩提心以下勤修种种行愿故数数净菩提心显现。故云净心显现也。犹是地前未证位也。
    三从又约转法轮明义中。此婴童等者。初生婴儿渐成长具诸能艺施诸能作。故云又此婴童乃至事业也。于净心中者。既至法明道位。净菩提圆满。然后发起大悲。故云发起方便。成就当地修治地业故云修治自地也。余句可见。
    二从复次下。约地上明三句义中。初入净菩提心乃至歌罗罗时者。明初法明道位。即初地也。菩提为因句也。前七地以来等者。从第二地发起大悲万行。至第七地自利利他休息。故云前七地乃至如在胎藏也（已上大悲为根句也）无功用以去等者。八地初得无功用故。八地以上属方便究竟句也。又是一重秘密曼荼罗也者。今结此地上三句为秘密曼荼罗也。或以此十言为下句之表（云云）此义不□文欤。
    二约非情世间明义中。又二。一约譬喻莲华明义。二约当体莲华明义。
    初中。有三种配释。所谓一以莲华始终喻十住心始终。二以莲华始终喻三劫始终。三以莲华始终譬三句始终也。是即巧以一喻显三种法也。先言十住心配当者。犹若世间种子心者指愚童持齐之一念齐施种子心。初生花□等者是八心中□花等也。已上世间三心也。故云如出世间心尚在蕴中也。又由乃至犹如大悲胎藏者唯蕴拔业他缘觉心一道极无六个住心也。既成就已等者第十秘密庄严心也。次言三劫配当者。犹若世间种子心等者初地也。又由此叶等者第二劫也。既成就已等者第三劫也。复次言三句配当者。犹若世间等者菩提为因句也。从此渐次等者大悲为根句也。既成就等者方便为究竟句也。已上三种配当。于义如此。但现文十住心。举五心不举五心。三劫举初劫不举二劫。三句举终不举初中。是文隐义显故。恐繁文不具释之也。
    二约当体莲华明义中。今此中妙法莲华者。指一切众生自性清净之体（更问）如此自性清净如虚空大菩提心统收四重法界曼荼罗之微妙义理。故云曼荼罗义。本地常心者。本有常住六大法身色心实相无相法身也。即是花台具体者。具无量万德故云具。三重曼荼罗一一体性故云体也。四佛等者。是即非因之因非果之果。因果同际无前后殊无浅深异淳净无比。故云醍醐果德如众实俱成也。只是毗卢遮那如来八德也。岂与花台常心作别异之思哉。十世界乃至犹如鬓蕊者指内眷属。即金刚部也。十世界乃至犹如花藏者指大眷属。是莲华部也。三乘乃至相间者。此中无量应身对无量应度之机现无量喜见之身。故云无量应身。即可分变化等流二身。然亦此中或有佛部身。或有莲华部身。或有金刚部身。如此三部圣众相互各具三部德用。重重无尽犹如帝纲。故云发晖相间也。以如是等者。总结曼荼罗义也。
    三约智正觉世间明义中。自为五。一明诸尊出现。二明法譬合论。三明从本垂迹义。四明从因向果义。五明总结。
    初中。然以如来加持故等者。次上约当体莲华明本有曼荼罗义已。从此本有曼荼罗位。以如来不思议加持力故出现四重法界诸尊。故云以如来加持故乃至随类之身也。此中第三重者。若以八叶位为第一重者可云现第四重。然除八叶以第二重为第一重故。云现第三重耳。
    二从若以下。明法譬合论中。若以轮王灌顶者。以受职灌顶之轮王所属百官等。比对四重法界内大眷属也。万国君长者诸国长吏也。朝庭百揆者百官也。宗枝内弼者摄政关白也。垂拱之君者无所作之皇帝也。所谓是花台常身也。以此身为法界自在大王。故云花台常智为大曼荼罗王也。
    三从若自下。明从本垂迹义中。从中胎一一门等者。从中台八叶之一一门各流出其第一重种种门。所谓如从宝幢佛流出金刚部圣众。从阿弥陀流出莲华部圣众等也。余皆以准知之。自可见。
    四从若行下。明从因向果义中。第三重之所引摄成就能通第二重等者。六通生死凡夫外部天等之所引摄成就。能通入第二释迦地藏除盖障院等。乃至遍知院等之所引摄成就。能通入中台藏。是则从第三重之因升中台果德。故云若从因至果乃至能见中台藏也。
    问曰。如此从果向因之义者。去中台至第一乃至第三重又若从因向果之意者去第三重至第二乃至中台可云耶答不可尔。所以然者四重法界本有常住。能化所化都无去来。当无动转。何论往来耶。全不动本位镇施设大悲。是故中台即于中台三世常恒利益。乃至第三重即于第三重三世常恒利益。是则不堪中台之利益者第一重利益之。乃至不堪第二重之利益者第三重利益之。从本垂迹之义如此。从因向果之义又可准知之。若不然者缘谢即灭机兴即生义不成。若此义不成者法界常住之义何能成立耶。能能可思之。
    五从由此下。明总结中。则诸众生类本性信解者。除佛地以下皆不出本性信解之句也。所言本性者。于一切众生心中本来有三部之妙德。亘三世常恒遍十方融即。是则本谓本极本源之义也。性谓不改不变之义也。言如此三部本有本妙故云本也。彼三部各各自性不改故云性也。复次从初以来习欲而成性。所谓修习恶而成恶性。修习善而成善性。此善恶之性熏入于第八赖耶藏而不失。依此善恶之本性显彼善恶之末相故。对此末相故云本性也。然约本有则有三部信解差别。若约修生则有善恶信解差别。故云本性信解也。又于三部有重重无量差别。此重重无数三部圣众各各知见无量众生本性信解三部之妙体。如彼本性信解现所悉见之身说所宜闻之法故。机法相顺。即时即日如本性信解通入三部之本源。而能无不尽法界曼荼罗所为义利。故云虽复无量乃至无不尽故。复次彼一念善恶成无量无边善恶本性。故仁王经云。善为无量善识本恶为无量恶识本（云云）故今此四重法界诸尊明知见一切众生无量无边善恶本性已。然后以秘密不思议四摄利他大悲方便。随顺彼善恶之众生。钩以布施之。索以爱语之锁以利行之。悦以同事之以如此四摄方便。如本性信解。布施爱语利行同事故。即融无量之恶性成无边之万德。故云虽复无量乃至无不尽故也。罄犹尽也悉也（云云）
    五从经云下。明遍观谛听中。自为二。一明牒经。二明随释初牒经。可见。
    二明随释中。自为五。一释大会义。二释遍观义。三释修行义。四释曼荼罗行义。五明总结。
    初中。大会者。大谓无边际义。会谓合会义。言今此法界曼荼罗所应度之众生者。如毗虑遮那如来无量无边不可思议众德同等具足。而无一法不满。即如疏一云。若少分未等一法未满即不名一切集会也（云云）余文自可见。
    二从今下。释遍观义中。今佛者指大日世尊。欲说者明大悲发动。深密之行者指择地造坛曼荼罗行。是甚深无相秘密最顶之行。故云深密之行也。为令不差道机故者明鉴机德。以惠眼观察者。是非五眼随一之惠眼。此是毗卢遮那万德圆满之惠眼。是大智大悲和合之智眼也。彼五眼随一之惠眼者不受一切法之空智也。是故二乘亦得此智。如大论云。得惠眼不见众生。尽灭一异相舍离诸着。不受一切法不能度众生。所以者何无所分别故（云云）故知与今惠眼异。不可例同也。即此惠眼等如来以六大一实之惠眼知见所应度之众生色心实相之时。如来六大法界与众生六大法界。入我我入无二无别也。故于无始生死之中所殖微细善萌速开发。大论五十六云。普观者。欲令会中众生各知佛顾念。则不自轻不自轻故堪听法。是以普观。譬如王顾盻群下。群下则欣然（文）故云即此惠眼乃至无不开发。譬喻文可见。
    三从此下。释修行义中。又二。初举梵语。后释字义句义初自可见。
    二释字义句义中。谓从一念善根者。指愚童持齐之一念。从此一念齐施以来指至极无自性心云乃至成佛于是中间也。所言成佛者指极果成佛。一一诸地者指显教地位。随应可思之。所乘之法者。法谓轨持轨则也。此法有大小权实不同。唯蕴拔业为小乘所乘之法。他缘已上为大乘所乘之法也。所行之道者。道谓能通为义。乘此道能通佛果故也。即是七科道品等也。是又有大小权实不同。例法可知。已上明地前所乘所行也。曼荼罗中诸善知识等者。指三密上乘之善知识。所谓四重法界四种法身境界也。所言乘者指一体速疾神通乘也。道者指三平等大道也。将导者。四大菩萨十九执金刚等内大眷属十佛刹微尘数上首仁者普门法界曼荼罗所摄三部圣众也。如此三部圣众各持大空战具。与四魔三障之战大将故云将导者也。众生者。此将导通领所引之众生界也。
    四从曼下。释曼荼罗修行中。又三。初明举梵明与前而异。二明以治地为行。三明佛还印秘主劝意初自可见。
    二从且如下。明以治地为行中。自三。一明总指下文。二约浅略明义。三约深秘明义。
    初中。且如下文等者。指行者悲念心发起令增广彼坚住受教当为择平地等文也。此四句中取当为择平地一句之意。云无为弟子择治平地也（云云）
    二从若论下。约浅略明治地义。自可见。
    三从若为下。约深秘明治地义中。我倒凡夫者指愚童凡夫。我谓我我所。倒谓四颠倒也。一念守齐种子心者。顺三十八心中初种子心也。治令平正者。从彼第八无畏依出生殊胜心成出世初心。乃至远离我倒令得八正道。故云治令平正也。乃至者指他缘觉心一道极无十地三贤也。为一生补处者。经天之一生可成佛故云一生也。心中无明者。金刚喻定现在前时。欲断灭元品无明。此无明为诸地所断之无明而为能生故云父母。地前所断粗分也。地上所断细分。此上最细故云极细之垢。断尽此极细之垢证显极果。此名为治地。故云亦名治地也。证此极果时。任运蒙诸佛惊觉。发三密菩提心。始入初地净菩提心位。则经文一一等者。言于今经一一文言之下可有浅深二种治地。更不可胜计。故云治地之义凡有几重。例如等者。以十缘生句转深转妙。至第十地无量无数也。故云例如十缘生句乃至穷尽也（云云）
    三明佛还印秘主劝意中。执金刚作如是者。为令未来一切众生满足一切智智故。请佛说修真言行大悲胎藏生曼荼罗。故云劝请佛佛还印持。依此请劝而说满足一切智智法门。故云佛还乃至法门。此印者何印（更问）若此地不满者是指第十一地。则不能等者。此地不成。普于普门法界。一念之顷不能施无边应用。故云不以普为乃至安乐也。
    五从由下。明总结。自可见（云云）
    六从经云下。明本昔誓愿中。又二。初明牒经。后明随释初牒经。可见。
    二明随释中。又为三。一明本立誓。二明同共集会。三明渐次证入。
    初中。又四。一正明本立誓愿。二明众生不尽。三明三无差别。四明事业不息。
    初中。本行等者。如上品释。立如是誓愿者。誓愿虽无量。不出净佛国土成就众生二种故云尔也。我当成就一切诸佛法界者。净佛国土义也。即释经之成就无尽法界也。
    二从悉下。明众生不尽中。悉皆度脱无余众生界者。成就众生义也。即释经之度脱无余众生界也。故十地论第四云。愿者复乐行乘法（净佛国土也）作利益众生义故（成就众生）又愿在先誓在后。虽立愿无誓其愿难成。故云立如是誓愿乃至众生界也。今所愿已满者。成佛国土故大智圆满。成就众生故大悲满足。所言悲智者是即六大法界也。六大法界平等无碍故成正觉。故云今所愿已满。即如法华云。如我昔所愿今者已满足。化一切众生皆令入佛道（云云）此中化一切众生者成就众生也。皆令入佛道者净佛国土义也。虽然法界不可思议故所度不尽。故云而应度众生不尽也。所度生不尽故诸佛化三世常恒也。故云以众生无尽即是法界亦无尽也。
    三从界下。明三无差别中。妙乐今者已满足之文释且从一期即此意也。所谓法界等者。法界者指诸佛法界。心界者指行者己心界。众生界者指无余众生界。如此三界唯一而无二也。所谓六大法界一体速疾力三昧是也。故云离法界乃至无二无别也。为欲转释等者。无尽法界外别无众生。然经无尽法界之外又云无余众生者。是即转释无尽法界义也。故云为欲转释乃至众生界也。
    四从以下。明事业不息中。以众生界未得等者。明众生不尽故诸佛大悲不休。金刚顶经云。常于三世。不坏化身。利乐有情。无时暂息（云云）故云如来勤修事业无有休息也。
    二从即以下。明同共集会中。又三。一明集会因缘。二明例证。三明合譬。
    初中。以此本愿因缘故者。指悲智满足愿。一切如来者。总指四重曼荼罗境界。别五佛是也。故理趣释云。一切如来者十方三世五佛是也（云云）同共集会者。如此曼荼罗境界以同一三昧耶故。心王毗卢遮那住大悲三昧时。同共入金刚界住大悲三昧。故云同共集会也。
    二从如僧下。明例证中。如僧中者。指摄律仪能持之和合僧。又僧者梵语略也。具云僧伽。此云众多也。如大论第三云。云何名僧伽。秦言众多。比丘一处和合是名僧伽。譬如大树丛聚是名为林。一一树不名为林。除一一树亦无林。如是一一比丘不名为僧。除一一比丘亦无僧。诸比丘和合故僧名生（云云）
    问曰。若然者此僧有几种耶答。大论第三云。是僧四种。有羞僧。无羞僧。哑羊僧。实僧。云何名有羞僧。持戒不破身口清净。能别好丑未得道。是名有羞僧。云何名无羞僧。破戒身口不净无恶不作。是名无羞僧。云何名哑羊僧。虽不破戒钝根无惠。不别好丑不知轻重。不知有罪无罪。若有僧事二人共诤。不能断决默然无言。譬如白羊乃至人杀不能作声。是名哑羊僧。云何名实僧。若学人若无学人。住四果中行四向道。是名实僧（文）
    问曰。若然者此中以何僧正名僧耶答。论云。以是实僧故余皆得名僧（云云）又若依心地观经。有三种僧。彼经第二云。世出世间有三种僧。一菩萨僧。二声闻僧。三凡夫僧。文殊师利及弥勒等是菩萨僧。如舍利弗目揵连等是声闻僧。若有成就别解脱戒真善凡夫。乃至具足一切正见能广为他演说开示众圣道法利益众生名凡夫僧（文）又此外有一类僧。如彼经云。复有一类名福田僧。于佛舍利及佛形像并诸法僧圣所别戒深生敬信。自无邪见令他亦然。能宣正法赞叹一乘。深信因果常发善愿。随其过犯悔除业障。当知是人信三宝力胜诸外道百千万倍。亦胜四种转轮圣王。何况余类一切众生。如郁金花。虽然萎悴。犹胜一切诸杂类。正见比丘比丘尼亦复如是。胜余众生百千万倍。虽毁禁戒不坏正见。以是因缘名福田僧（乃至）供养前三真实所获功德正等无违（云云）又涅槃出三种僧。一者犯戒杂僧。二者愚痴僧。三者清净僧（云云）有如此之众多僧。今所言僧者是大论所明第一僧。心地观经所说第三僧为正。摄入自余僧也（云云）有大事因缘等者。僧中大事者不过结界说戒布萨等类。故云若结界说戒之类也。同共印持者。同共和合故也。一戒者二百五十律仪故也。一见者同见真谛无余之空理故也。
    三从今下。明合例中。今将说满足等者。例今大日宗。以一切智智法门为一大事因缘。有此一大事因缘故则诸佛同共集会。何以故以一戒一见故。所谓今曼荼罗圣众皆以三种菩提心并三种三昧耶为戒。同入金刚宝藏。知见自身本来法曼荼罗。故云满足一切智智乃至加持也。
    三从渐次下。明渐次证入义中。自为四。一明别标。二约十地明义。三明三句十心并举。四明一味无别初别标。可见。
    二约十地明义中。又二。一明初地横有六无畏。二明地地有六无畏。
    初中。如初无畏时等者指善无畏也。前品约地前判六无畏了。今此中又约地上判六无畏也。就中今于初地中横判六无畏也。如初地者。以下诸地皆以例知。以声字观等者。大师御释云。内外风气才发响名曰声。响必由声。声则响之本。声发不虚必表物名。号曰字也。于字字等声字观察故。远离诸显网之位与彼愚童凡夫修十善业道免离三途之相似。故云如初乃至行也。于有相观中等者。向泥木画像等佛菩萨曼荼罗。发仰信持念观察。以加持故数与本尊等同之位。彼身无畏之时作身不净观离贪爱等之位相似。故云第二无畏乃至行也。于唯蕴无我心中等者。住字本不生之极理不见上求下化之相位。彼无我无畏之时与观彼五蕴和合身求我不可得位相似。故云第三无畏乃至行也。于法缘心中等者。住六大法界平等妙观而寂静安乐。然触诸法作即俗而真之观。不爱着此寂静安乐之位。彼法无畏时与以十缘生句观诸蕴即空离违顺八心之位相似。故云第四无畏乃至行也。于无缘心中等者。诸法皆悉同一实六大法界故。更不见心外之境智之位。与彼法无我无畏时万法唯识不见心外法心王自在之位相似。故云第五无畏乃至行也。于平等心中等者。前无缘者尚有能所。今平等者绝离能所毕竟平等之位。与彼自性平等无畏时观自心毕竟空性之位相似。故云第六无畏于平等心中修曼荼罗行也。如此六无畏初地中横配立之二从离垢下。明地地有六无畏中。离垢地以去者。第二地以来于地地。如初地有六无畏。故云各于自地观心中修曼荼罗行也。上所言曼荼罗行者择地等行也。然各随其行位分齐可分别之也。故云略以行位分之也。作十六重等者。十谓十地。六谓六无畏。言于十地一一地各有六无畏故。重谓于十地有十重之六无畏故。深浅不同者。十地浅深不同故无畏亦深浅不同也。故云已作十六重深浅不同也。若于十地竖配当者。初无畏配于初地。从第二无畏至第四无畏置在二地已来七地以前。第五第六两无畏配第八地以上也。如此有横竖重重配当故。又云已作十重浅深不同也（云云）
    三从此一下。明三句十心并举中。此一一位者指十地位也。于此一一位。如六无畏之配立。横竖可配立三句十心也。先以三句配当者。自有菩提者菩提为因句也。有大悲胎藏等者大悲为根句也。有惠方便等者方便为究竟句也。如此三句法门于十地横竖置之。如二卷观察三心中所释。所谓初地菩提为因。从二地至七地为大悲为根。第八地以上为方便究竟。已上竖配立也。次于地地横有三心者。如彼云。若观一一地亦自有三心（云云）故云如前所说也。但此如前所说之四言有向上向下二义。向上故上句结也。向下故下句表也。故科文两向取之耳。次以十心配当者。菩提种子心者最初持齐种子心也。增长因缘等者牙□叶花果等五心也。业受用之果第七第八两心也。有方便惠等者殊胜决定二心也。于地地横竖配立之。如二卷建立十心中释。如彼云。若通论信解地。则初地为种子。二地为牙。乃至十地此心决定（云云）已上竖配立也。次释横配立云。若一一地中亦自具此十心（云云）故云如前所说也今此四言是非啻含向上向下之义。如此结成重重无尽众义也。
    四从如前下。明入发生三摩地中。自为五。一明别标。二明一味无别义。三明同入三昧。四明出例证。五明合例。
    初中。如前所说者。指次上诸说曼荼罗行下释。彼释云。若自本垂迹则从中胎一一门各流出第一重种种门等（云云）故云如前乃至种种门等也。言今所言渐次证入大悲藏生三摩地者。如来欲演说曼荼罗行故所入大定也。所谓渐次者。非谓渐渐次第之入定。只是于一念之顷入普门法界不可思议三摩地也。渐谓流义。如东渐即东流之义。次谓次位。言流出次位入发生三昧地也。所谓四重圆坛四种法身各住本所通达境界。各入本性信解三昧。不乱次位不失时宜也。故引上一一门各流出等文而成义也（云云）
    二从其中下。明一味无别义中。其中者。于上文有三种门。所谓出现门流出门引摄门也。然今明彼三种中引摄成就从因向果之义中故云其中也。三密方便展转不同者。四重法界诸尊圣众一一三密过于刹尘。故云展转不同也。容极至心等者。如此刹尘各各三密。只是如来心王万德一相一味更无别异。譬如千河万流从大海流出。而还流入于大海同一碱味。今此四重法界诸尊三密方便亦如是。从如来心王万德深海而出。流入毗卢遮那心王巨海。同是一味。所谓无比淳净醍醐一味也。故云容极至心王大海一味无别也。如此从因至果故。第三重之所引摄成就入第二重。乃至第一重之所引摄成就入中胎。如是虽无量无边。不出曼荼罗所为义利法门。故引上引摄成就门而成其义。故亦云如前所说也。
    三从今下。明同入三昧中。今此十方诸佛者指法界曼荼罗之境界。本行菩萨道时者如上品释。各乘一法门者。一一本所通达之法门也。到于一切智地者心王如来境界也。所谓是从此一门得入法界意耳。以将说普门众行等者。今将欲演说此择地造坛行故。诸尊同共入发生三昧。故云以将说普门乃至三昧也。从本所修行道者。各随顺修行本所通达之门也。渐次证入一一观之者。流至证入各各次位。面面观察本性信解。故云一一观之也。
    四从如下。明出例证中。如菩萨修禅时者。夫出世禅有四种。所谓观练薰修也。初观禅有四。谓九想八背舍八胜处十一切处也。练禅者未至中间根本定。此云九次第定。于此九定次第无间入也。薰禅者。亦名师子奋迅三昧。于九次第定顺逆出入也。修禅者。亦云顺禅。即超越三昧也。于诸定定散自在超入超出也。如此四种禅定中。今是彼超越三昧也。故云如菩萨乃至无不自在也。
    五从是下。明合例中。是诸如来等者指曼荼罗圣众也。或观无尽法界者。观无量法界曼荼罗之一切为一心。观一心为无尽法界曼荼罗。又观一切门为一门。观一门为一切门。故云观无尽乃至为一门也。或观无余众生界等者。观不可思议众生界一切心为一心。观一心为不可思议众生界一切心。又观一门为一切门。观一切门为一门。故云或观无余乃至为一切门也。若以此十六重玄义等者。今十六重者。于四重法界各具四重。四四十六。故云十六重也。玄义者幽玄深远义也。言如此重重无尽义。浅智浅行不能词寻。故云玄义也。即横竖统摄十二部经者。以此四种法身。于十二部经或横或竖摄入自在也。故云旋转无尽也。

妙印钞卷第二十一
一交了
（御本云）元德二年（庚午）十月七日加点了
沙门阿寂（六十一）
妙印钞卷第二十二

        沙门阿寂记
    
　　　
　　　
　　　

释入曼荼罗具缘真言品第二之余（经第一疏第三）

    五从经云下。明支分生曼荼罗。自分为二。一明于身布三部。二明逾深逾广。
    初中。前现庄严藏者指前奋迅示现藏也还约佛身上中下体等者。引牒可云一切支分者还约佛身等（云云）言前从一心法界流出四重圆坛之圣众故。今还此四重诸尊约佛身上中下。以三部之部类分别也。故云还约佛身等也。示同人法者。人谓四大声闻伊舍那自在等也。法谓彼人所乘四谛十二缘五戒十善等之法也。余文可见。如是安布分位已者结成三部安布也。又令普现等者。引牒可云皆悉出现如来之身又令普现随类身（云云）普现随类身者指三重曼荼罗圣众也。然所以皆云如来之身者。能现所现共从如如法界来住如如法界。故云如来之身也。是故云又令普现乃至加持不二也。岂欲令独一法界等者。言若不如此者于独一法界自证平等之境界。何作种种形像差别耶。辄从一门等者。从此一门得入法界之意也。下文所说但开出此心作名字流通耳者。开出此心独一法界平等心地。作名字流通。故云尔也。
    二从经云为下。明逾深逾广义中。自二。初明牒经。二明随类初牒经。可见。
    二从初下。明随类中。初发净菩提心者指初地净菩提心也。见此曼荼罗者见法明道也。升第二住者进第二地释成也。逾广等者。第二地以去所见分分增广增明故。作十转开明者指十地转胜。乃至者指第十地后心金刚萨埵也。即如次下云。乃至于解三密人中最为上首如金刚萨埵。故名阿阇梨（云云）此十地外别举金刚萨埵为最胜也。若不然者十转开明以后第十一地以前无有位可判。故知乃至者指金刚萨埵位也。寄齐显等觉位也。而后所见圆极者指极果也。经十地诸众生者。佛尚名众生。何以故有无漏五蕴故也。十地名众生亦此义也。故大论等云十界众生也（云云）已上释为彼从初发心乃至十地诸众生故句了。即皆遍至十方等者。引牒可云遍至十方者即等（云云）言初地乃至极果圆极故。遍至十方。各于自所通达门施三密利益。了了无碍自在任运无功用也。故云遍至十方乃至了了无碍也。
    六从是故下。明总结中。是故经云遍至十方者。结成此义也。已上释遍至十方四言也。还来入佛身本位者。释经之还来佛身本位文也。所言本位者佛身之上中下位也。本位中住而后还入者。表经之本位中住而复还入之文也。意明以下十一字释也。言三部圣众还住心王如来上中下位故。究竟同归无异辙故云意明一切方便毕竟同归也。一切方便者指三部圣众也。毕竟同归者指心王毗卢遮那同一体性也（云云）
    二从经云下。明阿阇梨支分中。自为六。一明牒经。二明分当品科段。三明初明阿阇梨所以。四明辨二种阿阇梨。五明阿阇梨众德第一第二。自可见。
    三释初明阿阇梨所以中。佛者指大日。此经者。今指此大日经王也。要从师受等者。于此经一一文有浅深。于浅又有二种。所谓浅略深秘也。深又有二种。秘中甚秘甚秘中甚秘是也。然若从明师不受习。于浅略犹不可达。何咒于深秘等三种之深奥哉。故下云此经圣者所秘故不说明白次第也（云云）是故众多支分中。先明阿阇梨支分。令应度之弟子而有凭据也。菩提心论初置大阿阇梨云之言。又此意也。故云就众多支分乃至所传无寄也问。所言明师者指何等人耶答。今所明最初法则阿阇梨。乃至第十一地极果。皆是分分明师也（云云）
    四从然下。明辨二种阿阇梨义中。以解二种义者。浅略深秘也。若观前人等者。观当前之人利钝浅深不误浅深之机法也。故云未有深解乃至而教授之也。今还以此二分释阿阇梨义者。指浅略与深秘为二分也。今判阿阇梨。总有十九人。所谓六无畏六人。十地十人十地后心一人。第十一地一人。最初法则阿阇梨一人。已上十九人也。若开证寂然界成二十人也。于如此之十九人阿阇梨。有横竖二种浅深配立。若论竖配立者。地前为浅行。初地以去为深行。于地前又有二种。初二劫为浅略分。第三劫为深秘分。于地上又有二种。十地为秘中深秘。第十一地为秘秘中甚秘。若论横配立者。于最初法则阿阇梨有四重义。乃至第十一地又有四重义。如此虽有横竖重重无尽四重义。大分不过二分。故云以此二分释阿阇梨义也。如阿阇梨者。一切法亦如是（云云）若于此曼荼罗乃至得传教灌顶是名阿阇梨者。明最初法则阿阇梨也。此中种种支分者。缘曼荼罗并一切真言行事等支分也。一切诸尊真言者。三种灌顶等作法次第等也。观行悉地者。两界诸尊四种护摩等悉地也。如此次第法则一一明了。故云皆悉通达也。得传教灌顶者。即传法灌顶之异名也。至下可释其义也。若度违顺八等者指初劫。若约六无畏者。此位有四人阿阇梨。如前六无畏所判中（云云）余文可见。复复有十重者十地也。乃至于解三密等者指金刚萨埵。言从最初发心菩萨至第十地。除世尊外不过金刚萨埵。故云于解三密人中最为上首也。余文可见。作最初阿阇梨事业时者即指凡夫师也。彼初心法则阿阇梨作灌顶事业时。可入二种三摩地也。所谓作缘曼荼罗等种种事相之时。住金刚萨埵三摩地。以彼种三尊加持自身。自身全分成金刚萨埵。然后可作此事业也。若又观察弟子自心八叶等而作加持。或授三昧耶或授印明等之时。住心王大日尊三摩地。以彼种三尊加持自身。全分自三密成大日三密而无二无别。是故堪为师。然后可作弟子等加持也。故云即须观照自身即同乃至不尔无所能成也。已上付最初法则未见谛阿阇梨释此义。自余六无畏以上诸阿阇梨自思可得。故云自余深行者即可以意得（云云）。
    五从次明不。明阿阇梨众德中。又二。初明总表。次明随释初总表自可见。
    次明随释中。又三。初正明众德。二明摄受弟子。三明自往劝发。
    初中。又分为十四。一明发菩提心德。二明妙惠慈悲德。三明兼综众艺德。四明善修般若德。五明通达三乘德。六明善解实义德。七明知众生心德。八明信诸佛德。九明妙解曼荼罗德。十明性调离我德。十一明善得决定德。十二明究习瑜伽德。十三明住勇健心德。十四明诸佛称叹。
    初中。又二。一明牒经。二明随释初牒经。自可见。
    二明随释中。又二。一明众行根源。二明譬喻。
    初中。生决定誓愿者。得正决定之体离诸疑惑之心。被大坚固之甲离诸恶魔之军。如论云誓心决定魔宫振动。故云生决定誓愿。誓愿义如上注之。一向志求一切智智者指大智门。必普度法界众生者指大悲门。发如是大智大悲平等之心。名为发菩提心也。此心者指此菩提心也。犹如幢旗等者。幢谓幢幡。旗谓表旗也。今幡有种种表示是也。譬如临战场之时守大将之幡而进退更无越度。若失大将幢幡则诸军即驰散。今亦如此。六大无碍大菩提心王欲与无明烦恼之大怨敌战。依之以色心实相理智圆满大菩提心幢旗。立遍周法界之战场。四重圆坛刹尘圣众。同持大空之战具。共赴军阵。无不随心王毗卢遮那之教令。故云是众行导首也。
    二从犹下。明譬喻中。犹如种子等者。譬如世间草木种子为花果等成根本。今此菩提心亦尔也。成沙罗树王之种子。令根茎花果自然敷荣。故云是万德根本也。若不发此心等者。譬如轮王太子最初诧胎之时圣王家业悉备足。故出胎成长自然统御于四州。若诧胎不成。依何论出胎成长乎。今此菩提心亦尔也。受心王大毗卢遮那如来种姓。诧法界明妃之胎。诧胎成就故出胎成长有何疑乎。故云亦如未诧乃至何养育也。今此中有三种譬。初一约金刚部明义。次一约莲华部明义。后一约佛部明义。复次初一寄独一法界之体明义。次一约三句明义。后一约三三昧明义（云云）若此菩提心不成者万善万行皆不成。犹如失幢旗坏种子歌罗罗不成。已自未成岂立他善根乎。故云自不能建立善根况后为人师耶。当约一一地等者。今约地前法则阿阇梨等明发菩提心德。从初地乃至十一地。一一地皆有此菩提心。转深转妙如十缘生句。故云当约一一地乃至究竟发心耳。如发菩提心德者。已下诸德皆以有如此浅深重重差别不同。已下效之。
    二从经云妙下。明妙惠慈悲德中。又二。初明牒经。二明随释初牒经可见。
    二明随释中。自为三。一明妙惠义。二明慈悲义。三明妙惠慈悲总义。
    初中。与六波罗蜜和合者。大论第三十二云。有二种不可得。一者得不可得。二者不得不可得。得不可得者堕断灭。若不得不可得者。是为惠方便不堕断灭。若无惠方便布施者取三事相（私云能施所施施物也）若以三事空同取无相。有惠方便者从本以来不见三事相。以是故惠方便者不堕有无中（文）布施时有如此惠方便故不堕断常。戒忍进禅等亦尔也。如此惠方便名曰与六波罗蜜和合般若也。实相般若者。定惠和合无二平等名曰实相般若也。此中意明初句者。指与六波罗蜜和合般若也。犹如巧风等者。以此惠方便故。能轨匠最初发菩提心歌罗罗。令成就百字果生。故云此惠犹如乃至百体成就也。能善知通塞等者。或有塞显情通密意。或有塞密意而通显教。或有贪欲塞嗔痴通。或有嗔痴塞贪欲通如此等通塞历一切法不可胜计。能识如此等通塞之相。能判其是非。故云行者犹有惠故乃至判决是非也。动合规矩者。动谓稍也。合谓符也。规谓轨也。矩谓范也。言稍符合曼荼罗一切事业中之规范。故云于曼荼罗乃至规矩也。如此于法则次第通达了知。故云心无疑滞也。已上明地前师妙惠也。以要言之等者。明深行阿阇梨也。是第二句中释妙惠义了。
    二从慈下。明慈悲义中。慈悲谓怜愍之心等者。慈拔苦为义。悲与乐为义。所谓慈悲者。是非爱见所生之慈悲。又非众生缘之慈悲。即是无缘大慈悲也。观见一切众生佛性。发同体之慈愍无缘之悲怜。故涅槃经云。善男子大慈悲名为佛性。又同二十二云。菩萨摩诃萨修大涅槃舍慈得慈。舍世谛慈得第一义慈。第一义慈不从缘得（云云）是即说同体无缘大慈也。依发此同体大慈悲故。怜愍无余众生界之心犹如思己身。铭心肝彻骨髓。故云慈悲乃至骨髓。故菩提心论云犹如己身（云云）
    三从诸有下。明妙惠慈悲总义中。诸有所作等者。凡阿阇梨有所作。皆为令一切众生成就自利利他二德也。所谓皆为建立众生必使成就无尽法界之乐者自证大智也。度脱无余众生界之苦者化他大悲也。初句妙惠义也。后句慈悲义也若无此心者。指妙惠慈悲之心也。则如胎藏不成者。设虽发菩提心。无妙惠慈悲之心者。彼菩提心不被轨匠。譬如虽诧胎无胎藏之轨匠也。故云若无此心则如胎藏不成也。若胎藏出胎不成者养育无由。故云又安能有所含养也。已上约地前明义。乃至者指十地也。毗卢等者指极果也。故知此妙惠慈悲德亘浅深。转深转妙也（云云）
    三从兼综下。明兼综众艺德中。自为二。初明牒经。二明随释初牒经。可见。
    二明随释中。又三。一明达诸能。二明实相不违。三明通达道品。
    初中。声论谓帝释所造声论等。因论谓外道典籍等。十八明处六十四能等皆世间能艺也。不暇具释。缘曼荼罗所要等者。细工番匠彩画梵汉等皆自辄作不依于人也。故云缘曼荼罗乃至无阙乏之过也。
    二明实相不违中。作如此事相行事时。一一作即事而真之观。故云复次行如是中尽与实相不相违背名为妙善众艺也。
    三明通达道品中。总持谓五百陀罗尼等。三昧谓百八三昧门等也。道品谓七科道品。诸度谓六度十波罗蜜等也。四辨谓义法辞乐说等也。四摄谓布施爱语利行同事等。力谓十力也。所谓一是处非处力。二业智力。三定力。四根力。五欲力。六性力。七至处道力。八宿命力。九天眼力。十漏尽力也。无畏谓四无所畏也。所谓一一切智无所畏。二漏尽无所畏。三说障道无所畏。四说尽苦道无所畏也。如此等之一切诸法门等。与一一事业相应。不相违而能作。故云皆得善巧乃至名为妙善众艺也。
    四从善巧下。明善修般若德中。又二。初明牒经。二明随释初牒经。自可见。
　　二明随释中。自为三。一约初阿阇梨明义。二约三劫明般若。三约十地明般若。
    初中。照不可得空者。般若所说十八空中第十五空也。如大论第三十一云。问曰。何以故名不可得空。为智力少故不可得。为实无故不可得。答曰。诸法实无故不可得。非智力少也。问曰。何事不可得。答一切法乃至无余涅槃不可得。故名为不可得空。又法界次第云。一切法及因缘毕竟不可得。故名不可得空。又云。若作不可得则为断灭。若知不可得亦不可得。则于不可得中心不没。故名不可得（云云）以如此等不可得空之观故。不作有无之见见甚深中道也。故云深修观察乃至广说也。若行者于文字者。作声字实相之观故不起有见。观心不生则以不坏假名故不堕无见。故云若行者文字乃至作世间阿阇梨也。
    二从复次下。约三劫明般若中。分别浅深如前。
    三从则九下。约十地明般若中。则九地非其境界者。如云初地菩萨不知二地菩萨举足下足。故佛为十地所说般若非九地菩萨境界也。故云乃至佛为十地说般若则九地非其境界也。
    五从通达下。明通达三乘德中。为三。一明善巧文义。二明横统佛教。三明三密平等。
    初中。谓于大小乘三藏教中者。于大小乘各有三藏。所谓经律论也于如此之大小乘三藏皆悉通达其文义。故云善其文义也。如此巧善其文义故。有能难者则能答。有能答者则能难。依轨匠弟子三学成就戒定智惠。拔除弟子恶心邪见。故云能难能答（乃至）阿阇梨也。若不尔等者明不堪之义也。文自可见。
    二从又此下。明横统佛教中。此经宗者指此大日宗。横统一切佛教者。指释迦所说五说四教三教等。如说唯蕴无我等者。指初劫所摄经教也。诸部中小乘三藏等者。所谓修多罗毗尼阿毗昙也。如次经律论定戒惠也。经谓四阿含经等也。律谓五部律藏也。论谓毗昙成实等是也。如此经论说生灭四谛十二因缘也。谈人空法有之旨。证有余无余二涅槃也。如此义理法门只摄唯有无我一句也。故云如说唯蕴乃至小乘三藏也如说观蕴阿赖耶等者。第二劫所摄经论等也。所谓深密楞伽等经。瑜伽唯识佛性等论也。如此经论所说法门。只摄蕴阿赖耶自心本不生等一句也。故云如说观蕴乃至三无性义也。如说极无自性心等者。指华严大乘。彼经所说一尘即法界。十十无尽主伴具足。十信终心得果作佛旧来如此法如是故等法门。只摄极无自性心一句也。故云如说极无自性心乃至皆入其中也。如说如实等者。指法花涅槃等大乘。所谓彼经所说诸法实相久成正觉佛性常住如来秘密等法门。只摄如实知自心一句也。故云如说如实乃至皆入其中也。于种种圣言者指诸显教。无不统其精要者。如上诸句无不统摄诸显教大小权实之精要。故云尔也。若能持是心印者。有浅深二义。若约浅近明义。心印者以智心印持如此义故也。深秘义（更问）广开一切法门者。自此悲智圆满心印。无不开发一切义理法门。故云广开一切法门也。
    三从复次下。明三密平等义中。乘三密印等者。以三密名三乘者。乘此三密至三部源故云尔也。浅深重数如前说者。如上约初心三劫十地极果等。可释通达三乘义也（云云）。
    六从善解下。明善解实义德中。又三。一明知种种相用。二且试取质多明义。三约标德明义。
    初中。有种种真言者语密也。种种身印者身密也。种种本尊者意密也。皆言种种者。四重法界诸尊三密出过刹尘故也。具谓具支。因谓因缘。供物谓香花灯涂百味饮食衣服璎珞也。一一支分者择地治地阿阇梨弟子等支分也。声字谓声字实相等。形谓长短方圆三角半月团形等。并忿怒降伏慈悲摄受等形也。色谓青黄赤白黑等。诸相不同者如此等种种诸法各各相也。故云随事分别识其性类也。知如是法寂灾处用者。明知四种法所用也。如持明藏者。总指一切真言教也。
    二从如真下。且试取质多明义中。质多者。此云心。故云浅释只名为心也。若作深秘释等者。言今且试付质多作浅深二义释之。余字皆以效之。质谓遮字带三昧声者。所谓三昧声者字点也。字根本不可得也。是即根本无明也。此根本无明不可得故所谓大空也。以此大空照见字迁变即无迁变也。以无迁变故即本有常住。本有常住所谓佛性大般涅槃也。故云质谓遮字乃至即是佛性也。所言佛性者悲智具足定惠成就。是故云亦名般若波罗蜜亦名首楞严三昧也。所谓般若者大智大惠。三昧者大悲大定也。首楞严。此云健相。是百八三昧之中第一。凡为诸三昧之王。一切三昧皆随顺此三昧。入此王三昧故诸菩萨即疾证无上正等菩萨。故大论四十三说百八三昧。其最初云。诸菩萨摩诃萨有三昧。名首楞严。行是三昧令菩萨摩诃萨疾得阿耨菩提（已下说百七三昧）同四十七释首楞严三昧云。云何名首楞严三昧。知诸三昧行处。是名首楞严三昧。秦言健相。分别知诸三昧行相多少深浅。如大将知诸兵力多少。复次菩萨得此三昧。诸烦恼魔及魔人无能坏者。譬如转轮圣王主兵宝将所住至处无不降伏（云云）首楞严名义如此。然此般若与三昧。只一法更无别异。所谓佛性常住之妙体也。故大论云般若不异诸三昧。三昧不异般若（云云）故云是故定惠具足也。多字是一切法如如等者。所谓般若如三昧。三昧如般若。故云如如。大悲如大智。大智如大悲。故云如如。无明如法性。法性如无明。故云如如。迁变如无迁变。无迁变如迁变。故云如如。邪见如正见。正如邪。故云如如。迷如觉。觉如迷。故云如如。众生如佛。佛如众生。故云如如。生死如涅槃。涅槃如生死。故云如如。烦恼如菩提。菩提如烦恼。故云如如也。如如虽无量。今且略以十如如释之。余可准知。故云一切法如如解脱不可得也。若又以此质多字。约初心始行初三劫六无畏等。约十地极果作横竖义释之。若又以旋陀罗尼义。约一多摄入自在等释之。设刹尘为纸墨。无量阿僧企劫虽注之。岂尽其奥义耶。故云若是说心乃至妙极之语也。且质多字义如此。于句义之心含重重无尽之义理。思案可知。如质多者。真言之中一切字亦如是（云云）
    三从亦是下。约标德明义中。亦是一切智者五智也。五轮者五大也。可思之（更问）如本尊形等者瑜伽本尊也。女是禅定等者如定门十六尊等也。男是智惠等者如惠门十六等也。余文可见。一切缘中者。历一切境界所缘。住妙极之境智。如上释质多义可见之。故云皆第一实际义也。见其相不知实义者皆是邪见。故云岂可如文生解耶也。余文可见（云云）
    七从知下。明知众生心德中。自为二。一约浅略明义。二约深秘明义。
    初中。自四。一明如持方便知。二明不可度人。三明应度人。四明是器非器。
    初中。三部上中下用者。佛部为上。莲华部为中。金刚部为下。种种性类差别者。金刚部以降伏性类无尽也。莲华部增益性类无边也。佛部息灾性类无数也。故云种种性类差别也。及住瑜伽故等者。行者住三昧以加持方便能知弟子心行也。故云及住乃至心行也。如有来求法者等者。释加持方便之作法也。师者指阿阇梨也。且随所安者。且令居便宜之处也。持彼名号者。持彼弟子假名实名等置本尊前祈请之。被本尊加被见彼善恶相也。故云我当思惟乃至自然可识也。
    二从应方下。明不可度人中。应方便遣者。若以善言不诱喻者还可作恶行。故云应方便遣喻言善男子也。先断除一切恶见巧伪之心等者。恶谓十恶等。见谓邪见等。巧伪谓诈巧现善相故也。须可除如此等之心也。故云先断除乃至之心也。又诸菩萨等者。引诸菩萨难行苦行之相。以耻彼巧伪放逸之心。故云又诸菩萨乃至而作利益也。
    三从若下。明应度人中。若境界等者指瑜伽境界。见本尊等者。依浅略者年来所持之本尊也。若依深秘者我本来自性清净之妙体是也。彼本尊将导今弟子为之与灌顶。乃至以深法付之等。如此等有奇瑞者是尤可教授也。
    四从复次下。明知是器非器中。若本尊舍本色者。假令不动者本色青黑色是。而舍此本色现赤色现黄色等也。余皆效之。故云若本尊乃至多是无记也。乃于曼荼罗等者。随投花所至处可知之也。上中下如上注之。然于如是相中等者。于如此上中下等相不可作执着。必境界现前时。以十缘生句观察之可离着相也（云云）故云然犹如是相乃至堪任师位也。
    二从复次下。约深秘明义中。如实知自心等者指如实大菩提心也。此大菩提心自他同一。故云以能知自心乃至即善鉴他宝也。
    八从信诸下。明信诸佛菩萨德中。自为四。一约难信境明义。二明练磨观诱。三约寂光海会明义四明阿阇梨口传。  
    初中。此宗者指秘密瑜伽上乘教。初入法门者。欲说最初发心之位也。意尤浅近难识者。既出显教未入真言门故。初欲入修时真言信解之心浅近。故云意尤浅近也。难识者不识深奥义故也。三乘实相者指显教空无相之理观。彼空无相观皆离文字出言句离色相故云无不离于文字也。以如此浅近之理观准真言即事而真之妙行。故云而真言者要须口诵梵文乃至或造作火坛也。若欲以心识筹量者。若以如情所谓之妄心虑识欲见如此加持难思之境界。无有此处。故云若欲以心识乃至不见也。唯有净信心者能入能信。故云自非具深信者安得不疑惑耶也。
    二从又此下。明练磨观诱中。此行者等者指今真言行者。于此众缘事相等者指择地造坛等事相。皆以谛信行之等事。于如此众缘事相。敢无疑虑而随顺修行。故云皆以谛信行之也。若勤苦多时者。如此难行若行虽经多时未得现益。故云若勤苦乃至现益也。尔时即自思惟等者。虽如此。努努不可起邪见。一思功行未至。一思三毒未除。或思人身难受密教难值。或思已成精进修行而成佛。或思现在十方今现精进修行望佛果。以如此等之练磨。而劝诱劣弱退息之心。故云尔时自思惟乃至惑障重故也。以如此之心精进修行。中途不懈废。譬如洗衣则纯净为期。钻火则出火为期。故云如洗衣乃至目睹光明耳也。此中纯净指洗衣譬。光明指钻火譬也。复当思惟幻喻者。如此见纯净光明时不可生法爱。即以十缘生句可观也。故云复当思惟幻喻也。如药物和合等者。以药术故登空住寿。虽然只善药术者即能了知。余人所不知。故云如药物和合乃至不可阻坏也。若不如是者。以不信之人同无手之人。是大论中喻也。如住心品初记之。
    三从复次下。约寂光海会明义中。众生一念心中者。指一切众生自己本分一念净心也。所谓六大法界无碍常住之一心也。此一念心三世常恒。故云寿量长远之身。理智具足寂而常照照而常寂。故云寂光。此中主伴具足互为主伴。重重无尽难穷难尽。故云海会。不退诸菩提等者。指弥勒等迹化之弟子也。亦复不能知者。此不退菩提等以迹化弟子故不知其一人也。当知此法者指寂光海会。补处三请者。寿量品云是时菩萨大众。弥勒为首合掌白佛言。世尊唯愿说之。我等当信受佛语。如是三白已。故云补处三请（云云）如来四诫者。三请以前有三重之汝等当信解。三请后又有汝等谛听之诫言。故云如来四诫也。然后演说者。如此三请四诫了。故曰如来秘密神通之力常在灵鹫山我此土安稳等（云云）已上引法华经为难信例也。今此经等者指此大日经王。具有修入方便者。所谓择地造坛并下品所说众多秘密方便也。若能依此秘密方便精进修行。现得除盖障三昧至法明道位。若论超证时。又于一生可至极果。是故疏第一云。今此真言门菩萨若能不亏法则方便修行。乃至于此生中逮见此无尽庄严加持境界。非但现前而已。若欲超升佛地即同大日亦可致也（云云）故云乃至一生若能谛受不疑到于信地或度于信解也。所言信地者指初地。或度于信解者二地乃至十地极果也。
    四从阿下。明阿阇梨口传中。一切善法以信为首者。大论云。佛法大海信为能入（云云）故五根中信根为初。五力中信力为首。具如住心品记之。故云当最初说之。言以信为一切诸法初故。今阿阇梨众德中以信虽可为始。或依梵语言便。或又以信置中间兼前后位。故云今顺梵文乃至作不次说耳（云云）。
    九从得传下。明善解曼荼罗德中。自为二。一明总表。二明随释初总表。自可见。
    二明随释中。自三。一明授明灌顶。二明传法灌顶。三明秘密灌顶。
    初中。于弟子法中者。未至传法师德之以前。故云弟子法中也。得灌顶已者遥投授三种灌顶也。
    二从渐次下。明传法灌顶中渐次进修等者。得彼三种灌顶了为受传法阿阇梨位精进修行。故云渐次进修也。成就阿阇梨众德者。虽未升传法灌顶位。成就传教阿阇梨众德也。依之大阿阇梨彼人既见成就阿阇梨众德故造坛授位。故云尔时阿阇梨乃至作传教灌顶也如法慰喻言等者。阿阇梨教诫之言也。其义自可见。
    三从复次行下。明秘密灌顶中。又二。初约浅略明义。二约深秘明义。
    初中。于瑜伽中者。于定中成就众德也。尔时深行阿阇梨者指见谛阿阇梨也。为作心曼荼罗者。指以心传心灌顶也。其义自可见也。是事下当更说者。指入秘密曼荼罗位品等也乃至地波罗蜜满足者指十一地也。皆名得传教灌顶等者。从最初法则阿阇梨乃至十一地。虽有明昧浅深不同。皆遍名传教灌顶也。故不应作最后断种人者。今此真言密教从大日法身如来至我等相续不断佛种。至今弟子若无传灯之义。即成断法身如来常住佛种。故云已得传教灌顶乃至度诸弟子也。即此最初方便者。度诸弟子最初方便事业今此造坛曼荼罗图像等也。故为阿阇梨之人先可解此图像等。故传教灌顶阿阇梨之次明妙解漫荼罗画也。故云即此最初方便乃至故次明也。所言次者。非次第之次。便宜之义也。调事次也。谓此中一一方位者。细释妙解曼荼罗画义也。方者八方也。位者四重阶位也。相貌谓三部相貌。所谓慈悲忿怒染爱等相貌也。调布众色者。五色等采布次第前后等也。缋画庄严者。缋画诸尊明五色增减好丑差别等也。如此等种种事业无尽造作自善不访于他也。故云谓此一一乃至不看他面也（云云）
    二约深秘明义中。复次能于净菩提心者。是即深行阿阇梨以智慧方便观八叶花台等所作大曼荼罗也。故云能于净菩提心乃至大曼荼罗王也。
    十从其性下。明性调离我德中。自为二。初明牒经。二明随释初牒经。自可见。
    二明随释中。又四。一出梵义明义。二释调柔义。三明喻。四约法门明义。
    初中。梵本作灌顶字者。谓梵云毗诜遮慢。又云毗遮弥。此云灌顶。又云离于我执也。然若取灌顶义者。与今其义不相应。故云此字义不相应。是故除灌顶义取离于我执之义。故云当云离于我执也。
    二从安下明调柔义中。安住传教威仪者。大悲利益之相大智圆满之心。是名为传法威仪。故云住忍辱地乃至卒暴也。所言威仪者。大论第三十四云。问曰。何等是诸佛威仪。答曰。威仪名身四动止。譬如象王回身而观。行时足离地四指。虽不踏地而轮迹现。不迟不疾身不倾动。常举右手安慰众生。结跏趺坐其身正直。常偃右胁累膝而卧。所敷草蓐齐整不乱。食不着味美恶等一。受人请默然无言。言辞柔软方便利益不失时节。复次法身佛威仪者。过东方如恒河沙等世界以为一步。梵音说法亦复如是（云云）此论意生身法身佛威仪如此。今传法阿阇梨亦尔也。若深秘释之者。同身密于法界如回身而观行。越于四点如足离地四指。无相而现相如虽不踏地而轮迹现。常虽度众生都不动实际。速虽求佛惠急不证涅槃。如不迟不疾身不倾动。常以五智圆明大智开示于众生如常举右手安慰众生。理智平等更无动转如结跏趺坐其身正直。常大智之上起大悲如常偃右胁累膝而卧。柔和忍辱而不卒暴如所敷草齐整不乱。常住大禅定而不着禅味如食不着味美恶等一。以三力故常虽受法界召请敢无赞喜如若受人请默然无言。以爱语方便不违机情如言辞柔轻方便利益不失时节。如此住阿阇梨威仪堪传法。故云其性调柔乃至而不卒暴（云云）。
    三明譬中。种族者谓刹利婆罗门等也。色相谓色貌相好圆满具足。多闻谓内外显密莫不遍学。智慧谓一切智智是也。虽然更以无高举之心。故云亦不生高慢之心也。以大慈愍之心。普教诱下愚之新学故云能慈心下济诱诲新学也。乃至卑少性等者。虽尪弱之下贱。敢无下劣之想。故云卑少乃至嫉妒之心。自余可见。
    四约法门明义中。诸佛菩萨法门中入道者。诸佛谓宝幢花开敷弥陀天鼓等。菩萨谓四行菩萨大悲随类菩萨等。以中台喻王种。以八叶喻婆罗门种。故云犹如上族（云云）诸天龙鬼等者。夫天有四种。涅槃经云。有四种天。一者世间天（如诸国王等）二者生天（四天乃至非非想天）三者净天（四果支佛）四者义天（十住菩萨等以解诸法义故）如此四种中生天随一是也。余各所摄别也。龙鬼之类甚多。具释不及。此中诸天如毗遮种姓。龙鬼如须陀种姓。故云犹如下族（云云）望不能作者等者。望不能作大日如来周遍法界纯白清净三摩地者也。犹如垢衣蕞漏者。不能作如此三摩地而弱。作龙鬼等三昧者。如垢衣贱染而失好色也。望之时作心王三摩地名色貌第一。故云望不能作者犹如垢蕞漏即以此身乃至第一也。望六根暗塞等者。庞哑盲目等类也。对如此等者。见闻觉知名为多闻也。故云望六根暗塞者名为少闻。于一心中乃至名为多闻也。无量智慧者。指法界常住之智也。如实不知自心为无明三毒之愚人也。故云无量智惠乃至名为愚痴也。以如是诸法毕竟等者。以三平等故三种世间诸法毕竟平等。即如云三种无二（云云）故云以如是诸法乃至故名调柔也。唯佛一人等者。如此义从初心法则阿阇梨。六无畏十地等皆分分在之。其中十一地为最极毕竟善住阿阇梨法也（云云）故云唯佛一人乃至阇梨法也。
    十一从于真言下。明善得决定德中。自为二。一明牒经。二明随释初牒经。自可见。
    二明随释中。又二。一约浅略明义。二约深秘明义。
    初中。谓于造立等者。言于曼荼罗一切事业。心无疑滞得决定心也。故云谓于造立乃至离诸疑网也。如是护身者。以三三昧耶等护自身护弟子等也。如是结界者。以不动并地神等印明结地。及用地结网界等也。如是迎请者。三部迎请并大钩召等也。如是净诸供具者。净辨诸事印明。所谓不动降三世并军荼利小咒普供养印明等。依物随处不一准。故云而以奉献以如是真言手印加持也。持诵进修者。或三时或六时等持诵。并三日念诵六月持诵也。及成悉地时亦有无量次第法者。或置如意□轮刀杖类是也。具如悉地出现品等所说。故云如是备在下文乃至不能缕说也。缕犹委也细也。若行事时等者。言如此等一切行事等皆悉明通达。临时受他人难妨不可思案观察也。故云及他决择违妨乃至或取本寻榆也。榆犹未也。
    二从复次下。约深秘明义中。以于瑜伽得决定故者。阿阇梨于定中得决定义故。诸有所作与彼三昧相应无违越义也。如献花时等者。供花时入花菩萨三摩地。于刹那之顷成就周遍法界无尽无余。故云即与花三昧相应也。此中本尊明了现前者。周遍法界一切如来同一体性中花菩萨显现故也。自余可准知。如此从一花一香三昧速得入法界。故云如是一一缘中皆是入法界门也。一一色尘法界善知识。故云皆见善知识也。从一法三摩地而旋转成无尽遍法界三摩地。故云旋转运用皆与理相应也。如此一一三昧皆悉通达。临时不可流滞。故云不复临事稽留方始作观也。

妙印钞卷第二十二  一交了
（御本云）元德二年（庚午）十月十日加点了
沙门阿寂（六十一）
妙印钞卷第二十三

        沙门阿寂记
    
　　　
　　　
　　　

释入曼荼罗具缘品第二之余（经之第一疏之第三）

    十二从究习下。明究习瑜伽德中。又二。初明牒经。二明随释。初牒经。自可见。
    二明随释中。自为二。一明三种互用无碍义。二明引善财为例。
    初中。谓善修相应者。于三部妙用。能知其精要一一通达。故云谓于三部真言乃至应名善修瑜伽也。又于息灾等者。于三种秘密方便各成三种也。其文义自可见。故云又于息灾乃至皆能善分别之也。种种本尊等者。息灾佛部本尊增益莲华部本尊降伏金刚部本尊等也。若五部时。佛部摄羯磨部。莲花部摄宝部也。三昧随三部可准知。形色。谓息灾柔软形白黄色等也。增益慈愍形白色等也。降伏忿怒形青黑等也。字谓佛部字莲花部字金刚部字等也。印谓塔五古莲花等之类也。性类谓三部性类差别无量无数不能具记。威仪者三部圣众行住坐卧四威仪各别故。供养谓佛部奉白色花莲花部奉黄赤花金刚部奉黑色等花等也。如花。一切香灯饭食衣服璎珞等类皆以察之可奉献也成就时运心观察者。若成就佛部时我本来色心常住自性受用。而与诸佛众生本来常住自性受用无二无别。周遍法界常住不坏也。然以十缘生句观察如幻梦等。都无性无住也。如此可运心观照也。故云成就时运心观察方便皆已相应修习。如佛部者。莲花部金刚部随其成就类如此可运心观照也。此中障碍等者。如此作缘曼荼罗事业时。以誓心决定故魔障氲氲而起。所谓或现父母妻子亲友知识等形。乃至现佛菩萨色相庄严形致障碍。或现天龙八部夜叉罗刹鬼神等可畏恐怖之形而致障碍。如是现违顺二境作种种留难。此时一一魔事皆悉识知已。而以三平等妙观可为对治。所谓诸佛三业魔境三业行者三业平等平等同一体性。能障所障六大一实无二无别。依之波旬速退散。或作此方便。所谓如大涅槃经第五云。譬如偷狗夜入人舍。其家婢使若觉知者即应驱骂。汝疾出去。若不出者当夺汝命。时狗闻之即去不还。汝等从今亦应如是降伏波旬。应作是言。波旬汝今不应作如是像。若故作当以五系缚于汝。魔闻是已便当还去。如彼偷狗更不复还。作如此方便时犹不退散者。住降伏门作护摩方便等可对治之。故云此中障碍乃至亦善觉知乃可传法也（云云）。
    二从复次下。明引善财为例中。如善财童子等者。华严经四十六人法界品云。尔时文殊师利菩萨建立彼比丘菩提心已。与其眷属渐游南方至觉城（乃至）复有五百童子其名曰善财童子（乃至）尔时文殊师利知觉城大众集已。随其所应以大慈力令彼清净大悲现前（乃至）观察善财童子。以何因缘名曰善财。此童子者。初受胎时于其宅内有七宝藏普出七宝（乃至）以此事故婆罗门中善明相师字曰善财。此童子者已曾供养过去诸佛。深种善根常乐清净。近善知识身口意净修菩萨道。于一切智修诸佛法。心净如空具菩萨行。乃至尔时文殊师利说此偈已告善财言。善男子于此南有一国土名曰可乐。其国有山名曰和合。于彼山中有一比丘名功德云。汝诣彼问。云何菩提学菩萨行修菩萨道。乃至云何具普贤行。时善财南行。彼比丘云。善男子我唯知此普门光明观察正念诸佛三昧。乃至五十一德生童子有德童女云。但能知此幻住解说（乃至）于此南方有园林名大庄严藏。于彼林中有大楼观。名严净藏。有菩萨摩诃萨名曰弥勒。汝诣彼问（乃至）渐渐游行向海间国（乃至）尔时善财五体敬礼彼严净藏高大楼观。作如是念。此是诸佛菩萨诸善知识。是诸佛塔是如来像。诸佛菩萨法宝住处。是声闻缘觉亦是其塔。此是众生亦是父母。亦是福田。此是一切法界境界。作是念已。又复等观犹如虚空。等观如法界无有障碍。等观如实际至一切处。等观如如来际诸虚妄无所染着。等观如影如梦如电如响。悉从缘起非有非无。深心信解。随诸业因而受果报。如是信心成等正觉（文）又云。尔时善财礼未起间。知法如是。得不可思议善根柔濡身心。复作是念。此是解空无相愿者之所住处。离虚妄者之所住处（乃至）以一劫为一切劫以一切劫为一劫者。以一切刹为一刹以一刹为一切刹而亦不坏诸刹相者。以一法为一切法以一切为一法而亦不坏诸法相者。以一众生为一切众生以一切众生为一众生而解众生无差别者。以一佛为一切佛以一切佛为一佛而解诸佛无有二者。以三世为一念以一念为三世者。于一念中诣一切刹者。普照饶益一切众生得一切入者（乃至）自身容受一切世界而不坏法性者。尽未来劫修诸愿行而不取劫长短相者。不离一毛端处而现一切世界普为众生说正法藏。如此楼观住一切功德者之所住处（乃至）尔时善财赞叹楼观诸菩萨已。合掌恭敬于门下立。欲见弥勒菩萨。尔时遥见弥勒菩萨（乃至）尔时弥勒观察大众指善财言。汝等见是童子问菩萨行具足一切功德者不（乃至）此童者昔于频陀伽罗城受文殊师利教求善知识。展转迳由百一十诸善知识问菩萨行心无疲倦。次来我所。如是童子学大乘者甚为希有。成满大愿能辨大事具大庄严。常以大慈救护众生（乃至）如是之人难得闻见。亲近共住同行亦难（云云）第六十云。尔时善财于宝镜中见如来及其眷属诸大菩萨声闻缘觉净世界不净世界（乃至）又复睹见三千大千世界。悉分别知五道别异。又见无量阿僧企诸大菩萨行（乃至）又见弥勒于过去世修菩萨行布施头目髓脑手足支节一切身分国城妻子种种诸物。随其所须尽修施之（乃至）尔时弥勒菩萨告善财言。善来童子。汝见楼观诸大菩萨不可思议自在力不。唯然已见。譬如有人梦中睹见山林河池大海须弥诸天宫殿四天下中一切像。见如是已欢喜无量尔时善财亦复如是（文）又云。譬如有人入于龙宫。七日半月一岁百岁谓为须臾。善财童子亦复如是。入弥勒菩萨神力宫殿于百千劫谓如须臾（文）又云。尔时善财白言。大圣此何法门。答言。入三世智正念思惟庄严藏法门。善男子一生菩萨得如是等不可说不可说法门（文）初从功德云比丘。终至德生童子。皆云唯知一法。是即一门知识非普门知识。以之譬种种法界门知识。故云有种种法界门种种善知识如善财童子次第询求。或于如是法门已善修行而于余门未能究习也。最后入弥勒宫殿。见楼阁种种不思识功德。悟入三世智正念思惟庄严法门。是即如入普门摩地刹那睹见不可思议曼荼罗海会。故云若入普门世界时则能于一念中具足相应也（云云）。
    十三从住勇下。明住勇健菩提心中。又二。初明牒经。二明随释初牒经。可见。
    二明随释中。自为二。一明未见谛用心。二约见谛明义。
    初中。勇健雄猛无怯弱义者。譬如勇士赴阵之时更不顾身命故。假令虽损身失命敢无有怯弱。故大论第十六云。菩萨为诸众生一日之中千死千生。今此勇健菩提心亦如是。为无上菩提不吝身命。故云勇健是雄猛无怯弱义也。所以须此心者等者勇健心也。真言行者等者。指未见谛阿阇梨也。当有违顺境界者。违谓种种可怖畏形色种种恶声大地动摇大风暴雨等之类也。故云或现种种形色乃至现作留难也。顺谓父母亲支可爱等境也。如此现违顺境界作留难之时。住三平等之心无有犹豫之思。故云尔时安心不动无有退屈依于法教而净除之也。见此净菩提心者。见大菩提心有无量无边不可思议功德义利。不恐生死不吝身命也。故云犹行者见此乃至不能留碍也。又未见菩提心时者未见谛之时也。于瑜伽中者定中所现也。故云当有种种相现也。所谓地水等者地变水变等也。故云色等诸异相貌也。尔时心未明了故者。非见谛故于如此境界不识知也。故云不能甄辨也。但作是念等者。有如此种种异相现前者。但期见谛明心之时。弥可精进修行。故云此事非无乃至当解了耳。又当以十缘生句者。如此境界现前时以十缘生句明观达敢不可作取舍分别。故云观之心不取舍也。如此精进修行故速逮见初法明道之时。往昔因缘皆悉无不辨知。故云但当勇进乃至识本末也。
    二从复次下。约见谛明义中。照见心明道时者。指初地见谛。即于无尽大愿等者。于普贤行愿得大坚固力次第增多至极果。故云乃至毗卢遮那等也。金翅鸟王等者。大论第二十七云。以十力四无所畏十八不共法四无碍智。观应度者说法开化。譬如金翅鸟王普观诸龙命应尽者。以翅搏海令水两辟取而食之。佛亦如是。以佛眼观十方世界五道众生谁应得度。初现神通次为示其心趣。以此二事除三障碍而为说法（文）今如来心王亦如是。俯观法界众生生死大海如见明镜。此中辨应度众生。扇大智大悲两翅。取两部曼荼罗所摄应度众生龙。故云金翅鸟王俯观法界大界乃至搏天人龙也。天者天曼荼罗所摄机故。人者人曼荼罗所摄机故。非谓但限人天故也。
    十四从秘密下。明诸佛称叹中。又二。一明牒经。二明随释初牒经。自可见。
    二明随释中。以众德等者指上十三种德。于一一德各具无量众德。故云以众德兼备。具如此众德堪为阿阇梨。故云即能流通密教不断佛种也。是名佛之真子者。大论七十二引本经云。经说有三种子。一者不随顺生。二者随顺生。三者胜生。世人皆愿二种子。随顺子胜子。佛法中唯欲一种。随顺生。以无有胜佛故（文）今真子义亦如此。随顺大日如来。从心王三密生。故云真子。又同论云。佛子有五。皆从口生。从法生。须陀洹乃至阿罗汉入正位菩萨（云云）如此五种佛子皆是应佛所生之子。故非法身所证所生真子。故云是名佛之真子也。从真言行生者。从三密行生故也。常为众圣等者。指四重法界诸佛如来海会之众生。如大论五十五云。问曰。佛何故赞须菩萨。答曰。示师不自高。弟子承顺师法故。有人。师所说弟子不受。弟子所说师不听。如凡夫人处众说法时。破一切语不受。以佛无吾我心故赞须菩提言善哉善哉（云云）今诸佛亦尔。故云称叹也（云云）若弟子者指应度弟子。见此上人者指彼阿阇梨也。余文可见（云云）称其名号劝发大众等者。十方三世诸佛善逝称此人名号。于大众中称誉此修菩萨大行求善知识等功德。而劝发波大众之心故也。如释迦牟尼等者。大论第九十六引本经云。佛言。萨陀波仑菩萨求般若时。不惜身命不求名利。于空闲林中闻空中声言。汝善男子从是东方行。莫念疲极。莫念睡眠。莫念饮食。莫念昼夜。莫念寒热。莫念内外。善男子。行时莫观左右。汝行时莫坏身相。莫坏受想行识相。何以故。若坏是诸相则于佛法有碍。若于佛法有碍便往来五道生死中。亦不能得般若波罗蜜（云云）故云如释迦乃至求法因缘也。萨陀法仑此云常啼。求般若常啼故云尔也。又如弥勒称誉善财求百一十知识问菩萨行心无疲倦以来我所而劝发大众等。是又求法因缘也（云云）
    二从经云复次下。明摄受弟子仪式中。自为二。一明牒经。二明随释。初牒经。自可见。
　　二从即是下。明随释中。又分为六。一明分料段。二明堪为法器德。三明远离诸垢德。四明有大信解德。五明勤勇深信德。六明常念利他德初分科段。自可见。
    二从此中下。明堪为法器德中。先别牒可云若见众生堪为法器（云云）此中众生者指应度人也。有二种者。已发心未发心二种也。所谓已发心者发真言最初一念菩提心也。故云或已发菩提心乃至真言行法也。未发心者未发三密菩提心者也。故云或未发菩提心也。然阿阇梨于瑜伽中见彼根缘故知彼为法器。故云而师自鉴乃至见彼根缘也或诸佛等者。见诸佛圣众摄此人令灌顶教授。故云或诸佛菩萨乃至令其教授也（云云）如贫里秽食等者。譬机教不顺也。贫里秽食喻诸显教也。宝器喻真言上乘之器根也。轮王妙药喻三密甘露之法。薄福之人喻诸显网之人也。若显情未尽。授三密法教。还作谤仍堕在恶趣。故云辄尔服之以不消故或能断命故也。须函盖相称等者。譬如函大即盖大。机根之函大故能应之盖必又大也。故云须函盖相称则授皆得其宜也（云云）
    三从又如下。明远离诸垢德中。又二。一明别牒。二明随释。
    初中。别牒可云远离诸垢者又如等（云云）。
    二明随释中。如弊衣垢者。如粗弊垢腻衣辄难染色。必令洗濯除垢腻毕。然后施染色。即易染彩。故云如弊衣乃至施彩绘之功（云云）众生亦尔者。合譬之文。自可见（云云）。
    四从有大下。明有大信解德中。自为二。一明牒经。二明随释初牒经。自可见。
    二明随释中。又二。初别判信与信差别。二别释信解义。
    初中。谓明见是理等者。信解于一切众生必定有六大法界大菩提心。故云心无疑虑。即最初发心如实菩提心也。如凿井已等者。法华云。如人渴须水穿凿于岛原。犹见干燥土。知去水尚远。渐见湿土泥决定知近水。不闻法华经去佛智甚远。若闻是深经闻已谛思惟。当知此人等近于佛智慧（云云）此经不闻开权显实法华喻犹见干燥土。闻法华谛信受喻渐见湿土泥也。以不闻三密上乘之教喻犹见干燥土。以闻此教发如实菩提心譬渐见湿土泥也。自余文可见（云云）下云深信者等者。为判有大信解之信与勤勇深信之信不同。引入下句释其义而判差别也。是依事依人之信者。譬如有强力之人我是言一身当千即可信。有弱力之人我是言一身当千。不可信。故云依事依人之信也。如闻长者之言等者。是出其可信之人也。或出常情之表者。假令如有长者言。我一日建立百丈金塔。是即出常之人所存。虽然长者曾不妄言故诸人皆信之。若贫道之人致如此之言。更诸人不可信。故云如闻长者之言乃至谛受依行也。与上文信诸佛菩萨义同者。指上十三种德中之信诸佛德也。彼信者但仰信诸佛难信之法也。非大菩提心信解也。故上文云。以此深心净信离疑惑故渐得法验现前。复由法验现前故信解转增不可俎坏。梵语两名等者。梵音自元甄别。信解云阿毗目讫底。深信云舍罗驮。而唐音不辨浅深差别。同云信也。故云梵语乃至同名言信耳（云云）
    二从若人下。别释信解义中。若人闻说如上不思议法界等者。指上所说自然自证不思议法界一切智智也。宿殖善本等者。非宿福深幸犹不闻其名。何况听闻习修信解耶。今既信难信之境智。明知宿福不可思议。故以决定心信难信难解大菩提心也。故云以宿殖善本乃至决定有此理也（云云）
    五从勤勇下。明勤勇深信德中。自为二。一明别牒。二明随释。
    初中。别牒可云勤勇深信者等（云云）
    二明随释中。又二。初明勤勇义。后明深信义。
    初中。勤勇是精进别名者。言虽有如上之诸德。若不精进者还退失。故大论第十五云。复次菩萨种种因缘呵懈怠心令乐着精进。黑云覆诸明惠。吞灭功德增长不善。懈怠之人初虽少乐后则大苦。譬如毒食。初虽香美久则杀人。懈怠之心烧诸功德。譬如大火烧诸林野。懈怠之人失诸功德。譬如被贼无复遗余。如偈说。应得而不得。已得而复失。既自轻其身。众人亦不敬（文）又云。常精进一心不放逸。如人擎油钵行大众中。现前一心不放逸故大得名利（文）以如此因缘故行者尤可精进也。譬如穿井等者。其义如法华。夫发欲凿井之心已。始从除一尘之上石。终至得清凉之美水。于其中间不休息故。干燥渐除湿泥既现。此时增加精勤故。不久即得清水也。故云譬如乃至得水也。钻火譬自可见（云云）若以之譬真言行者始终。发欲凿井之心如最初发心。渐见涅泥如五种三昧道。初得浊水如见法明道。乃至浊气皆尽微妙清净如第十一地也（云云）钻火譬准之可思之。如此精进修行莫不依信解力。故云故次信解而明勤勇也。今经自然智慧者指一切智智。此一切智智必依精进成就故。云昼夜四时精进修行。此意也。故云今此自然乃至尔乃成辨也。如佛所说血肉脂髓皆使竭等者。如大论所说可思之。追可验（云云）得是二事者定惠二法也。一切诸法依定惠二法成辨。故法华经云定惠力庄严以此度众生。故云则众事皆辨也。复次精进是一切善法之根本者。一切善法功德非精进力不能成就也。若无精进力先世宿福难发生。何况今世始能发道机耶。故五根之中次信根即说精进根。此谓也。故云能发动先世乃至何况菩提道耶。
    二从又先等下。明深信义中。于三宝缘深者。先世深信三宝境界故信根深入。故云缘深也。不可比量筹度处者。深信阿阇梨教化。于曼荼罗事业功德敢不疑也。故云即能悬信也。
    六从是故下。明常念利他德中。自为三。一明结前及利他义。二明定中所见。三明见谛中所见（矣）
    初中。发行因缘者指勤勇精进行也。便得深信者指深信句。以深信故即等者。以此深信故释有成佛国土成就众生之心也。故云即能志求胜法乃至方可传授也（云云）
    二从复次下。明定中所见中。阿阇梨者未见谛阿阇梨也。于瑜伽中者。未见谛故于定中数有所见。出定时不尔也。故云于瑜伽中见闻等也。其见闻相。在文可见（云云）
    三从又深下。明见谛所见中。六根净故等者。如法华法师功德品所说。但彼说相似功德。非真中无漏六根净。今是升诸法明道位。于普门法界得一切如来普眼故。于一切十方三种世间性相无不见闻触知。何况不见前机之障道成道因缘耶。故云见彼无量乃至善观弟子也。
    三从经云若下。明自往劝发中。自二。初释长行。后释偈颂。
    初中。又二。一明牒经。二明随释初牒经。可见。
    二明随释中。又二。一明除弟子疑心。二明除师吝心。
    初中。但恐无智疑悔等者。言愚痴无智之人妄不可授之。何以故以疑谤心故。堕在恶趣失一大事因缘故。如法华云。无智人中莫说此经。故云是以不妄与人也。必是可传等者。若见众生有应度之相貌者不可俟来请。阿阇梨必可自往劝发也。故云必是乃至来请也。
    二从二为下。明除师吝心中。乃至无间等者。自始人道。终至无间火聚。见有道机者可往劝发也。故云乃至无间火聚中有可流通亦当往赴也。不来求请犹如此。何况至心求请岂不授之乎。故云况遇良缘求而不惠耶也。
    二释偈颂中。二。初总明五偈意后别明五偈义初文。自可见。
    后别释五偈义中。自为四。一明为法器当说。二明佛佛道同。三约外迹明义。四明劝发行人。
    初中。佛子者指应度之弟子也。我今开演等者。明阿阇梨为弟子开演造坛等法则也。故云我今正乃至当正说之也。
    二从次偈下。明佛佛道同中。又二。初正明佛佛道同仪式。后明道同所由。
    初中。如法华中广说道。法华经证明开权显实之旨。引诸佛以为证。所谓五佛道同是也。五佛者。三世诸佛十方总诸佛释迦佛是。今亦如是。举三世十方诸世尊以为证也。故云即是开十方三世乃至证明是事等也。即是如来住处者。诸佛菩萨住大慈大悲之处故也。是故法华云大悲为室。观无量寿经云佛心者大慈悲心是也（云云）故知诸佛无别住所。只以饶益众生为住处。故云又言饶益者乃至如来住处也。
    后明道同所由中。诸贤者即是如来者。贤者者名智慧圆满。非彼三贤等贤者也。所谓以本有常住之五智觉本有常住之五大故。理智圆满悲智双运。故云由普贤愿行悉以圆极故以为称也。皆由解此真言等者。由解真言义故圆满妙法体。圆满妙法体故得大勤勇威猛大势。得勤勇威猛故成就一切种智。得一切种智故坐无相大菩提也。此菩提非三世所摄。故云皆由解此真言乃至以示人故也。
    三从次一偈更下。约外迹明义中。虽无定相而具一切威力等者。如上无相大菩提虽性相空寂。而具不可思议势力故出现无量执金刚等。将无边大空战具。一时降伏无量诸魔。故云能伏诸魔。又能制伏一切邪见放逸之类。故云制诸外道。如下文云。降伏四魔解脱六趣满足一切智智金刚字句（云云）满足一切智智故能开降甘露妙法之雨。治一切众生烦恼热恼之重病。故云开甘露门转大法轮也。一切人天见如此降诸天魔伏外道于一切天人修罗之中独步无畏故。即称为释迦师子救世者也。故云一切人天乃至当信受也。
    四从次偈云下。明劝发行人中。行人者指有应度相之人也。令求彼果者。近指法明道位。远指极果也。汝今幸自有心者。虽未发大菩提心。既有种种严相而堪可开晓。故云汝今幸等也。自有心者指彼本有大菩提心。所谓六大法界也。既有此大菩提心而不失坏。此心自然法尔具足。故云自有心也。是故如实知此自心是证大菩提也。故云何不证之也。但当以此妙惠者。指此自然自证一切智智。而作成就者。以此自心智成自心妙体故也。不久自当成等者。住如此妙住故。于现身当成一切智智果也。上文者。指住心品云何如来应供正遍知得一切智智等文。佛亦直答者。指云何菩提谓如实知自心等文。此中直问直答者。金刚手面问。如来亦面答。故云尔也。今此中教授义亦同者。彼萨埵问起一切智智故如来复答一切智智也。此阿阇梨自往劝发亦以一切智智无相大菩提令劝诱修行圆满也。故云然直举无相菩提便即劝令修证也。更无行位差别等者。今教本意。始从最初发心。终至无上极果。但以一行一道令修证。所谓六大法界一体速疾力三昧之大菩提三平等妙行是也。故云可以错于其间也。虽前品广明诸相等者。前住心品中约诸心相虽示行位不同。皆是对治心外之荒垢方便修行也。非自心自证妙行也。但直以心自发心。心自行心。心自证心。心自证涅槃。是故能发所发共自心。乃至能证所证又共自心也。故上品云自心发菩提心乃至严净心佛国等。则此心也。故云作种种名字乃至意皆如是也。
    第三从经偈下。明治地支分中。自为九。一明择地支分。二正明治地支分。三明择时支分。四明惊发地神。五明萨埵疑问。六明如来答疑。七明加持香水。八明白檀曼荼罗位。九明请白证明（矣）
    初中。自为二。初明择地大意。二正明择地。
    初中。又二。初明牒经。后明随释初牒经。自可见。
    二从言下。明随释中。又为三。一明结前生后。二释偈意。三明大意初结前生后句。自可见。
    二从此中下。释偈意中。此中行者字者指经文行者之字也。梵本云真言者等者。此行者梵本云真言者。然作行者字者为成五含偈颂。会意云行者也。故云梵本云乃至取意削之也。下文颇有此例者。下经文所所此例多恐繁不能具记也。故云不后烦说也。谓真言者等者。指能度人。以如是善法者。指自往劝发偈中意。所谓一切智智等善法也。以此一切智智发同体悲念。欲令行者开发自心八叶一切智智。故云发起其心也。经言悲念心者指此同体大悲心也。即令彼意乐等者。言如上劝发故。彼弟子有大信解勤勇深信常念利他等意乐倍倍增长。故云渐得增广也。知彼坚住等者。依有如上之五德。阿阇梨自往劝发。依劝发故令意乐增长。意乐增长信心坚固受师教诫不敢违越也。既坚住受教故无有余乘转向之心。故云不复移转也。为如此人方可作曼荼罗。故云方为作曼荼罗也。余文自可见（云云）金刚顶大本者指十万颂金刚顶也。未度故不能具记说及苏悉等经广说地相者。苏悉地经释处品广明真言成就处。故云及苏悉地。此中等者。非啻此经耳。苏磨呼童子经分别处所品。并瞿醯经简择地相品等广明曼荼罗应作不应作之处。恐繁不抄之。要揽人披之耳。
    三从然下。明大意中。今此世界者。今此娑婆世界高下不平故。不如十方净土清净而平正也。故云自不如余净域坦然平等也。但随下文等者。如经左说。山林花果等之胜处中择取其平正作圆坛无妨碍处。可住此地也。故云但随下文所说乃至便可充事也。辄便动作施为等者。假令虽平正端严。若作圆坛之事业时。可有其妨碍不可取之。所谓崄崖深窟等有其近边而危难恐怖多之处也。故瞿醯云。于高下。及有荆棘碎髑髅片。近岸坑坎枯井枯池。饶有树根及有虫窠。碱碱炭灰饶石瓦砾。自然干土并发虫饶。如是等地应可远离（云云）如此等地皆是于造曼荼罗有妨碍故。于此等地不可造圆坛。无如此等诸难而平等端严处是即无妨碍也。堪作圆坛事业。故云无所妨碍便可充事也（云云）复次今造诸坛何处等者。是即约深秘明义。言。今案择地造坛本意。但为使行者心地坦然平正得如佛也。若虽得如上胜处。弟子心地不平正。不堪作大悲曼荼罗。是故得弟子心地平正者。于胜处者取少分平正处可作曼荼罗也。故云皆得毗卢遮那乃至开出万德曼荼罗也。浅深重教准前广释等者。指上经为彼从初发心乃至十地诸众生故等之文也。彼释云。谓初发菩提心时见此曼荼罗已遍法界升第二住。又逾广逾深作十转开明。乃至第十一地而后所见圆极（云云）又云。然以解二种义故得阿阇梨名。所谓浅略深奥分。若观前人未有深解之机。则顺常途随文为释。若已成就利根智慧则当演畅深密而教授之（云云）今择地造坛亦如是。文文句句皆可有浅深等四重义。亦如前约三劫六无畏初地乃至第十一地等作阿阇梨。今择地等义亦如是。从愚童凡夫一念齐施之心。乃至第十一地。可有浅深重重不可思议择地之义也。以如此等义故云浅深重数准前广释也（云云）。
    二从偈云下。正明择地中。自为四。一明择上品胜地。二明择中品地。三明择下品地。四明问答决疑。
    初中。自为三。一明山林为上上。二明河流为上中。三明圣迹为上下。
    初中。二。初约浅略释义。后约深秘释义。
    初中。诸胜处中者。总举今经所说胜处也以山林为上等者。山是闲静而离闹阓。眺望而见四方故。设虽山。而无林树非庄严故。以山而有树林为上地。故云最以山林为上也。虽重严等者。虽高山峰秀岩窟幽寂。若无诸花果流泉。所要多阙故非人所乐之处。故云虽重乃至不堪住。山林岩窟等端严殊丽而诸名花甘果充满流泉清水丰足。以如此等地为上上品胜处也复次名花甘果庄严而兼供具。流泉清水所爱而兼所要也。复次流泉清净而不留泥浊。流洒而不生虫类故。殊堪曼荼罗之所要也。故云故须有种种乃至曼荼罗事也（云云）故苏悉地经云。或有名山多诸林木复多花果泉水交流。或于山傍山峰顶为独高台。或于山腹复有流水。如是之处说为胜处（云云）又瞿醯云或于山顶如是等处应作上成就曼荼罗。又苏磨呼云或居山间闲静之处。如此等经皆以山林花果流泉等地。为胜上之灵地曼荼罗相应之胜处也（云云）或行者于三昧中等者。所言行者者指阿阇梨也言阿阇梨于瑜伽中于如上胜处闻诸佛菩萨等称赞之声等。殊为胜上也。故云见如是胜处乃至作之。下文例尔者。已下诸地亦如此诸佛菩萨称赞。并于瑜伽中见其奇瑞者尤相应。故云下文例尔也。
    二从复次下。约深秘释义中。复次者对浅略释故。梵云娜伽者是山之梵语也。于此梵语有不动义。是以多含故也。故云是不动义也。住于四姓法中者。刹利婆罗门毗娑首陀等也。所行善事等者。所谓奉仕师长孝养父母等。世善是即顺世八心等也。若有如此善心萌动之相。是堪可开大悲万德。故云所行善事乃至曼荼罗也。复次净菩提心乃至能震动等者释山之深义。大悲方便等者释花果流泉等之深义。所谓明于净菩提心之山上满足大悲普门花果流泉也（云云）
    二从次偈下·明河流为上中中。又二。一明浅略义。二明深秘义。
    初中。若不得名山者结前也。即泉水为其次者生后也。诸河流常无断绝之处等者。谓大河小河泷。流而离闹阓。清净流水盈满而无毒虫。故云流常无断绝之处也。故苏磨呼云。亦应居止。于大河边。或近小河及离闹阓。其水清流充满盈溢。无诸水族恶毒虫者又苏悉地云。或四河边或大河岸无诸难故。其地方所速得悉地（云云）瞿醯云。诸江河边作曼荼罗者不须掘地（云云）妙音好鸟等者。即随方名鸟也。所谓此土鹅雁鹰鹫白鹤百舌等类也。如此等诸鸟常出妙声。翔集而游咏严净而离嚣。于如此地可作圆坛也。故云妙音好鸟乃至可作坛也。雁非正翻等者。言彼土沙罗鸟。此土无之故。雁相似彼鸟故。会意而言雁也。故云梵本云乃至会意言耳（云云）虽世谛等者。言今指此择地造坛曼荼罗。此世谛曼荼罗即此第一义谛曼荼罗也。若无此即俗而真之慧解者。依何堪造作悲生曼荼罗耶。故云虽世谛曼荼罗乃至悲生曼荼罗也。
    二从复次下。明深秘义中。其心不滞者。不滞有无一异。乃至不滞法爱法见等。譬如水常流进不留滞。故云常能乃至为水也。已上释大智之德。福河不断等者。言大悲之福河三世流洒不断绝。故云福河不断名之为水也。以先能安心谛理者。先者犹本也。言自本安心谛理之人万之一奇也。辄所难得也。故云以先能乃至不可多得也。譬如河常依二边不行中路也。但使从本净流出已等者。此从本有清净心水流出故。此心水必应归本之理必全。故运一切智智无碍之惠堪可作圆坛。故云但使从本净乃至曼荼罗也。譬如河水源从清净大海随缘流注而还欲趣本大海也。妙音众鸟庄严等者。上句明性净菩提心中福智二严已。今此中是能宣扬善法之义等者。是即彼人性净菩提心之上备勤勇深信常念利他等悲智满足相故。乃至尽生死而不趣涅槃。常运大智大悲之两翅。住四摄三摩地使众生说法教化。遂令得欢喜悦乐。依之报诸佛大恩。依报佛恩故名称普闻十方。譬如众鸟水陆自在。或飞翔于虚空或游咏于水中。而宣扬美妙之音之时。闻者欢喜爱乐。今此人尔。常虽翔一切智智虚空。而不离六道生死之河水。般若与方便同际也。
    三从偈云正下。明圣迹为上下中。又二。一明浅略义。二明深秘义。
    初中。若山泉乃至属上条者明结前句也。今此中乃至又其次也者生后句也。如西方等者指西天。八塔者。心地观经第一云。又此光中影现如来不可思议八大宝塔。拘那婆罗国净饭王宫生处宝塔。摩伽陀国伽耶城边菩提树下成佛宝塔。波罗捺国鹿野园中初转法轮度人宝塔。舍卫国中给孤独园与诸外道六月论议得一切智声名宝塔。安达罗国曲女城边升切利天为母说法共梵天王及天帝释十二万众从三十三天现三道宝阶下阎浮时神异宝塔。摩竭陀国王舍城边耆阇崛山说大般若法花一乘心地经等大乘宝塔。毗舍离国庵罗卫林维摩不可思议现疾宝塔。拘尸那国跋提河边沙罗林中圆寂宝塔（云云）此中圣众所曾游履自属上修者。八圣迹中以得道涅槃等四塔殊为上上胜地。故苏悉地云。佛所得道降四魔处最为胜上速得成就。或于佛所转法轮处。或拘尸那城佛涅槃处。或迦毗罗城所生处。如上四处最为上胜。无诸障娆。三种悉地决定得成（文）此文八塔中殊以得道降魔转法轮处佛涅槃处佛所生处等四塔殊为胜上也。故此四塔属上上品胜处也问曰。以何得知以如此四塔属上条耶答。彼经云最为胜上速得成就故知是上上品胜地也（云云）问曰。若然者今以此四塔上上上中二种地中如何配属耶。
    答。以菩提树下得道降魔处鹫峰山等转法轮处为上上品胜地。以跋提河边般涅槃处净饭王宫生处为上中胜地也问曰。以何得知然也答。彼经最初说得道降魔处云最为胜上速得成就。次说转法轮处。其次说涅槃生处二种。故知前二种属上上。后二种属上中也问曰。若然者以转法轮处可属上之中。何故属上上耶答。以山林为上上。鹫峰等既是山林故属上上。若自余聚落等转法轮处可属上之中也（云云）又苏悉地云。又于诸佛所说胜处。复有菩萨所说胜处。佛八大塔（云云）
    问曰。以佛圣迹既属上上上中已。何故今此中说八圣迹耶答。上以诸佛所说胜处四种圣迹为上上上中。今此中以菩萨所说胜处八大塔为胜处也（云云）瞿醯云。于八大塔及大圣迹。应作佛部中无能胜等诸胜上曼荼罗（云云）此大圣迹者。摩竭陀国石上双轮迹等是也。三乘圣众遗迹甚多等者。菩萨声闻缘觉三乘也。菩萨圣迹者弥勒等诸大菩萨应现受生之处。如此等胜处甚以多不可胜计。皆为利益众生大悲利物所示现圣迹也。故华严经中弥勒示善财云。我于摩离国内拘提聚落婆罗门家种姓中生。为欲灭彼憍慢心故（云云）声闻缘觉圣迹者雪山香醉山广胁山鹫峰山鸡足山。皆是诸大阿罗汉所住游履圣迹也。如此等圣迹甚多不可胜计。故云遗迹甚多也。皆是大威德等者。如此等圣迹梵天帝释四大天王等常恒守护故。诸恶鬼毗那夜迦类不能亲近。故于圆坛事业无障碍也。故云皆是大威德乃至法验易成也。苏磨呼又同此说。即彼经云。或于菩萨缘觉声闻所住之处。如是住处诸天龙等常为供养及以卫护（云云）已佛所称誉等者。释经之佛常所称誉句。谓如仙人住山等者。未验本文也。
    二从复次下。明深秘义中。自为三。一明发菩提心人。二总明三乘行证。三别明上乘行处初中。若人已发菩提心等者。释正觉诸佛圣迹之深义也。言若有行人发如实菩提心者。即自心法界曼荼罗故是即诸佛生地也。此心即一切智智故即是得道也。诸句例可思之。亦是久住其中等者。本地旧来故云久住。无住之住故云住其中也。住普门法界之四摄四无量心。故云以四威仪广利众生之处。故华严经说法身佛威仪云。复次法身佛威仪者。遍东方如恒沙等世界以为一步。梵音说法亦复如是（文）今深秘释意亦尔也。
    二从虽未下。总明三乘行证中。虽未闻秘藏等者。明三乘圣迹之深义也。虽未闻真言秘藏等名字。彼本性具足背恶修善之好相哀愍众生之奇瑞三乘行处也。共行处者。是大品等所说共般若也。所谓三乘共闻如幻即空之旨。同虽修空无相无作三三昧。二乘沈空。六七地止息。菩萨出假远到佛地。故云但得三乘共行处亦名吉祥也。谓观察等者。明三乘行因得果。文自可见故委细不记之（云云）。
    三从亦是等下。别明三乘久远行处中。亦是种种本生经菩萨等者。所谓为虎鹰与身为一偈丧命。如此从五百尘点实成实修实证已来。于在在所所有几难行苦行积功累德之处耶不可胜计。如此胜处皆是莫非大悲薰修处故诸天常守护。故云亦是种种乃至作曼荼罗也。复次自谓已得涅槃等者。此人已住灭度之想不运大悲应物之心也。故云自谓已得乃至地分也。若不得一向求菩提人等者。发菩提心人并三乘中菩萨。显密虽不同。一向求菩提更不求趣寂故云不得一向求菩提人也。若虽非如此之人。于三乘人以种种方便。平治灭度空寂之心地。于此中可造圆坛也。是上品所言非大那罗延力执金刚三摩地耶。故云即应平治此中画作悲生曼荼罗也（云云）。

妙印钞卷第二十三  一交了
（御本云）元德二年（庚午）十月十三日加点了
沙门阿寂（六十一）
妙印钞卷第二十四

        沙门阿寂记
    
　　　
　　　
　　　

释入曼荼罗具缘品第二之余（经第一疏第三）

    二从偈云下。明中品胜地中。自为三品。一明中上。二明中中。三明中下。
    初中。又二。一明浅略。二明深秘。
    初中。除圣迹之外者。指如上之八圣迹等也。但随方国土者。随方谓五天震旦等国土必无定处也。诸梵行者所居者持戒净行比丘等所居也。即是长福住所等者。在家者为祈福寿增长造之故。增今世寿福长来世果福故云白衣为长福故为诸比丘造坊也。令持戒禅惠者得庇御等者。依之持戒坐禅人无风雨寒热等之愁。离毒蛇恶虫之难故。身心安稳行道有寄。故云得庇御乃至安心行道也。庇犹防也。御又护也。令檀越等者。檀越亦云檀那。即施与义。又舍施义也。舍种种珍宝施与一切人。故云檀越。依此施福得人中天上大福报。世世生生不得贫穷困苦果报。故云受用施福乃至无有断绝也。如此大福基依彼造立僧房福德止住自身。故云故名住处也（云云）瞿醯云或于清净之处者。当此地也。苏摩呼但说三乘住处为福地。不说僧坊阿练若。苏悉地但有国土人民信顺恭敬三宝弘扬正法如是之处速得成就者。当此地也（云云）阿练若等者。大论六十八云。行者以居家多恼乱故。舍父母妻子眷属出家行道。而师徒同学还相结着心复娆乱。是故受阿练若法。令身远离愦闹住于空闲。远离者最近三里能远益善（云云）以是等义故云名为意乐处谓空寂行者所乐之处也。于此意乐处。随各各意乐有多种。所谓唯独一无伴侣。或一两为同伴。故云或独一乃至二三人也。如是若独一若两三。或有住寺外小房。或有住树下露地。故云于寺外乃至皆是也（云云）苏悉地经云。或有兰若。多诸花果。渠水交流。人所爱乐。如是之处说为胜处也（云云）瞿醯云或空闲处（文）
    二从复次下。明深义中。又二。初释僧坊。次释阿兰若深义。
    初中。若离菩提心者无大菩提心故也。而修一切善法者所谓六度等也。布施持戒禅定可见。受持十二分教思惟义理者般若也。慈悲者忍辱也。精进可见。以此等众行饶益有情。故云所谓行檀乃至众生也。虽有如此众行。无如实大菩提心之将导故。非曼荼罗圣众案足之处。故云以众行无将导故皆名无圣迹也。结文自可见（云云）
    二释阿兰若深义中。除共二乘般若者指三乘共十地。所谓干慧等十地也。是即天台所立通教二乘。又香象所立不愚法二乘等是也。此等皆属上僧房住处。所以然者有三乘共学共住之分。非独一兰若之义。故云除共二乘般若也。自余声闻缘觉者唯小乘自调自度二乘也。全阙无大悲。故云以远离大悲乃至兰若处。是即天台所立三藏教二乘。又香写所立愚法二乘是也。此等二乘无大悲覆护与物结缘之分。故非僧坊共住。仍属空闲阿兰若也（云云）亦可即就其中等者。于如此自调自求出要二乘根性之中。又以种种方便平治彼心地可作圆坛也。故云亦可即就乃至曼荼罗也（云云）问。若然者与前上之下二乘有何别耶答。彼一向无学圣者也。故云自谓已得涅槃。此内外凡并见修学行比丘也。故云凡圣同居（云云）
    二从偈云花下。明中之中胜地中。又二。初约浅略明义。二约深秘明义。
    初中。若不得如上福地等者。指上僧坊阿兰若也。不可便停等者。虽不得如此福地非可默止。于聚落俗间处。说意妙花行列四方。房舍严丽而离垢尘。如此清净端严之处可造圆坛也。故云若端严清净便可作法房也。是上古以来等者。言从劫初已来。彼俗家之习以辱耻故务设花林庄严房舍。而固四壁悬妙慢不彰其羞耻。故云众生以惭愧故不欲令壁慢彰羞也。依之无风雨之难无寒热之苦自他共安稳也。故云亦可以庇冲其身自护护他也。已上释花房也。是西方者指西天也。重屋者。屋上又有屋而高显也。其上平正而显露。故云平路处也。苏悉地瞿醯等经不说此处也（云云）池谓清净池沼等者。谓清水丰足莲花等诸水所生花充满其中。人天爱乐鬼畜欣乐。故云多有水生乃至咸所爱乐也。沼谓非池非渊而水常流滞泥浊厚聚也此沼清净离诸垢秽如此诸花充溢。不尔非胜处也。苏摩呼云。或住陂沼名花滋茂及离闹阓其水清净充满盈溢。无诸水族恶毒虫者（云云）瞿醯经云。或于开敷莲花池中（云云）苏悉地经云。或大池边或龙池边（云云）园谓园林等者园谓清净无杂秽多花香。法花云清净园林花果茂盛（云云）软草者诸吉祥草等也。芳木者珍妙灵木等也。如此草木充满其中故云郁盛也。虽郁盛而无嚣烦散乱之形。故云肃然幽静可屏喧烦也。亚犹次也。苏悉地云。或有胜处青草遍地多诸树花（云云）瞿醯云。或有处所地无前过。周遍有树丰足花果。枝叶郁茂丰足有乳树。作曼荼罗亦为吉祥地（云云）苏摩呼童子经云。或居山间闲静之处。软草布地丰足花果（文）已上三经虽不说园之名字。于其义无伤（矣）
    二明深秘中。自为二。初明花房楼阁深义。后明池园深义。
    初中。若见引人虽未入余方便道者指诸显教等。言此人虽未入佛法。自有辱耻无放逸之心。故云其体性具足惭愧也。惭谓身心常慎。寻常而不放逸也。自已尔也他亦效之。故云常能自护亦能护他也。故若此人入曼荼罗必有惭愧忏悔。当降伏无明烦恼。自利利他具足悲智兼备。故尤应度之机也。已上释花房义也。其心明白易知等者。谓此人无覆藏隐秘之心。其善恶念心明白显露而易知也。少诸障碍者。于一切诸法不存障碍之思。乃至犯罪者。虽行杀盗等。即向彼人发露惭愧请乞免谢。故云亦能发露乃至隐秘也。此人尤宜引摄。善人之相故。上品释菩萨心云。缘起法门乃至善人相皆显了易知。是彼对治（云云）故云亦可传授也。已上释楼阁义（云云）二释池苑深义中。池是渴水无厌义者。谓诸陂池边堤坚固则诸水虽归之更无拒防。谓此人等者。言此人心亦尔。虽未入佛法而发菩提心。于凡夫虚诳妄心听受三乘之教法等。自爱渴仰而无厌足也。故云谓此人乃至渴仰无厌也。园是多人游观处者。言于苑林。世间人为玩花果多经行游观也。谓此人性等者。言此人心性亦如此。慈悲怜愍之心滋茂好盛诸人之所归。无所不归无所不覆护。故云多悲愍乃至荫庇也。备如此心性人必信大乘成大事。故云此皆大乘种姓亦可匠成也。

已上释疏第三卷毕

    三从偈云制下。明中之下胜地中。自为二。初明牒经。二明随释初牒经。自可见。
    二明随释中。又二。初明浅略。后明深秘。
    初中。或虽非圣迹及僧所居等者结前句也。但随于地分者生后句也。有起制底之处等者（制底事追可捡）于其四傍等者。有如此制底于其四方可造坛也。瞿醯云。或于制底。或有佛堂有舍利者。如是等处即作息灾曼荼罗法（文）苏悉地云。或于安置舍利塔前（文）舍利塔者即制底也。苏磨呼不说之也（云云）火神是等者。是世间韦陀梵士祭火天等之所也。甚以为清净也。故云火神是净行乃至可立坛也。苏悉地云或多聚落一神祠处（云云）故知非必火神。而祭自在那罗延等一切诸天神即可此摄也。牛栏者西方聚落牧牛等者。西方者指天竺。彼国之法集诸牛置一所。如日域之马栏。故云西方乃至五里也。既积多时者。此诸牧牛于此处经多年。其尿尸遍其地重积厚敷故云既积多时乃至重积也。彼国风俗以此处为清净。故云梵俗亦以为净也。虽然于牛现在者于曼荼罗可有障碍。故云虽然须牛乃至亦不中作也。故苏悉地云。或往曾有多牛居处（文）既云往曾。故知非现在也。又瞿醯云或牛居之处（云云）苏摩呼不说之。河潬者两河和合之处。故云谓有两水或多水于此处会合也。泾谓早流也。泛涨谓分流也。荡涤者漱洗也。如此之处可建圆坛也。故云此侧及中间也。瞿醯云。于坦潭上诸江河边。如是之处作曼荼罗者不须掘地（云云）苏悉地云。众水交流如是之处说为胜处（云云）天庙等者。昔于此地有诸韦陀梵士。崇敬世天供养齐祈之室也。此室随分清净。故云是宗事世天者齐祈之室亦多清闲也。虽然若现有诸外道可去此地也。故云然有诸外道乃至于此处作也。苏摩呼云。若当不获如前所说上妙胜处。应居空闲神庙（文）瞿醯云。或于诸摩跢罗天祠（云云）空室等者。其文自可见。瞿醯云。或于空室（文）苏磨呼云。或居空室（文）仙人得道处等者。谓五通仙人等久住栖止之处也。瞿醯苏悉地等不说此地也（云云）
    二从复次下。明深秘义中。自为九。一明制底深义。二明火神深义。三明牛栏深义。四明河潬深义。五明天庙深义。六明空室深秘。七明仙人得道处深义。八重明入正法义。九明总结。
    初中。建立白法者。谓善根为白法。此人诸善根之志正直坚固不屈挠。故云志不屈挠。虽无现修圣法。当知是即先世宿福令然也。塔庙亦尔也。高显正直更不屈挠。是即地盘坚固所致也。故虽未现修乃至故名为塔也。树犹殖也立也（云云）
    二从又火下。明火神深义中。谓此人身口意等者。言此人虽未离三业众罪。有惠性好净业知过能改。火祠亦尔也。有诸过薪则能焚灭也。故云虽未得清升乃至故名火祠也。
    三从牛是下。明牛栏深义中。是闲防义等者。此人本性调柔易可教驯调御。一切不放逸。故云谓此人质性乃至故名牛栏也。
    四从攒下。明河潬深义中。攒流等者。谓此人三乘根性不定犹预也。河潬攒流亦尔也。泛流不定而无一定长流之相也。故云攒流乃至定趣何道也。阿阇梨劝喻可见（云云）
    五从天等下。明天庙深义中。不求三乘等者。此人虽未求三乘果位。而厌三恶欣天乐。然离邪见住正理。故云天祠乃至是名天祠也。
    六从空室下。明空室深义中。谓此人虽在尘俗等者。言此人本性好寂静而厌闹阓。是即善根将成熟之相也。故云谓此人乃至之相也。譬文可见。若志求等者。以无色界故云空室也（云云）
    七从仙人下。明仙人得道处深义中。求五通者。六通中除漏尽通也。持明者持自在天等明咒。依此咒力得五通等也。或愿长寿者。以如此咒力愿住寿多劫等也。成就世间种种悉地等者。谓升天入地等种种世间浅近悉地依之成就故也。
    八从复次下。明重入正法义中。有诸异等者诸外道之辈也。如此等外道深信火祠之法求生梵世等也。故云深乐乃至梵世也。闻佛等者。此人闻佛法中火天真言甚深秘密时。即从已之本所信火神而入正法火天也。自余文可见（云云）
    九从以如下。明总结中。以如是等种种门者。指上火天自在等种种门也。佛说者指今经现文。火神诸处者。应云火神等诸处。言火神牛栏等之诸处故也。然所以不置等之言者。既云诸处也（云云）
    三从偈云如上下。明下品之择地中。自为二。初明牒经。后明随释初牒经。自可见。
    二明随释中。又为二。一明浅略。二明深秘。
    初中。乃至求诸胜地等者。初从山林终至仙人得道处渐劣渐浅。即有六品不同。然虽不得如此之胜处。更不可默止。随阿阇梨所乐处可造圆坛也。故云乃至求诸胜地乃至可造曼荼罗也。就此阿阇梨意乐所。又可有三品差别。所谓下之上下之中下之下也。谓虽非如上之经所说胜处。而有随分之利益而清净地。是即阿阇梨意乐处也。故瞿醯云。或意乐处或于清净之处（云云）又云。若不获如是胜处。即应随得之处作曼荼罗。难得具足胜上处。是故但于平正润泽水饶及林（云云）苏悉地云。但有国人民信顺恭敬三宝弘扬正法。如此等之处是尤阿阇梨所乐之处也。故以之属下之上之胜地也。复次虽非如上意乐处。而其所寒暑调和行道有便。是又次意乐处也。又苏悉地云。或无大寒复无大热。其处宜人心所乐着（云云）以如此地为下之中胜处也。复次虽非如上之清净意乐处并寒暑调和等意乐处。而无诸渔捕兽猎等难恶畜毒龙等难之处。是又可造圆坛也。瞿醯云。意所乐处离其他过亦无障难。如是之处作曼荼罗皆得成就（文）故苏悉地云。复有兰若。多诸糜鹿无人采捕复无罴熊虎狼等兽。如是之处为胜处（云云）以如此等处为下之下胜处也。
    二明深秘义中。但观彼有少分善根等者。所言善根者。只是有漏之少善等也。正希愿者。谓此处虽微少善心而非邪倒之希愿故。瞿醯云或意乐处或于清净处。又苏悉地云人民信顺恭敬三宝也。故云但观彼有少分乃至大悲曼荼罗法也。已上释下之上深义毕。又此众生乃至好乐等者。就此中乃至之言可有下之中胜处之人。所谓此人虽非五通持明等悉地。信敬炎魔龙尊等法。欣乐世间浅近寒温平等寿命长远等之悉地。以之为下之中也。好乐遮文荼等者。足则最下之人也。此等犹有乐求世间小术之心故。顺彼情执引摄成就故。见彼遮文荼荼枳你等本地身时。自然得见普门曼荼罗。故云好乐乃至得见无量圣众也。
    问。有何故于择地立九品差别耶答。经疏说相分明故（云云）问。然者其说相如何答。今经次第说之。临文可见。疏家释之。一一胜处结文置其次之言。明知深浅次第也问。若然者减应六七等。增应十二十等。何必限九品耶答。于三部之胜处各有三部用故。且存九品摄广多胜处也。佛佛虽无量不出三部。机机虽无边不过三种故也。故苏悉地云。善须分别三部处所。复须分别上中下成就（云云）问。若然者瞿醯苏悉地等又说众多胜处。何不说其次第耶答。彼等经虽说胜处。必不辨次第浅深等也。今经次第明白说故。依今经说相。彼等说相亦可准知也（云云）四从问曰下。明问答料简中。自为二初明问。后明答。
    初中。问曰上明等者。问意言。上择弟子举五德而摄众德。备如此德者堪为法器（云云）然今举下品胜处而有少分善根治令平正（云云）是故问难前后不齐自语相违也。
    后明答中。又二初约浅行明义。后约深行明义。
    初中。有二意。一谓成传法之人应绍阿阇梨位者宜具众德也。是即如所问之上所说也。二谓若结缘人者弹指散花之少善皆有分。如所问之今一毫微善也。故云答曰是中有二种乃至无所不摄也。
    二约深行明义中。意谓此人虽先世道机淳熟。而于现世中没在烦恼泥浊中。道机之相不显。爰深行阿阇梨明照见根缘本末因缘故。就此人择治心地开出曼荼罗也。故云深行阿阇梨以明见根缘乃至开出秘藏曼荼罗也。何不见先世道机而待现世安心谛理之人耶。故云何必待安心谛理之人方作佛事也。以如此等之义故前后说不相违也。故云故与前说不相违也。
    二从经云秘下。正明治地支分中。自为二。初明牒经。后明随释初牒经。自可见。
    后明随释中。又三。初约浅略明义。二约深秘明义。三明总甄别地分。
    初中。又二。初明除去非情。二明除去有情类。
    初中。次明治地支分者结前句也。谓于前择地中等者生后句也。此中前所择地者。是即上所言山林及至意乐处等胜处也。
    问。若然者治地与择地有何异耶答。择地者总择地形胜处也。治地者。于所择取之胜处中。而细治其地中秽恶物等也。故云谓于前所择地中简取置坛之处也。又苏悉地说诸胜处毕云。既得如是上妙处所。应须简择地中秽恶瓦砾等物（云云）上妙处所者指诸胜处也。瞿醯择地相品净地品各别也。故其义显然也（云云）苏磨呼又说诸胜处已云。如是等处皆应垦掘除一肘量。净除所有荆棘瓦砾糖骨毛发灰炭碱及诸虫窟（云云）此等诸经皆说择地治地差别分明也。掘除一肘以来者。掘其地之底一肘也。一肘有二义。所谓舒与拳也。随一用之无咎也苏磨呼云掘除一肘量。苏悉地瞿醯等不说其寸法也。于其土中乃至于法有障也者。言从一肘以来掘其他取舍诸无用妨碍情非情等也。若不尔者于圆坛事生障难也。故云瞿醯云掘地除去地过。若不去过而作法者必不成就（云云）故云于其土中乃至有障也。若石及沙砾者。言其可择舍物少者尤宜去之。若此彼遍满即舍可求余胜处也。故云其石及沙砾乃至更求余处也。又苏磨呼云乃至深掘如不尽者。应当弃之更求余处（文）然大石平整有圣教说者。瞿醯云。亦于窟上并与石上。或制底边及于坛潬上诸江河边。如是之处作曼荼罗者。不须掘地及以治打。勿疑高下等过。随其他势扫治洒水。手按其地及诵真言。即成清净（文）指如此经说云有圣教说也。但土中杂者应除去者。言彼大石中土相交而显露者可除去也（云云）西方者指天竺也。瓦器者盆槃等也。种种破器者。一切世间资具之破坏器物也。其类无量不可具记（云云）髑髅杂骨者。人畜等死骸交杂。故云杂骨也种种爪发皮毛者。是又人畜相交也。不任用物者。不堪圆坛用物等也。非本净土者唯留本净之土。客住瓦砾毛骨等皆去之。故云皆择出之也。若多不可择等者。如此等物众多而不可择出者。舍此地可求余处。故云亦应舍弃更求余处也。所言等者。等其余也。
    问。髑髅杂骨等是有情之遗分。何属非情耶答。虽有情遗骨今现无情识故属非情之分也。
    二除去有情类中。此语通含者。言吃□弭梵音中通含虫蚁微细等虫等也。故云虫蚁梵音乃至皆择去也。皆应作方便驱遣令去者。彼等类有情故不可断命。宜作方便可除遣也。故云皆应作方便等也。乃至灌顶地中等者。如此等虫蚁等细虫。非本净土之外。皆悉方便可除遣也。故云佳非净土者悉宜简去之也。佳犹皆也。此文是有情择去结文。故以烂脱置此处也。如非情择去结文云不任用物非本净土者皆择出之也。若多不可除者。若此处假令虽无瓦砾等非情之不用物。如此等之虫蚁等众多不可除遣者。亦可弃舍之也。故云即是有妨难处应可弃之也。
    二从复次下。明深秘义中。又为三。一明结前生后句。二约非情明义。三约有情明义。
    初中。复次阿阇梨等者。对前浅略故云复次也。阿阇梨者指能度师范。言阿阇梨择得弟子心地之胜地。然后阿阇梨住瑜伽。亦于此心地中能能观知彼弟子心地中之通塞之相。应使其宿业宿障皆悉除去也。故云既而知乃至能生障碍也。故瞿醯云。若不去过而作法者必不成就（云云）
    二约非情明义中。砾石如不信正法者。譬如砾石坚固而难可雕隽琢磨湿泽润生。此人亦尔也。坚执我分放逸无忏拨无因果。敢无大悲润生之分也。故云砾石如不信正法乃至譬沙砾也。造五逆者。杀父杀母杀阿罗汉破和合僧出佛身血也。故苏磨呼云。复次杀阿罗汉。及杀父母。破和合僧。以怀嗔心出佛身血。求悉地者终不成就（云云）犯四重禁者。付之又有显密不同。可思之。谤方等经者。指显密一切诸大乘也。以心器败坏故者。依造如此等大罪心器败坏故法水不停住也。故云无所堪任乃至之所弃捐也。先当以惠方便手等者。阿阇梨住瑜伽故。于今世虽无其相。而知先世有如此宿业未消除者。教令惭愧忏悔。并修护摩法可令消除业障也。故云先当乃至诸障也。髑髅如破坏菩提心障者。言菩提心是众善上首万行顶上也。是故以破坏菩提心譬于髑髅也。其文可见。隳（许规反）犹破也。毛发谓六十心等者。住心品所说六十心并八心也。共体而生者。只从一心法界中。随缘如此善恶心心生起。犹如于一身上长短粗细毛发生也。故云共体而生。及以未得出世间心以来者。指彼小乘见道位。若约今宗指初法明道位也。杂起纷乱等者。如此出世间心已前。善心散乱杂起无一准相。故云杂起纷乱难可条绪也。条犹分也。言纷乱而无可分绪也。觉察等者。阿阇梨觉知观察可除如此之心心也。故云则宜除剪也。糠糟如无明忘想者。言无明妄想虚妄不实如糠糟也。故云以取着戏论乃至为譬（云云）灰炭谓乐小法者。彼发小乘灰身灭智之心故破坏大悲萌动之善苗也。故云起二乘心乃至以为譬也。尤是难处故可弃舍也。故瞿醯骨石之次举灰炭也。刺骨谓曾于众生等者。言譬如刺为一切不饶益而破损衣服庄严具。此人亦尔也。于过去世作种种不饶益之行犯用种种诸佛律仪也。故云谓曾于众生乃至律仪也。此诸障皆宿业非今世业故似骨之现生也。故云此是过去生乃至名为骨也。朽木谓不欲者。言此人不虑懈怠退失无滋荣匠成之义也。故云不堪树艺匠成也。树犹立也。又梵文兼有株杌义者。彼朽木梵音含株杌义也。故云又梵文等也。谓久远以来者。犹如株杌。从久远杌□深固而难可拔。此人心亦尔也。从久远诸烦恼偏执有于含藏识难拔除也。故云于诸烦恼乃至心地之中故也。一心行道等者。言今专行三密道时。此偏执为便诸魔竞起故须除去也。故云一心行道乃至预加简择也。若多者如先择（云云）
    三约有情明义中。自为二。一明别牒。二明作释初别牒。自可见。
    二明作释中。喻种种现行烦恼者。以前髑髅毛发等喻无明烦恼。今以此虫蚁等喻现行粗欲烦恼。故云喻种种现行烦恼。三毒并随烦恼等配释可见（云云）皆有如来性者。一一烦恼尘劳皆悉莫不如来常住性德法身之体。故云皆有如来性也。尤宜将护等者。谓如此种种烦恼等竞起时皆知三部妙体。而不随之亦不畏之。不畏之故不绝其命根。不随之故方便驱遣。是故不始行道不污曼荼也。止观第五云。行解既勤三障四魔纷然竞起。不可随不可畏。随之将人向恶道。畏之妨修正法。如猪揩金山众流入海。薪炽于火风益求罗耳。此金刚观割烦恼阵。此牢强足越生死野。慧净于行行进于惠（云云）如此应将护也。故云皆有如来性乃至不秽污曼荼罗而已。若欲使极净道场者。言极清净道场者百六十心等三劫妄执净除名为清净择治也。故云百六十心上中下微垢皆应择使无余方名究竟净也。百六十心等如上品所说（云云）
    三从经云离下。总明甄别地分中。又为二。一明牒经。二明随释初牒经自可见。
    二明随释中。此例众多者。指如上情非情等障碍物也。得意者自当临事甄别者。如此择胜处治地过已。须甄别其地上中下并堪不堪等相也。谓地或倾侧等者。是举不堪之地也。故瞿醯云。谓于高下及有荆棘（乃至）并发虫饶。如是等地应可远离（乃至）或色味等者。色谓五色用异也。味谓五味是又用别也。不应圣教者。瞿醯等经依其色等分别三种不同。彼经以白色为息灾然今此灌顶所用以息灾为相应。或以增益为用故。余色不应圣教也。故云其色以黄白为胜。若纯黑则不堪也。黄是增益白是息灾也。故是今所用也仍云为胜也。黑是降伏也。非今所用故云不堪也。指此黑色云不应圣教也。瞿醯云。若作息灾当白色。若作增益于赤黄地。若作降伏黑色地（云云）取而尝之等者。取彼胜处之土尝之。以甜淡二味为吉祥。甜即增益相应。淡即息灾相应故也。故云味甜及淡则善也。余味非今相应。故云辛苦碱涩等则不任用也。或掘之更填等者。瞿醯云。先掘其地深量一肘。还以其土而填其处。土若余剩当知好处。必得成就。若反此者及有前过。即不应作若强作者。非但不成亦损身（云云）能能可尝撰者也。故云或掘之乃至若更填盈出也。又熟一处所中南方等者其地眺望他形开于南方地也。以此地形为下地。是即降伏相应之地也仍云南方则为下地但可作阿毗遮鲁迦耳也。是以苏磨呼云。其室安门。东西北方。唯除南面不应置之（云云）故知东西北为相应。南面为不相应也（云云）。
    三从经云遇下。明择时支分中。自为二。一明总牒。二明随释初总牒。自可见。
    二明随释中。自为十一。初明结前生后句。二明时义契合。三明良日晨。四明依西历法定日分。五明时分。六明宿直义。七明诸执义。八明三种时分。九明值吉祥相。十明择日时所由。十一明日时等深义（矣）。
    初结前生后句。自可见。
    二从凡下。明时义契合中。所为法事者。指圆坛所用之法事也。皆须与时义契合者。如前所作法事皆悉一一符顺时义也。时者指日月昼夜等时分。是即不违韦陀梵士等之所用吉凶之时分也。是指浅略时分也。义者指此时分深义也。故时义者浅深两重相兼真俗二谛融容也。故云凡所为法事皆须与时义契合也。相应于如此时义名为吉日也。于此吉日可惊发地神也。是即作法最初也。故云于吉日惊发地神也。余法事例可知者。非啻灌顶法事又可通自余一切法事也。
    三从良日下可明良日晨中。谓作法当用者。指圆坛之作法也。白分月者。一月为二分各十五日也。先依通途言之。自朔至十五日为白月。自十六日至晦为黑月也。就中一日三日等者可作初释地治地之时分也。故云堪作曼荼罗也。又月八日等者。可作念诵之时分也。故云至此日常念诵亦应加功也。
    问。苏呼云即应白月八日或十十四或十五日（云云）瞿醯云当于黑白十五日及十三日。或白月十一日十日一日五日七日三日。于此十种（黑白各有十五日十三日故成十种也）吉祥之日。应作胜上曼荼罗（云云）与今说如何可会合耶答今分别择治作坛等时与加投念诵等时。彼经无作坛念诵等分别也复次今取息（灾）增益两相应之日。不取自余相应之日。故不取黑月也彼经取三部妙用相应之日。故取黑月分也。
    四从定下。明依西历法定日分中。通计小月者。非普通大小月之小月也。是即指亏月而云小月也。所谓上弦下弦等也。弦者月正半如弦之时也。然此上下弦于黑白月各不定也。假令上弦有月之八日时下弦有二十三日也。此时望有十五日也。望者月正圆满时名也。上下弦并望如此之时。自朔至十五日为白月。自十六日至晦为黑月也。又上弦有七日望有十四日下弦有二十二日。此时晦为一日。一日为二日。乃至十四日为十五圆满也。故自晦至十四日为白月。自十五日至晦为黑月也。又上弦有九日。望有十六日。下弦有二十四日。此时二日为一日。乃至十六日为十五圆满故。自二日至十六日为白月。从十七日至晦为黑月也。如此于上下弦并望。各有三分不同。所谓上弦三分不同者七日八日九日是。望三分不同者十四五六也。下弦三分不同者二十二三四是也。故依如此历法。定一日二三日乃至三十日等日分可不定也。故云合当何日也。若小月在白分内者。若上弦有七日。时望即十四日也。故十五成亏月分也。故云小月在白分内。普通历法十五日是云白分故云在白分内。是从本立名也。虽然依弦望不同以此十五日即为黑月分。故云其月十五日即属黑分也依之十五日虽云最胜。如此之时。黑分而非白分故不堪息灾圆坛之所用。故云不堪用也（云云）又历法通计日月平行度者。是即于一年内。大小各六月而可大小各月也。故云平行度作平朔皆合一小一大也。是常历法也。然于此日月平行中有迟疾不同。迟时望有十六日。疾时望有十四日。平行时望有十五日也。大柢谓大概也。月望者谓月满也。故云缘日月于平行中乃至即得定日也。
    五从时分下。明时分中。昼夜各有三十时者。应云昼夜各有十五时。然各有三十时者。言总欤。或又各之言增欤。三十时事如住心品记。一一时别有名号者。如今十二时名号各别也如昼日即量影等者。以土圭量其时知其时分也。如云土圭测影不缩不溢。故云如昼日即量长短计之也。如此委细识知时分故。定判于某时作事者吉也。某时作事者不吉某时作事中分也。故云某时作事乃至中平也。各各皆有像类者。如今十二时皆有相形。彼三十时亦尔也。皆有像类也（云云）
    六从言宿下。明宿直中。谓二十七宿者除牛宿故成二十七也。宿者宿所也。谓是月行度之时宿所也。分周天作十二房者。分谓分位。周谓周围也。天者指四天也。于此间分作十二房为月之宿房也。犹如此间十二次者。此土历下十二之次也。谓开闭成破等是也。每次有九足者。于一一次各有九足故成百八足也。足者是星也。言每次以九星为眷属也。每宿均得四足者。于二十七宿各有四足也。即是月行一日程者。此一日者只是一周义也。言月行度一周之程经二十七宿也。故云即是月行一日程经二十七日即月行一周天也。依历算之等者。言依历法数之时谓某日者月在某宿。是即月行其日所宿之宿直日也。故云月所在之宿即此宿直日也。宿有上中下性等者。于彼宿各有性分。所谓刚柔等也。故月行宿柔静之宿时息灾增益等相应也。月行宿刚躁之宿时降伏相应也。如大集月藏分说（云云）故尤存知诸宿吉凶等可作法事也。故云所作法事亦宜相顺也。
    七从诸执中。明诸执中。执有九种者九曜也。执者谓如此九执中除罗□计都故云日月火水木金土七曜也。加彼二尊为九曜。故云及与乃至合为九执也。罗□是交会食神者。是即罗□阿修罗王也。是与天战时取日月而啖食。故云交会食神也。旗星谓彗星者是军星也。故此二星同共恶星也。若月行宿此二星者一切不吉也。故除此二星取余七星。故云除此二执之外其余七曜相次直日也。其性类亦有善恶者。除极恶二星之外七星犹有善恶性。如云日月木三吉余六皆不吉。此等子细皆梵历具载。故云如梵历中说也（云云）
   八从食前下。明三种时分中。食前时者昼夜各有三时者。昼夜分别三种悉地成就时分也。所谓食前者指日出时。是即息灾时分也。暮间者指日没时。是即增益时分也。夜者中夜也。是即降伏之时分也。故云食前可作息灾乃至曼荼罗灌顶与息灾相应故云食前也。
    问。若然者普通说相。以日没为息灾以日出为增益以日午为降伏。依之瞿醯云。若作息灾者于日没时起首而作法。若作增益于日出时起首而作法（云云）相违如此经说云何答。经说一往意。疏释再往义。言疏家意。于三部各具三部用故。于普通定说之上增益时释息灾义。息灾时释增益义。是即增益息灾共是灌顶所用相应法也。故瞿醯举普通定判之说。疏明再往互融义。故经疏相合影略互显也。然者无相违也问。瞿醯云于日午时作降伏。今疏云夜可作降伏事相违如何答。经昼夜合说三部用故于日分说三用。疏于夜分作降伏一事者昼夜各有三时。于昼夜各分别三部用。故是亦影略互显意也。故不相违也。
    九从过善下。明值吉祥相中。又为二。一总表地空相。二明一一细释初总表地空相。自可见。
    二从地上下。明一一细释中。又二。初释地上。二释空中。
    初中。五种牛味瓶者。入乳酪等五味之瓶也。或香水瓶者。栴檀沉水等种种香和水入之瓶也。或所持物与轮印等同类者。所谓轮形五古三古莲华月轮刀剑等也。如此品类众多故云等也。世中所尊上物者。金银七宝等也。或所被服等者。彼所遇童女等被服端严微妙也。或说种种吉祥等者。彼童男女等唱种种未曾有吉祥之事等也。
    后释空中中。又为二。初总表空中庆云瑞相。后释其别相。
    初中。表庆云瑞相中。忽睹庆云等者。自然微妙庆云叆于空中。而表种种瑞气。所谓吉祥相应莲花宝珠等相形也。氲氤者五色种种彩画而妙鲜貌也。
    二从或下。释其别相中彩虹者五色交彩虹不时而现也。或作火色等者。或作大焰炽盛之形。如说护摩成就之相也。自余文可见。不能细释（云云）
    十从所以下。明择日时所由中。所以须顺世谛等者。言如此撰定日时者只为顺世谛令除应度之人疑惑也。以胜义曼荼罗等者指本有曼荼罗。即此择地造坛曼荼罗是也。醇信白心人尚难信受者。如此本有微妙境界醇熟信力白净直心人犹难信知也。何况于住疑惑之人耶。故云以胜义乃至怀疑虑乎也。以所度之人等者。是现前应度弟子也。彼人元习学外道传籍等识知日月星宿等吉凶故。若违已所存吉凶日还成谤招重罪也。故为顺如此等世谛浅近之人成如此之说也。故云以所度之人乃至顺彼情机也。

妙印钞卷第二十四
一校了
妙印钞卷第二十五

        沙门阿寂记
    
　　　
　　　
　　　

释入曼荼罗具缘品第二之余（经第一疏第三）

    十一从复次下。明日时等深义中。自为七。一约良日明深义。二约定日明义。三约时分明义。四约宿直明义。五约九执明义。六约三时明义。七约善境明义。
    初中。种种世谛门者指吉日良辰也。皆是法界标帜者。如此日月星宿等一一名号一一色相一一本誓一一性类皆是法界曼荼罗具体法身表示也。故云皆是法界标帜也。所谓良日辰者意在菩提心等者。言夫日体虽非吉凶。依所历之房宿而作善恶差别。六大法界一实日体亦如此。虽于一实日体无差别。依三业之善恶知不知之星宿而成迷悟凡圣差别也。然今于三密平等之大虚。如实知自心朝日初出。普门法界曼荼罗圣众欢喜悦乐皆悉集会。故云良日晨者意在菩提心嘉会之晨也。如行者初发心时等者。言或因见佛说法等者。言有见闻佛说法不可思议而发心者。或有观见佛神通应用不可思议而发心者。或有见三界六道种种苦报忧悲苦恼而发心者。或有见三乘行因得果而发心者。或有宿福现缘相感动而发心者。如此发心本末因缘深行阿阇梨皆住瑜伽令识知也。故云或因见佛说法乃至种种机悟不同也。或如是时菩提心有寂静力等者。明识知菩提心有三部妙用之种种起也。故云如是时中乃至不生障碍也。
    二从定日下。约定日明义中。日喻本尊身者指本有六大法身自性清净之体。月喻修习瑜伽行者指行者能觉智心也。智有增减明晦。故云行者定心月乃至亦有盈缩也。是未见谛故令有如此过不过等盈缩不同也。或过于中道者如望有十六日。或不及中道者如望有十四日。如修照常理可至某缘某时中宜应建立者。如望有十五日也。然有缘境迁移者指菩提心所缘之境也。依此所缘之境。能缘之智心速疾故。望未至十五日而十四日熟也。故云或未到时处而熟也。或过此时处乃熟者。依缘境延迟。能缘之智心不速疾故。过成就之时节然后成就。譬如月望过十五日而十六日熟也。如是变通皆应善知者。阿阇梨能知如此变异通塞之相。宜应建立圆坛也。
    三从时分下。约时分明义中。时分者就行者一一地中自有十心者。如上卷记之。于此三十牟呼□多中者。于一一地中十心。一一各具因根果。一地自有三十心。此三十心名为三十牟呼□多也。牟呼□多事如前释。此三十心中何等心与息灾相应。何等心与增益相应。何等心与降伏相应。如三十心者牟呼□多亦尔也。何等时与降伏相应。何等时与增益相应。何等时与息灾相应。如此深细可分别也。故云亦应审深细乃至细微之相也。
    四约宿直明义中。宿直者乃至所涉缘境者。如月之星宿为缘境时。彼星宿虽善恶大小不同。皆悉圆满也。行者瑜伽之月。于一切缘境见心性圆明亦尔也。初从金萨至金刚拳。念念增进之间对众多而宿诸缘境。然所经缘境亦六大法界也。能宿菩提心亦六大法界。能缘所缘平等一味皆见心性如列宿。阿阇梨如此宿直浅深两义明知宜相应。故云宿直者乃至名为善观宿直也。自余文可见（云云）
    五从九执下。约九执明义中。九执者梵音乃至不相应者。釳□何是执持义者。执者此诸宿曜常随逐暂时不舍离故云执持也。应观彼心力之手者。言彼阿阇梨应观其弟子菩提心势力之惠手堪持何等三摩地印法。随其相应可授与教授也。故云阿阇梨应观乃至则名执曜不相应也。就九执中日喻乃至已摄百字门也者。约五点成就明义也。日喻本净菩提之心者第一阿字也。此心万德本源故云即是毗卢遮那自体也。月喻菩提之行者第二阿字也。白月十五日众行圆满喻成菩提者第三暗字也。黑月十五日众行皆尽喻般涅槃者第四恶字也。中间与时升降喻方便力者第五恶字也。当知已摄百字明门者是指百光遍照王。所谓第一字无点时诸字亦无点也。乃至第四恶字之时诸字亦皆成就般涅槃德。故心王字成就四点自然等二十五字成就四点故自百光明门成就也。故云当知已摄百字明门也。土曜持中胎藏乃至不直日也者。土曜持中胎者。大地能持万物。中胎亦如此。总能持万德故也。水持右方等者是北方莲华部也。经右臂观音部（云云）从水莲华生自可知。金持左方等者是南方金刚部也。左臂金刚业（云云）木持上方等者是东方如来顶如来眼等也。火持下方等者西方持明王等也。复次如是五执即持五色等者。土黄也水白也金黑也木青也火赤也。配五根自可见。其余二执者罗□计都也。此二星是以覆障与不祥为义故除之。故云其余二执乃至不直日也。复次如是乃至得离诸障也者。此复次有二义。一对治故。一对良日故。一种善知识并能顺世间事业。准良日晨等之释可知也（云云）以阿阇梨等者指传授师也。与彼真言本誓法尔相关者。彼尊真言中有者是与息灾相应也。有等是与降伏相应。有字字者与增益相应等也。本誓者持刀者与降伏相应持宝珠者与增益相应。持轮者与息灾相应等也。如此等真言本誓明知解而作加持故。日时法尔相应关合本有曼荼罗万德。故云法尔相关乃至离诸障也。
    六从初日下。约三时明义中。初日分如净心显现者。譬如朝日初出时闇冥自除明朗自出。净菩提心朝日亦如此。菩提心显现时无始大夜顿除。如实大菩提心日轮明朗也。中日分等者。夫日午之时高峰深谷平等而草木百谷各发起增进。犹如净菩提心显现之后而发起大悲增进众行也。故云如发起众行也。后日分者指欲日没之时。一周已了夕日将入。譬如大悲成就大智圆满。故云如万德已圆功用渐息也。初夜分等者。如大智之日轮已穷后住寂静涅槃。故云如自证乃至大涅槃也。后夜分等者。虽住寂静涅槃。镇不舍本誓故。以本誓加持力方便应物。故云如念本誓起加持力等也。
    问有何意不昼夜各三。而于昼分三时。于夜分二时耶答。显五点次第故也问若然者如何配释五转次第耶答。初日分者无点字门。中日分者修行点字门。后日分者菩提点字门也。初夜分者涅槃点字也。后夜分者众点具足字门也。如此四点是六大法身能作无时暂息。故云周则复始巡转无穷。四点之能作施四域虽无穷而六大法界体性不动而无二也。故云日体是一而四洲时分各异也。今此曼荼罗等者。如此时中以食前时为初发净菩提心相应之时分故。且取食前时也。
    七从遇善境下。约善境明义中。遇善境界者。释经值吉祥相之四言也。是心无相无境界者指无相大菩提心。押次上之开发菩提心句故云是心也。此净菩提心离如情所谓之众相。绝有为无为等诸境界。故云无相乃至无为也。以佛五眼等者。佛眼种智故不见其相貌。故云亦不能见其相貌。虽然四眼二智亦能知见种种诸趣善生功德。故云然亦有种种善根发相可得了知。爰以或释云佛眼种智真空冥寂四眼二智万象森罗（云云）若是见谛等者指地上。若未见谛者指地前也。种种六蔽者悭贪破戒嗔恚懈怠散乱愚痴等也。如此等六蔽阿阇梨能鉴其通塞。能察其境界故不能障碍。故云不能留难也。种种印相等者。次上所言诸佛金刚惠印等也。其数无量故云种种。印谓印持决定。相谓分别同异。言如此种种印相于定中分明分别了知。奇特甚深非寻常之境界。故云于三昧中乃至有异于常也。以因果类之等者。十地三贤等为因。四方四智为果。如此因果之相以所值之境界可知也。故云可以意得也。乃至普门相摄处等者。非因非果之中台也（云云）
    四从经云下。明惊发地神中为七。一明运心作礼。二明例同。三明两音交举。四明还释偈意。五明秘密加持。六明香花供养。七明当具众德（矣）
    初中。自为二。初明牒经。后明随释初牒经。可见。
    二从阿阇梨将欲下。明随释中。又二。初明所礼遍满。后明能礼遍至。
    初中。阿阇梨者指传授师也。将欲惊发等者。今既欲掘穿地治之故。若不作此加持者地神作忿怒于缘坛成障碍故。先惊发地神而宣供养故。地神欢喜而不作嗔故悉地易成也。无尽庄严身者如来三部无尽庄严藏也。其数类过刹尘。而一一身以四重法界十佛刹微尘数眷属庄严之。重重无尽。故云无尽庄严身。如此一一身非啻无尽无余。而又一一身法界同体也。故云周遍法界也。如中台毗卢舍那佛者。四方四智一切如来无尽庄严身亦如此。故云十方三世乃至周遍法界。是即八叶院也。如八叶院者。二重三重等诸尊圣众亦尔也。故云从十住地乃至如胡麻中油也。所言住者呼地为住。是即非显教所历之十地乃至初地。自宗所显地位也。分证庄严身者。对大日如来极果故且作此释。内证平等之日同等无有胜劣浅深之殊也。无有间隙者。如此等诸菩萨一一身。于尽空法界。一尘微尘许无不遍满。故云无有间隙。如胡麻中油者。就之有两义。或云。如胡麻贝中一一谷不乱次位而罗列。曼荼圣众亦如此。于尽空法界不乱次位而罗列也（云云）或云。如胡麻一一谷中其油遍满。曼荼圣众亦尔也。一一身遍满于法界而平等平等无有间隙之处也（云云）先虽有不乱次位之义。遍满之义不闻。后虽有遍满之义。不乱义不闻。故两义兼齐可得心不乱次位而周遍法界义也。皆是师承义耳。
    二从当观下。明能礼遍至中。当观此身者指阿阇梨自身也。遍至一切众圣前者。如上四重法界诸尊圣众一一三密周遍法界无所不遍无所不满。于如此之一一诸尊前。阿阇梨身又遍满如胡麻中油无有空隙之分。能礼所礼其性空寂互融无碍。犹如空光无碍。是故毗卢舍那三密与行者三密平等平等无碍自在。以此无障无碍三业奉忆念赞叹礼拜。故云以清净三业至诚作礼也。由此因缘等者。自身本来三密为因。如来本来之三密为缘。由此平等因缘故不感而感不应而应。感应道交不可思议证得不思议福德。故云获无量福也。夫以有想意业礼一佛功德犹不可思议。何况以出过于刹尘平等三密。礼超越于刹尘海会圣尊哉。宗肝在之更问（云云）当以无倒心者。既如以自身之三密普于一切圣众之前作常住不变之礼。今所应度弟子三密。亦遍法界礼彼海会圣众。而有无量功德如阿阇梨。是故如来三密如阿阇梨之三密阿阇梨之三密如弟子三密。弟子三密如来三密阿阇梨三密平等平等无碍无障。如此三三平等无碍自在故。弟子速成无上正等正觉。故云施彼弟子愿无障难速成无上菩提也。若阿阇梨不住此三平等而度弟子者。皆是堕虚诳颠倒。非无倒真实之义也以如此秘密方便。堪惊发地神。故云次当说偈惊发地神也（云云）
    二从如释下。明例同中。自为六。初明菩萨诫伏。二明魔王迷疑。三明菩萨乞证。四明地神证明。五明魔王降散六明例同（矣）
    初中。初坐道场时者。菩萨坐寂灭道场菩提树下初欲成正觉时。以誓心决定故魔宫震动。初遣三女而障之后飞石箭而恼之。虽现爱违之境界。菩萨更无移动之心。而语魔王言。汝一无遮少福犹成得自在天王之身。何况我于不可思议劫为不可思议众生行无遮大施无时暂息。汝云何与我当格量其优劣浅深耶（云云）故云谓魔王言乃至^7□其优劣耶。^7□者犹比也。如来难行苦行等事。诸经论中散在具说不暇（云云）
    二从魔言下。明魔王迷疑中。我所作福者指一无遮施也。汝之福业谁当证明者。魔王以迷倒故不知如来无尽万行故致此言。自余文。可见（云云）
    三从菩萨下。明菩萨乞证中。右手指地者。若浅略释义者。以右手指地者直指惊于地神乞证明也。若深秘释义者。右手是智也。其五指是檀戒忍进禅之五度也。故总右手般若也。故总别合成六度如此六度万行于大菩提心之大地上修之。故云指地也。复次五指者法界大圆平等妙观成所等五智也。佛举五指时五指变成五师子者。表五智成就故。于尽空法界得最自在也。说真实者。以如来无虚妄之诚言告地神故也。所谓我今于此地上等二十言是也。此五智如来者是三部中佛部尊也。佛部者身密也。故云当知此指即是身密印也。
    四从尔时下。明地神证明中。自为二。初明浅略。后明深秘。
    初中。无量地神等浅略义可见。
    后明深秘中。心王心数其数无量故云无量地神也。从地涌出现其半身者。出半身表修生义也。而不出现半身显不离本有。然则本有即修生。修生即本有。修生本有不二而常住不变。故云涌出现其半身也（云云）
    五从魔王下。明魔王降散中。由是退散者。菩萨无量万行地神既作证明故魔王堕负处故降伏退散也。
    六从今阿下。正明例同中。亦以此印者。上所言身密印也。今此佛子者所应度弟子也。大事因缘者。蒙传授之胜利成等正觉大事故也。以此众缘力者。三密众缘具足故也。即今此地者。今所择坛地作此加持故。此坛地即成常住不坏之坛地也。故云同于金刚也。三从所说下。明两音并举中。自为二。初举偈颂名。后正明举梵汉二音。
    初中。阿利沙者。大论二十五云。阿利沙。秦言圣主（云云）自然成就真言者。自然自觉故云尔也。当诵梵本者。怛文睇微等梵言也。
    后从怛文下。正明举梵汉二音中。怛文等粗字梵语也。汝也天也等注未会之汉语也。汝天亲护者等粗字汉语之已会文。已下诸真言准之可知之（云云）
    四从偈意下。明还释偈意中。自为二。初释浅略义。后释深秘义。
    初中。汝天亲守护此大地者等者。释汝天亲护者之句。已曾乃至种种功德等者。释于诸佛导师等之三句也如摩诃般若中等者。大品般若等。初从色受想行识终至种智菩提。明诸地净治。故云历法广明也。是以云等者。真言中素者译为等。然若言净地波罗蜜等者不成五含故。地波罗蜜中有众德义故以兼等义。故云今译偈五字乃至含此众德也。次偈等者。释如破魔军众等一偈之意也。如世尊者。指释迦牟尼世尊。菩提漫荼罗者指菩提树下树是三句成就沙罗树王故云曼荼罗也。能独步无畏救护世间者。唯我一人能为救护之意也。我今等者。能度阿阇梨之自称也。亦欲随佛所行绍如来事者。绍如来事业作诸佛行化故也。我虽未得一切同于如来者。非见谛亦未显第十一地故也。虽然以如来加持力故阿阇梨身即诸佛普集曼荼罗大会也。故云然以毗卢遮那乃至大会也。如此毗卢遮那三密阿阇梨三密平等平等故。于此无量功德地神作证明。是故魔事不能作障碍也。故云是故今亦乃至不能俎坏也二从复次下。约深秘明义中。自为二。初约人明义二约字门明义。
    初中。实相世尊者。实相是所觉之法体。世尊是能觉之尊号也。即指释伽牟尼世尊也。无明住地魔王者。住地谓举十地。魔王谓指元品无明也。尘沙者谓三贤所断。此惑无数故云大众也。复次如此尘沙无明业即是行者本来三部圣众。一一各具足十佛刹微尘数眷属。周遍于尽空法界而过于刹尘。故云尘沙大众也。以般若乃至心地者。其义如先释（云云）时汝三昧等者。地天是言其种子字。即是本初不生妙体。言其形状女天也。女是表三昧义。天是显第一义空也。所谓舒五智圆满右手押无相法界之心地。依之理智圆满境智不二故现证本有之圆明。故云现作证明也。四种魔者。阴死天等四种魔军也。
    二从复次下。约字门明义中。正在他字之中者。指第七句之怛他痕之他也。他字长引即带阿声者。于此字加字第二点也。以一切法本不生者。阿字字义也。此法本不生之妙体界界如如字义也。故云如于实相。实相者六大法界大菩提心即字门实相也。此字不生之实相如如平等而无增减之分。故云不增不减也。
    五从彼诵下。明秘密加持中。自为二。初明地神加持印。后明加持自身。
    初中。时应长跪等者。释经之彼应长跪等一十六言也。彼者指作法阿阇梨也。长跪两膝者。恭敬稽首之仪则也。若深秘义者。展敷福智之两膝于大菩提心之地。显悲智齐行之行仪。故云两膝着地也。由智慧手等者。浅深两义如先释也。是名真言印相应者。真言者指今阿利沙偈。印者指今申展惠手押地轮是也。
    问。若然无意密如何答。相应句中摄之。所以然者。意密能通身口而相应故也。复次展五轮案地。专住字本不生三摩地。是即意密也。故云三密相应宛然也。
    后从阿阇下。明加持自身中。欲作此法者。指惊发地神作法也。先者未作惊发以前。以三种三昧耶应加持自身令同法界也（更问）此事供养次第法中委悉。故云皆如供养法中所说也。今此皆如等八言向上向下成义。向上故前句之结。向下故成后文之表也（云云）用罗字门自净心地乃至诸过咎等者。此中加持方便者深秘阿阇梨之秘密加持之方便。更难显于笔端（更问）
    六从经云以涂下。明香华供养中。自为二。初明牒经。后明随释初牒经。自可见。
    后明随释中。亦为二。初约浅略明义后约深秘明义初浅略义。自可见。
    二从然此下。约深秘明义中。然此中地者为释香华供养之深义。先引出三种净地深义释成。故云明供养义亦复如是也。或读烂脱以然此等二行余咎也之下经云之上置之。此义一往虽尔。再往案文。亦复如是文言不消故不可读烂脱也。所以然者亦复如是所克成于三种净地以深秘义用阿字加持故使成金刚大地。今香华供养义亦如是以深秘义故。用净菩提心种种功德。供养自法界中四重法界圣尊。以此义故成甚深广大供养也。故云若阿阇梨乃至及持地者也。所言持地者等者。指六大一实字不生之持地者也（云云）以此功德等者。以弟子净菩提心种种功德。供养弟子自法界中四重法界诸尊。故云回施弟子也。及持地者今浅深兼合而成三平等。所谓浅略义已成如来并持地者也。深秘义者自法界他法界中诸尊及持地者也。然则诸佛及持地者自法界中诸尊及持地弟子法界中诸尊及持地者互相涉入无碍自在也。以如此三平等加持供养故成真实广大之供养。以此心法供养故堪庄严周遍法界金刚道场。故云若用庄严乃至一切诸佛也。此之字若之下用之上可置之也（云云）供养已复应等者。释经之供养已等一十四字也。复应归命者。如先又应用运心归命。故云复也。运心作礼之义例先可知。故云例解可知也（云云）所谓指先当为一切如来作礼文也。疏亦随尔也（云云）
    七从经云下。明当具众德中。自为二。初明牒经。后明随释初牒经。自可见。
    二明随释中。凡欲造曼荼罗者。指择地造曼荼罗也。先须作如是法等者。夫造立曼荼罗时必先可用择地掘地净治等也。于如此择地掘地等。亦必世界坛地自法界心地弟子法界心地。如此三种一一以浅深两义可择治也。故云方乃掘乃至浅深两释也。乃至如经所说次者。指次上择地择治等。并指供养次第等也（云云）如此三种择地。无支分不具无众德不满。故云当具众德也。于此处可读又凡欲择治地时乃至可以意得耳等三行余之文也。至下此例甚多。或有越卷之烂脱。或有越品之烂脱。今是越料之烂脱也（云云）此中当自观心莲华上等者。于彼三种秘密心地之上成九山八海。于其妙高山之上成五峰八柱秘密加持等。并有面授（更问）故云此中深秘之趣可以意得耳。诚有所由哉。
    五从时金下。明萨埵疑问中。为二。初释长行。后释偈颂。
    初中。又二。初明牒经。二明随释。
    初中。然文略。可交牒尔时执金刚等一十八言也。
    二明随释中。时金刚手为欲等者是随释也。为欲发明如来深密之旨者。言金刚手闻如来说择地择日等种种事相。因之为显即事而真深旨却未悟之伏疑致此疑问也。非谓金萨自不达。故云为欲发明乃至而说偈言也。
    二从佛法离下。明偈颂中。又为二初明牒经。后明随释初牒经。自可见。
    后从谓我下。明随释中。又为二。初举无相疑有相。二明请决所取。
    初中。亦为二。初一行举上品自证三菩提为发问之依凭。后一行举今品诸相为疑问正体。
    初中。我亲从佛闻者。金刚手亲从如来说自然自证三菩提故也。诸法实相者。此字指六大法界云诸法实相。即释佛法两言也。远离一切诸相者。此六大法界离去来一异等诸相故。即释离诸相三字也。法佛所住者。指四种法身之境住。即释法之一字也。住于法位者。如此四种法身境界体性空寂而各住法位故。有佛无佛性相常尔。故云若如来乃至不可思议也。已上释住于法位之四字也。非思量乃至能表示者。释所说无譬类之一句也。就中思量分别释所说之两言。因量譬喻释无譬类之三字。若法相常尔等者。释无相无为作之一句也。法相常尔释无相之两言。有为诸相释无为作之三字也。
    二从何故下。举今品诸相为疑问正体中。天中天大精进者等者。指大日世尊。觉第一义中之第一义故云天中天。复次十地为天故。指第十一地佛果云天中之天也。天台释十地为天。即此意也。复次色界顶魔醯首罗即是三界主天中大王也。如来降伏彼天主成法界自在大魔醯首罗王。故云如来号为天中之天也。
    问。若然经文无天中之天文。何故疏家如斯释给耶答。今本略经故不说之。采广本之意尔释也。大精进者。释迦名大精进。今假彼名云大精进。可云大精进之中大精进也。今乃说此者。释而说此三言。可通下之句也。此择地乃至事相者。释有相两言也。乃与乃至行法者。释及与等一句也。令修学等者释不顺等一句也。是总虽经三业而作有为有相之行业。不可顺法然道也。
    二从唯愿下。明请决所疑中。唯愿世尊乃至疑谤之情者。今本不云之。依大本意释之。故承口传耳。开发是中深趣等者。是中者指择地等事相次第修行等有相者。深趣也。如此等择地修行等如情所谓即是有相生灭造作迁流之法也。佛意所指如此事相作业本来法尔常住也。故离此有相而无无相。离无相而无有相。有相无相本来一体有为无为本来同际也。然金萨鉴致未来小智愚钝之疑难。为除此疑惑致此伏疑。依此伏难。如来开演是中深趣。其深趣者说一切诸法皆住于实相有相无相同际也。故云开发是中深趣乃至疑谤之情也。
    六从尔时下。明佛答中。自为二。一明科段。二明次第相释初科段。自可见。
    二从初云善听下。明次第相释中。自为六。一明诚听。二明责疑问不知。三明事理全取无相。四明凡夫不知。五明设教元意。六明大悲问答无限。
    初中。诸法者指有为无为诸法也。实相义者指本来不生。所谓字字义也。故云实相义也。甚深难见者。如此诸法实相义唯佛与佛境界而非等觉十地觉知之境界。故云难见。
    二从夫法常无下。明责疑问不知中。法常无性者。有相无相有为无为等诸法自本际以来法尔常住而无性也。虽然因缘和合即生。因缘离即灭。是故生无性也灭无性也。生灭共无性故。离此因缘所生去来生灭之法。别无可求无相无为之法。故云从众缘生乃至一切妄想等也。此中即是八心之相等者。指曼荼罗圣众最初发足之心相。此八心之相为初。乃至第十一地佛果圆满相为终。始终都一相也。所谓无性之一相也。无性而离诸妄想之分别故云越诸戏论也。如此有相无相共无性也。此无性之心相外。汝指何法可为无相无为之法耶。还责疑问无所致也。故云汝欲更于何处乃至一切妄想等也。
    三从若了知下。明事理全取无相中。若了知诸法本无相等者。诸法虽多。不出有相无相有为无为等。如此等诸法本来无性而寂灭无相故。今择地造坛等事相并次第修行法则本来寂灭之相而无性无相。岂除此造坛行事等外。别有寂灭无相之法乎。故云若了知诸法本无相如是也。如大品云。诸法一相所谓无相。又法华云。诸法从本来。常自寂灭相。是法住法位。世间相常住也。若了知如此诸法自本无相时。自照见自心之实相本来常住而无生无灭。所谓字本不生之实体也。故云照见乃至不生也。如此了诸法之无相照见自心不生时。有相无相一切三密同一相也。所谓无相也。无相无性故一一三密遍法界海。无碍无障而如虚空。如此觉知名云正觉正知。故云尔时乃至如虚空也。如上诸句皆是转释事理全取而一相无相也。
    四从然一切愚下。明凡夫不知中。自为二。初明迷倒执境。二转释迷倒境。
    初中。然一切愚童凡夫者指六道生死凡夫也。以不如实知者。如实不知自心六大法界故。邪执颠倒而心外执境。所谓六尘之境也。故云以不如实知乃至境界也。
    二从所谓时下。明转释迷倒境中。时者三世昼夜等时也。方者四方四角上下等也。诸相貌等者。择地造坛等相。乃诸尊忿怒降伏息（灾）寂静等貌也。如此等相貌无量无数而不可胜计。故云诸相貌等也（云云）乐欲无明覆者。如实不知如上之时方相貌等之实相故。起三世十方之见。生善恶好丑之貌。乐着如是等诸法不觉本心。是无明所覆故也。故云时方诸相貌等乐欲无明覆也。常为爱水等者转释上句也。所谓爱水者贪欲也。无明者愚痴也。爱欲之里嗔恚也。邪倒虽多不过三毒故。举三毒为迷倒体也（云云）
    五从若我下。明设教元意中。自为二。初明方便为说。后明不堕断常。
    初中。又为二。一明正方便为说。二明测释佛意。
    初中。若我舍于方便者。寄择地造坛施三密方便。若无此方便。直说自证三菩提无由。故云直为众生乃至随顺方便说也。
    二从佛意言下。明测释佛意中。我以甚深法相者指自证三菩提也。法谓诸法。相谓实相。其诸法者指三种世间诸法也。实相者。如此一一诸法皆是莫非六大法界之实相。故云甚深法相也。以方便力寄此曼荼罗者。指择地造坛曼荼罗也。言若约浅机则虽似有相浅近方便。若约深机则无相甚深曼荼罗故。为浅机因缘行业不空。依此功力遂蒙佛加被睹见普门海会圣众。故云此曼荼罗具缘支分令初业者乃至庄严一切诸佛土也为深机离此曼荼罗外。不见本有常住万德庄严。所以者何见方圆三角等形色本来五佛之本形也见青黄赤白等显色是又本来五智之本色也。加之一一表相一一三密一一色心无非体相用无碍之轮圆。以十缘生句观察之都无自性。无自性故本来常住。本来常住是即自心万德庄严也。故云兼得观察乃至一切诸佛土也。
    二从不欲下。明不堕断常中。自为四。一明不堕断常。二明简舍事求真。三明举经结释。四明时方实义。
    初中。不欲令诸行人等者。佛意不欲令诸行人舍离诸行作业住如情所谓之无相。若令住如情所谓无相者即是断见所生也。故云不欲乃至住于无相也。又不令执着等者。不欲令诸行人执着造作迁流诸行住于如情所谓之有相所言有相者即是常见所生。故云又不令乃至住于有相也。为令不生断见故寄曼荼罗显即事而真。为令不生常见故以十缘生观无自性也。
    二从若一切下。明简舍事求真中。若一切有为之法等者。指世出世间一切六因四缘所生一切有为法。如此等有为诸法缘谢即虽灭非永灭。只是法性常住之隐德也。机兴即虽生非今有。只是法性常住之显德也。如此起灭法尔常恒。离如情所谓去来生灭。岂可云有为生灭之法耶。若舍此一切有为之法求无为常住之体。如愚痴人欲舍此虚空取彼虚空。智人所笑岂作执舍分别戏论耶。今择地造坛曼荼罗亦复如是。若离此造坛行事别求无为常住。大不可也。岂异执舍虚空之痴人耶。故云若一切有为之法乃至贪着虚空乎也。
    三从故云虽说时方所下举经结释中。虽说时方所作业之七言。略经是即理在绝言也。故疏家依梵本置此七言也。彼一切诸法唯住于实相者。一切诸法者。指时方等有为诸法也唯住实相者。如此有为诸法唯一无相。所谓无自性也。无自性是法界自性也。法界自性名为诸法实相。诸法实相名为曼荼罗体。故云彼一切诸法唯住于实相也。
    四从如言三月下。明时方实义中。自为二。初明时实义。后明方实义。
    初中。如言三月等者。时分虽多。且举三月持诵显其实义。其实义者。月是其性清凉而清净不染。其体圆满而光明普照水陆。今行者性净圆明月轮亦复如是。离烦恼之热恼得性净之清凉。离阙暗之微质得圆满遍照。故曰性净圆明中也。复次性净者指本有五大。圆明者指本有五智。中者显理智不二也。复次性者佛部。净者莲华部。圆明者金刚部也。复次性者身密。净者口密。圆明者意密也。故云三转方便也。为成如是等义故云三月念诵。若作九旬想。岂可相应于佛意耶。故云岂可但作九旬解耶也。
    二从又如下。明方实义中。如东方等者。十方中以东方为始故。此宗宝幢呼号东方。所以者何。四点之中发菩提心以为最初。准方始名东方。显宝憧佛最初净菩提心义也。如东方。南西北及四角上下亦复如是。故云以此例之也问。四方四角是八叶八德义可尔。上下有何表相乎答。上是上求菩提义。即指金刚界天曼荼罗。下是下化众生义。即指胎藏地曼荼罗。岂作上下解耶（云云）则诸余法门等者。且如择地治地等者。择弟子心地治行者意地令得三平等地为义。如香花等供养者。以成就六度万行为义。如此等法门表相无量无数不可胜计。故云皆可意领也。
    六从复次下。约大悲门明答中。自为三。初明为重钝兼存。二明引三车譬。三明知病识药。
    初中。又四。一明能应大悲。二明所应时机。三明冥显益。四明举经结释。
    初中。大悲无限者。无缘大悲普覆法界济度无尽利益不穷。故云大悲无限也。
    二从哀愍下。明所应时机中。哀愍诸未来世等者。举所哀时分并根机也问曰。今教所谈超越三时之时分。不论三世之际。何故云诸未来世耶答。实如所难。但至今文者有浅深两重义。若约浅略者。虽无三世之际且为障重根钝之劣机。施设无时之时建立无际之际也。若约深秘者。未来世者贪嗔痴三毒也。如降此三毒故名曰降三世。此贪嗔痴三毒即如实不知自心法界佛金莲三部之心地。名为障重根钝众生若如实知三部妙德。名为上根上智之根机也。所谓障重者。障盖有三种。烦恼法业是也。于此三障。或众生有烦恼障重而法障业障轻。或众生有法障重而烦恼业障轻。或众生有业障重而烦恼法障轻。或一障轻二障重。或二障轻一障重。或三障共轻。或三障共重。如此轻重浅深重重无尽。覆蔽净心不令显现。例如三毒等分烦恼重重无尽。然三障共轻者。值知识经卷闻甚深法教。即辄尔信知顿速入法界。若三障共重者。世世不闻三宝名字。生生不值秘密乘教。适闻还作谤。奇值敢不信。是故不能顿入法界。故云障重根钝乃至法界也。虽然无缘大悲以更不息故。住那罗延摩诃那罗延三摩地。旋转字本不生之总持作择地造坛之方坛。旋转字离言说秘咒为五瓶阏伽之香水。旋转字离尘垢之密言成灯明护摩之光烧。旋转字离因业之真言成动摇迁流之作业。旋转字等虚空之秘明成无障无碍之空位。或转字为黄。转为白转为赤。转为黑。转为青。或转为方。转为圆。转为三角。转为半月。转为团形。或转为坚。转为湿。转为暖。转为动。转为性。或转为塔。转为莲华。转为宝珠。转成五股转为羯磨。或转为中央大日。转为西方弥陀。转为南方花开敷转为东方宝幢。转为北方天鼓。如五字门。一切总持真言皆以例尔。如此旋转秘密总持。重重无尽犹如帝网。刹尘笔墨刹海砚水岂得记耶。是此毗卢舍那一体速疾难思智德是此心王如来秘密神通无方化用。是故见闻触知之境无非旋转总持之体。是故忆念作意之心无非秘藏真言之法。故云故于此深秘藏中以旋转总持也。兼存浅略方便者。香象引摄论云。智障极妄闇。谓真俗别执（云云）今此择地造坛次第修行者。若预上根上智人则甚深无相而法尔常恒。若约劣惠根钝机则浅近有相而生灭无常。故云兼存浅略方便也。
    三从设于下。明冥显得益中。设于事相之中者。彼障重根钝。如情所谓事相也。非谓约法体而事相也。亦成世间悉地者。持明仙悉地及常在人天忆持不忘受胜快乐等悉地是也。功不唐捐者。一花一香之功不空。一印一言之德不失故。三密冥资者。影必随本质。影像动必依本质。今三密冥资亦复如是。本有三密冥助故。随缘三密显芽。是故冥显和融本修冥会速成佛道。如是三密冥资十地不能知。何况于薄地耶。故云冥资也。故分别圣位经云。从无见顶。流出无量佛顶法身。云集空中以成法会。光明遍覆如塔相轮。十地满足莫能睹见。冥加有情身心罪障悉令殄灭。无能知者。虽不能知冥息诸苦而生善趣（云云）故知依三密冥资故。以有相浅近之心虽思惟修习。念念滋长任运增长终成佛道。故云三密冥资终成佛果也。
    四从故次下。举经决释中。故次偈云者。是则牒经也。其文自可见。委悉不释耳。

妙印钞卷第二十五　一交了
（御本云）元德二年（庚午）十一月六日加点了
沙门阿寂（六十一）
妙印钞卷第二十六

        沙门阿寂纪
    
　　　
　　　
　　　

释入曼荼罗具缘品第二之余

    二从复次下。明引三车譬中。自为二。初明取意引法花。后明合例。
    初中。阿阇梨者指传法之人。广说法花经等者指彼经譬喻品。长者等者指万德圆满如来也。诸子者指三乘幼稚穷子也。观彼深心所著者。声闻执四谛。缘觉执十二因缘。菩萨执六度。故云深心所著也。门外者指三界火宅之门外也。三种妙车者羊鹿牛车是也。所谓以声闻所乘为羊车。以缘觉所乘为鹿车。以菩萨所乘为牛车也（云云）当往取者。各各出三界火宅。取有余无余二涅槃可受寂灭乐。故云汝当往取之可自娱乐也。以闻游戏之名等者。得六通三明闻可游戏无余灰断之露地故。各以称其所乐故。倩皆勇进而竞出也。故云时彼诸子乃至而出也。其等获宝乘等者指大白牛车。是即以先三车譬三乘所乘权方便。以此大白牛车譬示真实相一佛乘。三车是三乘之人深心所著云适其愿故。大白是非三乘已分故云非先所望。若约佛意。三乘是权方便故非佛本意。一乘是示真实故云一大事因缘也（云云）
    二从此漫下。明合例中。此曼荼罗法门者指择地造坛曼荼罗也。如来以世间因缘事相者。约劣惠如情所谓。则是世间因缘事相也。故从钝根重障且云世间因缘事相也。约上根上智非谓有为事相也。故云因缘事相也。拟仪况喻不思议法界者。拟仪于白心法界八德图八叶莲华。拟仪于心数尘数万德图三重曼荼罗。约根钝且虽云拟仪况喻。约上智即是法界常住之妙体即事而真之终极也。勿生如言之执也。俯逮群机者。三重法界根机无尽故云群。菩提心可发故云机也。普门信解者。信解六大无碍法界体性故云普门信解。信解义如住心品释之（云云）自见心明道者。指初地法明道位也。乃知种种名言者。三种世间一一名言是如来密号也。一一威仪作业是佛行佛所作也。非啻得诸法明道始得。从本际已来常住不变之四点之功德。是此一切众生本来法尔之万德也。是此一切诸佛自性常住之功德也。非异生二乘之所测。非十地等觉之所知。故云然非彼常情之所图也。
    三从是故下。明知病识药中。自为四。一明应病投药。二明不鉴利钝得失。三明鉴本末因缘。四明观知佛意。
    初中。是故者。此则结前之言也。所谓指兼存浅略方便显即事而真实义也。兼存浅略故不舍重障根钝。即事而真故不失利根深智。故云当善识根缘又知法门分齐也。善识根缘者。正鉴根机利钝本末因缘也。又知法门分齐者。能明知利钝所乘法门浅深分齐也。应病譬鉴机根。授药譬授法门。若利根深智授浅近。钝根劣惠与深法。是非应病授药之义也。故云勿使差机也。
    二从若着下。明不鉴利钝德失中。又为二。初明于他无益。后明自犯三昧耶。    
　　初中。若着相之人者。执着如情所谓之有相之人不信即事而真甚深无相之空义故。为虽说之。惊疑怖畏还作诽谤弥成不信。故云若着相之人乃至增其不信也。若利根深智等者。不鉴上根上智之人而授浅近法门故。思不顺甚深空义。生怪忽之心。不能得深益。故云若利根乃至于他无益也。
    后从又自下。明自犯三昧耶中。应先住瑜伽者。住三平等妙观之时。出此大圆明中现彼本末因缘。故云应先住乃至本末因缘也。当观此问答中者。萨埵问如来答也。所谓佛法离诸相二偈萨埵问也。尔时薄伽梵等八偈如来答也。施权显实之意者。萨埵为显权实体同性相一彻举实疑权。如来通彻于利钝二机为示即事而真即于无相兼于有相。是故若不知此意者不可知即有相而无相。即无相而有相。若不知有相无相同际一如者。于无相无为法成执着。于择地造坛之曼荼罗而成轻慢。依之不得至事理和融三平等地。故云善了知已当观此问答中施权显实之意也。一宗大纲显密差异皆悉有此问答决疑。文约义丰。是故能能不寻习不可也。散入一切诸方便门者。指今择地造坛曼荼罗种种具支众缘也。言且如云五宝者五智法财圆满。如五种苏多揽者。五智之命根不绝。是曼荼罗所缘一一事相一一作业。莫非即事而真妙行降伏四魔之秘术也。故云散入一切乃至不生障难也。
    七从经云秘密主下。明洒净香水中。自为四。一明结前生后。二明第二日行事。三明第三日行事。四明第四日行事。
    初明结前生后中。又为三。初明牒经。二明正结前句。三明生后句。初牒经。自可见。
    二从如下。正明结前句中。如教所说者。指上所说择地择治之中。故经云如是所说处所中随在一地治令坚固也。凡造曼荼罗者总差定造曼荼罗首尾时分。故云指七日内须毕也。又瞿醯经等七日行事说之。可见之。于最初日者。举己过之行事为结前句也。当住大日如来自性者。即如云。先运心思惟毗卢遮那无尽庄严身周遍法界。十方三世一切如来亦复如是。一一无尽庄严身周遍法界（乃至）无有间隙如胡麻中油。当观此身遍至一切众圣前。以清净三业至诚作礼（云云）如是能所共周遍于法界住如来常住自性法身。而以三种三昧耶作加持。然后惊发地神。故云于最初日乃至惊发地神也。如惊发地神。一切加持方便时皆亦如是（云云）严身方便者。供养次第云。阿字遍金色。用作金刚轮。加持于下体。说名瑜伽座（已上明下体布阿字）鍐字素月光。在于露聚中。加持自齐上。是名大悲水（已上明齐轮布字）□字初日晖。彤赤在三角。加持本心位。是名智火光（已上明心佉布字）唅字劫灾焰。黑色在风轮。加持白豪际。说名自在力（已上明豪处布字）佉字及空点。想成一切色。加持在顶上。故名为大空（已上明顶上布字）如是以五支字安行者身。而令行者同毗卢遮那身也。故云供养次第云以依是法住即同牟尼尊（云云）
    三从惊发下。明生后中。即用不动尊等者。如供养次第云。复次当辟除。自身所生障。以大慧刀印。圣不动真言。当见同于彼。最胜金刚炎。焚烧一切障。令尽无有余（云云）同疏释云。第八真言相应除障者。兼以不动慧刀印二句者。摄别说中复次当避除乃至悉能普护之（云云）问。以大慧刀印者何印耶答。有二种。一常□印。二（云云更问）已上初日行事也。是即为明第二日行事。为结前如此释也（云云）
    二从然后下。明第二日行事。又分为五。一明掘中心却过。二明知地分。三明以牛液坚等。四明和粪液涂。五明安五宝。
    初中。然后者。然字所押即指昨日。后字所克即指第二日也。掘地如法等者。于前所择治之地。复掘其中心一肘量。如法细治除诸过了。还后填其土也。故云如法择治乃至还复填也。瞿醯云。次当细摄其所掘土。还填其处。打令坚实（云云）苏摩呼云。所掘之处填以净土。于其地上建立精室（云云）
    二从填之下。明知地分。自可见。
    三从如是下。明以牛液涂中。润以牛液等者。彼所掘土和以牛液搅合之。打筑而令坚正也。故云润以乃至犹如手掌也。瞿醯云。复次牛尿散洒令润。洒已还打。槌令平正。犹如手掌（云云）问今云液。彼云尿。相违如何。
    答。共有润泽义。然于梵音存两义欤。尔者无相违也。
    四从次用下。明粪液和合涂中。又为四。初举梵音。二约浅略明义。三约深秘明义。四明结归。
    初中。瞿摩姨者梵语。此云牛粪。瞿摸怛罗者梵语。此云牛液也。此二种和合涂前所打坚之地也。故云和合涂之。瞿醯云。次牛粪和水。从东北角右旋而涂（云云）问。此云液。彼云水。如何答。准前可思之（云云）
    二约浅略明义中。为顺彼方俗法者。西方俗法以之尤为清净故。佛准据彼风俗说也。若世俗以之为不净。可用净水等欤。
    三约深秘释义中。瞿是行义者。瞿是二合成也。是行义。是根本义也。然入阿字门故诸法无行也。无行是净菩提心体也。净菩提心是诸法根本也。然此菩提本初不生。所谓无根本净菩提心也。今付字体作释耳。故云瞿是乃至无行也。摩是我义者。我有二种。所谓外道凡夫所执名为小我。是即实我实法也。诸佛无上果德名为大我。小我既不可得。岂有大我（云云）夷则乘义者。是乘义。是自在义。乘即无乘法界大自在乘也。大自在乘者是即大菩提心也。大菩提心者即是大乘也。故云摩是我义夷则乘义也。何故等者三字次第相释其义自可见（云云）瞿模义同前释者。摩与模字体是同故云尔也。怛罗是如如离尘垢等者。如如者字义也。离尘垢是字义也。所言如如者自性清净六大法界也。此六大法界三种世间平等平等故云如如也。然此如如平等六大法界远离烦恼尘垢故云离尘垢也。即是心之实相者指六大法界之体云心。谓六大法界之相云实相。所谓如如离尘垢心之实相也（云云）秘记云。香泥涂拭为尊位（戒也云云）
    四从若行下。明结归。文自可见。
    五从凡择下。安五宝中。自为三。一明结前生后句。二明正安五宝等。二明深秘义初结前句。自可见。
    二从即穿下。明正安五宝等中。即穿曼荼罗中心者。于前捶坚涂牛粪等之处。为内五宝等。复掘中心深一肘也。故即穿乃至深一肘许用也。瞿醯云。复于中心穿以小坑。持诵五谷及五种宝五种药草。安于坑中。还令平正（云云）成辨诸事真言者。成辨诸事有总别不同。总谓不动通三部故。别者佛部用不动。金刚部用降三世。莲华部用马头也。又以军荼利。三部通用之。
    问何故以不动为总。以自余为别耶答。不动是心王大日如来教令轮故也。自余心数诸尊教令轮故。心王必兼心数故也。随其真言有五大尊之句。可思之问。理可尔。文证出在何处耶答。处处散在不可胜计。且供养仪式品以摄颂别说二门说九种仪式。其中第三结界护身门。第八譬除障者门。第九成辨诸事门。同疏释第三门云。三段中有三门。先列众。次为令心喜故乃至随类而相应。显印真言结界等（云云）同经云。奉献外香花灯明阏伽水。皆如本教说（文）同疏释云。奉献等三句依别本法则。谓供养真言等也（私云五供养印言等也）若无自法依不动去垢（云云）自法者各别加持印言也。若无其各别印言者以不动加之也。又经云。不动以去垢辟除使光显。本法自相加（云云）同疏释云。辟除者碎障也。使光显者。香等上用加持香真言。故言本法自相加（云云）言一切香花等。先以不动而除障。其后为使光显供香时用香印言加持之。供花时用花印言加持之故。名为本法自相加也。又经及护持我身。结诸方界等。或以降三世（云云）疏释云。及护持我身等三句别本自有护身法等。护身等若无别法通用此法。故言或以降三世。及诸相别义也。何以故。香真言与护身真言别故言及也。言护身等自有别法。若无别法者通用此不动法也。故云若无别法通用此法也。故言或以等者举别本护身并别法香花等真言也。又经云。善请如本教。所用印真言。及此普通印。真言王相应。疏云。善请等四句别本自有依法用。若无别法用此通法。故言及此普通印等言善请等法自依三部用有本法。若不用其别法者可用此三部通用不动印言也。今此经疏文中以不动为通用名普通。以自余云别法云别义。明知成辨诸事真言者指不动真言也。又经云复次当辟除。自身所生障。以大慧刀印。圣不动真言。当见同于彼。最胜金刚焰。焚烧一切障。令尽无有余同疏云。第八段中有四。初复次当辟除乃至令尽无有余。明不动尊印真言德。自身所生障者妄想所生内外障（云云）又经云。或以不动尊。成辨一切事。护身处令净。结诸方界等。不动尊种子心曰。南摩三曼多伐折罗□悍。次先恭敬礼。后献于阏伽。如经说香等。依法修供养。复以圣不动。加持此众物。结彼慧刀印。普皆遍洒之。是诸香花等。所辨供养具。数以密印洒。复频诵真言。各说本真言。及自所持明。应如是作已。称名而奉献。同疏释云。第九段中有二门。初或以不动尊乃至悍。总表成辨门。二次先恭敬礼乃至摩诃沫履莎词。广明营辨门。初中。不动尊种子心真言门。悍词是行。阿声又是行。点即大空。由住此位。能降一切。为菩提心作大护也。二广明营辨门中。如经说香等者。用种种香花五宝五药五谷。加于所献阏伽水中。数以密印洒之如法。所持阏伽严水中。用不动尊慧刀印。清阏伽水中。所有供养中洒水也。复频诵真言者。洒水时诵不动尊真言也。各说本真言者。香等真言也。及自所持明者。念诵者本尊真言也。称名者香等也（云云）今此经疏文中总别显然也。经云成辨一切事。疏云总表成辨门。疏总表之言偏释经一切之言故也。明知以不动亦为总。以自余为别也。广明营辨门中。以不动真言为总。加持香花等本真言为别也。上件经疏文总别两种分别也。故知今文用成辨诸事乃至皆如供养法中说者。指上来所引文也问。若然者其印明如何答。经说二种印相。初说慈救咒□印已。而云所余诸事业随类而相应。言去垢辟除结界护身一切事业等随其类而用之也。故知此印言名为成辨诸事印言。二说心印并一字明。初云成辨一切事。后云加持此众物。是亦成辨诸事名义分别也问。两种印明何殊堪所用耶答。随事依物所用不同也。先印言摧灭内外种种障难。后印言使菩提心坚固不动故。各所望不定也。已上成辨诸事真言料简大概了。已下一切法事所用方便加持须准知之（云云）凡内五宝时等者。内犹入也容也。即应如前者指前惊发地神时运心作礼等。故云敬礼十方诸佛也。而请白言等者。如是运心作礼了。对彼周遍法界重重帝网无尽庄严胡麻诸佛。以重重无尽周遍法界三业而请白一一海会圣众也。我者阿阇梨自称也。明日者指第三日也。当作请法者。第三日已去定白檀曼荼罗可作召请也。
    三从若深下。明深秘义中。安立菩提心中五智之宝者。于行者自性清净大菩提心中。安立五智金刚宝玉。所谓金刚即宝光。莲华即羯磨。如如同一体。即之身五佛是也（更问）已上五宝密释也。能起五种善萌者五点具足是也。如云自心发菩提即心具万行见心正等觉证心大涅槃发起心方便严净心佛国（更问）已上五谷秘释也。灭除五种过患者。以舍无量心之药灭除前五识之过患。以喜无量心之药灭除第六意识之过患。以悲无量心之药灭除第七识之过患。以慈无量心之药灭除第八识之过患。以平等法界之药灭除第九识之过患。故云灭除五种过患也。已上五药秘释也。
    三从如是下。明第三日行事中。自为四。初明结前生后句。二明置瓶作法。三明日日加持。四明准定曼荼初结前生后句。自可见。
    二从应下。明置瓶作法中。应取欲灌顶瓶者。今造坛所用瓶总有百余。其中用五瓶为灌顶瓶。故云应取欲灌顶瓶也。瞿醯云。其欲灌瓶置五谷等物。及善花枝。置少许水贮以净水等者。贮犹盛也。入也。余分自可见。
    三从自下明日日加持中。置瓶者。置灌顶瓶于埋宝处。以后日日三时以不动印言加持也。必先作此加持。然后作自余事业也。故云自第三日乃至作余事业也。瞿醯云。日三时持诵其瓶。应用彼瓶持诵灌顶（云云）
    四从从此下。明准定曼荼罗中。从此第三日以去者。从第三日置瓶以来也。渐当准定者。先相计曼荼罗大小广狭。以白檀点记之。准定其方角及初二三四等次位也。故云从此第三日乃至点记之也。若阿阇梨不能具记持者。言以白檀点记之。犹不分明者。或画其尊形。或画种子字等。使一一方角次位分明也。故云若阿阇梨乃至洒净竟也。
    四从第四下。明第四日行事中。自为二。初明加持遍数。后明加持真言。
    初中。至第四日暮者。指第四日之日没分也。故瞿醯云。于日没时用洒其处（云云）次用香水真言者。次左真言是也。加持香水者。非彼瓶水。别器在之。所谓洒水器是也。
    二明加持真言中。亦为二。初举彼真言。后释彼字义初真言。自可见。
    后从初句下。释彼字义中。自有七。一释初句。二释第二句。三释第三句。四释第四句。五释第五句。六释第六句。七释末后句。
    初从初句中。释初句中。亦为五。一普归命三字举能归心。二诸佛两言出所归境。三明能所细释。四出初句功能。五明普被一切。
    初中。普者普遍法界义。运心于三世十方。无所不至如前运心作礼故。初举能归心。归命者。夫一切众生贪着财宝。轮回六趣彾跰四生。然其财宝有三种。所谓身命财是也。其中最重者命根。次重身根。最轻财宝也。最轻财宝犹难舍。何况于身体乎。自体尤难舍。何况于命根乎。舍如此难舍之命根。以普归十方三世不可说不可说不可说展转展转展转自法界他法界一切如来。然此因缘所生命根从本已来遍周法界常住不变。故与诸佛如来金刚不坏寿命一体平等。名为归命也。以此一体平等为诸佛三昧耶故。功能中云。欲令此诸世尊不越本誓故同共加持而作证明也。
    二明诸佛两言出所归境中。所言诸佛者。指十方三世五佛。如理趣释云（云云）问。若然者何唯归佛宝不归法僧耶答。归佛境时自归法僧也问。何故尔耶答。密教所说。一法摄一切法。一切法摄一法。一字摄一切字。一切字摄一字。卷舒自在不可思议也。况一一名言者是法宝义也。此一一诸佛理智和合是僧宝义也。复次一切诸法以名句文身成义。名句是佛宝。文是法义也身是僧义也。复次一切诸佛同体三宝本来成就。故归诸佛时自归三宝也（云云）
    三从如下。明能所细释中。如毗卢遮那三身等者。变化等流合论名曰应身也。四身三身是只开合之异耳。然此三身周遍法界无有间隙。譬如麻油犹似空光。如大日如来。一切十方如来亦尔也。故云如毗卢遮那乃至亦复如是也。已上细释诸佛两言也。所归境已遍法界。能归心亦尔也。故云今皆以普遍一切归命也。已上细释普归命三字也。第四第五自可见故。委悉不记之（云云）
    二从第二下。释第二句中。自为二。初释字义。后释句义。
    初中。以最初阿字者。所谓之初阿字也。为真言之体者。今此真言以此阿字为体。以下诸字明此字具德庄严也。故云为真言之体乃至皆为庄严此字故。非但此真言以此字而为体。十佛刹微尘数不可说不可说海会圣众所说一切真言皆然。以此字为体。如一切真言者。他受用应化所说一切契经。乃至世间治生产业。皆悉以此字为体。何以故。开口最初之音自字也。下笔最初之点亦阿字之点也。况诸字自具阿响。故第七卷云。阿字是一切法教之本。凡最初开口之音皆有阿者。若离阿声则无一切言说。故为众声之母（云云）又云。闻一切语言时即是闻阿声。如是见一切法生时即是见本不生际。若见本不生际者即是如实知自心。如实知自心者即是一切智智。故毗卢遮那唯以此一字为真言也（云云）又第六卷云。此阿字门为一切真言之王（云云）明知此宗是一切诸法根元净菩提心本极也。故云以此字门即是菩提心本源也。此事最秘也（更问）今所造大悲胎藏等者。今此择地造坛等本意择治此行者本来字本不生之心地。为令无垢平正也。故此真言以此字为体。以此字加持洒净故。今所造曼荼罗全体是法界大悲胎藏生曼荼罗王也。故云今所造乃至令离诸垢秽故也。若论外境亦如是等者。内证真实境界如此。若寄外境时世间森罗万法亦金刚轮大地所持。若非金刚轮际者全无其所依也。今此大悲胎藏生曼荼罗亦如是。非字本不生心地全无所依也。故云若论外境亦如是所持金刚心地也。是故余字等者。言于此字有无量无边义门故。为使此无量义门之显了故说诸字门也。故云是故余字皆为成此字门也。余文自可见。次有底字正体是多字门者。于字加点故。其字体如如不可得字门也。以带三昧声者指点。是根本不可得义也。所谓以如如法界为诸法根本。此根本入阿字门故即无根本也。无根本即是净菩提心。故云次有底字乃至净菩提心。已上释底字义了。净菩提心于一切法等者释字义。字是莲华部之心真言故名莲华三昧也。住是三昧者释迷字义也。故次明者次上字如如法界说字之三昧之大空。使彼如如法界体定慧均等也。故云故次明乃至均等也。具三昧声者。迷字傍角点也。如诸大乘经论等者。经谓指大品等诸大乘经。论谓指大论等诸大乘论等也。四悉檀者。悉檀此云遍施。一世界悉檀。说诸法隔异之相。二为人悉檀。使人生诸善为义。三对治悉檀。使人断诸恶为义。四第一义悉檀。使人证入理为义。今若以此四悉檀义释阿字门者。于阿字有无量句义世界义也。以阿字为净菩提心种子是为人义也。以阿字本不生故诸过失殄灭是对治义也。以阿字本不生故证入诸法本原是第一义谛也。故第七卷释入佛三昧明云。最初阿字以本不生义故即有息灾用（私云当用第一义）以本不生故一切功德具足无缺即有增长用（私云当为人义）以本不生故无量过失殄灭无余即有降伏用（私云当对治义）如是本不生中元所有功即能成辨一切诸事（私云当世界义）已上约四悉檀作阿字释大略尔也。若约四不生等者。从自不生以阿字本不生故。从他不生以字本不生故。从共不生以阿字二性本不生故。从无因不生以阿字本不生之生故。复次非有阿字本不生故。非无阿字本不生之生故。非亦有亦空以二性本不生故。非非有非空以本不生之万德故。如此或约二谛三谛。或约五蕴六度七觉八正九识十地等众多法门广应说。故云等也。例如大品等中约众多法门说般若大空三昧也。种种因缘譬喻者。以自身本来阿字本不生为因。以已成如来阿字本不生为缘。感应道交而成不思议之缘起。虽然于此不思议之缘起不生一念之着想。何以故阿字本不生之缘起故。譬如幻梦阳焰芭蕉泡沫镜像水月。犹如旋火轮空谷响乾闼婆城等。以如此十喻可释阿字本不生义。故云以种种乃至不可具论也。
    二从复次下。明句义中。又为二。初明结前生后句。二正释句义初结前生后句。自可见。
    二从若句等下。正释句义中。无等无对等者。阿是无义。钵罗底是对义。三迷是等义也。以上阿被下二句故云无等无对义也。伦匹者。伦犹与也等也。匹又比也类也。所谓无与等义。无比类物也。何故如此等者。此曼荼罗王所以无伦匹者。如上来所说字门。以具足圆满无量无边不可思议义理故也。故云何故如此乃至所说义故也。
    三从第三下。释第三句义中。自为四。初明表。二明句义。三明字义。四明三平等初表。自可见。
    二从虚空下。释句义中。虚空等者。伽伽那此云虚空。三迷此云等。故云虚空等也。余文自可见。
    三从复次下。释字义中。那是大空等者。等五字是大空点故也。自余文可见。
    四从以我下。明三平等中。以我心地者指阿阇梨自心地。与此大空者。指字大空。自心与大空平等故。弟子心地并所造曼荼罗地亦平等如此。我心地弟子心地道场地平等无二者等虚空之大空也。故云以我心地乃至等虚空也（云云）
    四从第四下。释第四句中。又为三。初明表。二释句义。三释字义。初表。自可见。
    二从等下。释句义中。等随者。云等。云随。下下合论故云等随也。余文自可见。
    三从复次下。释字义中。者大空三昧者。字体字故云大空。下有字点故云三昧也。而能如其心量等者。随所被之机缘心量广狭。无到而到不来而来。应现无方。故云如来住此乃至故云等随也。
    五从第五下。释第五句中。自为二。初明表。二释句义初表。自可见。
    二释句义中。本性净者。此云本性。此云净也。还转释阿字净菩提心者。今此本性净者最初字净菩提心本初不生之性净本心义。故云还转释也。余文自可见（云云）
    六从次明下。释第六句中。自为三。初明结前生后句。二正明释句义。三明次第转释初结前生后句。自可见。
    二从云净下。释句义中。净除法界者。云法。云界。云净除。前后相连云净除法界也。如来亦尔。以性净之戒香者。以性净圆明三转而释香水。所以性净为戒香。以圆明为悲水。然后又以香水义转释净除法界义也。故云以性净之戒香乃至皆净除故也。亦当以诸字门者。以字义可说之故云尔也。
    三从复次下。明次第转释中。又为三。初举六种转释平等义。二举譬显阿字德。三明虚空不及初文。自可见。
    二从如等下。举譬显阿字德中。如虚空无染等者。虚空有三种德。所谓无染者清净德。无变者不坏德。无动者常住德也。如虚空离一切相者。释含藏事业义也。余文自可见。
    三从非彼下。明虚空不及。文自可见。
    七从末下。释末后句中。莎诃是惊觉义者。出莎诃含五种义。所谓究竟义圆满义惊觉义成就义散去义也。然今举惊觉一义摄自余四义故。今释文中其义在之。遍净无尽众生界者是散去义也。言净除一切众生妄想戏论名为散去义也。复次圣众作同一本誓之加持了所作已辨故云散去义也。则当如其所愿皆充满之者究竟义圆满义也。具足严净者成就义。故知惊觉一义摄在于余义也。以下诸真言者。从此已下诸真言皆以可效之。但随佛菩萨诸天等之类。其义少别异也。故云其义大同。故知归命莎诃义。以此真言释。可通知一部始终真言之踏冠也（云云）
    八从当用下。明白檀曼荼罗位中。自为六。一明九位方角。二明举六位摄余。三明诸尊观想。四明自加持观。五明受持地法。六明香花供养。
    初中。自为二。初明圆坛分量。二明九位图位。
    初中。当用白檀等者。于经文有烂脱。任疏文可见知。于此当用白檀之上可引牒经之白檀等二句也。自余文可见。
    二从最下明九尊图位者。此是疏烂脱也。
    二从经云下。举六位摄余中。以五佛当共置一坛者。大日一位摄余四尊位也。即是诸佛菩萨等者。出第二遍知院。总有三位。其中一切佛位。其右佛母虚空眼位也。其左一切菩萨位也。故中佛位与左诸菩萨位也。故云诸佛菩萨也。亦分为二位者。一切佛位分为二分。所谓诸佛位与一切菩萨位是也。第三彼同等者。虚空眼位也。彼者指大日如来。同等者。此佛母般若与彼如来之无等同等。故云彼同等即是乃至故云彼同等也。则降三世可知者。与不动相对可有其位故云尔也。此即皆是等者。今此二明王者共是成辨诸事持明王也。故随行者心。随一可用之也。但上以不动为通。以余为别者。是约大途云尔也。故今经云或用降三世。或字所克可思之（云云）当知举此六位者。所谓一大日位。二一切佛位。三虚空眼位。四莲华手位。五金刚手位。六不动位也问何举于此六位摄诸位耶答。大日位摄四佛故。一切圣众此五方佛所摄也。故云以五佛当共置一坛也。一切佛位摄一切菩萨位。故云即是诸佛菩萨亦分二位也。不动位摄降三世位。故云则降三世可知也。复次今此曼荼罗次位虽多。不出三部故。毗卢遮那位摄一切佛部圣众。莲华手位摄一切莲华部诸尊。金刚手位摄一切金刚部诸位也。复次或一位摄一切位。一切位摄一位故。一位即一切位。一切位即一位。卷舒自在广略无碍。重重不可思议也。不可具记。故经举要句云想念置其下也。谓一一诸位下想置一切位也（云云）
    三从然后下。明诸尊观想中。自为二。一明方位尊形观。二明转字法。
    初中。亦二。初明中台。二明八叶。
    初中。亦为三。一明结前生后句。二明观所居宫殿。三明观能居如来初结前生后句。自可见。
    二从观下。明所居宫殿中。观作宝莲华台等者。始从字终至彼。如法可观想也。故云观作宝莲华台宝王宫殿也（最秘更问）
    三从于中下。明能居如来中。自为二。初约浅略释义。二约深秘明义。
    初中。于中敷座等者。于彼中观八叶白莲华台。其上观阿字。转此字作大日如来也。故云于中敷座乃至如来也。如菩萨像者。非螺发形。有头冠。故云菩萨乃至冠形通身放种种色光等者。其色五色交色重重无尽故云种种色光也。被绢谷衣者。似常绢谷故。且云尔也所以然者。常绢谷有铢两此是不可有铢两也。此是首陀会天等者。于色界天降伏魔醯首罗成最正觉故示同彼天形色。故且云尔也。实不可其形一定。示同无尽无余众生界时有无量无边形色。故经云。毗卢遮那如来加持故奋迅示现身无尽庄严藏。疏云种种随类之形等也。彼界诸圣天众等者。圣者异生同居故云圣天众。然其衣服自细轻微妙无铢两故云无有铢两也。其本体端严清净。以外饰不庄严其形色。故云本贤乃至外饰也。十善有漏功德力用尚尔。何况毕竟无漏清净形色岂可假外饰乎。故云世尊备同其像也。
    二从若作下。明深秘中。如来妙严乃至不以外宝为饰等者。本质严净等秘释也。乃至十住等者。被绢谷衣等秘释也。就中乃至者。上从等觉十地。下至十住。故云乃至十住也。彼住行向地诸菩萨承佛威神力虽得见加持身。而不得见自性法身常寂之体。譬如隔罗谷故。如来□绢谷衣意在之。所谓如来本质即是常寂之体也。障此常寂之体而不令知见是细细妄执。所谓佛果一障是也。故大论第六云。问曰。如法身菩萨则与佛无异。何以名为菩萨。何以礼佛听法。若与佛异云何有无量清净智。答曰。是菩萨虽为法身无老病死。与佛少异。譬如月四日。众生生疑。若满若不满。菩萨亦如是。虽作佛能说法然未实成佛。佛如十五日满足无碍。譬如一灯能除诸暗得有所作更有大灯倍复明了。佛及菩萨断诸结使。亦复如是（文）故云乃至十住诸菩萨乃至故以为况也。阎浮檀金等者。如上阎浮檀金紫磨金色等秘释也。阎浮檀金者。大论第三十五云如阎浮提者。阎浮树名。其林茂盛。林有河底有金沙。名阎浮檀金（文）然此金不待百练之功而自明净。故云自然性净色也。自然性净者所谓自性净也。自性者名本有决定。故大论云。自性者名本有决定实事（文）又云。性名不相待不相因。常应独有（云云）又最深明者。非但自然性净。又胜真金最深净清明也。故次下释开敷佛身色云。此是世间上妙之金。若比阎浮檀金则色浅而稍浊。不得如彼自然镜彻清明（云云）故云又最深明也。余文可见（云云）
    二从次于下。明八叶中。自为四。初明正方位。二明四维菩萨位。三明一切佛位。四明诸尊像位。
    初中。又为四。一明东方。二明南方。三明北方。四明西方。
    初中。次于四方八叶之上者。四维是四方所摄故云尔也。如朝日等者。赤自相交色也。所谓白是本有大菩提心之体。赤是修生显德大智三昧也。故修性不二名曰发菩提心。故云如朝日乃至是发菩提心义也。譬如军将统御大众等者。言大将军举其幡时。其部类眷属见其幢标帜已。随大将幡足集会于一处也。故云譬如军将乃至要得幢旗也。集于一处之后。部类虽分分。皆悉通其密号。故云部分音一。音一者音符也。是即同一密号意也。然后离合进退同心与力殄国敌流其高名也。故云能破敌国成大功名也。合譬可见（云云）
    二从南下。明南方中。娑罗树王等者。释如上。普放光明等者。是即字智光也。故举其字云如住离垢三昧之标相也。始自菩提心种子者。指东方发菩提心门也。长养等者指南方自体也。此是世间上妙等者。判中台与南方之同异也。其文自可见（云云）
    三从次于下。明北方中。观不动佛等者。是即以义立名非本名。故云非其本名也。其义自可见（云云）非如二乘永寂等者。佛所证大涅槃具足众德。不动本际惊悟众德故。不动心际故名不动佛。惊悟众生故名鼓音佛也。故不同二乘所证沈空尽灭之小涅槃。故云尔也。
    四从次于等下。明西方中。此是如来方便智者。此智是上冥下契故名曰妙观察智。故云方便智也。此二佛者西北二佛也。诸佛例如是者。如此二佛。一切诸佛皆通如此故也。余文自可见（云云）
    问今经疏文何故不列东南西北。而列东南北西耶答四方次第依物随时所望不定。所谓五点门时列东南西北中。或列中东南西北。五字门时列中西南东北。故秘记列五如来云。宝胜如来（南方宝胜佛）妙色身如来（东方阿□佛）甘露王如来（西方无量寿）广博身如来（中央毗卢遮那佛）离怖畏如来（北方释迦牟尼佛）此列南东西中北。秘记即其布列次第问答决疑成其义。如此依时所望不同也。
    问。若从时所望不定者。今所列次第有何意耶答。中台是本有大菩提心也。依此字本心发菩提心故曰因。次东方依本有大菩提心发归命之心修行故曰行亦因也。故云宝幢是发菩提心义。如来万行亦复如是（文）次南方依东方归命修行成南方万德开敷正觉。故云始自菩提心种子（中央）长养大悲万行（东方）今成遍觉万德开敷（南方）也。次北方依南方成正觉。自证已极满所作已辨证大般涅槃也。次西方者虽证此大般涅槃。以妙观察智力用故大悲方便慈济无量众生故云仁者。以大智方便降伏四魔三障故云胜者也。以如此大智大悲约大日如来常住惠命故云无量寿也（云云）
    二从花台下。明四维菩萨位中。有四菩提者。普文观弥是则四维四菩提也。如下文说者。指示下图位曼荼罗并秘密曼荼罗等位也。
    三从其一下。明一切佛位中。但观一佛者。所谓遍知院是也。
    四从余各下。明诸尊像位中。余者除中台遍知院。自余六位也。各依经中等者。今经既说六位分明也。故任经像位次第。其位置其种子。转其种子成其身也。故云各依经中乃至明了也。

妙印钞卷第二十六
（御本云）元德二年（庚午）十一月十五日加点了
沙门阿寂（六十一）
妙印钞卷第二十七

        沙门阿寂记
    
　　　
　　　
　　　

释入曼荼罗具缘品第二之余

    二从凡下。明转字法中。一一诸尊者。从始中台乃至天等也。皆用本种子字者。大日以字为种子等。诸尊各别种子字是也。或以诸余部等者。三部五部乃至十三大院各有其部主。若三部门时。即佛部通用字。莲华部通用字。金刚部通用字。若五部门时。三部如前。宝部通用。羯磨部通用或字。若言十三大院者。遍知院通用字。莲华手院通用字若字金刚手院通用字或字。持明院通用字若字。释迦院通用字。文殊院用字。除盖障院用字。地藏院通用字。虚空藏院通用字。外部天等院通用字。如此等可通用其部主种子故云等也。若恐浅行等者。如此不能通用一一种子字并一一部主种子字者。只观字一字。从此一字放无量色光照十方。而光所至处随其座位可观诸尊也。故云若恐乃至即现彼尊身也。非啻此白檀曼荼罗时。亦至灌顶法事夜亦尔也。故云至法事夜亦皆效此也（云云）
    四从凡修下。明自加持观中。自为二。初正明自加持。二明行人所住。
    初中。凡修观行人等者。观如上之白檀曼荼罗位时。先令观自身与毗卢舍那同一也。所谓始自焚烧方便终至转字成佛。了了分明观之（更问）故云凡修观行时乃至中说也。即观自心作八叶等者。彼中八叶也。是即正以此华台为大悲胎藏体也。所谓本有无染清净莲华三昧也。阿阇梨言者。指疏家。是记者私言也。汗栗驮心者。指九识清净无分别心。所谓一切众生自然具足八分肉团是也。故云状犹如莲华。然依此莲华开合不同凡圣亦异。故云含而未敷之像也。此约凡人当体故云尔也。若依如实闻知。观此莲令开敷时即是佛也。故云先观此莲令其开敷也。故秘记云。凡夫心如合莲华。圣人心似开莲华（文）又论云。凡人心如合莲佛心如满月（云云）台上当观阿字者。彼中心二本不生是也（更问）首中置百光遍照王者即是字也。以无垢眼观之者。字观也。以此自加持者。指上件妙观。依此妙观方便故。大日与我无二平等。以此义故堪作圆坛事为弟子成阿阇梨故也。若不尔者阿阇梨义不成。何使应度弟子同于法界耶。如自者。观弟子心亦复如是。故次上云观弟子心亦如是也。以此义故毗卢遮那三密阿阇梨三密行者三密三三平等平等而无二无别也。故释治地义云。又凡欲择治地时。当自观心莲华上如意宝珠内外明彻。彼谛观察时所有善恶之相悉于中现。阿阇梨即当以惠方便而择治之令得坚固平正。观弟子心亦复如是。此中深秘之趣可以意得耳（云云）今此四行余文是虽有当段终。以烂脱置上治地文段末也。所以然者。从今之凡修观行。至无二无别六行余文意。与彼又凡欲等四行余文意。全分是一也。彼明治地时住自加持方便。此明白檀曼荼罗时住自加持方便也。非啻此两所。一切行事每始。先可住此秘密加持也。若不尔行事不成也（云云更问有何意）二从而在下。明行人住所中。而在二明王中间者。左不动。右降三世也。住此二明王中间。故云而在二明王中间也。名为住于佛室者。此阿阇梨住如上之秘密加持方便故。其三密全同毗卢遮那万德庄严故。此阿阇梨即佛也。此佛之所住故云佛室。所谓五峰八柱金刚宝室是也（更问）至画曼荼罗竟时者。画此白檀曼荼罗竟。移此座位出坛外。此佛室置阿阇梨意乐尊等也。故云至画曼荼罗竟乃至金刚铎等（云云）
    五从至第下。明受持地法中。或降三世者。以不动为定说故置或言也。其义上记了（云云）
　　问随一举一尊应为彼持明王。何故举二尊耶答为令发菩提坚固故用不动。为令难调者调伏故用降三世。故次第法疏云。为令行人初发菩提心守护增长。令至成佛果圆终不退失堕在非道者即不动明王是。为降伏世间难调众生故即降三世明王是也问若然者为随一用之。又为并共用之耶答。随一用之。又并用之亦得。故次第法疏云。不动降三世各用亦得。双用亦得（云云）与密印相应者。真言印契观念三密相应加持。故云与密印相应乃至加持此地也。从第三日以去者。自第三日置瓶以去也。非独此夜者指第五夜。言非但此夜作此加持。于一切处一切事可作之。故云非独此夜应一切处用也（云云）又从初日等者。此造坛作业于七日内终功故。初日第二日第三日内留难出来可默止也。如瞿醯云。若违此法作曼荼罗即不成就。死堕地狱。其入彼者无利益。非但无益诸障难起。所谓饥馑疫病亢旱。诸贼盗起国王相诤。其弟子被魔所损。其阿阇梨必定致死。若不依法作曼荼罗。有如是等种种难起（云云）是故若有如是等种种灾难者可停止之也。故云又从初日乃至当收摄停止也。若已涂白檀位竟者。第三日以后图白檀位竟。纵令虽有种种留难魔事出来。精勤护持必可成就也。故云若已涂白檀位竟乃至必使得成也。此中两不和合者。或师虽欲授弟子不欲受。或弟子虽欲受师不授与。此名为两不和合也问以师弟相顺故始行此事业。何故俄有两不和合耶答。天魔托其心作障难。故大论六十八云。听者欲闻而法师心欲说。而口不能言。现是魔事。如魔入阿难心。佛三问而三不答（云云）虽师弟共相顺。以魔障故俄有两不和合义不成法事也。所谓今此法界圆坛事业。身命犹能舍。何况有所有财宝乎。尽自命财以奉献两部海会。成就无尽福河者也。是故阿阇梨教弟子舍所有财宝。此时弟子以魔事故作是念。师虽赞说布施功德。少物不能舍。何于我为此欺诳。是故生不和合心。又设弟子虽投所有珍财。师以魔事故作此念。以名闻慢心故作此布施。我不可授与。如此以魔事故生种种不和合心也。故大论云。问曰。弟子法应供养师奉诸所有。何以言师不能施。答曰。弟子作是念。师少物不能舍。何况舍身。虽赞说布施是为欺诳。是故名不和合。弟子欲以四事供养师。师少欲知足故不受。或羞愧似如卖法故不受。乃至亦是魔事（文）又问曰。弟子欲受持般若波罗蜜师不与。或可有是云何师欲与法弟子不受。答曰。如先答。弟子见师有过故不欲受法（云云）又云。复次师为利养故欲与法。弟子心则不敬师。云何欲卖经法。弟子亦如是。为财利读诵般若。非清净心故。师知弟子心如是。则薄贱不与故不和合（文）如此等名为两不和合也。第三日已后纵虽如此等事出来。阿阇梨是即知魔事所致。弥精勤而作方便加护可成法事也（云云）余如瞿醯中说者。此有二义。一指彼补阙品文。所谓以违法故种种留难起。如上注记。二指净地品文。彼品云。次应当作是受持地法。次以右手按其地上持诵曼荼罗主真言。以心受持。此名受持地法（云云）指此文欤。
    六从行者下。明奉香华中。自为二。初明结前生后句。后明转用方便初文。自可见。
    二从当转下。明转用方便中。当转阿等者。前自加持时观三轮五字宝楼宝王等。上当观阿字。即成毗卢遮那身。我身与大日世尊无二无别故。今为作承仕供养。转心王毗卢遮那三摩地住金刚萨埵三摩地故。自身全成金刚萨埵无二无别也。故云当转阿乃至加持自身也。奉涂香华等者。次第法中说阏伽涂香华鬘焚香灯明饮食等六种供养本真言。并以不动印明加持之。故次第法云复以圣不动加持此众物也。故云奉香华等乃至广说也。所言等者。非但此六种供养。又奉自余供养具。所谓饮食衣服卧具医药等种种供养也。故次第法云。及余供养具所应奉献者。依随此法则。净以无动尊。当合定慧掌。五轮互相叉。是则持众物普通供养印（文）所言及余者。除六种自余供养具也。当合掌等者。以金刚合掌为普通供养印。真言所谓虚空藏转明妃并三力偈等也。彼经明说（云云）故云皆如次第法中广说。复次皆如次第法中广说者。转阿为缚等加持方便等。并指供养次第。故彼真言事业品云。尔时真言行者随其所应如法持诵已。复当如前事业而自加持作金刚萨埵身。思惟佛菩萨众无量功德。于无量众生界兴大悲心。随其所有资具而修供养。供养已又当一心合掌。以金刚讽诵及余微妙言辞。称叹如来真实功德。次持所造众善回向发愿（云云）是故云皆如次第法中广说（云云）当布列香花等者。已明香花供养如法法则了。今当布列等者明备列香花次第仪式也。如法供养指三密相应供养。布列香花者指布列香花事作。故如法供养布列香花共指供养次第法也。故云准同供养次第仪式（云云）
    九从然后下。明请白证明中。自为九。一明结前生后句。二明释请白偈。三明持地真言四明持诵次第。五明悲念弟子。六明系念安寝。七明思惟菩提心。八明梦中所见。九明总结（矣）
    初中。然后两言为结前句。兴大悲心为生后句也。所言大悲心者。于所度弟子发深重大悲心也。
    二从至诚下。明释请白偈中。自为三。一明殷重用心。二明梵汉交举。三释偈意。
    初中。至诚者三业至诚也。殷重者殷心重法。故次第法疏云。殷勤者如救头燃依法念诵也（云云）阿梨沙偈者。大论云。阿梨沙此云圣主。所谓以至诚殷重之心。诵请白曼荼罗圣主之偈。故云至诚乃至阿梨沙偈也。如经文者。指诸佛慈悲者一偈也。
    二从今存下。明梵汉交举中。今存梵语者。对经汉语故云尔也。
    三从此下。释偈意中。明日者指第六日也。梵音于存念等者指最初句。此三漫缚诃兰梵音中以有请赴之意故经云当降也。降与赴其义同一。可思之。
    三明持地真言中。自为四。一明结前生后句。二明梵语。三释句义。四明字义。
    初中。其第五等十言明结前句。所谓从第三日已来。每日三时具种种法则了。然后必诵不动真言一百八反加持地也。故第三日第四日第五日等。随日时其法则虽改变。诵不动真言不易也。是故今第五夜者第五夜诸法则周备竟。如例诵不动真言一百八反竟。故云诵不动真言竟也。生后句中次当以大日如来身者。转缚字成阿字。当成大日如来身也（如例更问）次第法云如前转阿字而成大日尊。法力所持故。与自身无异（云云）及作三昧耶印者。指彼持地印如仪轨法则（云云）
    二从彼真言曰下。明梵语。自可见（云云）
    三从初句下。释句义中。又分为二。初约浅略明义。二约深秘明义。
    初中。第二第三义者。萨婆怛他揭多第二句也。此云一切如来。地瑟□那地瑟耻帝第三句也。此云加持而加持之。第二第三两句合成而成一义。所谓一切如来加持而加持之也。意言疏家释句意故云尔也。如彼金刚道场者。有两义。一指释迦牟尼菩提树下。于金刚座上成正觉故云金刚道场也。一指大日如来成正觉金刚道场也。道场义神力义加持义等。如上释之。今令此地者。今指择地造坛。已上浅略释了（云云）
    二从复次下。约深秘明义。自可见（云云）此意言等者。释第四第五句意也。以一切如来等者。次第相释也。所谓以一切如来神力正加持之者。第二第三句义也。令得安固不动者。第四句义也。非但不动而已又令离一切垢也者。第五句义也。正以第四句等者。还释以第四句初阿而为真言体也。余文自可见。犹如比丘作羯磨法等者。追可勘也。此即转释前句等者。以本性净义转释阿字义。如释香水真言云。第五句义云。本性净者还转释阿字净菩提心门（云云）
    四从此中下。明字义中。所谓字谛义又漏义。所谓有漏也。入阿字故有漏即无漏真实谛理也。所谓净菩提心也。字是言说也。上有字。是尘垢。入阿字门故证无言说。即尘垢不可得也。自余可准知。恐繁不记之。故云亦当广分别说（云云）
    四从时彼下。明持诵次第中。自为二。一明持诵八方。二明就座位持诵。
    初中。次往虚空眼位者。遍知院北故。是当东北角。至彼角背檀位。面向东北诵之也。故云次虚空眼乃至背檀位诵之也。余准知之。一周竟者。上一周竟者。始自东方终至北方故云一周也。今又始自东北角终至西北角故云又一周竟也（云云）
    二从更当下。明就座位持诵中。又为三。初明自身加持。二明次第持诵。三明阿阇梨口传。
    初中。更当至诚作礼等者。如彼惊发地神时运心作礼无殊异。故云更当至诚作礼也。种种供养者。如例以香花等种种供养也。就阿阇梨座位者。上所言佛室也。所谓二明王中间也。向曼荼罗而座。故云东面而坐诵本受持真言等者。如例始从字终至转阿字成大日也。明了观察持诵。是即阿阇梨行住坐卧常本受持故云诵本三昧也（更问）次第法中明说。故云皆如供养次第中说也。
    二从又次下。明次第持诵中。又者待自加持故云尔也。次第持白檀位者。白檀曼荼罗八位。始从五如来位终至降三世。次第结其印诵其真言。故云次第持乃至结彼印也。
    三从阿阇下。明阇梨口传中。所余八位者。加阿阇梨位。是言总也。意别七位也。大小持之者。大谓大咒。小谓小咒也。若更能诵者。堪能仁者非但八位而已。又可结诵第二院第三院上首诸尊印明也。故云若更乃至上首诸尊。若犹堪能者可结诵自余诸尊乃至外部天等上首印明。故云乃至都诵诸位亦得也。其白檀位等者。言涂泥未乾者第四日香水漉竟后又作之无咎也。故云其白乃至即得作之。亦不克在第四日等者。言作如上自加持并次第持诵等。唯不限第四日。夫第三日从置瓶了已来。每日三时可作此持诵也。乃至灌顶夜亦尔也。故云亦不克乃至可知也。克犹限也。
    五从当于下。明悲念弟子中。又二。一明极生大悲。二明指瞿醯。
    初中。极生大悲等者。于所度弟子可发深重之大悲心也。所谓可起如是心。彼自性清净大菩提心八叶心莲华台之功德。令周遍于法界与毗卢遮那同等无异。然而如实不知故作种种业沈轮生死。是故我运大悲致种种方便令离诸障难。建立此造坛。令一大事因缘必成就圆满。故云当于乃至怜愍之心也。
    二从若下。明指瞿醯中。若瞿醯等者。彼经净地品云。次以右手按其地上。持诵曼荼罗主真言。以心受持。此名受持地法。次复应以辨事真言。受持弟子。用童女合线。以辨事真言。各持诵七遍。以心观念一一弟子。乃称名号。更持诵七遍。一诵一结乃至七结。如是受持弟子无诸障难（云云）
    六从其受下。明系念安寝中。又三。一明如法持诵。二明遍叹诸佛。三明宴坐疲极。
    初中。阿阇梨如法持诵等者。从至大日以加持自身（更问）故云如法持诵觉也。
    二从乃下。明遍叹诸佛中。乃至以金刚等者。布列香花等种种供养。而以普供三力并金刚吉祥等种种赞。普恭敬赞叹诸佛菩萨等。故云乃至以金刚乃至菩萨也。
　　三从宴下。明宴坐疲极中。宴坐疲极者。如此持诵供养赞叹。渐身心及疲极之时。于阿阇梨坐处。以三三昧并成辨诸事印明等。如法护身结护东面而睡卧。故云宴坐乃至而卧也。
    七从彼安下。明思惟菩提心中。心莲华台中者。例自加持也（更问）摩字门等者。于此心莲上或置字。或置阿字。共是如意宝珠种子也问。何故置两字耶答。是两部不二意也问若然者可置字。何故置字耶答。其义相亘故以易也问。相亘义如何答。字约智体字约智用也问何故尔耶答字离言说故是约智体。字我不可得故。降魔醯首罗时入字门三摩地故。云约智用也。故更互用之也。是故秘记中。字为智法身种子。摩字为化身种子。此意也深秘有此中（更问）
    八从彼阿下。明梦中所见中。自为二。一明地前所见。二明地上所见。
    初中。又为二。初明吉祥。二明不吉祥除初文。自可见。
    二从若有下。明不吉祥除中。若有障碍者。于梦中所见有种种障难魔事等相。若有不吉障难之相。作相应护摩。所谓息灾护摩也当发大勒勇心等者。即如次上云。从初日至三日以来。若有留难。即当收摄停。若已涂白檀位竟。设有种种魔事两不和合。要当勤加方便必使得成也（云云）今既涂白檀位已后故。设虽有恶梦之相。大阿阇梨发广大慈悲。住精勤勇猛。或作种种方便。或作除障护摩。必应成就一大事因缘也。故云若有障碍乃至成就也。
    二从复次下。明地上所见中。则于莲华三昧等者。指初地所证得本有大菩提心也（更问）自然明见等者。自然智无师智开发。常垣处于佛会。行住坐卧与海会圣众同其事业。于所被机根有障无障本末因缘。明了见知。自心本来两部曼荼周遍法界。面面劝嘱各各授决故云自然明见乃至所疑也。如其觉知等者。有障无障明见故。觉知其中所有魔障也。当以大智慧等者。所谓魔障者色心各别六大不和故当现起故。大智慧大方便者以理智不二六大无碍故所有魔障消灭也。所谓烧烦恼之薪以字大智之火。湿菩提之种以字大悲之水。转如此二字作护摩法要。使弟子入法界曼荼罗。故云当以大智慧乃至休息也（云云）
    九从复次下。明总结中。加持念诵者。自加持并或惊发地神或加持香水或持地念诵等也。审谛观察者。此句向上向下读文也。所谓向上读文意者。审实谛了观察相应而可作加持念诵。故云加持念诵审谛观察也。向下读文意者。审谛观见所造坛地之长短方圆曲直高下等。能能可修治。故云审谛观察乃至修治之也。又思惟众缘等者。此间渐渐所可入。或宝瓶阏伽香花饮食灯明等。或青黄赤白黑彩画具等。如此等种种无尽具支支分等明了思惟观察。兼日储置之。临时迷惑而不可有思案。故云又思惟乃至疑惑也。即应规画界域者。受持以下渐规画四重法界大小广狭等界畔边域也。布定方位者。安布治定中台八叶方角并东方遍知释迦文殊。南方金刚除盖。北方观音地藏。西方持明虚空苏悉乃至外部天等院等之方位也。然后至第七日夜。可画诸尊形像也。故云至灌顶夜方造诸尊也。若不能速成者。若第七日夜许不能速画者。持地已去可画之也故云若不乃至无咎也。已上第五日事也。上来释治地支分了。
    大文第四从经次云下。明护持弟子支分中。自为六。一明弟子十德。二明应度人数。三明萨埵疑问。四明世尊答问。五明诸无碍智戒。六明世尊说戒。
    初中。亦为十二。一明分科段。二明信心坚固德。三明种姓清净德。四明恭敬三宝德。五明深惠严身德。六明堪忍无惓德。七明尸罗无缺德。八明忍辱成就德。九明不可悭吝德。十明勇健菩提心。十一明要心行愿。十二明结释。
    初中。明夜者。指第六夜也因此广辨等者。初从惊发地神至受持地已。虽明五日众多行事。未辨应度弟子之相。是故因此受持地辨之。故云此广辨弟子应度之相也。
    二从偈云若下。明信心坚固中。若弟子者指所应度弟子也。信心谓信师信法之心至骨髓也。观彼现在根性者。观彼弟子恶性善性贪性不贪性嗔性不嗔性痴姓不痴姓三毒等分性如此等种种性欲也。故云现在根性也。或久远因缘者。若未见谛师者。见彼弟子现在根性作法。推知先世业报因缘也。如心地观经等说。若见谛阿阇梨。于法界净心满月轮中。明知见三世因缘也。于此不思议缘起等者。指此释地造坛曼荼罗。言非一切如情所谓有心境界故云不思议也。缘起者自性清净本心为因。具支支分为缘。不思议法界四重圆坛圣众现起。故云缘起。三种秘密等者。身之印契口之真言心之妙观是也。所谓于此曼荼罗体相用而真信无疑也。复次言不思议缘起者指曼荼罗体相。三种秘密者指曼荼罗用也。是故今信者。或依师教化。或依经论说相。直信六大四万三密之体相用无碍不疑。闻自心是佛之妙旨不作怖畏。此名曰信心坚固德也。故云于此不思议乃至乃堪摄受也。余如师德中说者。指阿阇梨十三种德中信诸佛菩萨德也。又如瞿醯经阿阇梨相品云净信正念（云云）又彼同经择弟子品云。具信能忍深信三宝深信大乘（云云）苏悉地阿阇梨相品云。深心大乘（云云）
    三从偈云生下。明种姓清净德中。自为三。初明堪能之姓。二明不堪姓。三明久远发心人。
    初中。四种大姓家生等者。所谓刹利波罗门毗舍首陀是也问。若然者此四种大姓本宗如何答。苏摩呼举外道所计云。汝是族姓刹利之种。应须祭礼舍施自学。如斯三法是汝本宗（云云）又云。汝是净行波罗门种。汝应自学及心教他。自受。施他。自祭天神。常为他祭。如斯六法是汝本宗（云云）又云。汝是毗舍下贱之种。应作农田及杂产兴易等务（云云）又云。汝是首陀最下之种。应常供养净行波罗门（云云）生如此家业之家。故云于波罗门等四种大姓家生也问。若然者此四种大姓共可云种姓清净耶答尔也。所以然者。如此四种大姓各住世间妄分别家业。则假虽有四种差别。若入佛家即同一佛子也·故增一阿含经云。四姓出家同一释子（云云）又苏磨呼云。良由世间妄分别故。假立毗舍及波罗门。首陀若能修善当证涅槃。刹利造罪不免恶道（云云）是故于四种大姓之家。名为种姓清净也。又瞿醯云。族姓家生清净无畏（云云）故云生种姓乃至大姓家生也（云云）
    二举不堪姓中。亦为三。初明家业。二明不堪传法。三明结缘不简。
    初中。若是旃陀罗者。四种大姓之外极恶最下之种姓也。以家法相承等者。其家业次第相续杀生等极恶为业。牛马肉食为粮。其衣服住所又异人。相传如此等不清净事业而祖习。故云以家法乃至不清净事故也。姓多弊恶者。弊谓六弊。恶谓十恶也。以如此弊恶之心地为性故云姓多弊恶也。
    二从若为下。明不堪传法中。使流通大法等者。指传法灌顶所授两部大法灌顶。继先师事业不断佛种故云流通大法也。则生他轻慢者。今此大法是大人所乘也。然如此等弊恶最下之种流传之故。云异学人或显乘之人等可轻秘藏慢显乘。故云则生他轻慢也。瞿醯云。生秽族作恶业事。若有此相必应远离（云云）或成匮法等者。如初品记之。
    三从若但下。明结缘不简。文自可见。
    三从复次下明久远发心中。若久远以来者。于生死流转中发一念持齐之心乃至一道极无等之心地。皆是本有曼荼罗具体法身也。故莫非发菩提心之因缘。以此因缘故为生如来种姓中也（云云）问。此人是见未见中何师所见耶答见谛阿阇梨所见也。
    四从偈云恭下。明恭敬三宝德中。起淳厚谦下之心等者。淳厚三宝致稽首顶礼。谦下自身作忏悔归依也。常好亲近者。初心始行人常不远三宝境界而应供养恭敬尊重赞叹也。何以故。若不尔适虽发心修行可退堕故也。故大论第二十九云。常欲不离诸佛者。菩萨世世所生常值诸佛。问曰。菩萨当化众生。何故常欲值佛。答曰。菩萨来入菩萨位。未得不退受记别故。若远离诸佛。便坏诸善根没在烦恼。自不能度安能度人。如人乘船中流坏败。欲度他人反自没水。以是故新学菩萨不应远离诸佛（云云）此中婴儿等多譬说之。恐繁不书耳。是故初心行者尤可亲近三宝也。供养者。同论第三十云。菩萨既不离诸佛。当应供养。若得值佛而无供具。甚为不悦。如须摩提菩萨。秦言妙意。见燃灯佛无供养具。周旋求索见卖花女。以五百金钱。买得五茎青莲华以供养佛。又萨陀波仑菩萨。为供养师故卖身血肉。如如是等菩萨既得见佛心（云云）复次向三宝善三业。名供养。故同论云。善身口意业。是为供养。复次有事理供养。余处记之（云云）尊重者。同论第三十云。知一切众生中德无过上故言尊。敬畏之心过于父母师长君王。利益重故言重（云云）赞叹者。同论第三十云。美其功德为赞。赞之不足又称扬之故言叹（云云）当知是人等者。若有如此相。当知是即先世宿福甚幸也。故云当知是人等也。如常不轻菩萨者。如法华常不轻品所说。彼品云。是比丘凡有所见。而作是言。我深敬汝等不敢轻慢。所以者何。汝等皆行菩萨道。当得作佛（云云）彼所见者。于一切众生身中。即一体三宝常住。所谓佛性常住故。以是义故全不作余行。但行礼拜。故云是名深敬一切众生信佛法僧宝也。又瞿醯云。但于三宝有敬信心。应当摄受（文）苏悉地云。于三宝处常起敬信（云云）
    五从深惠下。明深慧严身德中。所言深慧者。非凡夫二乘所发之智慧。知常住佛性。名为深慧。以此深慧庄严自身故。四重五逆皆悉断尽心器清净也。故涅槃经云。能知如来深密义者。所谓即是大般涅槃。一切众生悉有佛性。忏四重禁除谤法。尽五逆罪灭一阐提。乃至是名甚深秘密之义。又云光明名为智慧。慧者即是常住（云云）大论云。于诸宝中。智慧宝为最。一切利器中。慧刀利为最（云云）既诸宝中智慧第一宝也。以此第一宝庄严自身。取第一慧刀以自卫护。故云慧乃至乃可为说也。此中等虚空无边佛法者。虚空无垢大菩提心是也。劣惠者。如上记之（云云）又瞿醯云。具解诸论智慧具足（云云）
    六从堪忍下。明堪忍无倦德中。此是有所堪能等者。以求法因缘故。堪忍种种苦事更无懈倦也。故云此是乃至退屈之义也。然此忍是非忍辱之忍。忍辱者。是则忍辱成就中可释之也（云云）谓求法因缘等者。或善财求于南。常啼啼于东。或半偈投身。一偈破皮肉等皆是以求法因缘重法怪身。于难堪忍之处能堪忍。敢不生一念懈倦之思也。故华严经云。假令有一人语此菩萨言。汝令若能入是大猛火聚。然后当与汝诸佛所说法。闻已即欢喜自投无有疑（文）又同经第二十云。为求法故为难得法。能施法者作如是言。若能投身七仞火坑。当与汝法。菩萨闻此欢喜无量。作此思惟。我为法故。尚于阿鼻地狱诸恶趣中受无量苦。况入人间微少火坑而得闻法。奇哉正法甚为易得。免于地狱无量楚毒。入小火坑而闻正法。汝但说法。我入火坑（云云）至极大乘之直说如此。谁致于疑。如此等难事一一堪忍闻法不懈倦。故云求法因缘虽种种艰苦之事皆悉能作也。假使一度不成者。设一度闻之而虽不悟。不作退屈而复勤苦习修。故云假使乃至发迹修之也。如誓挹大海者。如大论精进波罗蜜中说。大施太子失如意珠而挹大海因缘可思之。瞿醯云。能忍。勇猛精进。心求大乘事。不怀我慢（云云）
    七从尸罗下。明尸罗无缺德中。尸罗者。此云性善。即如大论第十三云。罪不罪不可得故。应具足尸罗波罗蜜。尸罗（秦言性善）好行善道不自放逸。是名尸罗。或受戒行善。或不受戒行善。皆名尸罗（云云）故知今净无缺者。一切不放逸而奉行诸善。名为净无缺也。谓于在家出家律仪等者。在家谓优婆塞优婆夷。出家谓比丘比丘尼是也。戒总有二种。如大论第二十二云。戒有二种。有漏戒无漏戒。有漏戒复有二种。一者律仪戒。二者定共戒（文）今所言律仪者。彼有漏戒中一分律仪戒也。于此律仪。略有八十部。故大论第一百云。略说有八十部。亦有二分。一者摩偷罗国毗尼含阿波陀那本生有八十部。二者罽宾国毗尼除却本生阿波陀那。但取要用作十部。有八十部毗婆沙解释问。于在家有几律仪耶答。在家有二种律仪。所谓五戒八戒等也。若依大论。于五戒有五种不同。即如彼第十三云。五戒有五种受。名五种优婆塞。一者一分行优婆塞。二者少分行优婆塞。三者多分行优婆塞。四者满行优婆塞。五者断淫优婆塞。一分行者。于五戒中受一戒。不能受持四戒。少分行者。若受二戒若受三戒。多分行者。受四戒。满行者。尽持五戒断淫者。受五戒已师前更作誓言。我于自妇不复行淫。是名五戒（文）问。在家唯局此五戒耶。将为有自余戒耶答。大论云。问曰。白衣居家唯此五戒。更有余法耶。答曰。有一日戒。六斋目持功德无量。问曰。何以故六斋日受八戒修福德。答曰。是日恶鬼逐人欲夺人命。是故劫初圣人教人持斋修善作福以避凶衰。是时齐法不受八戒。直以一日不食为斋。后佛出世语之言。汝当一日一夜如诸佛持八戒过中不食。是功德将人至涅槃（文）是故八斋戒亦是亘在家也问。出家律仪有几种耶答。有其四种。即如大论十三云。出家亦有四种。一者沙弥沙弥尼戒。二者式刃摩那戒。三者比丘尼戒。四者比丘僧戒（云云）此中初二众受十戒律仪。次一众受五百律仪。后一众受二百五十律仪也。于如此等诸戒。各守所受如吝浮囊。故云于在家乃至无有毁缺也。余文可见。又瞿醯云。具律仪戒。但四部众具本戒。亦应摄受（云云）
    八从忍下。明忍辱成就中。又为二。初举经分句。后正释忍辱初举经分句。文自可见。
    二释忍辱中。忍辱等者。于忍辱有生法二忍。即如智度第十四云。忍辱有二种。生忍法忍。菩萨行生忍无无生福德。行法忍得无量智慧。福德智慧二事具足故得如所愿。譬如人有目有足随意能到（文）问。若然者何名法忍。何名生忍耶答。忍顺违之人名生忍。忍顺违之法名法忍。故同论第十五云。云何名法忍。忍诸恭敬供养众生及诸嗔恼淫欲之人。是名生忍。忍其供养恭敬法及嗔恼淫欲之法是名法忍（云云）内者六根。外者六境。于此内外十二处。能忍不作分别着相也。故智度云。法忍者于内六情不着。于外六尘不受。能于此二不作分别。何以故。内相如外外相如内。二相俱不可得故（云云）八种大风者利衰毁誉称忧苦乐。利誉称乐顺境也。衰毁忧苦违境也。于如此内外违顺八风。能忍不动转。故云于内外乃至无所倾动也。如智度等者。彼论第十四云。复次菩萨思惟。我初发心誓为众生治其心病。今此众生为嗔恚结使所病。我当治之。云何而复以之自病应当忍辱。譬如药师疗治众病。若鬼狂病拔刀骂詈不识好丑。医知鬼病但为治之而不嗔恚。菩萨若为众生嗔恼骂詈。知其为嗔恚烦恼所病狂心所使。方便治之无所嫌责亦复如是（云云）又云。复次菩萨育养一切爱之如子。若众生嗔恼菩萨。菩萨愍之不嗔不责。譬如慈父抚育子孙。子孙幼稚未有所识。或时骂詈打掷不敬不畏。其父愍其愚少爱之逾至。虽有过罪不嗔不责。菩萨忍辱亦复如是（云云）论文繁多。恐繁不抄也。余文自可见。又苏悉地云。常行慈忍离诸谄诳（云云）瞿醯如前（矣）
    九从不等下。明不可悭吝德中。谓于所有财法者。财谓财施。法谓法施也。夫有求财者。乃至不悭身命。况于金银等耶。若有求法者。乃至往无间可与。况于来求者耶。故大论八十八云。菩萨以二种施摄取众生。财施法施。何等财施。以金银琉璃颇梨真珠珂具珊瑚等诸宝物。或以饮食衣服卧具房舍灯烛花香璎珞。若男若女若牛羊象马车乘。若以己身给施众生语众生言。汝等若有所须各来取之。如取己物莫得疑难。是菩萨施己教三归依。教受五戒。乃至或教四念处。乃至九次第定佛十力。乃至三十二相八十随形好。乃至阿耨菩提。如是菩萨行般若波罗蜜。以方便力教众生。财施已后教令得无上安稳涅槃。是名菩萨希有难及法（云云）又云。法施有二种。一者世间。二者出世间。何等为世间法施。敷演显示世间法。所谓不净观安那般那念四禅四无量心四无色定。如是等世间法。诸余共凡夫所行法。是名世间法施。何等是菩萨出世间法。不共凡夫法。所谓四念住四正勤四如意足五根五力七觉分八圣道分三解脱门八背舍九次第定佛十力四无所畏四无碍智十八不共法三十二相八十随形好五百陀罗尼门。是名出世间法（云云）又有二种布施。所谓净不净是也。如大论第三十三云。布施有二种。一者净二者不净。不净者直施而已。或畏失财故与。或恶诃骂故与。或无用故与。或观爱故与。或为求势故与。或死急故与。或求善誉故与。或求贵胜齐名故与。或妒嫉故与。或憍慢故与。少人愚贱尚施。我为贵重大人云何不与。或为咒愿福德故与。或求吉除凶故与。或求人伴党故与。或不一心恭敬轻贱受者而与。如是种种因缘为今世事故施。与净相违名为不净。净施者。如经中说。治心故施。庄严竟故施。为得第一利故施。生清净心能分别为助涅槃故施。譬如新花未萎色好且香。净心布施亦复如是（云云）又依时分布施功德增多也。如大论第三十三云。问曰。此布施云何增长。答曰。应时施故得增长。如经说。饥馑时施得福增多。或远行来时若旷野险道中施。若常能以净心行之。如韦罗摩菩萨。十二年布施已。严饰乳牛。七宝钵及婇女各有八万四千。及诸余物饮食之属不可称敷。又如须帝隶拏菩萨。下善胜白象施与怨家。入在深山以所爱二子施十二丑婆罗门。复以妻及眼施化婆罗门。尔时地为大动天为雷震空中雨花。又如萨婆达多王。自缚其身施婆罗门。如尸毗王。为一鸽故自持其身以代鸽肉。又如菩萨曾为免身自炙其肉施与仙人。如是等菩萨本生经中说（云云）问。若然者如上财施法施等深位并所行。于凡夫云何答。大论云。如末利夫人。供养须菩提故得今世果报。为波斯尼示王后。如尸婆供养迦旃延故得今世报。为旃陀波周陀王后（云云）又云。佛弟子未得圣道者坐禅诵经。不坏诸法相教化弟子。皆名法施（云云）
    问。若尔者财施法施何胜耶答。如大论第十一云。问曰。财施法施何等为胜。答曰。如佛所言。二施之中法施为胜。所以者何。财施果报在欲界中。法施果报或在三界或出三界。复次财施有量。法施无量。财施有尽法施无尽。故云谓于所有财法乃至广说。余文可见（云云）又云。苏悉地云。复离悭吝（云云）

妙印抄卷第二十七
（御本云）元德二年（庚午）十一月十七日加点了
沙门宥范（六十一）
妙印钞卷第二十八

        沙门阿寂纪
    
　　　
　　　
　　　

释入曼荼罗具缘品第二之余

    十从勇健下。明勇健菩提心德中。又为二。初明举经分句。二正明释勇健句初文。自可见。
    二正明释勇健句中。勇健等者。如先阿阇梨众德中第十三（云云）故云即是阿阇梨等也。种性于行道时等者。五教章引瑜伽论云。种性略有二种。一本性住。二习所成。本性住者。谓诸菩萨六处（私云六根）殊胜有如是相。从无始世展转传来法尔所得。习所成者。谓先串习善根所得。此中本性即内六处中意处为殊胜。即摄赖耶识中本觉解性为种性。故梁摄论云。闻薰习与阿梨耶识中解性和合。一切圣人以此为因。然瑜伽既云具种性者方能发心。即知具性习二法成一种性（云云）既引二论以性习和合为一种性。故知今种性者。本觉性与修生善习和合名为种性也。以本觉内薰力与修生解薰力故住勇健菩提心也。虽遇种种可畏等者。于彼人行道之时。以魔障放虽示现可畏鬼神恶形罗刹毒龙猛兽等形色音声。心更不倾动敢不作怯弱退心。犹如师子王。故云种性于行道时乃至心不怯弱也。如此等难忍事非一。故云乃至出生。出生谓不怖来生故。入死谓不恐现灭故。如此人正相顺菩萨摩诃萨舍身重法大慈大悲。故云出生入死乃至大人所行（云云）
    十一从悭行下。明要心行愿德中。坚行愿等者。坚谓坚固。如十地论云。坚有二种。一决定信坚。二证得坚（云云）信坚者因位。证得坚有果位。故知今所言坚者是信坚也。行谓日夜行一切善法无退转也。如十地论云。云何修行成就。经曰日夜修集善根无厌足故。亲近善知识故。常爱乐法故。求多闻无厌故。如所闻法正观故。心不贪着故。不着利养名闻恭敬故。不求一切资生之物故。常生如实心无厌足故。此十句说修行成就也（云云）如此等名为行也。愿者。十地论云。愿者复乐行大乘法（云云）作利益众生义摄善法故（云云）又云。愿者发心期大菩提故（云云）今所言愿者。当彼发心期大菩提文。是即从发菩提心已来。以要期之心。于大菩提之妙行无中绝之义也。故云此是恶心之愿也。虽遇种种异缘者。异缘虽多不出违顺二缘。如先记（云云）瞿醯云。坚持大愿（云云）余文。自可见矣。
    十二从然此下。明结释中。自为三。初明十德具足。二明不舍偏长。三明小不同大。
    初中。然此所说者指十德也。若具备此德者希有难得也。故云若兼乃至希有也。
    二从但使下。明不舍偏长中。但使偏有所长等者。虽具不备如上十德。此中有一二等德者。其师以善巧工匠大方便。补摄其阙德可令成就也。故云堪可匠成者即应摄受耳（云云）
    三从又如下。明小不同大中。但令道机可济等者。彼小乘但护身口之嫌非。不论内心之道机。摩诃衍不尔。虽有外相嫌诃。道机若开发可摄受也。故云又如声闻乃至皆无所观也（云云）
    问曰。经说有十德者可摄取。其余无所观。何故疏云但令道机可济。虽有诸余过失皆无所观。然者经疏相违如何答。经略说故多含少文。故云如是应摄取余则无所观。意谓说如上所说十德中虽一二有之可摄受。若无一二等其余无所观也。故如是者被一二德云如是。非总有十德云如是也。是故疏家从然此所说以下得广本意释成此者也。故不相违也（云云）
    二从偈中下。明应度人数中。是一期道场者。是即指一度造坛云一期。非果报之一期。故云一期道场也。作阿阇梨灌顶之限数者。对下结缘灌顶故云尔也。此中约超数等者。一二四五等不列。而列十八七等。是约超数说之。若依本数。应说从一至二等。故云此中约超数乃至从二至十人也。复次超数者。从二超三至四。从五超六至七。从八超九至十。故云约超数也（云云）自余文可见。大方等陀罗尼经者未勘。要揽之人勘之。过此已外等者。一坛中十人外不可摄受之。所以然者。若过十人者阿阇梨加持事业不可周备。故云过此已外乃至不周也。若应度人犹有。以后缘可摄取。故云当待后缘别为作法也。又十人以下等者。于同坛摄受十人时者。彼十人皆同具如上十德。若全若少分多分而同时发起。舍内身命并外财宝供养三宝成辨曼荼罗事业者。可得同时作法。故云又十人乃至同时作法也。故瞿醯云。彼等皆悉互相欢喜。调伏寂静。于尊者所有敬爱心。生善因者。如是弟子方可摄取（云云）又云。其诸弟子互相有诤及怀怨心不应摄受（云云）若不然而云。法缘难值乞引摄者。假使虽授结缘分。不可授阿阇梨位也。故云若人因遇道场便乃至作阿阇梨灌顶也（云云）问曰。瞿醯云。应所受持弟子等数。或一或二或七乃至二十五只。不得双取。更不得已上（云云）然者何故今云不得遇十人已上耶。尔者如何当会通耶答。彼经总说三部曼荼罗并三千五百曼荼罗中次第法要故。不分正机结缘。又不论普门一门。广摄根机。故彼经说曼荼罗所求果云。凡入曼荼罗者总有三种所求。一谓成就真言故。二谓灭罪获福故。三谓为求来生果故。若为求来世果故以起信心入曼荼罗者。非但成就来世果报。亦于现在获得安乐。若为现在求安乐者。不如彼人求未来果。是故智者为未来果入曼荼罗。即获得二世安乐果报既云为现在求安乐。是岂非结缘机耶。又云获得二世安乐果报。转又非一门所摄之机耶。是故彼经择弟子立三品择之。上品诸德具足。中品具三德。下品唯具二德。是等皆是一门灌顶并结缘机故应度数多也。今此灌顶不尔。是即普门法界大阿阇梨位大传法灌顶也。是故摄阿阇梨择弟子定十人。不摄其外。何以故恐师加持方便不周备故。若于结缘一门法等不论剂限。故云复数过此乃至或复数过此也。此偏以同彼经说。是故两经所望不一准。仍无相违也（云云）
    三从经云下。明萨埵疑问中。自为二。初明牒经。二明随释初牒经。自可见。
    二明随释中。又为三。初明问名。二明问义。三约两句明义。
    初中。此因如来等者。上如来简无机人限十人众。因之金刚手为散众疑致此二问也。故云此因如来乃至转生疑问也。金刚手本请等者。当品初。金刚手白佛言。希有世尊说此诸佛自证三菩提。不思议法界超越心地。以种种方便道。为众生类如本性信解而演说法。唯愿世尊次说修真言行大悲胎藏生大曼荼罗王。为满足彼诸未来世无量众生。为救护安乐故（云云）指此文也。所谓称此加持境界者。上文所言诸佛自证三菩提乃至如本性信解而演说之句是也。是即住心品所说自证三菩提乃至无尽庄严藏是也。故云称此加持境界也。演说大悲藏生等者。上文所言次说修真言行乃至为救护安乐之句是也。是即请说当品所说之择地造坛法界大悲胎藏生曼荼罗也。故云演说大悲藏生大曼荼罗王也。此两句是结成上金刚手致请而为问端也。然此请问本意。以平等大悲不存应度限量。何故如来限十人。不取余人非普门具体。然者问难当云何名也。故云则是平等乃至何名此曼荼罗也。
    二明问义中。又曼荼罗等者。言以轮圆具足为曼荼罗之义。若局人数者非轮圆之义。然者问难今所言曼荼罗义者为是何等义也。故云又曼荼罗乃至为是何义也。
    三约两句明义。可见（云云）
    四从世尊下。明世尊答中。自为二。初明答名义。二明护持方便。
    初中。又分为四。初明分科段。二明答名。三明答义。四明广义除疑初明分科段。文自可见。
    二从就答下。明答名中。自为二。初约六大明义。二约四点明义。
    初中。还复申明本旨者。言此经本旨者。以发生一切众生本有曼荼罗而为本旨。本有曼荼罗者六大法界是也。所谓下菩提心种子于一切智心地中者字门地大也。润以大悲水者字门水大也。照以大惠日者字门火大也。鼓以大方便风者字门风大也。不碍以大空等者字空大也问。若然者识大如何答。初句中一切智者识大也。
    问。何故尔耶答。于本有字心地有智心理心。为显此义故云于一切智心地中。故知一切智者识大。心地者地大也（云云）以此六大无碍大菩提心为今教本旨也。故云还复申明本旨乃至不碍以大空也。
    二从空能下。约四点明义中。空能令不思议法性牙者字发心也。次第滋长乃至弥满法界者字修行也。此中乃至者修行位广多故云乃至。成佛树王者字成菩提也。成佛已后必所作已辨是即字大般涅槃也。故成佛句摄涅槃也问曰。何故以六大与四点为今经本旨耶答。悉地出现品说二种明为经宗体。所谓五字门并四处流出句也。故彼品名出现品。与今发生义同一。可思之（云云）复次空能令不思议法性牙者菩提为因句也。次第滋长等者大悲为根句也。成佛树王等者方便为究竟也。是即此经宗旨也（更问）夫雷雨作解等者。譬如春时雷声普惊四天下。春雨遍洒地中所有卉木丛林种子之上时。彼种子中甲开者先萌其牙。甲未开者迟萌其牙。是则作雷雨不等之思而非致差别之相。只依卉木性分成如此别也。今如来世尊简人限众亦复如是。神变加持雷声普响于法界。大悲方便春雨平等洒法界众生心地。虽然机缘甲拆者先萌大菩提种疾成沙罗树王果。机根甲未拆者不能蒙现益也。故今弟子中备众德。又十人以上同时发心者是甲已拆者也。众德无之而同时不发心不舍内外所有者是甲未拆者也。是即于机根之处自有善别。全非阿阇梨不平等之心也。故云夫雷雨作解乃至亦成限量也。
    三从次答下。明答义中。自分为二。初约五味明义。二约三密明义。
    初中。是攒摇乳酪等者。是即五味转生次第也。所谓乳味有最初。次酪。次生苏。次熟苏。次醍醐也。其义在文可见。
    二从以三下。约三密明义中。攒摇众生佛性之乳等者。口密之器入字本不生之乳。身密之薪木付意密之智火。练薰之故转字之乳成字之酪。转字之酪成字之生苏。转字之生苏成字之熟苏。转字之熟苏成字之醍醐。此第五之后悲智究竟极无复可增。故云以三种秘密方便乃至不可复增也。此处是法界曼荼罗诸尊各捧智印。主伴具足同共集会。常住不变而受三世常恒之法乐。故云一切金刚智印乃至最为第一等也。
    四从经云下。明广义除疑中。自为四。一明引经分科。二明普门无限。三明限人众所由。四明劝嘱悲愿初文。自可见。
    二从就初下。明普门无限中。自为二。初明牒经。二明随释。
    初牒经。自可见。
    二从若行下。明随释中。又分为三。初明曼荼广义。二明广义所由。三明发心无限。
    初中。又为三。一约中胎明义。二约第二重明义。三约第三重明义。
    初中。若行人自见中胎藏等者。行者自见中台八叶之藏时。自然觉知自心本有花台八叶德。此时如知自心者。他一切众生亦复如是自他同共备八叶德。从本初已来圆满成佛因缘。是故自法界他法界大悲曼荼罗周遍法界无所不至。故云若行人乃至亦周法界也。
    二从且如下。约第二重明义中。且如者。今此诸内大眷属等实法界量等尘数圣众也。虽然且约十十无尽等云十世界。故云且如也。执金刚者指内眷属。菩萨众者指大眷属也。诸与等者通用内外。具如上品记（云云）随以一门作曼荼罗主者。莲华金刚手十佛刹微尘数内大眷属皆各为一门曼荼罗主。自余一切诸尊以为眷属。是即互为主伴成重重无尽曼荼罗。故云随以一门乃至譬喻之所能及也。
    三从何况下。约第三重明义中。何况者。言十佛刹微尘数上首诸尊各以一尊作曼荼罗主。余尊为眷属。而成重重无尽曼荼罗海会。犹非算数譬喻之所及。何况此十佛刹微尘数上首诸尊。各以十佛刹微尘数诸尊为眷属。一一眷属亦具十佛刹微尘数之眷属。如此重重无尽不可说不可说展转十佛刹微尘数眷属等。各作一曼荼罗。成重重不可思议曼荼罗。各以无尽庄严种种无量三密方便。摄化众生令得入法界曼荼罗。说者不可能说。观者不可能观。故云何况是中乃至又可胜纪乎也。于此一字法门中者。如以中台为主者。以一字摄无量广多。如以观音为主者。以字一字摄无量广多。如以金刚手为主。以字一字摄无量广多。如此十佛刹微尘数诸尊一一种子摄无量无边不可思议广多。如字者。表示尊形亦如是。此则旋转三密广略随时。常利乐众无有间断也。故云若行者乃至漫荼罗广义也。
    二从次云下。明释广义所由中。自为二。初明牒经。二明随释初牒经。自可见。
    二明随释中。此释广义所由者。从中胎藏出生八叶。从八叶出生内大眷属。从内大出生普门随类曼荼罗。是即广义也。如此广多所以何者。如来本行菩萨道时。于无量劫。积集无边行愿。证得无上菩萨故。具无量无边功德。以是义故所现法门眷属无量无边不可胜计也。如华严入法界等者。彼经四十六云。尔时善财童子从文殊师利闻佛如是诸妙功德专求菩提。随从文殊师利以偈颂曰。具足菩提愿。积集功德藏。饶益一切众生。大师愿度我（乃至以三十四偈颂请之）尔时文殊师利为善财童子以偈颂曰。善哉功德藏。能来诣我所。发广大悲心。专求无上道（乃至十个偈）尔时文殊师利说此偈已。告善哉言。善男子。于此南方有一国土。名曰可乐。其国有山。名曰和合。于彼山中有一比丘。名功德云。汝诣彼问云。何菩萨学菩萨行。修菩萨道。乃至。云何具普贤行。时善财从文殊闻法欢喜（乃至）泣涕辞退渐渐南行。乃至七日见彼比丘。见已头面礼足右绕而住。自言。大圣我已先发阿耨多罗三藐三菩提心。而未知菩萨云何学菩萨行修菩萨道。我闻大师善能宣扬。唯愿垂慈具足演说。时彼比丘告善财言。善哉善哉乃能发阿耨多罗三藐三菩提心问菩萨行。善男子。如是事者难中之难。乃至善男子。我于解脱力逮得清净方便惠眼普照观察一切世界境界无碍（乃至）善男子。我唯知此普门光明观察正念诸佛三昧。岂能了知菩萨圆满清净智行。善男子。南方有国。名曰海门。彼有比丘。名曰海云比丘。汝应诸彼问（乃至）海云比丘云。我住海门国十有二年。境界大海观察大海（乃至）思惟未曾增减（乃至）我唯知此一法门。乃至第五十一善知识。名曰德生童子。告善财言。善男子。我等证得菩提解脱。名曰幻住。得此解脱知见。一切世界皆幻住。因缘所生故（乃至）一切菩萨众会皆幻所成故（乃至）我等二俱能知此幻住解脱（云云）除最初文殊最后弥勒。从第二功德云比丘。至第五十一德生童子。五十人知识皆悉云唯知一法。然而如功德云比丘者。于观察一切世界无碍能穷其源底。如海云比丘者。于观察大海普眼经能穷其源底。乃至如德生童子者。于幻住解脱法门能穷其源底。如此于自己通达门各虽穷其源底。于自余一切法门互不相知。是则于一门虽能通达。未通达普门妙行故也。入弥勒广大宝楼阁。于宝镜中得见普门海会诸大菩萨不可思议自在力也。今曼荼罗广义亦复如是。过刹尘海会诸尊一一所通达门皆悉能穷其源底。虽然互不相知。如彼诸善知识唯知一法。如来独尽刹尘源底。如于彼弥勒宝楼阁中得见刹尘知识。故云如华严入法界乃至现作法门眷属亦复无量无边也。彼真言门行者等者。言真言行者如此等十佛刹微尘数诸尊。皆悉于一门能穷其源底。于一门曼荼罗而为其主。以无量诸尊为眷属。是则如来普门万德中一德也。何况于普门境界手。知如此等义理名为通泰曼荼罗广义。故云当通泰其心作如是解也。
    三从已知下。明发心无限中。自为三。初明结前生后。二明牒经。三明随释初二。自可见三明随释中。此中发菩提心义者。经文五点中唯举成正觉句方便具足句。不说余三点。是则举终二点。发心等三点自显。是故经说终二句。言发心者后四点自显。是故疏不释后四点。是则影略互显交文融义也。如入法界品者。彼品末。善财重子见弥勒严净高大楼观而作是念云。此是解空无相无愿者之所住处。离虚妄者之所住处（乃至）以一劫为一切劫。以一切劫为一劫者。以一切刹为一刹。以一刹为一切刹而亦不坏诸法相者。以一众生为一切众生。以一切众生为一众生而解众生无差别者。以一佛为一切佛。以一切佛为一佛而解诸佛无有二者。以三世为一念以一念为三世者。于一念中诣一切刹者。普照饶益一切众生得一切入者。乃至自身客受一切世界而不坏法性者。尽未来劫修诸愿行而不取劫长短相者。不离一毛端处而现一切世界。普为众生说正法者。乃至如此楼观住一切功德者之所住处。乃至。尔时弥勒菩萨告善财言。善哉善哉童子乃能发阿耨多罗三藐三菩提心。专求一切佛法。饶益一切世间。救护一切众生。善男子。汝得善利。人身寿命值遇诸佛。得见文殊师利大善知识。汝为法器。善根润泽诸佛护念何以故。菩提心者则为一切诸佛种子。能生一切诸佛法故。菩提心者则为良田。长养众生白净法故。菩提心者则为大地。能持一切诸世间故。菩提心者为净水。洗濯一切烦恼故。菩提心者则为大风。一切世间无障碍故。则为盛火。为净日。为净月。为净灯。为净眼。为大道。为正济。为大乘。为门户。为宫殿。为园观。为胜宅。为依止。为守护。为慈母。为养育。为善知识。为大王。为最胜。为大海。为须弥山。为金刚围山。为雪山。为香山。为虚空。为莲华。为宝象。为宝马。为调御师。为良药。为沃焦。为金刚。为和香。为妙花。为白旃檀。为乐器。为勇健。为善摄。为尊主为毗沙门天王。舍离一切诸贫苦故。为妙德。为庄严。为火灾。为无坏药王树根。为龙珠。为水珠为如意珠。为大德天。为劫初树。出生一切庄严具故。为恒裟衣。不受一切诸尘垢故。为正业。为利犁。修治一切众生田故。为那罗延箭。为厌离。为利锁。能判一切烦恼故为甘露。为利剑。为金刚。为利刀。为勇健幢。为釿斧。为器杖。为善手。为妙足。为眼药。为善拔刺。为安稳床。为善友。为善利。为天人师。为宝藏。为涌泉。为净镜。为净池为大河。为龙王。为命根。为甘露。为罗网。为善罥。为钩饵。为阿伽陀药。为波罗提毗刃药。为大地。为风轮。为宝洲。为种性。为居宅为大城。为金药。为香蜜。为正道为宝器。为时泽。为安住。为寿行。为琉璃宝。为押尼罗宝。为法鼓。为净水。为阎浮提金。为山王。为归依。为实义。为无上宝。为大会。为尊长。为宝藏。为因陀罗网。为毗楼那风。为因陀罗火。为无上塔。佛子菩提心者如是无量功德成就。悉与一切诸佛菩萨诸功德等。何以故。因菩提心出生一切诸佛。三世诸佛成正觉故（云云）已上以一百一十四譬说菩提心功德广大无边。于一一喻有表释。恐繁略之（云云）及智度等者。彼论第五释摩诃萨义云。欲度多众生故名摩诃萨埵。如不可思议经中。沤舍那优婆夷语须达那菩萨言。诸菩萨摩诃萨辈不为度一人故发阿耨多罗三藐三菩提心。亦非为二三乃至十人故。非百非千非万非百万。非一亿十百千万乃至亿亿。非为那由他亿众生故发心。非那由他亿非阿那陀众生故。乃至非阿僧祇（私谓从一迄至干阿僧祇有一百转数。恐繁不抄之）非阿僧祇阿僧祇。非无量非无量无量。非无边非无边无边。非无等非无等无等。非无数非无数无数。非不可计非不可计不可计。非不可思议非不可思议不可思议。非不可说非不可说不可说。非为一国土微尘等众生故发心。非为二三乃至十百千万亿阿由他乃至不可说不可说国土微尘等众生故发心（私谓于度众生如无齐限。供养诸佛亦尔也）故云及智度摩诃萨论议中广说也。此论中如不可思议经中者。指彼经第十卷功德品文。彼品云。尔时天帝释白法惠菩萨言。佛子初发心菩萨为成就几功德。法惠答言。佛子乃至我当承佛神力具足演说。佛子假使有供养东方阿僧祇世界众生一切乐具。乃至一劫。然后教令净修五戒。南西北方四维上下亦复如是。佛子于意云何。彼人功德宁为多不。帝释言。佛子除诸如来其余一切不能称量彼人功德。法惠菩萨语帝释言。佛子初发心菩萨之藏。百分彼人功德不及其一。千分百千亿分。乃至百千亿那由他分。乃至不可数不可譬喻不可说分。彼人功德不及其一。乃至何以故。佛子一切诸佛初发心时。不为供养十方各十阿僧企世界众生一切乐具。百劫乃至千亿那由他劫故出兴于世。乃至不断佛种故发菩提心。欲悉度脱一切众生故发菩提心（云云）此文全似智度文。故知如不可思议经中者指此品文欤。但今文云法惠答帝释。论文云沤舍那优婆夷语须达那菩萨。然者法惠帝释梵语如何。寻之可详（云云）无余记等者。如法花三周得悟之声闻记□。所谓说舍利弗之记□云。舍利弗汝于未来世。过无量无边不可思议。供养若干千万亿佛。奉持正法。具足菩萨所行之道当得作佛。号曰花光如来应供正遍知明行足善逝世间解无上士调御丈夫天人师佛世尊。国名离垢。其土平正清净严饰安稳丰乐天人炽盛琉璃为地其劫名大宝庄严。何故名曰大宝庄严。其国中以菩萨为大宝故。彼诸菩萨无量无边不可思议。花光佛寿十二小劫。正法住世二十二小劫。像法住世亦三十二小劫（云云）如此始从因地佛供养佛等。终至像法住世等。因地之人名。果地之佛号。所住之国土。当劫之名字。其佛之眷属。其佛之寿命。彼正像住数。一一次第无余残说之。名为无余记也。故云如佛现前乃至故名无余记也。有余记等者。大论第十一引阿婆檀那经云。佛告舍利弗。此鸽除诸声闻辟支佛所知齐限。复于恒河沙等大劫中常作鸽身。罪讫得出。轮转五道中后得为人。经五百世中乃得利根。是时有佛度无量阿僧企众生。然复入无余涅槃。遗法在世。是人作五戒优婆塞。从比丘闻赞佛功德。于是初发心愿欲作佛。然复于三阿僧企劫行六波罗蜜。十地具足得作佛。度无量众生已而而入涅槃（云云）如此非现前授记。又不说劫国名号眷属住世等之相。是名为有余记。故云如告众生言乃至授记之类是也。复次如世尊说者。指法花法师品之所说也。若言一切众生等者。如涅槃第三十云。善男子大慈大悲名为佛性。何以故大慈大悲常随菩萨如影随形。一初众生毕竟当得大慈大悲。是故说云一切众生悉有佛性。大慈大悲者名为佛性。佛性者名为如来。大喜大舍名为佛性（云云）故云若言一切众生乃至是名有余记也。我今为此等众生等者。如此等有余记无余等尽虚空遍法界为令一切众生皆悉尽成等正觉故发菩提心。修菩提行证菩提果。故云我本乃至成等正觉也。况今所愿以满等者。如法花云。如我昔所愿。今者已满足。化一切众生。皆令入佛道。言尔前诸教为一机一缘虽说兼但对带之法门。未开纯圆一实之教门。故无量义经云。四十余年未显真实（云云）然今至法花会座。正直舍方便但说无上道故。十方佛土中。唯有一乘法。无二亦无三。除佛方便说（云云）是故三乘五乘七方便九法界二乘阐提鬼畜恶逆皆悉开会于一佛乘。授有余记无余记等之记□故。于尽空法界无非一切众生成佛之器。所以者何以有同一实相同一佛性故。若此一切众生中虽一人有不成佛之器。佛本愿未满。以何故。不果遂众生无边誓愿度故。然一切众生皆悉具佛性常住。应成佛道理决定露显毕。是故众生无边誓愿度愿满足。故云如我昔所愿今者已满足。今亦复如是。一切众生皆悉备六大四万三密体相用之瑜伽。本来成正觉之如来也。如此令必定师子吼故。佛本愿无有限数。以无数限量故佛本愿满足。故云今所愿以满乃至当有何限耶。且据恶世等者。为上根上智虽超越三时三世常恒之化仪。为钝根浅行有浊世末代去来生灭之垂迹。故云且据恶世弘经浅行之一迹也。一期法事等者。非果报之一期。即是择地造坛之一度也（云云）
    三从从此下。明限众所由中。自为三。初明分科段。二明牒经。三明随释初分科段。自可见。
    二从经云下。明牒经。自可见。
    三从此意下。明随释中。自为五。初明取意释文。二明引证。三明普眼所照。四明兼释名义。五明结释。
    初中。若诸众生等者。言若无宿福者适虽闻此法。不能信受还作诽谤。依遗法业堕在无间狱。是故限有缘之人简无福之众也。故云此意云乃至断彼善根故也。
    二从法下。明引证中。又为二。初明引法华。后明引华严初法华文。自可见。
    后明引华严中。十方世界诸众生等者。五教章中卷引华严经偈云。一切世界群生类。鲜有欲求声闻道。求缘觉者转复少。求大乘者甚希有。求大乘者犹为易。能信是法甚为难。良由此法出情难信。是故圣者将彼三乘对比决之（云云）彼经意以三乘法为易信。以华严顿大为难信。今意以显教大乘为易信。以三密法教为难信。故云十方世界乃至信此法者最为难也。
    三从故下。明普眼所见中。普眼观之者指如来大慈大悲之普眼也。是法者指此三密平等法句也。犹须弥大海等者。言如来以普眼观见尽空法界一切众生之机缘。堕三途者如十方土田。生人天者如爪上土。发声闻心者转少。发独觉心者甚难。何况于发菩萨心者哉。何况于发一道极无之心者哉。发一道极无之心地者虽甚难犹为易。难之中甚难者发秘密最上大菩提心者是也。犹鲜自须弥之一尘。鲜从巨海之一渧。是故云堪受是法乃至犹须弥大海之尘渧耳也。如涅槃经云。世有六处难可值遇。何等为六。一佛世难遇。二正法难闻。三归心难起。四中国难生。五人身难得。六诸根难具（云云）将护彼意时等者。若如此发难发三密菩提心之时。尤作难遭之思应将护彼意也。争辄尔机非机杂乱而不略制其名数哉。若不尔者彼弟子坏疑网不能进入秘密曼荼罗。故云既将护彼意乃至造立名数毕。
    四从所下。明兼释名义中。又为二。初明释义。后明释名。
    初中。名为聚集者。曼荼罗梵语多含故莫有应翻译。只以义言之应名为聚集。言尽空法界三部五部等一切诸尊一一三密。周遍于法界过于刹尘。如此等一切万德合会聚集。名为曼荼罗也。故云名为聚集乃至说为曼荼罗也。
    二从所云下。明释名中。又为二。初明名略。二明教略。
    初从所云下。明名略中。所云略者指经之限一字。次上以哀无边众生为广义。然限十人是略义故也。如阿字五转等者。五方佛摄无量佛德故也。以字轮百明者百光遍照也。合上字为百光遍照王。今以此为大悲胎藏曼荼罗之略名。故云此则名之略也。
    二从以下。明数略中。以刹尘方便者指四重法界诸尊一一三密。统如此万德为八叶华台。故云开八叶之坛也。以无极大悲等者。无缘大悲横收法界竖尽三世虽无限量。且约一坛之化仪。限十人略数。故云是则数略也。若深秘义者。度一人之时开出无边万德圆满无极大悲。何况于十人哉。是则略即尘。尘即略。广略同际而无二无别也故云以无极乃至是则数略也。
    五从然下。明结释中。随于一法门道等者。从此一门得入法界之意也。如从一门见王等者。言从一门而奉见其公王之时。刹那布遍入千门万户之功能也。令亦如此。从一门而奉见心王毗卢遮那之时。普门万德刹那开觉。故云如从一门乃至千门万户也。若不能如此说等者。设虽一门之机。相应证入一尊三摩地之时。自然流入普门海会。此旨从最初发心不教示而但说一门三摩地者。不异于显教悟一法门得一位。顿觉成佛神通乘教名言从何立哉。虽说种种无量诸尊所通达之门。于普门摄入无具益也。故云若不能如此乃至无所益也。
    四从故第下。是劝嘱大悲中。自为三。一明结前生后。二明牒经。三明随释初结前生后。自可见。
    二从经云下。明牒经。自可见。
    三明随释中。又分为三。一明结缘不空。二明以有相覆无相。三明普眼度人。
    初中。随有见闻触知等者。有眼云见。有耳云闻。有身云触。有心云知也。夫于结缘机。有种种无尽浅深不同。或见闻佛菩萨等而触知。或见闻四依弘经大士乃至祖师先德。乃至有低头举手之辈。此等人皆为无上菩提安足之处。故云随有乃至菩提也。如法华方便品说十成佛等（云云）是以阿闇梨以平等大悲。知见此等众生定可成无上菩提。是故上从闻法欢喜下至举手低头。更敢不轻慢。必定师子吼遂可成无上大菩提也。故云下至举手低头乃至令广洽也。又见有二种。所谓涅槃云。是有二种。一者眼见。二者闻见。诸佛世尊眼见佛性。如于掌中观阿摩勒。十住菩萨闻见佛性不了了。唯能自知定得无上正等菩提。而不能知一切众生悉有佛性。乃至九地闻见佛性（云云）今见闻者是非眼见。闻见于诸佛菩萨功德法门而生一念信心。如涅槃经第十九云。至心听法是则名为闻（云云）虽不得差机等者。夫于传法阿阇梨位灌顶者。能鉴五德等应可摄入。若不尔以差机故还断彼善根。故云虽不得差机乃至具支灌顶也。虽然于结缘机者。不舍弹指散花之小善。不漏举手低头之微功。运无极大悲可洽布之。所谓遥见投花之灌顶是也。故云然系珠乃至务令广洽也。系珠者。法华经云譬如有人。至亲友家醉酒而卧。是时亲友官事当行。以无价宝珠系其衣里与之而去。其人醉卧都不觉知。起已游行到于他国。为衣食故勤力末索甚大艰难。若少有所得便以为足。于后亲友会遇见之而作是言。咄哉大夫何为衣食。乃至如是。我昔欲令汝得安乐五欲自恣。于某年日月以无价宝珠系汝衣裹。今故现在。而汝不知勤苦忧恼求自活。其为痴也。汝今可以此宝贸易所须。常可如意无所乏短（云云）今亦如是。一念信乐之衣里裹以六大一实如意宝玉故。遂以净菩提心势力故。更不留生死之贫里。还值阿阇梨得入法界曼荼罗。速成无上大菩提也。毒鼓者。涅槃第九云。譬如有人。以杂毒药用涂大鼓。于众人中击令发声。虽无心欲闻闻已皆死。唯除一人不横死者。是大乘大涅槃经亦复如是（乃至）犯四重禁及五无间。闻此经已亦作无上菩提因缘。除不横死一阐提辈（云云）今亦如此。以六大无碍之杂毒。涂三密平等之大鼓。于四重法界大集会中系之时。三障四魔皆悉死灭。但除一人不横死者。所谓不信放逸闇证断空者是也。但彼经以阐提人为不横死人。今以不信密义闇证之人为不横死人。所望不同。所以者何。彼经以阐提为难治故作是说。今经不尔。二乘已死之人阐提必死之病。莫不一对治之。故以之不为不横死之人。二乘阐提犹尔。何况于余类而有不横死之义。但不信如来内证之法者。永无成佛之期。故以之为不横死之人也（云云）
    二从复下。明以有相覆无相中。回转密意者。今择地造坛密意者为使十界众生满足十度圆满十地证得十真如也。回转此密意。于无限量之法中限以十人也。故云回转密意乃至世谛曼荼罗耳也（云云）
    三从然下。明普眼度人中。所言然者。上来于传法灌顶者。释成限十人之所由了。虽然阿阇梨自平治我心地。画作大悲曼荼罗了。复以大悲方便普眼鉴应度之人。而以利益多多弟子。甚为吉。不可得如言以十人为限也。故云然阿阇梨（云云）勿得如言而解也（云云）
    已上第四卷了

妙印钞卷第二十八（一交了）
（御本云）元德二年（庚午）十一月日加点了
沙门阿寂（六十一）
妙印钞卷第二十九

        沙门阿寂纪
    
  　　
　　　
　　　

释入曼荼罗具缘品第二之余

    第二从偈云下。明护持建立方便中。自为十一。初明第六夜加持。二明三归依戒。三明忏悔先罪。四明发菩提心。五明供养诸尊。六明无碍智戒。七明授与齿木。八明授修多罗。九明释教诫偈。十明定请诸尊。十一明梦中所见。
    初中。亦为二。初释持等一句。二从时下释如等一句。
    初中。至第六夜等者。上从惊发以来。下至摄受弟子等。是第五日行事既已。今此护持建立方便是第六日行事。故云尔也。皆澡浴清净者。夫于澡浴有二种。所谓内外也。依内浴而净内不净。所谓贪嗔痴等是也。以外浴而净外垢。所谓身上污秽不净等是也。然以内浴能除内外不净。而净法身亦净肉身（净三业诃面授之）以外浴唯净肉身不净法身。如不思议疏云。如法澡浴者。外浴必用香汤水也。或不浴者。内浴达无身法可浴也（云云）于此内浴亦有浅深两释。若浅略者。以五众和合假名身。五众离时何有身。若无身者亦澡浴何物乎。故云达无身法可浴也。若深秘者。此身是本来成就法界塔婆也。以自性清净故无垢尘可澡浴。如此通达名真实之澡浴。故云达无身法可浴也。如法之言有存此澡浴也。是故彼颂文云。如虚空如莲华不着水。心清净超于彼（云云更问）如此二种澡浴师弟相共如法清净。故云师及弟子皆澡浴清净也。赍持供物者。香花灯涂饮食衣服等诸供养之具也。如瞿醯苏悉地等广说。当如法加持自身等者。始从字等观。终至普门法界身。于自身坛上弟子三种。以平等无二观想并彼印明等致加持方便也。即如警发地神中释云。然此中地有三种。谓以啰字门净除自心地弟子心地及道场地。皆以阿字门加持之使成金刚。具如上记（云云）其护弟子方便如下文等者。指下文明曼荼罗所须次第中加持教授支分。至下可详之（云云）
    二从时下。释如等一句中。时阿阇梨等者。所云次第法则者。指供养次第卷也。观白檀等者。指以前所说白檀曼荼罗八位也。诸尊者彼八位诸尊也。与密印相应者。随彼八位诸尊次位。结彼彼印诵彼彼真言令加持相应。故云与密印相应持彼真言也。瞿醯云者。彼经召请品云。于日没时澡浴清净。着净白衣。及与弟子持诸供具。诣前所净曼荼罗处。次于中央以白檀涂香作圆曼荼罗。量十二指。为曼荼罗主座故。即以手按上诵彼真言一遍。一诵一按乃至七遍（云云）所言日没者。指第六日夕也。今云至第六夜。尤符合也（云云）余位亦尔者。于中胎作持诵。如此自余七位亦如此结诵彼彼印明。应一诵一案乃至七遍。故云尔也。
    二从次当下。明三归依中。诸弟子者指今应度之人也。随顺者。随彼上中下三种机根说法教化之时。机法相顺故不怀疑怪。不怀疑怪故信任阿阇梨之言。堪受三归依也。开谓开发。能开发弟子昧心故。导谓引导。能引导其弟子于曼荼罗海会故（云云）教彼三自归依者。华严净行品云。自归依佛。当愿众生。体解大道。发无上竟。自归依法。当愿众生。深入经藏。智惠如海。自归依僧。当愿众生。统理大众。一切无碍（文）苏悉地云。起至诚心。尽形归命三宝。瞿醯云深信三宝（云云）问。何故于最初授三归耶答。简异诸外道故（云云）问。今此应度人已备众德。自本深敬信三宝。何故更授三归乎答。就之可有二义。一今此应度人从外道等中来。直受阿阇梨教授故。更授三归戒也。二先已于显教中虽受三归戒。重受秘密最上三归戒。所谓授三归印法等也。故不思议疏释归依方便门云。此真言智外无妄。外无妄处即是真言。自身若诵此真言。悟自真故言归依（云云）故今所言三归依者与显教所授异也已上释命彼三自归一句了（云云）
    三从忏下。明忏悔先罪中。忏悔者。不思议疏云。忏者此云请受也。悔者解也。言对诸佛菩萨等请受解散于罪障也。复次有身云忏。有心云悔。所谓身心发动惭愧忏悔先罪也。故涅槃经云。心悔热故遍体生疮（云云）问。以何等义故依忏悔消灭先罪耶答。夫忏悔有二种。所谓事理忏悔是也。事忏悔者。如涅槃经第十七阿阇世王怀惭愧云。我今病重。一切良医所不能治。何以故。我父法王如法治国实无过咎。横加逆害。如鱼处陆当有何乐。如鹿在^7□初无欢心。如破戒者闻说罪过。是人必堕地狱。我今如是。云何得安稳眠耶。耆婆答言。善哉善哉王虽作罪心生重悔。而怀惭愧。大王诸佛世尊常说是言。有二白法能救众生。一惭二愧。惭者自不作罪。愧者不教他作。惭者内自羞耻。愧者发露向人惭者羞人。愧者羞天。是名惭愧。无惭愧者不名为人。名为畜生。善哉大王具有惭愧。大王且听。巨闻佛说。智者有二。一者不造诸恶。二者作已忏悔。愚者亦二。一者作罪。二者覆藏。虽先作恶复能发露。悔已惭愧。更不敢作。犹如浊水·置之明珠。以珠威力水即为清。亦如云除月则清明。作恶能悔亦复如是。王若忏悔怀惭愧者。罪则除灭清净如本。大王富有二种。一者象马种种畜。二者金银种种珍宝。象马虽多不敌一珠。大王众生亦尔。一者恶富。二者善富。多作诸恶不如一善。臣闻佛说。修一善心破百种恶。大王如少金刚能坏须弥。亦如少火能烧一切。如少毒药能害众生。少善亦尔。能破大恶。虽名少善其宝是大。何以故。破大恶故（云云）已上耆婆为大王说惭愧忏悔功德也。又云。阿阇世言。如我解佛所说义者。我从昔来未曾观是少事故多众恶。造众恶故则有死畏三恶道畏。世尊自我招决造兹重罪。父母王无事横加逆害。是母事设观不观必定当堕阿鼻地狱。佛告大王。一切诸法性相无常。无有决定。王云何言必定当堕阿鼻地狱。王白佛言。世尊若一切法无定相者。我之杀罪亦应不定。若杀定者一切诸法则非不定。佛言。大王。善哉善哉诸佛世尊说一切法悉无定相。王复能知杀亦不定。是故当知杀无定相。大王如汝所言。父王无事横加逆害者。何者是父。但于假名众生五阴妄生父想。于十二入十八界中何者是父。若色是父四阴应非。若四阴是父色亦应非。若色非色合为父者无有是处。何以故。色与非色性无合故。大王凡夫众生于是色阴妄生父想。如是色阴亦不可害。何以故。色有十种。是十种中唯色一种可见可持可称可量可牵可缚。虽可见缚。其性不住。以不住故不可得见。不可提持。不可称量。不可牵缚。色相如是云何可杀。若色是父可杀可害。获罪报者余九应非。若九非者则应无罪。大王。色有三种。过去未来现在。过去现在则不可害。何以故过去过去故。现在念念灭故遮未来故。名之为杀。如是一色或有可杀或不可杀。有杀不杀。色则不定。色若不定杀亦不定。杀不定故报亦不定。云何说言定入地狱（云云）又云。大王众生狂惑凡有四种。一者贪狂。二者药狂。三者咒狂。四者本业缘狂。大王我弟子中有是四狂。虽多作恶我终不记是人犯罪。是人所作不至三恶。若还得心亦不言狂。王本贪国兴此逆害。贪狂心作（云云）何得罪。大王如人醉酒而害其母。既醒悟已心生悔恨。当知是业亦不得报。王今贪醉非本心作。若非本心云何得罪（私谓以十喻一一说杀之无性）尔时阿阇世王。如佛所说观色乃至观识。作是观已。即白佛言。我今始知色是无常乃至识是无常。我本若能如是观者。则不作罪。世尊我见世间。从伊兰子生伊兰树。不见伊兰生栴檀者。我今始见从伊兰子生旃檀树。伊兰子者我身是也。旃檀树者即是我心无根信也。无根者。我初不知恭敬如来。不信法僧。是名无根佛言大王。善哉善哉。我今知汝必能坏众生恶心。世尊若我审能破坏众生诸恶心者。便我常在阿鼻地狱。无量劫中为诸众生受大苦恼。不以为苦。尔时摩诃陀国无量人民悉发阿耨多罗三藐三菩提心。以如是等无量人民发大心故。阿阇世王所有重罪即得微薄。王及夫人后宫釆女悉皆同发阿耨多罗三藐三菩提心（云云）已上经文取要抄之。要揽人披本经。今此经文中有事理二种忏悔。所谓初耆婆所示者事忏悔也。复如来所说者理忏悔也。依如此二种忏悔之力。转决定应受无间业。住无上大菩提心·故同经云。尔时佛告诸大众言。一切众生为阿耨菩提近因缘者无先善友。何以故。阿阇世王若不随顺耆婆语者。来月七日必定命终堕阿鼻地狱。是故近莫若善友（云云）五逆阇王既尔也。何况于余类乎。是故至心应忏悔无始已来罪障也。若依深秘义者。以六大法界实相自然智照自身所具无尽庄严藏时。从无始生死已来所起贪嗔痴等诸烦恼罪障。皆悉觉知本来成就三部圣众三摩地法门时。诸尊万德外更无一物。更无一物故烦恼罪障都尽身心清净。如辰旦摩尼珠内外明彻也。故不思议疏释出罪方便云。诵真言同前。实相智自无罪。若执有罪。此智能令解无罪。是故言出罪（云云）如此等事理忏悔如法如说令惭愧忏悔故。烦恼罪垢尽灭身器清净也。故云既忏悔已身心乃至真正发心也。涅槃经云。虽先作恶。后能发露悔已惭愧更不敢作。犹如浊水置之明珠。以珠威力。水即为清。亦如云除月则清明（云云）复次秘密字忏悔法。具如苏悉地并无畏禅要等。显乘忏悔法。具如涅槃普贤观并南岳六根忏悔法等（云云）
    四从是下。明发菩提心中。皆如供养法中所说者。供养次第法云。净菩提心胜愿宝。我今起发济群生。生苦等集所缠身。及与无知所害身。救摄归依令解脱。常当利益诸含识（云云）私谓。此中初一句自证。后五句化他也。净菩提心者。指理智不二自性清净心也。胜者大智门。所谓胜义菩提心也。愿者大悲门。所谓行愿菩提心也。宝者此大智大悲胜义行愿和融涉入为净菩提心如意宝。开发此如意宝珠以利群迷。故云我今起发济群生也。然此群生盖障虽多。不出烦恼所知二障。所谓生苦等一句举烦恼障。及与等一句举所知障也。救摄如此烦恼所知所缠害众生。令归自性清净本宫。令解脱四魔三障。故云救摄归依令解脱。如此常于三世以不坏化身利益诸众生界无时暂忘。故云常当利益诸含识也。复次初一句中有自证化他。所谓胜者自证之家自证也。愿者自证之家化他。后五句中亦有自证化他。所谓利者化他之家自证也。益者化他之家化他也。能能可思之。又说真言云。唵菩提质多母怛播娜夜弭。是中增加句言。菩提心离一切物。谓蕴界处能执所执舍故。法无有我。自心平等本来不生。如大空自性。如佛世尊及诸菩萨发菩提心乃至菩提道场。我亦如是发菩提心（云云）同疏释云。我身佛身既无别。佛菩提智同我智。此真言令悟此法。能令知云发菩提。增加者能显真言义加也。菩提心者自性清净自觉也。心者中实义也。故云离一切等也。蕴者五蕴也。界者十八界也。处者十二处也。能执者妄心也。所执者妄境也。舍离也。法无有我者离妄境等也。自心平等者无妄想也。又自心者妄想自心也。平等者妄想自心本不生也。是故云能执所执乃至本来不生。如大空者。大惠日轮中无生死昼夜别。自性者惠日即为身。拨妄不生令同真性。故云如也（云云）如此经疏委细说故。全让彼云皆如供养法中所说也（云云）
    五从次下。明供养诸尊中。又二。一明引牒。二明随释。
    初中。应引牒奉涂香等二句文也。
    二明随释中。次当授涂香华等者。为授三世无碍智戒。先教弟子捧涂香华等令运心供养也。即教可令运心遍想。于十方一切诸佛及无尽法界微尘刹海重重帝网不可说不可说曼荼罗海会之前。自身遍居一一佛前赞叹供养如对目前。又于自法界中八叶九尊乃至四重法界不可说不可说曼荼罗海会之前。自赞叹供养如对因前。故云教令运心供养诸尊也。
    六从然下。明无碍智戒中。然后者。如上归依忏悔等是为授此三世无碍智戒先方便也。故云然后为受等也。三世无障碍智戒者。指佛性三昧耶戒也。以住三三平等法门故名三世无障碍智戒也。此受菩萨戒法别有行仪者。就此有二义。所谓一者指发菩提心三昧耶戒仪。是金刚萨埵造也。二者指无畏禅要也问。若然者彼禅要云。今者且依金刚顶经（云云）故知非今经受三世无障碍智戒之法则如何答。受方便学处品疏释云。此经十万偈大本具有授此戒等方便。今未到此土。然金刚顶中自有授法。与彼不殊当出之耳（云云）然者且依金刚顶言尤符合今文故。今别有行仪者远指发菩提心三昧耶戒仪。近指禅要也。但三昧耶戒仪直授三昧耶戒作法故无羯磨仪轨。禅要兼明受菩萨戒羯磨仪轨故。略作十一门分别。披文可见之。并为分别十种方便学处者。十善戒也。为授佛性三昧耶戒为方便故云方便学处也。然此三世等者。指三平等法门云三世无碍智戒也。故释云住三平等法门所以得名三世无障碍戒也（云云）此三平等句法门阿阇梨存毒鼓之因系珠之缘。普令闻于一切结缘者。故云皆令预闻也。其四种根本者真言家之重戒也。所谓不舍正法。不舍离菩提心。不悭吝法。不饶益众生是也。及三昧耶者。所谓平等本有萨埵戒也。又一偈等者。付之有两义。一指下三世无碍智戒戒相之梵语。是梵语者一偈故。一指禅要所明四个陀罗尼中一个。所谓开发本觉种智心陀罗尼。正说是发生无漏戒种智真言也。由诵此真言得一切甚深戒藏及一切种智。速证无上正等菩提。所以者何。禅要中初说显教所制之三聚净戒。复次后说四摄十重戒。而结云已上三聚净戒竟（云云）此意以四摄十重。犹属先令饶益有情戒之摄也。故结云已上三聚净戒竟也。次说诸佛内证无漏净戒云。前虽受菩萨净戒。今须重受诸佛内证无漏清净法戒。方可入禅门。入禅门已要须此陀罗尼。陀罗尼者究竟至极同于诸佛。乘法悟入一切智海。是名真法戒也。此法秘密不令辄闻。若欲闻者先受一陀罗尼。曰（云云）次说三个陀罗尼。所谓发菩提心陀罗尼。为证入陀罗尼·入菩萨行位陀罗尼。授此四个真言毕结云。已上受无漏真法戒竟（云云）初表云此陀罗尼者究竟至极同于诸佛。乘法悟入一切智海。是名真法戒也。明知以此四个陀罗尼为甚深秘藏无漏清净真法戒（云云）是故以此四个戒为耳语戒也问曰。若尔者何故云一偈耶答。此四个陀罗尼皆各初表受一陀罗尼。故知各可一偈。然今言总云一偈也问。若尔者彼品四重与今四个陀罗尼。如何得意合耶答。今禅要四个陀罗尼与受方便学处品四重戒。是同一也问。若尔者何故云四重与四个陀罗尼同一耶答。初普贤三摩耶是不舍正法戒也。所以者何。以舍邪归正为十方三世诸佛菩萨本誓。是即本有萨埵本誓也。忘此本誓舍正法起邪见无恶不造。无恶不造故犯诸佛三昧耶。不至本有萨埵极位。故三摩耶与不舍正法同一也。次发菩提心与不舍离菩提心同一事。自可知。次证入陀罗尼与于一切悭吝同一也。所以然者。夫以三平等秘句为甚深戒藏。然深住不平等之见作恶爱违顺之思。是故于一切非但悭吝财宝。乃至可授不授。是则重罪也。故疏不传机断头。传非机断头（云云）故住三平等。于一切诸法不见差别相。故持明禁戒品云。常住于等引。修行戒当竟。同疏释云。能住如此真实乃至等引。即是住佛戒也。又云。观五逆阐提与如来功德等无有异不生增减。何况余耶。今于一切不悭吝。是又三平等佛戒也。故是即同一也（云云）次入菩萨行位陀罗尼与于一切众生不作不饶益行。是亦同一也。所以然者。说彼陀罗尼功能云。即证一切灌顶曼荼罗。于诸秘密听无障碍（云云）一切灌顶者。授明阿阇梨位并三部五部各有灌顶故云一切灌顶也。曼荼罗此名发生诸佛。又云。哀愍无边众生界义也。是故今经说曼荼罗名义云。佛言。此名发生诸佛曼荼罗极无比味无过上味。是故说为曼荼罗（已上说名）哀愍无边众生界故是大悲胎藏生曼荼罗广义（已上说义）故知曼荼罗者是即名发生诸佛。发生诸佛者。所谓大慈大悲是也。经云。佛心者大慈悲是。又言其义者哀愍无边众生界义也。故名义共以大慈大悲为其体。然证一切灌顶曼荼罗位者。令证入彼大慈大悲海故。于一切众生不作不饶益行也。是故同一也（云云）复次结四个陀罗尼云已上受无漏真法戒竟。表四重戒云无为戒蕴有四种根本罪（云云）彼云无漏。此云无为。无漏故无为。无为故无漏也。自余说戒皆是有为有漏方便学处。而非无漏无为也。故授方便学处品云。随顺往昔诸如来学处住有为戒（云云）禅要云。前虽受菩萨净戒。今须重受诸佛内证无漏清净法戒（云云）明知自余三聚净戒等皆是有为有漏戒。而非内证无漏清净法戒也（云云）问。若然者今文其四种根本及三昧耶（云云）以普贤三昧耶云不舍正法戒者。何故四种外云及三昧耶乎答。于三昧耶戒有广中略三种之受持。其广者护持本萨埵本誓。下至堀地拔草。不违背于彼三昧耶。何况于有情类本三昧耶乎。爰以论云十方含识犹如己身。又大师三摩耶戒私记此意也。次中者。三时四时六时十二时等法则次第行法也。论所云修持次第不阙法则是也。次略者三部三昧耶是也。论云胜义行愿三摩地为戒乃至成佛无时暂忘是也。故三昧耶戒广故四重内虽有普贤三昧耶。为显自余三昧耶故云及三昧耶也（云云）菩萨所以发心摄受方便等者。言所以摄受如上三聚净戒者。偏为成就如来一切智智圆满三世无障智戒故方便学处也。故云菩萨乃至无挂碍也。其本有住斯戒者等者。有两义。一义云。斯戒者是指方便学处也。言未入真言乘已前住如斯三聚净戒。故云其本有住斯戒者。依住此方便学处故。于真言乘初发心而受三世无碍智戒。故云乃至也。故下受方便学处品疏云。先受此戒已住斯学处。然后令开如来秘密之行。如此修行升进入诸法明道位时。自然得无量无边不可思议势力。故云初见心明道乃至势分也。以此戒者。指佛性三昧耶戒所以然者。云亲能发生佛惠故。若方便学处戒不可云亲也（云云）一义云。其本有住斯戒者。指三世无碍智戒。言本有而自住斯三世无碍智戒故。以此内薰力故。初值灌顶阿阇梨现前受此戒。修行升进入法明道位。亲能发得一切智智也。故云其本有乃至亲能发生佛惠也（云云）又对二乘律仪有限量者。彼小乘戒藏限尽形寿。故云尔也问。今正是应授三昧耶时分。何故但云应授彼三世等。而不说其戒相耶答。所难尤可然。但今真言家一切皆悉可人法相应也。故下文云上文但说受三世无障碍戒。未显其相。是故住无戏论金刚重开发问也。复次世尊所以待问方说。且为法门眷属相发明故（云云）问。若尔者下持明并学处品所说戒何等人所受耶答。是皆今具支灌顶弟子所受戒也问。若然者何故于此处不说。而程久说之耶答。下文方便学处品疏释云。佛前说入曼荼罗时。为弟子授戒。即合说此戒法要。先受此戒已住斯学处。然后令开如来秘密之行。此戒未造曼荼罗前即令为说也。佛前说人曼荼罗时。为正说入曼荼罗方便故。未及说之。故金刚手腾前事复问（云云）故知彼品所说戒。亦是今具支灌顶者最初所受方便学处也（云云）次持明禁戒品。此戒之戒体并修行时分等。如来与金刚手为未来众生问答决疑而说其因缘（云云）故彼品疏释云。时金刚手为彼真言行诸菩萨等。当有持明禁戒之法。犹未说是因缘。是以次复以偈问佛。故言讽诵也（云云）问曰三世无碍智戒即是为四重三昧耶也。将又为别异如何答。三世无碍智戒者总名。四重三昧耶者别号也问何故作是说耶答。受方便学处品疏释云。如前三世无障碍戒中。先令不舍三宝。又令不舍菩提之心。此即菩萨真四重禁也（云云）明文在此。不可疑（云云）
    七从次当下。明授齿木中。自为五。初总明与齿木。二明顺方俗。三明深秘义。四明所用木。五明结护作法。
    初中。又二。一明引牒。二明随释。
    初中。引牒应云次当授齿木者。次当授与齿木等（云云）
    二明随释中。令诸弟子者指应度弟子也。因即观彼人等者。上中下三品成就相是成器之相也。背身等。是非器之相也（云云）
    二从所以下。明顺方俗中。是顺彼方俗者。指天竺俗法也。印度国者。亦云月支。或云天竺。皆是五天竺异名也。先遣其齿木者。俗方杨枝也。余文自可见。
    三从今阿下。明深秘义中。今阿阇梨者。指能度之大阿阇梨也。我方当授汝佛性等者。指两部传法灌顶云佛性醍醐极无过味也。已教汝发菩提心者。指自宗初发菩提心也。净除三业宿障者。指九种住心之显网也。以三世无碍智等者。言以三世无碍智之牙。噬摧九种显网令归入于法界胎藏表示也。故云以三世乃至诸烦恼竟也。涤除身心过患等者。发六大无碍菩提心故除身心过患也。依发此菩提心故直信法信师。信法信师故随顺师教诫。妄不说所传法是除口过也。故云涤除身心乃至而妄宣传也。明日等者。今此三昧耶戒作法是第六日故。指正法事日故云明日也。不死者字第一命故。甘露者字甘露智水故。所谓字顶上洒字智水。令发生曼荼罗圣众。名曰灌顶。故云当贻汝不死甘露皆令充足也。贻犹送也。
    四从彼当下。明所用木中。又二。一明引牒。二随随释。
    初中。引牒应云。若优昙钵罗或阿说等者。彼当取优昙钵罗等（云云）
    二从彼当下。明随释中。所言优昙钵罗者。演密云。乌昙跋罗。此云合欢（云云）是即当此土眠木也。阿说他木者。演密云。阿说他树者柳也·梵语杂名云。白杨。阿（引）杀拏（二合）缚（云云）依此等说者。此方杨柳也。端直嫞好等者。端直而无疵节。嫞好而无虫食。故云端直嫞好者也。不粗不细者。横量也。剂十二指量者竖长也。此二木是过去佛菩提树者。优昙阿说二木也问。若然过去诸佛皆悉以此二木为菩提树耶答。约大旨云尔。必不一定欤。是故心地观经出七佛菩提树云。毗婆尸佛尸俱陀树。无量树。毕钵罗树（西域记言贤劫千佛皆坐此树下）尸弃佛尸利沙树。奔陀利树。俱留孙佛无忧树。尸利沙树（陀罗尼集经此云合欢）俱那含优昙（演密此云合欢）迦叶佛婆陀树。弱窭洛陀树。释迦佛毕钵罗树。菩提树。阿轮陀树（云云）故知随佛不定。不可一定（云云）皆以枝末为上者粗方木末也细方木本也。下末者是木末粗削方也。以香水灌洗等者。瞿醯云。以香水洗已。于其木根头。以白线缠花。复以香涂。及烧香薰（云云）
    五从当以下。明结护作法中。自为二。初明结护作净。二明观成不。
    初中。又二。一明引牒。二明随释。
    初中。引牒应云结护而作净者（云云）
    二明随释中。当以手等者。言如此削庄了。以不动真言加持之。遍数如文。瞿醯云。以手按木持诵部心真言。诵数多返或七返（云云）今不动是佛部部心故云不动真言也。师当取一齿木等者。如此结护作净了。取其木一奉献诸尊圣众也。余各各一一授弟子。弟子嚼之也。故云既受戒乃至嚼之也。
    二从嚼已下。明观成不中。嚼已令向所面之方者。向东或向北等而掷之也。其作法有面授。而验其相者。成不成之相也。若嚼处向外者。木本细削方也。故瞿醯云。嚼其小头（云云）向外是背自身内证向生死流转外境。故云悉地不成也。向身者。翻之可知。若远掷却来身等者。远掷者是表化他无尽。却来身者表自证非他。若首直竖等者。以嚼方为首也。舍心量之边域而直入直满于如来果德。故云成就更速也。首向下者。设虽不得上下成就。以一念微薄菩提心势力故。常生三善道中不受三恶道生。法华云。不堕地狱饿鬼畜生。涅槃经云。若有众生一经耳者劫后七劫不堕恶道（云云）彼佛性一乘听闻功德犹尔。何况于真言三密教主而信敬发菩萨三昧耶之人耶。彼人入修罗宫得住寿多劫。菩提心势力念念增进无有退堕义。遂成佛道。故瞿醯云。应知得入修罗宫成就。论云常在人天忆持不忘。亦此等义也。何况于上中下成就之人乎。余文可见。余如瞿醯中说者。彼经召请品云。优昙婆木或阿修他木。取无疵者无虫食而作齿木。量十二指。不粗不细。以香水洗已。于其木根头。以白线缠花。复以香涂及烧香薰。以手按木持诵部心真言。诵数多遍或七遍。随弟子数木数亦然。皆须一向根头齐置。嚼其小头（云云）又择弟子品云。次弟子与前辨齿木。还面向东坐。而嚼齿木。嚼已勿碎。莫掷左右侧边。直向前掷。其所嚼头。或对向身。及向上竖。应知得上成就。若嚼头背身向东。应知中成就。若向北者及余方横堕。应知得世间及出世间成就。若嚼头着地直竖者。应知得入修罗宫成就（云云）
    八从次当下。明授修多罗中。自为三。初明随文解释。二明深秘。三明面授口言。
    初中。又三。初明表。二明随释。三明结。
    初表中。引牒应云。三结修多罗。次系等持譬者。次当作金刚线法（云云）
    二从当择下。明随释中。当择上好细具缕者。不可用蚕糸。麻糸可用之。香水洗之等者。以香水如法清净令洗净也。令洁净童女等者。使未怀少人沐浴并授五戒可令縒也。是调缕时事也。非总合也。瞿醯云。用童女合线（云云）秘释云。童女是三昧像也。可思之。右縒合之者。谓左手为下右手为上。右手内縒右线也。右手外縒左线也。但大师御系并当时世流布糸皆左线也。可勘之。合五色缕等者。总合时事也。当用五如来真言者。秘密八印中五佛真言是也。若又金刚线者可用金刚界五智明也。成辨诸事者。不动真言也。造曼荼罗綖者。大坛所引线也。余文自可见。三结作金刚结等者。縒线了阿阇梨取之可结成三古金刚形也。其结样种种不同。具在面授（云云）用系左臂等者。阿阇梨先以辨事真言七遍加持了。系自身左臂护自身。故云阿阇梨乃至护持自身也。然后移授弟子教令系左臂。故云以一一为诸弟子系臂也。
    三从如是下。明结中。又二。一明引牒。二明随释。
    初中。引牒可云。如是受弟子远离诸尘垢者。如是等（云云）
    二从如是下。明随释中。如是摄受弟子等者。如上如法縒合如法作净护持故离诸四魔三障之难也。瞿醯云。如是受持第子无诸障难（云云）其义如深秘中释（云云）其金刚结法等者。言其线一一造作一一加持作净结护等皆悉从师可面授之。妄不可谈说也。故云其金刚乃至面授之。
    二从复次下。明深秘中。綖者即是如来五智者。白赤黄青黑五色是也。如次大日宝憧花开无量鼓音五佛色也。一一线中间不断者一一智常住不变义也。初后空无者前际后际不可待义也。五色縒合者五智交通无碍无障义。亦配五根五力可见。以此五法者。指五智并五根等也。贯摄一切教门者。显密一切教门皆悉以五根为身体。以五智为寿命。是故敢不散失者是贯摄之义也。菩提心中五种善根者。五智五根等是也。系持瑜伽之臂者左臂也。左是定也。以五智圆满修多罗持三昧臂故定惠具足悲智方便成就。故出生入死更不菩失菩提心行愿也。故云能以如来五智乃至善作金刚结也。
    三从阿下。明面授口决中。此夜者指第六日夜。当减第七夜之半者。以第七日法事夜供养半分。第六日夜可供养曼荼罗也。故云欲此夜乃至第七夜之半也。（云云）
    九从又当下。明释教诫偈中。自为三。初明增信说法。二明梵汉交举。三明释偈意。
    初中。又二。一明引牒。二明随释。
    初中。引牒可云。增发信心故乃至坚其意者。又当观等（云云）
    二从又当下。明释释中。当观彼情机者。观察应度弟子志愿分齐。随顺彼愿等。种种赞说真言秘密自身是佛之旨。令增进信心令坚固菩提心也。故云又当观乃至坚固其心。
    二从其所下。明梵汉交举中。又二。一明引牒。二明随释。
    初中。引牒可云。告如是偈言。汝获无等利乃至当得大乘生者。其所教诫二偈等（云云）
    二从其所下。明随释中。阿梨沙者如上记。余文自可见。
    三从偈意下。明释偈意中。汝者指应度人也。从今者从授佛性戒已去也。既受无漏清净三平等戒故得无上无等利位同于大日。故云便为已获乃至大我也。所谓大我者如来最成正觉之自称也。对魔醯首罗之小我故云大我（更问）成就八自在我者。对彼天小自在故云八自在我也。所谓超八叶有心之境界。于周遍法界之三种世间诸法中得最自在故云大我谓诸乃至摩诃萨埵也（已上释初二句）一切诸如来并乃至摄受于汝者。一切诸如来此教菩萨众皆已摄受汝等三句未会引之也。余文自可见。能成大事者明成就大智也。成辨大事因缘者明成就大悲也。开示悟入如来知见者开者发心。示者修行。悟者菩提。入者涅槃。如次四点也。如来知见者中台也。所谓开示者大智门也。悟入者大悲也。复次开悟自他大智也。示悟自他大悲也。此大智大悲一体平等如来知见。所谓中台也。以含如此等旨趣。会意云成辨于大事。故云故经中会意言之也。次偈于明日者指第七日夜也。入大悲曼荼罗等者。入佛三昧耶位也。生于一切如来等者。法界生位也缘业生者如上品记（云云）得大空生者转法轮位也。
    十从时阿下。明迎请诸尊中。自为三。初明结前生后句。二明至心迎请。三明指瞿醯。
    初中。如是教诫等者。以四点而教诫。以三三昧耶而印持了。令应度弟子于曼荼罗外东向一一次第而坐也。故云时阿阇梨乃至东向而坐也。
    二从阿下。明至心迎请中。阿阇梨复当供养者。如此令弟子宴坐已。言当如法修供养。以极重殷勤之心可奉迎请曼荼罗诸尊也。其文自可见。
    三从余如下。明指瞿醯中。余如瞿醯等者。彼经召请品云。次应作召请法。一日已前。于晨朝看日出。方着衣而记以心。布置诸尊座位。依其本法所说。饮食如法净洁意所爱乐。自及弟子应吃其食。于日没时澡浴清净。着净白衣。及与弟子持诸供具。诣前所净曼荼罗处。次于中央以白坛涂香。作圆曼荼罗。量十二指。为曼荼罗主座故。即以手按上。诵彼真实一遍。一诵一按乃至七遍。次复心念及称名号。诸本尊等亦为作如前香曼荼罗。各以部心真言奉请。加持诸香花乃至饮食。而用供养。用部心真言而作召请（云云）

妙印钞卷第二十九
妙印钞卷第三十

        沙门阿寂记
    
　　　
　　　
　　　

释入曼荼罗具缘品第二之余

    十一从彼至下。明梦中所见中。自三。初总明释大意。二正明梦中所见。三明劝发行人。
    初中。宣说金刚句者。四智心略佛赞四方赞等也。复为弟子广说法要者。迎请供养等毕。阿阇梨为诸弟子广说三密法门劝诱应度人。然后令系念菩提心可令安寝也。故云复为弟子乃至面向西寝也。晨起皆当白师者。弟子早朝起而以善恶梦相白其师时。阿阇梨明依经说观察之。应知其弟子善恶性并成就不成就等也。故云彼于梦中乃至不成之相也。见谛之所见可见（云云）若未见谛者。夫未见谛人宜依今法则可知其成不也。故云若未见谛师乃至勿令亏失也。
    二从经云下。正明梦中所见中。经云梦中等者。或于梦寝中等二句取意引牒也。遇诸庆善之事者。于诸僧住处听闻深法等。瞿醯云。或于僧所闻法（云云）掇犹取也。践亦履也。绮疏者绞络义也。显敞者昌两反。高开貌也。或见牸牛者辞利反。母牛也。当以上中下类等者。于一一所见事各可有上中下表相。所谓如僧住处者。微妙严净授与秘密甚深明法等为上。或虽不清净。微妙严净而听闻诸法门等为中。非严净不闻法要。只见其僧住处等为下也。乃至或于空中有种种微妙之好声称扬三宝常住功德。或闻当得作佛之声等为上。或虽有种种好声。不称叹三宝功德无当得作佛等之告为中。或只闻其好声无意乐吉祥等声为下也。如此各随其表相。委细以智心能能可分别也。故云当以上中下类乃至宜应谛分别之也。若与如前等者。引牒可云与此相违者当知非善梦者。若与前善相相违等（云云）其文义自可见（云云）
    三从所云下。明劝发行人中。自三。初明晨起白师。二明分别善恶。三明劝发偈。
    初中。梵云谓之者。为释善住之义还举梵语而释其义也。是即指应度弟子云善住戒者等也（云云）弟子晨起白师等者。引牒可云晨起白师已师说此句法劝发诸行人者。弟子晨起等（云云）言其弟子于梦中如上善恶梦相一一次第对其师语之。故云弟子晨起白师也。若得善梦吉祥。以此劝发偈随顺其机根劝发其信心可令离其疑惑也。故云弟子乃至疑网也。
    二从时师下。明分别善恶中。又三。初明随善恶相劝发。二明不吉。三明吉祥。
    初中。为断彼疑网者。是即善恶二机共离疑网也。
    二从若下。明不吉中。若观等者。若所见梦相悉以不吉者不可授传法灌顶也。故云若观彼人乃至或生疑谤故也。或如瞿醯等者。彼经分别吉祥品云。若见恶相应知不成就。故应弃不善梦相。随所见梦上中下品。获得成就准此应知。虽见是恶欲将入者。应以寂静真言护摩牛苏。经以百遍。即除灾障便成清净。以怜愍故随意将入（云云）如此说者以护摩灭罪方便故可引入。既云随意将入。明知以此方便故可授与传法也。若结缘者不可待护摩方便也。故云为作寂灾乃至然后召入也。
    三从若见下。明吉祥中若见种种殊胜等者。如上所说吉祥相广如瞿醯等说也。若得如此等大吉祥梦者。其时师以法喻因缘等种种赞叹可令欢喜爱乐也。故云若见种种乃至令得欢喜也。
    三从经中下。明劝发偈中。自分为二初明梵汉交举。二明释句义初自可见。
    二从初半下。释句义中。又分为五。一明称叹密乘。二明叹发心功德。三明菩提如实印。四明究竟方便。五明结劝印持（矣）
    初中。称叹秘密乘者。指此秘密神通乘教也。殊胜愿者。胜谓胜义。愿谓行愿。此胜义行愿奇特殊异于余教故云殊也。乘此秘密神通殊异道。三世诸佛至于大菩提故云道。以是义故云道殊胜愿乃至胜愿道也。大心义如前等者。指住心品释也。
    二从次一下。明叹发心功德中。发菩提心者指六大法界净菩提心。必定法印者指彼印（更问）自然智大龙者。譬如沙渴罗大龙。虽不动其住所。而应念于六天及地上降种种雨悉令充满。今如来自觉之大龙亦尔也。不动无相法界而于周遍法界以大悲字智水洒一切众生心地悉令充满。故云自然智大悲也。世间敬如塔者。发此菩提心住此法印者是一切世间大功德聚也。故云世间敬如塔也。下经文云。若有诸众生知此法教者。世人应供养犹如敬制底（云云更问）余文自可见。
    三从次有下。明菩提如实印中。即是开佛知见者。解此如实法印故顿开佛知见。所谓初法明道位也。使得清净者指此印自体。是即本得而非始得故云清净也。此处超越一切执诤戏论。故云有无悉超越乃至非有非无也。八叶犹居心量而不及。何况于二乘异生心量哉。故云一切心量所不行处也。故名无垢虚空金刚等者。无垢清净义即莲华部也。虚空者常住不变义即佛部也。金刚者不坏义即金刚部也。此印是三部总体普门全摄故云尔也（更问）以心性甚深故者。直指一切众生自性清净妙莲不染质多大菩提之心性（更问）此心性是两部之本源诸佛之依持也。非二乘凡夫之境界故云深。非一道极无之所知故云甚深。十地犹居心量不穷其奥源故云甚深奥也。非但心性如此耳。五蕴十二入十八界三十七菩提分法六度四弘十力四无畏十八不共法等一一诸法皆悉甚深奥。故云当知阴界入乃至皆亦甚深也。以一切法不出等者。如此等一切诸法一微尘计莫非心实相。如是心实相佛独觉了。故云以一切法乃至乃能知之也。世智不能了者。释未会经也。治定经云难了。是为严偈颂取意译也。是犹转释甚深奥义也。其义可见。无含藏者。此心性虽诸法依持。非世间如情所谓之含藏摄持。譬如虚空而含诸法也。譬如如意宝玉而两宝财。譬如大颇梨镜而浮众像。今此心性亦尔也。无性无相而示现性相。无含无藏而含藏诸法。故云难可了知等也。以如实知蕴阿罗耶等者。以如此义故彼第八识所含藏一一诸法本来无相而不生不灭也。所谓字无自性之体也。以无自性故离能执所执能受所受。离能含所含能藏所藏。故云以实知乃至亦无含藏也。以如此知蕴阿赖耶本不生义故。离含藏而无相凝寂也。一切心意识者如次八七六识是也。圆照如秋月在空等者。非指月圆形。只是如月光明普照离诸边域而周遍于虚空。今此法界净心亦尔。离诸心意识而普遍于法界。明朗无碍越于亿千日月轮。故云尔时一切乃至离一切妄想也。梵本云离一切等者。指未会经云尔也。若具存梵本应言等者。是又指未会经也。此两句在右可见（云云）
    四从次有下。明究竟方便中。所言二句者作业妙无比常依于二谛等二句也。言成就此自然智净菩提心大龙。于普门法界现种种所喜见身说种种所宜闻之法示诸观照之门。如此等妙业无时暂息。九种住心非能所及。故云明此净菩提心乃至一切业无比也。次转释前句等者。所言前句者指有无悉超越等一偈二句文也。所谓从有无至本无故六句是离一切妄想虚空无垢大菩提心体也。是即真谛也。作业妙无比一句是大悲作业成就之体。是即俗谛也。然如此真俗两谛是诸佛菩萨常所依止也。无时暂离。譬如车两轮。犹似鸟两翅。故云次转释乃至常依二谛也。因如四味皆悉无常者。约转深转妙而不留当位之边且云无常。只是无自性义也。非如彼显乘所谈之无常也。如醍醐是则为常者。五味终穷故色味无变作是故为常。是又无自性义也。非如情所谓之常也。故云此心十缘生句观之等也。此二句文等者。作业业二句也。文约义丰。故云此二句文虽简略乃至贯通一部文义耳也。
    五从已略下。明结劝印持中。亦是重明等者。前叹发菩提心功德中云。即以一切如来必定法印。为授大菩提记故云汝今能志求当成就如来自然智大龙世间敬如塔。今末句云汝当住斯道者。指前必定法印云斯道也。是又同前义。故云重明授记之意也（云云）
    第五从尔时下。明诸说无碍智戒中。自为二。初明牒经。二明随释。
    初中。又分为二。初正明请说戒。后从令诸下明请戒由。此二自可见。
    二从上文下。明随释中。上文但说等者。指次上应授彼三世无障碍智戒两句文。彼但举名字未说其戒相。故云未显其相乃至发问也。
    第六从复次下。明世尊说戒中。自分为三。初明告敕。二明正说戒相。三明加持方便。
    初中。又二。一明引牒。二明随释。
    初中。引牒可云。佛告住无戏论执金刚等言者。复次世尊等（云云）
    二从复次下。明随释中。今此净戒等者指三世无碍智戒也。今此戒以三平等故离一切执诤戏论故。与无戏论金刚三摩地相应也。故上品释住无戏论执金刚云。所谓住大空惠谓观缘起实相无生无灭不断不常亦非去来一异。是处诸戏论息法如涅槃。持如是智印故得以为名（云云）欲令人法相应者。三世无障碍智戒者法也。住无戏论执金刚者人也。此人法一彻而无二无别。故云相应也。
    二从阿阇下。明正说戒相中。又分为三。初明举师传旨。二明出梵语。三明释句义。
    初中。又二。一明引牒。二明随释。
    初中。引牒可云。若族姓等住是戒者以身语意乃至应如是学等者。阿阇梨复言等（云云）二从阿下。明随释中。此中复者对前劝发偈故云复。言此戒相亦是加持句者。前当耳语之者。将指此戒也。余文自可见。
    二从今具下。出梵本。事自可见。
    二从初句下。明句义中。又分为二。初明诫听。二正明戒相。
    初中。佛子者。是未会经云矩罗补怛罗。是即矩罗族义也。怛罗男子义也。于四姓者。刹利婆罗门毗沙须陀也。此四姓外生非得戒之人也。今于如来种族中生故以义为族姓子。此族姓子是从佛之身口意生故会意而云佛子也。故云梵云矩罗是族义乃至佛子于义为着也。
    二从经云下。明戒相中。又分为四。一明合一。二明不作诸法。三明无作戒。四明应学义。
    初中。亦分为三。一明平等为义。二明引小例密。三明裂网义。
    初中。此戒者指此三世无障碍戒也。共缘共成者。今此戒非但智但理所成。所谓大智为因大悲为缘悲智共成而成戒相。故论云胜义行愿三摩地为戒。今文云惠方便等之所集成。彼此同一也（云云）若尸罗等者。常途显教戒名尸罗。是即唯清冷义而非三平等义故也。佛言以身口意合为一者。身等于语语等于心。是故三业平等平等而周遍法界。如我三业者众生三业亦尔也。如众生三业者诸佛三业亦尔也。三三平等平等而三世常恒。三世常恒故离过现未来相。所谓超越三时如来之日是也。故云三世无障碍戒也。此中三世者三业不平等故三世隔异。三业平等故三世同际也（云云）
    二从如佛下。明引小例密（追可勘）
    三从复次下明裂网义中。统末归本者。以境智平等本心而为本。以种种差别三业而为末。今行者住三平等戒故。摄种种差别之末归色心平等之本。复次本者本源。末者缘起也。复次本者指心王毗卢遮那。末者指心数眷属。如此等本末诸法同一相也。所谓如来解脱相也。如来解脱相故解脱无量见网。净除种种戏论。故云唯是一心乃至得名住无戏论金刚印也
    二从经云下。明不作诸法中。不作诸法者。得三密平等实际故身口意业本来不生也。三业不生故种种业亦不生。种种业不生故无明烦恼不生也。无明烦恼不生故诸法自尔而常住不动。常住不动故非诸佛菩萨之作。又非天人修罗之造作。是即今三世无障碍戒名住无为戒也。故云不作诸法乃至而造作诸法耶也。
    三从经云云何为下。明无作戒中。自分为二。初正明持戒具足。二明梵本论意。
    初中。次明者。次上释住无为戒之体毕。然此戒非但无为无作。而明定惠具足悲智兼备。故云次明持无作戒具足惠方便也。所云无作戒者指上住无为戒也。行者观身等者大智也。罄舍此身等者方便也。所谓观达身不可得故此身即周遍法界。此身周遍法界故无取舍分别。即名为舍此身。是即离能舍所舍名为舍此身也。用施一切如来者。此身遍入法界一切如来身中故。此身与佛身无二无别。无二无别故我身动止即诸佛动止也。诸佛施为即我身施为也。是故行住坐卧四威仪中所作皆悉佛行佛所作也。所谓发心修行菩提涅槃欲触爱慢等是也。如此种种无量作业虽多。不出净佛国土成就众生之二种也。故云庄严佛土成就众生。此中庄严佛土者大智门也。成就众生者大悲门也。如此等定惠具足者一切众生色心实相。故三世常恒无时暂息。譬如车两轮。犹如鸟两翅。若阙一不到所诣。今此无作无为戒亦如此。智惠方便具足到字本不生之清凉池。故云行者观身乃至法性自尔非所造作也（云云）其能如是奉修等者。若如此以三平等戒故无尽福河长流无穷渴之期。故云其能如是乃至亦无穷竭也。
    二从阿阇梨言下。明梵本论意中。梵本论中者。末度论故。阿阇梨不指其名故不知其名也。此中解脱人者观察无自性解脱有为无为故。解脱法者所谓无自性法是也。解脱者等者。通达无自性。是即如来也。
    四从若有真言下。明应学义中。又分为三。一明经意。二明举经合三明引小为例。
    初中。不晓如是净戒者。今不觉知此三世无障碍三平等无为戒者。住有相有缘之三密虽修行次第法则。犹住造作迁流之行仪故。不可名不作诸法无作戒故。故不能名菩提萨埵。何以故。菩提者觉知之义。所谓觉知本有无作三平等戒故名菩提萨埵。若不尔不名菩提萨埵。故云若有真言行人不晓乃至云何得名菩提萨埵耶也。
    二从故经次云下。明举经合中。族性子者。指此教应学行者也。
    三从此中应下。明引小为例中。此中应学等者。今经云应如是学。是新译之言也。而此应学。旧译名为式叉迦罗尼故云尔也。犹如第五篇戒等者。第五篇戒名习学戒。此第五篇戒摄一百威仪行法故云尔也。大乘学者等者。指真言行者也。当知此戒等者。指此平等三昧耶具足方便戒也。若能持此戒者顿无量威仪具足。即时入普门法界故云尔也。茍戒有亏等者。今于此真言上乘所制三平等戒少有所阙。无有成菩萨大行。以何故亏犯诸佛同一平等本誓故故云大乘学者乃至无有是处也。
    三从经云次于下。明加持方便中。又分为三。初明加持自身。二明加持净瓶。三明授与誓水。
    初中。又分为二。初明牒经。后明随释初牒经。自可见。
    二从即是下。是随释中。又分为二。初约凡夫师明义。二约见谛明义。
    初中。即是受戒之明日者。受三昧耶戒第六日行事也。其明日者。及第七日之暮而作此加持故云即是受戒之明日。谓第七日暮也。作造曼荼罗等者。至第七日之夜正作授职灌顶作法时也。皆当用金刚萨埵等者。夫大阿阇梨随其事缘可住二种三摩地。所谓大日如来金刚萨埵是也。若欲作诸作务事业时。当于自身中观缚字。转缚字成五胎金刚杵。转杵成金刚萨埵。然后手结萨埵印契口诵其真言加持自身故。顿成金刚萨埵堪能作诸事业。故今阿阇梨欲作曼荼罗诸作务事业故用金刚萨埵加持自身也。故云作造曼荼罗乃至即是执金刚也。若又阿阇梨欲加持弟子身及授印明等之时。当观自身成大日如来。然后授与弟子于明法等也（更问）是中方便如下品经文等者。指转字轮曼荼罗行品也。即彼品云。尔时毗卢遮那世尊复决定说大悲藏生曼荼罗王敷置圣天之位三昧神通真言行不思议法。彼阿阇梨先住阿字一切智门。持修多罗稽首一切诸佛。乃至次作金刚萨埵以执金刚加持自身。或以彼印或中以缚字。入于内心置曼荼罗。乃至亦当以是方便作诸事业。复以大日加持自身。念广法界而布众色同疏释此文云。问曰。如前以广说敷置曼荼罗位。今何更说此有多义。答此问云。欲更开发一类众生故令前已听闻者倍得明了。故前虽说诸位地。然尚未普周遍。今更说令无所阙之故前但说其名。由多未说形状。然今更说令具足故（云云）故云是中方便如下品经文也。又供养次第真言事业品云。尔时真言行者随其所应如法持诵已。复当如前事业而自加持作金刚萨埵身。思惟佛菩萨众无量功德。于无尽众生界兴大悲心。随其所有资具而修供养（云云）以是义故云及供养次第中说也。
    二从若见下。约见谛明义中。住于金刚萨埵心者。住普贤大菩提心。是即无等等大菩提心也。故云尔也。以此秘密加持等者。以八叶心莲秘密甚深加持。于普门法界所作皆成就。四魔三障无阻坏者。故云以此秘密加持乃至无能阻坏之者也。
    二从次当下。明加持净瓶中。次当如前运心等者。指地神加持等云如前也。运心礼事如上说之。故云次当如前运心为大日如来作礼也。从为大日如来作礼至于皆应依供养次第有四个烂脱。依记可知（矣）先当取如法净瓶等者。言以金银铜新瓦等。无令阙损之处如法清净作之也。瞿醯云。其器用金而作。或银熟铜宝及娑颇底迦。或白琉璃。或用木石商佉树叶螺及新瓦而作其器。勿令阙损如法而作（云云）又苏悉地云。取以金瓶或银铜等或新瓦瓶（云云）今亦如是。以如上宝及瓦瓶等也（云云）汲清洁之水等者。言汲深谷绝涧流水等清净澄寂净水。而以细密灌漉如法漉之也。盛瓶不太增不太减。瞿醯云。如法而作中盛香水（云云）苏悉地云。盛满香水（云云）置五宝五谷等者。瞿醯云。五宝者谓瑚颇金银商佉或珠或宝。余言一切宝者应知五宝（云云）又云。其五谷者谓胡麻小豆大麦小麦稻谷。余言一切谷者应知五谷（云云）又云。五药者。谓僧祇（一）毗夜（二）乞罗（二合）提婆（三）娑诃提婆（四）枳□羯（上）尼（五）余言一切药者应知五药（云云）苏悉地云。置于五宝。花叶果香。五种谷子。种种涂香或坚香（云云）又取种种香木众妙果枝等者。瞿醯云。及置名花。缯彩缠颈。及缠花鬘。并着花果枝叶。亦着柑栏散花（云云）苏悉地经云。以新线帛系其瓶。插诸亸树枝或树枝（云云）以是义故云又取种种香木众妙花果枝插中种种庄严用鲜净帛彩系颈也。然后持诵降三世等者。如此庄严瓶已。然后以不动或降三世真言加持此净瓶也。此亦是成辨诸事真言等者。根本以不动为成辨诸事故云亦是也（云云）瞿醯云。以真言写垢乃至清净。复以曼荼罗主真言持诵七遍安置内院（云云）以此义故云然后（云云）诵降三世乃至成辨诸事真言也（云云）皆应依供养次第辟除去垢者。言净以字。然后以不动降三世真言而加持也。故云皆应依供养次第乃至然后加持也。大凡真言遍数等者。言于真言有大咒心咒心中心咒等故。若诵其大咒若诵心咒心中心咒等百返五百遍千遍等。随其真言大小可思察也。故云大凡真言乃至应以字计之也。如苏悉地中说等者。彼经云。用部主真言。或用部母真言百八遍。然后灌其真言主顶（云云）故云如苏悉地中说又彼中乃至或部母真言加持也。今此经中等者。今此大日经中通用不动降三世。故云今此经中乃至加持其真言也。又兼广略等者如右记之。故云又兼乃至令至千遍也。既加持竟等者。如此庄严加持持诵已。当安置坛门之外。以此瓶水洒所入弟子令净除宿业重障也。故云既加持竟乃至得见曼荼罗也。
    三从又于别器下。明授与誓木中。又分为三。初明和香水并其功德。二明阇梨口传。三明深秘义。
    初中。又于别器调和香水等者。彼门外净瓶之外别储一之香水器。和以郁金龙脑等种种妙香。持以二字并辨事真言。以此香水授与应度弟子令饮之。是名为金刚水。以此秘密甚深加持力故。三业所犯众罪悉消灭。内外清净堪能服诸佛内证之甘露法味。故云又于别器调和香水乃至堪为法器也。
    二从阿阇梨言下。明阇梨口传中。此即名为誓水等者。言犹如世俗同心与力令饮一味神水。故云此即名为誓水乃至众圣前□歃也。此盟誓者契约义誓愿义也。此香水等者。今此香水义亦如此。使应度弟子心契誓坚固护持诸佛本誓。令不退大菩提心也。故云此香水自誓其心众令不退大菩提愿也。
    三从复次以下。明深秘义中。以无碍戒香者。三世无碍智戒者即是三平等大智门也。缚字门者毗卢遮那大悲字门也。平等大智与平等大悲以和合故理智究竟。以理智究竟故行者心水澄净而堪浮此理智究竟满月。所谓月是水精。是故饮香水者浮彼理智和融觉月之意也。以是秘密甚深加持力故。弟子必定可成无上大菩提。故云复次以无碍戒香乃至则堪入秘密曼荼罗也。
    第五从尔时执金刚以偈问佛下。明造坛支分中。自今为五。一明图画诸位。二明萨埵说偈。三明大众劝发。四明萨埵发问。五明如来答问（矣）
    初中。又分为三。一明结前生后句。二明萨埵乐说。三明世尊答问。
    初中。又二。一明牒经。二明随释。自可见（云云）二从偈中先下。明萨埵乐说中。又分为五。初明赞叹如来。二明问画诸位时分。三明问普集现瑞时。四明阇梨传戒。五明结归。
    初中。又二。一明交牒。二明随释。
    初中。校牒可云。种智说中尊者。先赞叹佛等（云云）
    二从先下。明随释中。先赞叹佛等者。言为奉问如是事于如来。先赞叹世尊也。唯愿一切智者释种智两言。为庄五含偈。呼一切为种。故云一切智也。说法中者释说中之两言也。最第一者等者释尊之一言也。说彼时分也者。取下句之意而加释上句也。
    二从此时下明问画诸位时分中。又二。一明校牒。二明随释。
    初中。即校牒可云。愿说彼时分者。此时分即是初画（云云）
    二从此下。明随释中。此时分即是等者。言问始从图诸位画诸尊。至于法事终时分之限量也。故云此时分乃至时分限剂也。
    三从次云大众下。明问普集现瑞时分中。又二。初明牒经。二明随释初牒经。自可见。
　　二从谓大下。明随释中。又分为二。初明曼荼罗现前。二明弟子现见。
    初中。谓大悲胎藏中等者。言今此四重法界诸尊圣众。于伺等时普皆来临集会于道场。面示现不思议威验耶奉问于如来也。故云谓大悲胎藏中乃至示现威验也。
    二从若弟子下。明应度弟子现见中。若弟子诸根净利等者。言若今应度弟子诸根清净利根者。于此第七夜授职灌顶时。面睹见四重法界圣众。当列在佛会。犹如灵山虚空会座大众皆见分身诸佛从地涌出菩萨。故云若弟子乃至无有异也。
    四从当知下。明阇梨传戒中。又二。一明交牒。二明随释。
    初中。即交牒可云。曼荼罗阇梨殷勤持真言者。当知尔时即是曼荼罗阿阇梨等（云云）
    二从当知下。明随释中。尔时即是等者。言如此依圣众现前故弟子亲睹尘教圣众时。阿阇梨正传三昧耶无作净戒。而以殷勤诚实之语劝诱弟子。成就自利利他行如来事也。故云当知尔时乃至故云殷勤持真言也。
    五说此偈已者。明结归也（云云）
    三从尔时下。明世尊答问中。自分为四。一明答图画时分。二明造立轨仪。三明絣定方位。四明正画诸尊（矣）
    初中。又分为二。初明牒经。二明随释。
    初中。尔时乃至曼荼罗者。疏举末会经治定。故可依治定经文也。自可见。
    二从谓于下。明随释中。又分为六。一明定第七夜始终时分。二约深秘明义。三约浅行明义。四明安置供物处。五明阇梨口传。六明示有三种方便。
    初中。谓于此第七夜中等者。言于此夜中所有法事皆悉修终。故云谓于乃至都毕也。明相出者指晨朝也。初入夜分者指日没也。于其中间悉行事终也。故云是中从日没乃至使发遣竟也。然违此法则。或于日没以前始之。或于晨朝以后终之。则生障碍也故云若违此法则乃至不吉祥也。
    二从然深下。约深秘明义中。正以道机嘉会等者。言今于金刚手所问时有浅深义。浅略时如右（云云）其深秘时者。以应度弟子嘉会时而为时。所谓于此授职灌顶之时。顿开发净菩提心。亲睹见海会圣众欢喜悦乐。故云正以道机嘉会为时也。或以加持方便者。以如来日加持故。三世即一念。一念即三世。平等平等故延促自在也。长短在缘无有日夜修短之限量也。故云或以加持方便乃至无有定限也。
    三从若浅下。约浅行明义中。若浅行等者。言未见谛阿阇梨还依前第七夜法则时分可行事也。故云若浅行乃至依于法则也。于昼日分等者。于第七日之昼日先规画其界域。以白檀等草定尊位等。其后及日没令备足香花等也。故云于昼日分乃至皆令素辨也。
    四从瞿醯下。明安置供物处中。瞿醯云等者。彼经第二摩诃曼荼罗品第七云。曼荼罗北面一处先以军荼利真言辟除诸难。置诸供具。持诵而护及以洒净（云云）今以白色规画辨事真言者。彼文云先以军荼利真言故。军荼利真言是宝部辨事真言也。彼宝部故云尔也。今以息灾为本故。取意云以白色规画辨事真言。然者今所言辨事真言者指不动若降三世真言也。所谓以白色之末书彼真言安彼处。然后以同印真言可辟除结界也。
    五从阿阇下。明阇梨口传中。若不能于一夜等者。言如此图画等不能于一夜中而画者。从第五日以后渐渐作之无过也。故云阿阇梨乃至于理无妨也。
    六从又别下。明示有三种方便中。又别有尊形印字者。阿阇梨若不能画尊形可画三昧耶形。三昧耶形犹不堪可书种子字。然是即非如法。以尊形为最也（云云）
    三从经云传下。明造立轨仪中。又自为五。初明结前生后。二明师弟澡浴。三明师资护持。四明二种加持。五明运心顶礼。
    初中。又为二。初明牒经。二明随释初牒经。自可见。
    二从已知下。明随释中。已知时分者结前也。即明等者生后句也。
    二从至日下。明师弟澡浴中。至日入时者谓日没时也。阿阇梨等者。师资共如法香汤沐浴也。兴大悲心者。师资同发大悲利益心。誓度无尽法界众生也。赍持供物等者。持一切所有供养具往至道场也。先应一一具法加持者。一一供具皆以二字加持。复以辩事真言而去垢辟除也。如供养次第中说者。增益守护清净行品第二云。每日先住于念惠。依法寝息初起时。除诸无尽为障者。是夜放逸所生罪。殷勤还净皆悔除。寂根具悲利益心。誓度无尽众生界。如法澡浴或不浴。应令身口意清净（云云）同品疏云。每日先住于念惠者。每日者从受法当日初修乃至成佛。于其中间三时不阙言每日也。念惠者念师惠也。依法寝息者。右胁而卧右手为枕。左手长申髀上押着即是也。初起时者。受法夜即其后夜出明相时也。为障者。生死流转三毒烦恼为根本。悟三毒烦恼本不生即是除障也。是夜者受法以前生死长夜也。放逸所生罪者。根尘和合所生罪也。殷勤者如救头燃依法念诵也。寂根者悟根本不起也。具悲利益心者。简劣惠小乘显大悲勇猛也。誓度者。众生界不尽我愿不休也。如法澡浴者。外浴必用香汤水也。或不浴者。内浴达无身法可浴也（云云）
    三从次当下。明师资护持中。次当如法护持自身等者。以字智火而焚灭罪垢。以五字严身而庄严自身。以三种三昧耶印明护持自身等也。故云如法护持自身也。呼所度弟子等者。召呼应度弟子。又如前以字焚灭弟子罪垢。以五字严彼身。以三种三昧耶加持彼身。并洒香水在一处。依年戒而令座着。故云呼所度弟子乃至皆令一处次第而坐也。从次第而坐至于复次行者。有四个烂脱。依记可知（矣）
    四从次观自身下。明二种加持中。又分为二。初明以大日加持自身。二明以金萨加持自身。
    初中。次观自身等者。如此师弟共护持洒净已。次以大日加持自身。所谓以五字布自身。于身中观八叶莲华台。于此花台观字。转成五轮妙塔。转塔成大毗卢遮那佛。如此观察已。结大日印诵大日明。以此三密方便加持故顿成毗卢遮那。为应度弟子堪能画作曼荼罗。故云次观自身作毗卢遮那乃至即应以自身作毗卢遮那也。
    二从若作下。明以金萨加持自身中。若作缘曼荼罗等者。欲作阿阇梨事业时以大日加持自身。成大日而作阿阇梨事业既尔也。若又欲作诸作务时以金刚萨埵加持自身也。所谓庄严道场备香花灯明阿伽饮食等类是也。欲作如此等作务时。转字成。转字成五股。转五股成金刚萨埵。然后以金萨印诵彼真言。以此三密方便故顿成金刚萨埵之三密。而堪能法界曼荼罗诸作务事业。故云若作缘曼荼罗乃至其加持方便也。如此加持方便下文并供养次第中委明。故云如下文供养法中说也。
    五从然后下。明运心顶礼中。又分为二。初明运心顶礼。二明顶戴五色线。
    初中。亦如上说者。指上惊发地神处也。彼处悉记之故不列记也（云云）瞿醯云。先应归命三宝一切诸尊及与供养。然后拼绳（云云）
    二从然后下。明顶戴五色线中。然后持五色等者。如此以普遍之心运心顶礼已。以辩事真言加持五色绳。而向坛前顶戴之也。瞿醯云。次于晨朝时。自应念诵着新净衣。于曼荼罗所用真言。先须持诵。诣于彼处。先以辩事真言。持诵香水散洒。还以此真言持诵五色绳。得好瑞相方可合绳。其五色者谓白赤黄青黑。如其绳色彩色亦然（云云）依此等义可受持顶戴也（云云）

妙印钞卷第三十
（御本云）元德二年（庚午）十二月十二曰加点了
沙门阿寂（六十一）
妙印钞卷第三十一

        沙门阿寂纪
    
　　　
　　　
　　　

释入曼荼罗具缘品第二之余（经第一疏第五）

    三从复次行者下。明絣定方位中。自分为十。初明先示八方名句。二明定地空座位。三明定中台座位。四明总絣八方。五明定内院等外界。六明三重广狭。七明三重各置四分。八明三重深秘意。九明助伴弟子。十明三重开四门（矣）
    初中。复次行者指造坛阿阇梨也。应知护方八位者。此诸天皆是护世诸天则云护方也。先指定八方护主。然后从此已后处处依此名字为令知其方位也。故云应知护方八位乃至随此而转也。因陀罗者帝释也。是即东方护主也。焰魔罗者焰魔王也。缚噜拏者水天也。毗沙门者多门天也。伊舍尼者自在天也。护摩谓火天也。涅哩底者罗刹天也。缚庾者风天也。已上八方主天也。彼图位如第一书（云云）
    二从其上下。明定地空诸天座位中。其上方诸尊等者。谓上方诸天。伊舍那之南帝释之北置之。故云其上方诸尊多依帝释之右也。下方诸尊等者。谓下方诸天。刹罗天之北水天之南置之。故云下方诸尊多依龙尊之右也。上谓空居者。谓夜摩天已上欲界四天四禅四无色是曰空居也。下谓地居者四王忉利二天并假号天等是也。
    三从又环下。明定中台座位中。又环中胎藏等者。谓回中胎藏之八方而定三重曼荼罗界域。所谓于第一重者。东方遍知院。北方观音院。南方金刚手院。西方持明院是也。于第二重者。东方文殊院（依烂脱置释迦院）南方除盖障院。北方地藏院。西方虚空藏院并苏悉地院等是也。第三重十二大天等座位如上可知之。如此三重曼荼罗方位座位一一次第依法作分量为标相可指定也。故云三重界域乃至图位素定也。要令大日等者。其中大日位必于前白檀曼荼罗时五宝所埋之处。当其中心可图之也。故云要令大日乃至至此图众相也。
    四从时阿下。明总絣八方中。又分为三。初明准定四方。二明准定四角。三明准定十字。
    初中。时阿阇梨者。造坛阿阇梨持五色绳。先至东北角面向南。如法护持作礼。而右回至东南角。尔时助修人在东北角。向南对师而持深准定。东方外界如此师弟皆同回。南方西方北方准定之也。此间皆其线各当其脐在空中。而均等平正令准定也。故云时阿阇梨先至因陀罗乃至在虚空中均等平正已也。
    二从至第二下。明准定四角。自可见。
    三从阿阇下。明准定四方十字中。理必有之者。四方四角八位是八叶座位也。是故尤可准定正四方故云尔也（云云）瞿醯云。先应归命三宝一切诸尊乃与供养。然后拼绳。从东起首。其阿阇梨于东南角。手执其绳面向北住。其执绳者。于东北角而面向南记取分量。复令彼人右绕住西南角（云云）向东住。其阿阇梨不移本处。但右回身面向西住。亦取分量。其阿阇梨自亦右绕。往于西北角面向南住。其弟子者不移本处。但右回身面向北住。亦取分量。又其弟子亦应右绕。往东北角面向西住。其阿阇梨不移本处。但右回身面向东住。亦取分量。其阿阇梨住东南角及西北角。而量二方。其东北角及西南角。是彼弟子所住之处。四方定已（云云）已上定外界及八方相。瞿醯全分相同也。
    五从次当下。明定内院等外界中。又分为三。初明定内院外界。二明定第一院外界。三明第三院外界。如文自可见（云云）
    六从其广狭下。明定三重广狭中。本法如此等者。言十万颂本法如上。虽然若大小广狭等相障。诸尊座位等不得相应者。阿阇梨能能相计调作之无失也。故云本法如此乃至于理无失也。余文自可见瞿醯云。复中心量。其中心上打一撅子。于外四角各置一撅。其第二院及最内院。各于四角亦置一撅。从内院量至于外院。半半而减。其绕院。但用白色而界一道（云云）已上其意同一也（云云）
    七从如是等下。明三重各置四分中。文分为六。一明结前生后。二明定行道院。三定供物安置所。四明定诸尊座位五明定外缘。六明分三位法初文。自可见。
    二从其最下。明定行道院中。其最向里一分等者。谓于第一重有四分中最内之一分也。瞿醯此云绕院也（云云）
    三从次一分下。定供物安置所中。次一分者最内行道院为第一。而其次一分也。
    四从次外一下。定诸尊座位中。次外一分者。最内者行道院。其次一分供养院。其次外之一分诸尊座位也。则云次外乃至诸尊座位也此二分者供养院诸尊座位共圣者分也。故云尔也。
    五从次于下。明定外界缘中。次于此外者。于此诸尊座位之后亦置外缘。于此外缘空位中。随其方位置相应之尊也。假令遍知院等相应尊者置遍知院之后外缘空位。观音院相应尊者置观音院之后外缘空位。金刚手院相应尊者置金刚手院之后外缘空位。持明院相应尊者置持明院之后外缘空位也。故云次于此外乃至皆都请供养也。所以尔者等者。言阿阇梨如法虽图画。若误失有所图落之尊者。于此外缘皆悉可运心供养也。
    六从分此三分位下。明分三分位法中。分此三分位法者。诸尊座位供养院行道院是也。先于第一重外界之里者。今所言外缘是第一重中之外缘也。于此界缘之内者。于此界缘之内而分座位等三分也。故云先于第一重乃至如是第一重竟也。既于第一重如此令细分了。第二第三重准之可知也。故云次于第二重乃至第三重亦如是也。瞿醯云。夫曼荼罗又有其三重。亦有四重亦有多重（云云）
    八从上文所说下。明三重深秘意中。上文所说者次上所言之三重曼荼罗是也。从大日如来等者。指阿阇梨自身云尔也。如阿阇梨者。应度弟子身亦尔也。故云即是毗卢遮那自心八叶花也。三悉地云驮卢摩陀都法身如来真实也。从腋至顶为上。从脐至腋为中。从足至脐为下（云云）又云从咽至顶相。随所照及之处。诸尊随现成第一院曼荼罗。次一重光遍绕心上。从脐以上至咽。诸尊随现成第二重曼荼罗。次一重光遍脐上。从脐以下诸尊随现成第三重曼荼罗。即是世间天院也（云云）已上甚深秘藏事也（更问）
    九从所共下。明助伴弟子中。自分为四。一明用通达人。二明用已灌顶人。三明用撅。四明用应度弟子。
    初中。金刚弟子等者。已灌顶之人。能通达真言法则。亚于大阿阇梨堪成法则阿阇梨者。是故云所共建立曼荼罗乃至所遗失也。
    二从可不下。明用已灌顶人中。可不得如是人者。不得如是通达法则之人者。取已灌顶之者。临事事作法教授而相共行之也。故云若不得乃至指授行之也。
    三从又无下。明用撅中。又无此人者等者。若又无已灌顶之者。置撅于其处可作之也。
    四从阿阇下。明用应度弟子中。阿阇梨又云者。又依一之口传。以今之应度弟子。无如上之人。可共引线。但所图画坛位等以物覆不令见也。故云又云欲共引线乃至勿令见也。已上三重曼荼罗坛位等。如彼抄图之（云云）
    十从方等有下。明三重各开四门中。又分为三。一正明重重有四门。二明通入门。三明师傅言。
    初中。方等有四门等者。所谓于重重四方各开门。故云尔也。
    二从开西下。明通入门中开西向一门者。今此曼荼罗东曼荼罗故。通入门向西而开也。自余三门以线横引之而不通入也。瞿醯云者。彼经中卷云。凡诸方门要当中开（私云中者当中台也）谓量九分。其八分者。各取四分而为两边。取中一分而开为门。其出入门稍应阔作。自余诸门以白色末而作画闭所闭者稍向外曲。或置门印而闭其门。或置护方契印。中胎及内院。应用五色而作界道。其第二院应用三色。第三外院唯用白色而作界道。其着食院及行道院。但用白色而作界道（云云）故云瞿醯云乃至作画闭之也。
    三从阿阇下。明师传言中。用金刚线等者。如此虽以白色未作画闭之。犹恐误可有越之。则以金刚线横引之不可越之。是则诸佛本誓也。若尚不用者犯诸佛三昧耶也。故云用金刚线乃至犯三昧耶也。又通门等者。今此曼荼罗向西开门。此即两部门时。胎藏曼荼罗则向西而开门也。若又金刚界万荼罗向东而可开门也若约三部门者。或向北或向西或向东而开门事可有之。故云又通门西向乃至余如下文所说也（云云）
    四从诚心以殷重下。明正画诸尊中。自分为九。一明观相现前。二明殷敬彩画。三明画中胎藏。四明画第一重。五明画第二重。六明画第三重。七明经家结释。八明师传图位。九明结释色相等。
    初中又分为二。初明牒经。二明随释。
    初牒经。自可见。
    二从谓图下。有随释中。先住瑜伽等者。最初字三轮器界须弥山等建立。于其上有五峰八柱。其中置彼物。于其中明观八叶九尊乃至十三大院诸尊。一一诸尊字印形像令明了现前。于此一一诸尊。各具八叶九尊十三大院诸尊。此一一诸尊又各具十佛刹微尘数眷属。主伴具足互相摄入。加之又于此一一诸尊心中。具金刚界五智无际智。心王心数具足圆融。加之于此五智三十七尊各心中。亦具八叶九尊乃至十三大院不可说不可说诸尊圣众。如此等两部曼荼罗诸尊各各互相摄入。一而多多而一。一多自在无障无碍。如阿阇梨自心。弟子心亦如此。如弟子心。诸佛又如此。诸佛曼荼弟子曼荼己心曼荼。平等平等而无二无别。如是明了观相现前然后彩画。故云先住瑜伽乃至皆悉现前具足明了也。委如供养次第并入秘密曼荼罗法品所说（云云）次记可用之。
    二从然后下。明殷敬彩画中。又分为二。初明释其意。二明结归经文。
    初中。然后以无量等者。谓如上。先住瑜伽成三平等妙观已。然后以极重殷勤恭敬尊重之心而奉彩画之。随坛位广狭。尊像大小能能相计与坛位而相应可图画也。故云然后以无量乃至亦令均停相称也。
    二从故云下。明结归经文。自可见也（云云）
    三从内心下。明画中胎藏中。自分为九。一明示众生本心。二明示如来秘传法。三明释十六指义。四明八叶圆明义。五明显方角八德。六明释鬓蕊义。七明释金刚智印。八总结释八叶体。九明正画大日尊（矣）有烂脱（更问）
    初中。又为二。初明牒经。二明随释初牒经。自可见。
    二从此是下。明随释。其义有面授（更问）
    二从此是如来下。明如来秘传法中。又分为二。初明校牒。后明随释。
    初中。即挍牒应云。胎藏正均等。藏中造一切。悲生曼荼罗者（云云）
    二从此是下。明随释中。此是如来等者。今此胎藏正均等藏中造一切等义。是其深秘密。非十地等觉之所知。何况二乘凡夫所识耶。故云此是如来秘传之法（更问）甚深秘传而金人独传之。故云不可形于翰墨。虽然如来大悲犹不息故云寄在图像以示行人。夫领佛意之人自默而觉之。故云若得深意乃至默而识之也。
    三从略摄下。释十六指义中。又分为二初明挍牒。后明随释。
    初中。即挍牒应云。十六央具梨。过此是其量者（云云）央具梨者此云指耳。
    二从略摄下。明随释中。略摄如来万德者。略摄如来无量万德故表以十六指也。然应物平施量无边。何唯限十六。故云申而长之则无量乃至义无限也。此则释经之过此是其量之意也（云云）
    四从花台下。明八叶圆满义中。又分为二初明挍牒。二明随释。
    初挍牒应云。八叶正圆满者（云云）
    二从花台下明随释中。花台八叶等者。彼八叶莲花台正等圆满无有亏缺之处。开敷圆满之形也。故云花台八叶乃至如正开敷之形也。此花台其花实是正境智圆满色心实相自然自证之体一切智智妙果也。故云此莲华台是实相自然智慧也。其八叶是毗卢遮那大悲方便八德也。故云莲华叶是大悲方便也。
    五从正方下。明释方角八德中。正方四叶者。东南西北不动花开弥陀天鼓是也。其种子者也。其三形者宝幢五股莲华螺具也。隅角四叶者。东南西南西北东北也。如次普贤文殊观音弥勒也。其种子者也。其三形者五古青莲白莲贤瓶也。如此四智四行者如来以大悲方便所示现八种善知识也。故云约此现为八种善知识也。
    六从鬓蕊下。明释鬓蕊义中。又分为二初明挍牒。二明随释。
    初即挍牒应云。鬓蕊皆严好者（云云）
    二明随释中。鬓蕊是一切三昧门等者。言从此花台鬓蕊。内大等无量无边眷属流出。故云鬓蕊是一切乃至一种庄严眷属也（云云）
    七从各持下。明释金刚智印中。又分为二初明挍牒。二明随释。
    初中。即挍牒应云。金刚之智印者（云云）
    二从各持下。明随释中。又分为二。初释金刚智印句。二明结释十六法。
    初释金刚之智印句而结归遍出诸叶间句。故云各持金刚慧印故云遍出诸叶间也。
    二从如是下。结释十六法中。十六法等者。所谓八叶并八金刚慧印也。为表示此十六法。花台极略之量唯十六央具梨也。故云如是十六乃至冥符也。
　　八从正以此藏下。明结释八叶功德中。正以此藏等者。以此八叶八智胎藏为三重曼荼罗之体。故云正以此藏为大悲胎藏曼荼罗之体也。其余三重等者。除其八叶院。自余三重曼荼罗。是从此八叶自证功德。流出于普门法界之诸随类应现善知识也。故云其余三重乃至诸善知识入法界门耳也。已上辄难形于翰墨。如第三第四记（更问）
    九从从此实相下。明正画大日尊中。又分为二。初明挍牒。二明随释。
    初中。挍牒即应云。从此花台中大日胜尊现乃至离热住三昧者（云云）
    二从从此实相下。明随释中。从此实相等者。从此色心实相境智平等之花台。出现大日如来加持尊特之相。故云从此实相乃至加持之相也。其义已如前等者。指白坛曼荼罗之处也。其所余秘密八印品等者。大日如来形像色相等大旨如前。其余功德庄严等如下品也。故云其所余乃至及图说之也。已上所说与第一记少不同也。彼存练磨义。以下皆效之。
    四从次于东方下。明画第一重中。自分为四。一明画遍知院。二明画观音院。三明画萨埵院。四明画持明院。
    初中。亦分为三。一明图遍知尊。二明图诸佛母。三明图诸救世者。
    初中。又分为二。初挍牒。二明随释。
    初中。即交牒应云。彼东应画作一切遍知印。乃至皓洁普周遍者。次于东方内院等（云云）
    二从次于东方下。明随释中。又分为二。初明图画形色。二释其义。
    初中。次于东方内院等者。言次八叶院而明遍知院故云次也。对第二第三院故云内院也。正当中台藏而画之。然云之上者。若此曼荼罗向西悬之时有中台之上。故云之上画作一切遍知印。已上释彼东等二句也。次作三角形者。释经之三角之两言也。次在白莲华上者释经之莲华上之三言也。谓于白莲花台上作三角智印形也。次其锐下向者。然其三角之锐端向中台藏也。钝白色等者。释经之其色乃至周遍等之三句也。次即是十方等者。今此遍知尊者亲知见中胎藏大智印也。是即十方三世诸佛知见法界胎藏大勤勇智印也。故云即是十方三世乃至大勤勇印也。又此三角智印一切如来心密智印也。故云亦名诸佛心印也。
    二从三角是下。释其义中。三角是降伏等者。明具三部妙用。所谓三角是降伏等者即降伏用也。得成正觉者息灾妙用也。鲜曰是大悲等者增益用也。故云三角是降伏乃至故云普周遍也。
    二从次于大下。明诸佛母中。又分为二。初明交牒。随释。
    初中。即校牒应云。次于其北维乃至正受住三昧者。次于大勤勇等（云云）
    二从次于下。明随释中。置虚空眼印者佛眼佛母是也。大慈大悲名为佛眼。故大论八十五云。大慈大悲等诸功德是名佛眼。问曰。智慧见物是眼相。云何大慈悲等名为眼。答曰。诸功德皆与慧相应。故通名为眼。复次慈悲心有三种。众生缘法缘无缘。凡夫人众生缘（云云）声闻辟支佛及菩萨初众生缘后法缘。诸佛普修行毕竟空故名为无缘。是故慈悲亦名佛眼（云云）以是义故毗卢遮那以如此智慧相应大慈大悲为母。故云即是毗卢遮那佛母也。佛母义如般若经等者。般若经中以般若为佛母。无碍知见之人从此生故也。真金是如如等者。譬实相自然之体也。毕竟清净圆满具足。故云毕竟净句是也。彼教门之外饰者。上句举自证。此句明化他。自余诸句。自可见（云云）
    三从次复于大下。明图诸救世者中。又分为二。初明校牒。二明随释。
    初中。即校牒可云。复于彼南方乃至住于白莲上者。次复于大勤勇等（云云）
　　二从次复下。明随释中。又分为二。初明释经文。二明阿阇梨口传。
    初中。作一切诸佛菩萨等者。言一切诸佛菩萨皆悉以净菩提心如意宝故满足无边行愿。成就世出世间求愿。故云作一切诸佛菩萨乃至普两世出世间一切财宝也。诸救世者等者。四智四行以下第一第二第三重等诸救世诸佛菩萨等是也。如此救世佛菩萨皆悉从自心本来妙法芬陀利花台开出此真陀摩尼宝已。还授与一切众生。故云诸救世者乃至住于白莲上也。
    二从阿阇下。明阇梨口传中。此是通一切印者。今此如意宝印四重法界一切诸佛菩萨等通印也。所谓如五大虚空藏等。若经中不说其尊印真言者。皆可通用此真陀摩尼印也。故云阿阇梨言乃至亦执此无价宝皆得也。已上与第一所记少少不同也。彼存练磨义。是即为慢法者。依先师口传如此记。能能前后可口传也（云云）
    二从经云大日下。明画观音院中。自分为二。一明图部主。二明画眷属。
    初中。又分为二。初举交牒。二明随释。
    初中。交牒可云。北方大精进观世自在者等者。即莲华部主等（云云）
    后从即是下。明随释中。又分为三。一明坐位名号。二明色相庄严。三明顶上化佛。
    初中。即是莲华部主者。以此尊总为莲华部主也。谓如来究竟观察等者。以妙观察智于本有缘起自在观察故名观自在。约如来之无边万行故得菩萨之名。故云即是莲华部主乃至故名菩萨也。
    二从观自在下。明色相庄严中。又分为二。初明交牒。二明随释。
    初中。即交牒应云。色光如皓月商佉军那花者。观自在等（云云）
    二从观自在下。明随释中。当总此三等者。皓月商佉军那花也。此三种皆是白之中白也。而兼三部妙用。谓皓月息灾用。商佉降伏用。军那花增益用也（云云）
    三从顶现下。明顶上化佛中。顶现无量寿者等者。观自在者即是因也。此佛者极果也。是即明因果俱时本来平等也。故云顶现无量寿者乃至微笑之容也。
    二从次于观音下。明画眷属中。又分为六。一明多罗。二明毗俱胝。三明大势至。四明白处尊。五明马头。六明总结归。
    初中。又二。一明交牒。二明随释。
    初中。即交牒应云。彼右大名称圣者多罗尊乃至微笑鲜白衣等者。次于观音右边等（云云）
    二从次于下。明随释中。次于等者。言于观音座西而画此菩萨也。他皆效此者。一切圣者皆向大日故。今此观音于大日北而南面故。此观音右边即观音之西也。准之一切诸尊皆可例知也。次青是降伏等者。交牒应云。青白色相杂者青是降伏等（云云）其义自可见。次此是观自在三昧者。即交牒可云中年女人状者此是观自在三昧等（云云）女人是定门表示也。青莲华是净无垢义等者。以无垢清净大慈普眼摄交一切众生不失应度之时。故云青莲华是净无垢义乃至不太老太少也。次其像合掌等者。即交牒应云。合掌持青莲乃至微笑鲜白衣者。其像合掌等（云云）今此合掌者·观音右所持未敷莲是也。此莲华是观音三昧也。故此尊名为观自在三昧也。面皆向观音者面向东也。余文可见（云云）
    二从观音左边下。明画毗俱胝中。又分为二。初明交牒。二明随释。
    初中。即交牒可云。左边毗俱胝乃至黄赤白相入（云云）
    后从观音下。明随释中。观音左边等者。观音东边。余自可见（云云）
    三从次近下。明画大势至中。又分为二。初明图明王。二明图明妃。
    初中。亦分为二。一明交牒。二明随释。
    初中。即交牒可云。次近毗俱胝乃至围绕以圆光（云云）
    二从次近毗俱胝下。明随释中。又分为二。初明释名号。后明持物。
    初中。有法譬合。自可见。
    二从所以下。明持物中。如毗卢遮那实智等者。如大日如来。开敷自心八叶花台已。还以此自性清净大觉圆满种子普散众生心池水中又令生未敷莲华。为欲令此未敷莲开敷故。普护一切众生潜萌之微善而不损伤。念念增长终令开敷妙果持明王也。故云所以持未敷莲者乃至即是莲华部持明王也。
    二从次于明王下。明图明妃中。又分为二。一明交牒。二明随释。
    初中。交牒可云。明妃住其侧乃至左持钵胤遇（云云）
    二从次于明王下。明随释中。亦分为三。一释梵汉。二释色相。三释持物初梵汉。自可见（云云）
    二从身真下。释色相中。身真金色者表无垢净菩提心体也。以诸璎珞者。以大悲万德庄严彼无垢净身也。是即释经一切等二句文也。如女天之像者。明妃定也。故云尔也。
    三从右手下。释持物中。右手持鲜白等者。是即一切众生净菩提心体也。明王以未敷莲之种散众生心水故念念生长。然有远有近有顿有渐机根无量故此白花不一纯。故云或有初□乃至故其被服标帜皆与此义相应也。已上明王大智也。明妃大悲也。理智相应悲智相顺义能可思察也（云云）
    四从多罗之右下。明画白处尊中。又分为二。初明交牒。二明随释。
    初中。交牒可云。近圣者多罗乃至钵昙摩花手（云云）
    二从多罗下。明随释中。又分为二。一明梵汉名义。二明服饰持物。
    初中。以此尊常在等者。常住自性清净大菩提心中。故云白处也（云云）
    二从亦戴下。明服饰持物中。袭纯素衣者。袭犹着也被也。从此最白净处等者。从净菩提心白净处出生大悲普眼。是即莲华部母也
    五从次于观自下。明画马头中。又分为三。初明梵汉名义。二明色相庄严。三释其义。
    初中。又二。一明交牒。二明随释。
    初交牒可云。于圣者前作何耶揭利婆大力持明王（云云）
    二从次于下。明随释中非黄非赤等者。增益降伏二用也。所谓啖食三毒根本枝末增长三部万德故云尔也。
    二从以白莲华下。明色相庄严中。又二。一明交牒。二明随释。
    初中。交可云。白莲以严身乃至利爪兽王发（云云）
    二明随释中。以白莲华者。以自性清净白莲庄严彼二用也。光焰猛盛赫奕如鬘者。释赫奕成焰鬘句也。次作极吼怒之状者释吼怒之两言也。次双牙上出者释牙出现三字也。次指甲长利者释利爪之两言也。次首发如师子项毛者释兽王发三字也。
    三从此是下。明其义中。此是莲华部忿怒持明王者。先大势至护一切众生潜萌微善不令损失大智明王也。此明王振威猛大势啖食生死重障三毒水草。犹如转轮王马宝去心不息也。故云此是莲华部忿怒乃至故用白莲璎珞而自严身也（云云）已上经疏共有烂脱须口授（更问）
    六从已如下。明总结归中。又分为二。初明校牒。后明随释。
    初中。即校牒应云。如是三摩地观音诸眷属（云云）
    二从已如下。明随释。自可见。
    三从次于大日如来左方下。明画萨埵院中。又分为二。初明画部主。二明画诸眷属。
    初中。又二。初明交牒后明随释。
    初中。即交牒可云。后次花台表大日之左方乃至左执拔折罗周环起光焰者（云云）
    二从次于大日下。明随释中。次于大日如来左方者。八叶院南故云左方也。安置金刚部明王者。是即金刚部之大智明王故云尔也。执金刚者。如疏第一释（云云）能满一切愿者等者。自证化他一切愿无不满足故云尔也。钵胤遇花者淡黄色莲华也。是则黄白和合色也。白是本源净法界色。即本有五大也。黄是金刚智体色。本有常住五智也为显境智共本有平等故用淡黄色也。彼第一记存练磨义。今显实义也（更问）绿宝者虚空色。如此平等智身不可破坏犹如虚空也。故云其色如钵胤遇花乃至于坚固性中最为第一也。次首戴三峰乃至初月之形者。释首戴众宝冠之一句也。次此意言乃至故云首戴众宝冠者释其意也。次以种种微妙乃至庄严其体者。释璎珞庄严身之一句也。次以此妙惠乃至广多数无量也者。释间错互严饰广多数无量之两句也。次所持密印乃至故云周环起光焰者。释左执拔折罗周环起光焰之两句也已上有烂脱须口授（更问）
    二从次于下。明画诸眷属中。自分为五。一明画忙莽鸡。二明画金刚针。三明画商羯罗。四明画月厌尊。五明总结萨埵院。
    初中。又分为二。初明交牒。后明随释。
    初中。即交牒可云。金刚藏之右乃至严身以璎珞者（云云）
    二从次于下。明随释中。次于金刚部主之右者。于金刚手东而画之。亦持金刚智杵者。部主金刚手持五股金刚。对之故云亦持也。然部主部母共持五股金刚。此五股者五智五大表示也故金刚手所持五股者五智为面。忙莽鸡所持五股者五大为面。此则互存表里而境智不二也。次诸璎珞者。以诸金刚璎珞而为庄严。是则以金刚智力庄严金刚智体。故云以诸璎珞乃至金刚三昧也。
    二从次于下。明画金刚针中。又分为二。初明金刚针。后明使者。
    初中。又二。初明校牒。二明随释。
    初中。即交牒可云。彼右次应置大力金刚针者（云云）
    二从次于部母下。明随释。其文自可见。
    后从其下有下。明画使者中。又分为二。初明交牒。后明随释。
    初中。即交牒可云。使者众围绕微笑同瞻仰者（云云）
    后从其下有下。明随释中。皆女人形者。彼金刚针以金刚智之利针摧破烦恼重障之三昧故云尔也。而瞻仰之者承仰之形也。其状卑而充满者。显奉仕之相故卑也。内证法乐圆满故云充满也。
    三从以于下。明画商羯罗中。又分为二。初明画商羯罗。二明图使者。
    初中。又分为二。初明交牒后明随释。
    初交牒可云。圣者之左方乃至持金刚锁者（云云）
    后从次于执金刚下。明随释中。两头皆作拔折罗形者。其两头皆作独股形也。
    二从锁下亦有下。明图使者中。又分为二。初明校牒。后明随释。
    初中。即交牒可云。自部诸使俱其身浅黄色智杵为标帜者（云云）
    后从锁下。明随释中。与金刚针使者无异者。女人形胡跪瞻仰。状卑而充满等也。次此智印者。以独股金刚为标也。余文自可见。
    四从次复于执下。明画月厌尊中。又分为二。初明月厌。二明眷属。
    初中。又二。初明交牒。二明随释。
    初中。即交牒可云。于执金刚下忿怒降三世乃至操持众器械者（云云）
    后从次复下。明随释中。次复执金刚下者。自金刚而西也。然下者。如现图曼荼罗者。向西而悬时者。自成金刚手之下也。降伏三世等者。降三毒成三部故云面有三目也。以四智摧四障故云四牙出现也。如夏水雨时云色者。或极黑。或青黑。或浅黑。如此等诸黑色密合色也。是即极恶威猛降伏标相也。作大笑之形者。此释经之阿吒吒笑声之句。忿怒而大笑出威猛之声也。是即息灾表示也。以金刚宝为璎珞者。增益表示。为显此三用故面有三目也。故云如夏水雨时云色乃至摄护众生三昧也。次乃至一身具百千手乃至竖立森然者。释经之乃至百千手操持众器械之两句也（云云）
    二从以无量下。明画眷属中。又分为二。初明交牒后明随释。
    初中。即交牒可云。无量众围绕如是忿怒等皆住莲华中者（云云）
    后从以无量下。明随释中。皆悉卑而充满忿怒形等者。其义如金刚针使者也次若不可尽画者等者。虽有无量眷属不可悉尽故。若可画一二乃至五六等也。故云若不可画乃至五六也。余文可见（云云）已上此中经疏共有烂脱。宜口授（更问）
    五后已建立下。明总结萨埵院。自可见。
    四从次往西方下。明画持明院中。又分为四。一明画持明使者等。二明画不动尊。三明画降三世。四明总结。
    初中。又二。初明交牒。二明随释。
    初交牒可云。次往西方画乃至为诸众生故者（云云）
    二从次往下。明随释中。次往西方画等者。自八叶院西故云尔也。持明使者等者。所谓不可越守护门者相向守护门者难降大护者等也。如此等金刚皆持如来之智明。受如来之教令普令利益安乐。故云画如来持明使者及诸执金刚众也。随面面本誓有种种形色密印标帜。故云有种种乃至标帜也。皆于图中出之者。指下第六卷阿阇梨所传图位也。余文自可见（云云）
    二从于此下。明画不动明王中。又分为二。初明交牒。二明随释。
    初中。即校牒可云。真言主之下依涅哩底方乃至如是具惠者（云云）
    二明随释中。又分为二。初明形色持物。后明释其深义。
    初中。涅哩底方者西南维也。所谓罗刹方也。画不动明王如来使者等者。是明王者为大日如来教令轮执作诸大悲事业故云使者也。其义具如息障品所说（云云）作童子形者。是表给使明王之相。又显不老之句。其顶剥是则表年岁久远与明王同际。又显不死之句。故云作童子形也。次其身卑而充满肥盛者。其身青黑而极痤陋。是即表虚空无垢大菩提心体离诸爱着。又显以大慈大悲本誓奉事行人犹如婆伽梵。故云其身卑也。而充满肥盛者。外以大悲方便虽示极卑色相。其内证者久游大日光明心殿受微妙大法乐。故云而充满肥盛也。次右持大惠刀印乃至左边下唇稍翻外出者。释经之持惠刀罥索顶发垂左肩一目而谛观三句也。次作奋怒之势乃至标帜相也者。释经之威怒身猛焰一句也。次坐于石上者。释经之安住在盘石一句也。次额有皱文犹如水波状者。释经之面门水波相一句也已上经疏共有烂脱（更问）
    二从此尊下。明其深义中。又分为二。初明交牒。二明随释。
    初中。即交牒可云。如是具惠者（云云）
    后从此尊下。明随释中。此尊者此不动明王也。于大日花台等者。于自心八叶莲华三昧中。成自然觉已久远也。然以大悲誓愿示初心卑劣之相。作如来使者执作诸务。故云此尊于大日花台乃至作诸务也。尽欲杀害一切众生者。非杀害其生命。杀彼业寿无穷三毒根本之命也。故云所以持利刃乃至令得大空生也。以等目所观等者。言以平等普眼观察一切众生异生二乘乃至一阐提等群类。无有一可度残者。故云明如来以等目乃至无可宥者也。余文自可见（云云）
    三从复次于下。明画降三世中。又分为二。初明交牒。二明随释。
    初中。交牒可云。次应往风方乃至专请而受教者（云云）
    二从复次于下。明随释中。于下方西北隅际等者。今此持明院。阿阇梨所传曼荼罗大日下方也。然其持明院北端也。故云于方下方西北隅际也。作降三世忿怒等者。经云胜三世。胜与降其同。可思之。次此亦是成辨诸事真言等者。今此曼荼罗以不动虽为成辨诸事。而亦说或用降三世故。此明王亦此成辨诸事持明王也。故云此亦是等也。次首戴宝冠持五股金刚印者。释经之宝冠持金刚之句也。次为此五如来智乃至使得清净之意者。释其深秘义也。此中为此五如来智等者。是即五智圆满义也。所谓以五智成就五股金刚摧灭三毒重障也。皆悉至于果地庄严者。依断除惑障故圆满果地功德故着宝冠也。故云为此五如来智乃至首戴宝冠也。而在风轮之中者。住半月中。是即大菩提心表示也。即法花经等者。如来八相作佛本意唯为开示佛知见。开佛知见者字门大菩提心是也。故云即法花经乃至使得清净之意也。次偈云不顾乃至不顾命之容者。极恶忿怒为折伏刚强难化众生。更不顾自身命也。次瞻仰毗卢乃至教敕之状者。释经之专请而受教句也。次谓欲摄召乃至法王威命者。是犹释前句义也已上有烂脱（更问）
    四从已安立第一下。明总结中。又分为二。初明总画第一重竟。二明配当三部。
    初中。又二。一明交牒。二明随释。
    初中。即校牒可云。已说初界域诸尊方位等者（云云）
    二明随释中。已上等者。指遍知观音金刚手持明院云尔也。
    二从大凡此第一重至意在之也。七行余文者。明配当三部门也。此文是当所无之。上遍知院次观音院前有之依烂脱上首诸尊竟次读之也。上方是佛身等者。遍知院文殊院释迦院梵天帝释等是也。下方是佛等者。持明院虚空藏院苏悉地院水天地天等是也。右方是如来等者。观音院地藏院毗沙门天等是也。左方是如来等者。萨埵院除益障院焰摩天等是也。如下字轮品等者。彼品中说三部四处字轮观。并明百光遍照王。统摄法界曼荼罗。故云如下字轮品以此三字统摄百明意在之也（矣）

妙印钞卷第三十一　　一交了
（御本云）元德二年（庚午）十二月十六日加点了
沙门阿寂（六十一）
妙印钞卷第三十二

        沙门阿寂纪
    
　　　
　　　
　　　

释入曼荼罗具缘品第二之余

    五从次往下。明画第二重中。又分为二。初明画释迦牟尼。二明画眷属。
    初中。又分为二。初明别表。二明画释迦。
    初中。又二。初明交牒。后明随释。
    初中。即交牒可云。持真言行人次往第二院者（云云）
    二从次往第二下。明随释中。此中第二是隐密语者。今此中第二者指第三院而云第二也。是即为对治慢法者。如来以隐密语则说次往第二院也以实事可图于第三院也。故云此中第二是隐密语耳也。若从中向外等者。从中胎向外时。以遍知观音萨埵持明为第一。是即如来法门眷属也。释迦生身眷属也。故为第三。以文殊除障地藏虚空菩萨等悲智兼备置彼第一第三中间。文殊院等为第二。释迦为第三也。故云若从中向外当以释迦乃至上求下化故为第二也。须口传相付者此意也（云云）
    二从于东方下。明正画释迦牟尼中。又二。初明交牒。二明随释。
    初中。即校牒可云。东方初门中乃至住彼而说法者（云云）
    二从东下。明随释中。于东方初门中者。于四方中以东为初故云尔也。此白莲华即是中胎净法界藏等者。指自然自证大菩提心体。欲令一切众生证悟此大菩提体。还住此花台而说法也。第四委细记之。故云此白莲华乃至住彼而说法也。彼者彼印也（云云）
    二从次于下。明画眷属中。自分为七。一明画佛眼尊。二明画白豪相。三明画五佛顶。四明画五净居天。五明画三佛顶。六明说佛顶色相。七明画诸大天。
    初中。又分为二。初明交牒。二明随释。
    初中。即交牒可云。次于世尊右乃至是名能寂母者（云云）
    二从次于世下。明随释中。安置佛眼者。佛眼义如住心品记。是即大慈大悲之眼也。如来从此大慈大悲而生。故云释迦牟尼佛母也。释迦牟尼此云能寂。故云此方译为能寂母也。经云遍知眼者。遍知应度众生可度不可度等种种通塞故云遍知眼。次喜悦微笑者。释经之熙怡相微笑之句也。次通身皆有圆光者。释经之遍体圆净光之句也。次此是如来乃至圆净光照者。释上之两句意也。次当作世间乐见端严无比之身者。释经之喜见无比身之句也已上有烂脱（更问）
    二从次佛下。明画白豪相中。又分为二。初明交牒。后明随释。
    初交牒可云。复于彼尊右乃至满足众希愿者（云云）
    二从次于下。明随释中。作商佉色者。其色鲜白也。手执莲华如半敷之状者。开敷已还半合之状也。如来万德开敷已。还为一切众生表欲示此自证自然体也。内有如意宝珠者。此自性清净心即无尽万德出生如意宝珠故云尔也。是故经云净菩提心如意宝等也。如第四记之（更问）如观佛三昧等经广说者。观佛三昧经第一云。有金翅鸟。名正音迦楼罗王。其命终已鸟肉散尽。唯有心在心直下。住金刚山顶。难陀龙王取此鸟心以为明珠。转轮王得如意珠。杂宝藏经云佛言。此珠摩竭大鱼脑中出。鱼身长二十八万里。此珠名曰金刚坚也。大论第五十九云。众生福德因缘故自然有此珠。譬如罪因缘故地狱中自然有治罪之器。此宝名如意珠。无有定色清彻轻妙。四天下物皆悉照现（云云）又华严经第五十云。大海有大摩尼宝。名集一切光明毗卢遮那藏。若有众生触其光者悉同其色。若有见者眼根清净。随彼光明所照之处雨摩尼宝。名为安乐。令诸众生离苦调遍（云云）如此等经论明文处处散在。故云如观佛三昧等经广说能满足一切众生愿也（云云）
    三从次于释迦下。明画五佛顶中。又分为二。初明交牒。后明随释。
    初中。交牒可云。晖光大精进乃至精心造众相者（云云）
    后从次于下。明随释中。次于释迦师子之南置如来五顶者。释经晖光乃至如来之五顶一偈也。就中晖光乃至师子等半偈叹如来功德也。圣尊之左方。于释迦牟尼之南。自白伞至舍除如次置之。余文自可见。此是释迦如来五智之顶者。所谓以白伞配法界体性智。所以然者白是自证大菩提义。伞是大悲覆护义。如此悲智和融理智平等最尊最顶故云顶也。是法界体性智力用也（云云）次以胜顶配大圆镜智。所以然者。以大菩提心金刚战具摧伏三世魔军故云胜。大圆镜所浮自他三密最胜最尊故云顶也。次最胜顶配平等性智。东西不二平等故悲智同际迷悟不二成如如平等故云最胜也。无上宝聚最尊最顶故云顶也。次众德火光聚者配妙观察智。上冥下契众德圆满故云众德也。智光遍满故云大光聚也。转无上法轮摧破烦恼重障故云顶。次舍除顶配成所作智。舍除我我所执是成所作智力用也。大悲应用无上故云顶也。故云此是释迦如来五智之顶也。如此等五智圆满功德最尊最胜犹如转轮圣王。故云于一切功德中乃至皆作转轮圣王形也。
    四从次于下。明画五净居天中。又分为二。初明交牒。后明随释。
    初中。交牒可云。次于其北方乃至各如其次第者（云云）
    后从次于下。明随释中。又二。初明五那含。二明菩萨净居。
    初中。次于东方最近北边者。于东方之北。自南次第画之。故云次于东方乃至当次第列之也（云云）
    后从过此下。明菩萨净居中。过此已上者。过五种那含以往有诸大菩萨受佛职位处。是亦名净居天。如疏第一卷所说也。然是非此中所摄。第二院中所摄也。故云过此已上乃至非此中所摄也。
    五从此天下。明画三佛顶中。又分为二。初明交牒。后明随释。
    初中。交牒可云。于毫相之右乃至皆应善安立者（云云）
    后从此天下。明随释中。此天次南者。从此五净居天之南白毫相之北。于其中间画三佛顶也。第一名广大佛顶者佛部德也。第二名极广大佛顶者金刚部德也。第三无边音声者莲华部德也。如此三部众德各最顶故云顶也（云云）余文可见（云云）
    六从其五种下。明诸佛顶色相中。又分为三。初明五佛顶色。二释三佛顶色。三明八佛顶光明庄严。
    初中。又二。一明交牒。后明随释。
    初中。交牒可云。五种如来顶白黄真金色者。
    后从其五种如来顶下。明随释。自可见（云云）
    二从三佛下。明三佛顶色中。又二。一明交牒。二明随释。
    初中。即交牒可云。复次三佛顶白黄赤兼备者（云云）
    二从三下。明随释。自可见（云云）
    三从此八下。明八佛顶中。又二。初明交牒。后明随释。
    初中。交牒可云。其光普深广乃至一切愿皆满者（云云）
    后从此下。明随释中。由如来本誓愿力者。如此八大佛顶皆从如来本誓愿出现。普令满足一切众生希愿也。
    七从东南隅下。明画诸大天中。分为十五。一明图火天。二明图焰魔天。三明图罗刹天。四明图水天。五明图帝释天。六明图日天。七明图大梵天。八明图地天。九明图东方天众。十明画风天。十一明月天。十二明图毗沙门。十三明阇梨口传。十四明画持明忿怒王等。十五明总结。
    初中。又分为二。初明交牒。后明随释。
    初中。即交牒可云。行者于东乃至持珠及澡瓶者（云云）
    后从东南隅下。明随释中。住火焰中等者住三角而有火焰也。额及两臂等者。此尊像额并两臂各有灰烬。是净行波罗门用三指涂灰像也。此是普门之一身者。为引接净行火祠波罗门等。以如来普门方便则所示标帜也。
    二从次于左方下。明画焰魔天中。又分为二。初画焰王。二明画诸眷属。
    初中。又分为二。初明交牒后明随释。
    初中。交牒可云。左方阎魔王乃至震电玄云色者（云云）
    后从次于下。明随释中。又二。一举正经文。二明阿阇梨言。
    初中。次于左方者。中台之南者大日左方也。故云次于左方在大日之南也。手执檀拏手者。所谓人头憧也。故云手执乃至忿怒之状也。
    后从阿下。明阿阇梨言中。阿阇梨者。指善无畏年少时也。乃至旬月方愈也者。其文自可见（云云）
    二从东边下。明画诸眷属中。又分为二。初画黑夜及七母。后明画后及死后。
    初中。又二。一明交牒。二明随释。
    初中。即交牒可云。七母并黑夜者（云云）
    后从东边下。明随释中。皆女鬼也者。黑夜七母皆女鬼故云尔也。七母者三兄弟四姊妹之母也。故云东边作黑夜乃至悉皆黑色也。
    二从阎魔下。明画后乃死后中。又分为二。初明交牒。后明随释。
    初中。即交牒可云。死后等围绕者（云云）
    后从阎魔下。明随释中。阎魔之西者阎魔之左也。亦是阎魔后也者。死后阎魔之后故云尔也。
    三从次于下。明画罗刹天中。又二。一明交牒。二明随释。
    初中。即交牒可云。涅哩底鬼王执刀恐怖形者（云云）
    后从次于西南下。明随释。自可见（云云）已上有乱脱（更问）
    四从缚噜下。明画水天中。又分为二。一明交牒。二明随释。
    初中。即交牒可云。缚拏龙王罥索以为印者（云云）
    后从缚噜下。明随释。自可见（云云）
    五从于下。明画帝释天中。又二。一明帝释。二明画眷属。
    初中。又二。初明交牒后明随释。
    初中。即交牒可云。初方释天王乃至持跋折罗印（云云）
    后从于东下。明随释中。于东方五顶之南者。所谓当中台而正方东方也。持伐折罗者持独古金刚也。
    后从及诸下。明诸眷属中。及余诸眷属等者。于帝释之南画舍脂及六欲天等也。
    六从释天下。明画日天下。又二。初正画日天。后画眷属。
    初中。又二。初明交牒后明随释。
    初中。即交牒可云。左置日天众在于舆辂中者（云云）
    后从释天下。明随释中。在八马车辂中者车辂下有八马载车辂也。
    二从并二下。明眷属中。又分为二。初明交牒。后明随释。
    初中。交牒可云。胜无胜妃等翼从而待卫者（云云）
    后从并二下。明随释中。又二。一明画两妃。二明诸执曜等初如文可见（云云）
    后从日天下。明画诸宿曜中。盎伽在西者。火曜置日天之西。输伽在东者。金曜置日天之东。勃陀水曜也。勿落萨钵底木曜也。设你设遮土曜也。□婆（未勘）余文自可见（云云□婆未勘事。披秘记□婆月天欤觉。随日月火水木土次第中未勘所当月天也）
　　七从释天下。明图大梵王中。为二。一明交牒。二明随释。
    初中。交牒可云。大梵在其右乃至执莲在鹅上者（云云）
    后从释天下。明随释中。又二。一明画梵王。二明眷属。
    初中。释天眷属之北近净居天者。言五净居天之南帝释眷属之北。于其中间置大梵王并眷属等也。余文自可见。
    后明画眷属中。所余四禅诸天等者。梵王其主也。四禅诸天其眷属故于梵王之南图之。无热等五净居天等者。自前图之有梵王之北。故云所余四禅诸天乃至列在其右也。毗尼所谓观净居天等者。言毗尼中佛制比丘令整着其衣服。犹如净居天衣服上下调整胜妙（云云取意）是即内衣戒是也。故云毗尼所谓乃至内衣戒是也（云云）
    八从西方下。明画地天中。二。一明交牒二明随释。
    初中。即交牒可云西方诸地神者（云云）
    后明随释中。西方近门等者。自可见。
    九从次北下。明东方天众中。自为五。一明辩才。二明毗纽。三明商羯罗。四明画塞揵那五明口传。
    初中。次北者。于地神众之北画妙音天。又名辩才天。故云次北乃至辩才天也。其北置同妃。故云次北并置其妃也。
    二从又次下。明毗纽中。又次者。于辩才天之北画之。
    三从并置下。明画商羯罗中。并置者。并毗纽之北画之也。
    四从又置下。明画塞健那中。即是童子天者。塞健那之汉语也。皆于其侧置妃者。于此毗纽等诸天皆其侧画妃。故云尔也。
    五从阿下。明口传中。此是天等者。如此天等皆是上界天众也。故于梵王帝释之左右可布列之也。是则如来以隐语故。为治慢法者如此说也。故云此是天众乃序列之耳（云云）已上经有乱脱（更问）
    十从最西下。明画风天中。最西北者。西北隅此尊之外又无余。故云最西北隅也。最是极义也（云云）
    十一从西门下。明月天中。西门之南与日天相对者。日天有东门之南故。西门之南与日天相对。故云尔也。此定者前地天又自与梵天相对也（云云）于其左右置二十七宿者。二十八宿中除牛宿故云尔也。所谓角亢氐房心尾箕斗牛（除之）女虚危室壁奎娄胃昴毕觜参井鬼柳星张翼轸（已上二十八宿）十二宫神者。师子双女祥宫蝎宫弓宫摩竭宝瓶鱼宫羊宫牛宫男女蟹宫（已上十二宫神也）如此等眷属等于月天左右布列之。故云于其左右乃至眷属也。
    十二从次下。明画毗沙门天中。二。一明画毗沙门。二明眷属。
    初中。次于北门等者。当中胎正方北门也。
    二从于其下。明眷属。其文可见。经文阙之者。此毗沙门并眷属等。今略经文不说故云尔也。
    十三从阿阇下。明阇梨口传中。又分为二。初明功德天在位。二明诸天深义。
    初中。功德天随毗沙门等者。功德天本位西方也。然毗沙门后妃故置北方。故云功德天随乃至可置在西方也。
    二从凡此下。明诸天深义中。凡此等诸大天神等者。总指四方十二大天并眷属等也皆是众所知识者。一一天等各各具十佛刹微尘数部类眷属。面面互为主伴众所知识。故云皆是众所知识乃至秘密之标帜也。犹如帝释之像等者。且举帝释之深义。自余可准知。所谓帝释天王安住须弥山顶上者。须弥山是众山中为王。即十六万由旬也。是即表大菩提心万善万行诸波罗蜜中而为王。所谓十六万由旬者表后十六生成正觉义。四宝所成者表四智所成。善法堂者表法界宫。其中因陀罗网者表法界曼荼罗重重无尽互融无碍也。故云犹如帝释乃至妙高山王也。一一庄严一一色相所持物莫不色心常住悲智具足之标帜也。故云自余法门例皆如是不可详说也。如帝释者。余一切尊等。行者依其色类相貌坛法所持物。一一能能思察自当开解。不改此门可通入普门法界。故云但行者随彼一一乘中功行成就自当开解耳（云云）
    十四从又释下。明画持明忿怒王等中。又分为二。初明交牒。二明随释。
    初中。交牒可云。持真言行者乃至通门之大护者（云云）
    二从又释下。明随释中。又分为三。一明持明忿怒王妃。二明地神。三明二龙王。
    初中。又释迦牟尼座下者。于东门画二忿怒持明故云尔也。并白色等者。二忿怒共白色而持刀印故云尔也。
    二从其间下。明地神中。其间所云地神等者。是则前西门中地神是。亦为治慢法故如来以隐语如此说之（云云）
    三从并于下。明画二龙王中。并于通门第二重厢曲之中者。西门名为通门。第二重者隐语也。实第三重也。厢曲之中者。于门之左右厢曲之中。北画难陀。南画跋难陀而相对故云并于通门乃至乘云而住也（云云）如此等诸尊皆是普门曼荼罗中一种善知识故。行者不误一一次位色相庄严。而亦不相违背于实相。故云此皆曼荼罗乃至依次作之也。
　　十五从经云下。明总结中。又二。初明引牒后明随释初引牒。自可见。
    后从如释下。明随释中。如释迦部中佛等者。指此第三院云尔也。钵锡杖印等者。此第三院中诸尊种种无量故所持三昧耶密印等亦无边也。所谓钵锡杖螺贝白拂独古三古莲华□针如意宝捧水瓶妙华吉祥果等。其类不可胜计。故云钵锡杖印等其类甚多也。然今略经一一次第不说之。但阿阇梨随其方位部类。于其方空缺处可彩画之。故云经不具出乃至采择也。余经所说逐便安置之者。所谓苏悉地瞿醯等诸经所说天众等。依其便宜随其部类可安置之。故云余经所说乃至亦无过咎也。但经中所出者。言余经所说设虽谬缺亦无咎。于今经所说上首诸尊。更不可谬失。故云但经中所出乃至不得遗谬也。今所说第三重是释迦部故大途佛部也。如此佛部者。自余金刚部莲华部等诸尊圣众等。亦若诸经所说佛菩萨。随其部类依其方位可图画之。故云其莲华乃至可知也（云云）六从经中下。明画第三重中。五。一明总标第三院。二明图文殊院。三明图除盖障院。四明地藏院。五明图虚空藏（矣）
    初中。又分为二。初明交牒。后明随释。
    初中。交牒可云。持真言行者次至第三院者（云云）
    二从次下。明随释中。此中第三者隐语也。实第二重耳。
    二从当释下。明画文殊中。二。一正明图文殊。二明图眷属。
    初中。又分为二。初明交牒。后明随释。
    初中。交牒可云。先图妙吉祥乃至周匝互晖映者（云云）
    后从当释下。明随释中。当释迦之内者。言释迦为第三故彼第三院之内是第二重也。正东门中者。内当中台。外当释迦牟尼位。其中间画文殊也。故云当释迦之内正东门中画文殊师利也。此其秘密标帜也者。表示自性清净大菩提心也。能以常寂之光者。以五智圆满常恒不变故云常。本来常住离去来起灭故云寂也。除无明之黑暗故云光也。余文自可见（云云）
    二从文下。明画眷属中。二。一明画光网童子。二明五使者。
    初中。又为二。初明交牒。后明随释。
    初中。交牒可云。右边应次画乃至而观佛长子者。
    后从文殊下。明随释中。文殊持无相之妙慧者五智也。而光网持万德庄严者五大也。是即悲智具足定慧相应成就不二中道。故云文殊持无相乃至则堕有所得中也。所以观佛长子者。光网仰观文殊。是即显境发智智冥境而不二平等。故云所以观佛长子者意在此也。
    二从次下。明画五使者中。二。一明五使者。二明奉教者。
    初中。又为二。初明交牒。后明随释。
    初中。交牒可云。左边画五种乃至地慧并请善者（云云）
    后从次作下。明随释中。于妙吉祥左右等者。一为右。二为左。三为右之次。四为左之次。五为右次之次。故云于妙吉祥左右次第列之。余文自可见。
    二从其五下。明画奉教者中。为二。一明交牒。二明随释。
    初中。交牒可云。如是五使者乃至侍卫无胜智者（云云）
    后从其五下。明随释中。各作一奉教等者。于五使者各下有一之奉教者。但经二众共围绕者。五使者并各奉教者。指之为二众。如此等二众围绕文殊也。余文可见（云云）
    三从次于下。明画除盖障中。二。一明除障。二明眷属。
    初中。又二。初明交牒后明随释。
    初中。交牒可云。行者于右方乃至执持如意宝者（云云）
    后从次于下。明随释中。大日如来右方者。中台藏之南萨埵院之后也。此菩萨及诸眷属皆是等者。主伴皆共以大慈大悲拔苦除障门也。正以此菩提心中如意宝珠者。指净菩提心如意宝也。
    二从经云下。明眷属中。又二。初明交牒。后明随释。
    初中。交牒可云。舍于二分位乃至不可思议慧者（云云）
    后从经云下。明随释中。又二。一明二使者。二明八菩萨。
    初中。于除盖障之侧左右画二使者。指此二位经云舍于二分位也。
    后从当画下。明八菩萨中。谓除盖障者。言除此二分位。于其外左右。八菩萨次第列之。第一者为右之第一。乃至以第八者为左之第四也。故云凡列诸眷属乃至至不可思议慧在慈起之左也。诸余位者。自余地藏院等亦如此可安置也。故云诸余位布列皆效此也（云云）
    四从次于下。明画地藏中。二。一明地藏。二明眷属。
    初中。又二。初明交牒。后明随释。
    初中。交牒可云。次复舍斯位乃至圣者所安住者（云云）
    后从次于下。明随释中。次于北方画持地菩萨者。是即地藏菩萨也。法华经所言持地菩萨亦以同也。如在胎藏等者。胎藏有二。所谓包胎胎藏大悲胎藏。含包心莲华台上性起功德故云如在胎藏。又此菩萨持大日如来大悲万德怜愍一切众生。故云如在胎藏。余文自可见（云云）
    二从其余下。明眷属中。二。初明交牒。后明随释。
    初中。交牒可云。及与大名称乃至前后共围绕者（云云）
    后从其余下。明随释中。其余眷属菩萨等者。如地藏功德庄严。自余眷属菩萨亦尔也。故云义亦同之也。当于地藏之右等者。如除盖障院。右为一。左为二。次第布列之也。故云当地藏乃至持地之右又置坚固慧菩萨也。余经所说上首诸尊各有眷属。故云如是上首乃至以自围绕也。
    五从次于下。明虚空藏中。又分为二。初明画虚空藏。二明画眷属。
    初中。又二。初明交牒。后明随释。
    初中。交牒可云。次复于龙方乃至持刀生焰光等者（云云）
    后从次于西方下。明随释中。又分二。一明随文解释。后明深秘。
    初中。刀印上遍生焰光等者。所持莲华上有大刀。此刀印上有火焰而围绕。是即大智圆满标帜也。后从所以下。明深秘中。次所以持大刀者利慧之标帜也者。持大刀释其所由也。次此菩萨持如来等虚空慧者。言此大菩萨持大日如来等同虚空无边大慧。于等同虚空无边一切法无碍安乐也。故云尔也。次被服白衣乃至则名虚空藏也者。以其大智圆满之功能而为名号也。故云被服白色明白乃至则名虚空藏也。
    二从及诸下。明画眷属中。二。初明交牒。后明随释。
    初中。交牒可云。及与诸眷属乃至而画庄严身者。
    后从及诸下。明随释中。又二。一明画上首。二明图奉教者。
    初中。及诸眷属皆坐正莲花上者。如此上首诸菩萨皆于莲花台而成正觉。还为使众生登此花台故各住本誓悲愿标帜。故云皆坐正莲花上也。
    二从次下。明图教者中。次此中法门眷属等者。今所言诸眷属菩萨等皆是虚空藏菩萨所证法门身也。故云尔也。亦如前次第左右列之者。如除盖障院地藏院。其眷属菩萨左右列之也。所以皆云等者。经所云行惠安惠等之等也。是即等各各眷属也（云云）
    七从此偈末下。明经家结释中。自分为八。一明传度结释。二明统收三句。三明如来彼彼中为上首。四明见所宗天恶心灭。五明知病识药义。六明摄广画略。七明如法修行。八明师传言（矣）
    初中。又分为二。初明引牒。后明随释。自可见（云云）
    二从如上下。明统收三句中。如上所说等者。指住心品所说也。即是心实相花台者菩提心句也。大悲胎藏者大悲为根句也。开敷者方便为究竟句也。如此三句法体以大悲普门方便故出现如上三重普门尘数眷属。故云即是心实相乃至名为大悲胎藏曼荼罗也。
    三从如于一下。明如来彼彼众中为上首中。如于一世界中者。且指一三千世界。于此一世界中普现九界随类之色身说种种所宜闻之法开种种观照之门。如一世界者。尽虚空遍法界一切世界海世界性亦以如此。于尽空法界得最自在故如来名为法界大自在王。故云如于一世界乃至毗卢遮那名为法界王也（云云）
    四从今此上下。明见所宗天恶心灭中。印持如是法者。如此上首诸尊以同一本誓故同共集会。于一一自所通达门印持决定。故彼彼同类各生未曾有之思。以所同之身为无与等之者。故以此者所证之法亦甚为希有依之止恶心生随喜之心。以生一念随喜故尤堪能应教导。故云今此上首诸尊乃至开出大悲胎藏曼荼罗也（云云）
    五从复次下。明知病识药义中。复次曼荼罗种种法门者。四重法界诸尊所通达法门也。虽同一法界等者。如此一一法门皆虽一味平等。而非无其随类普门之差别。故云然其功用乃至性分不同也。如来大医王能知其疾病能授其方药。如此能鉴机堪不。于普门方便一一门中分别不谬。即是堪作师。故云若医王观之乃至乃堪作大阿阇梨也。
    六从十万下。明摄广画略中。十万偈等者。十万颂广本中一一诸尊皆说自所通达异方便门。然今略本但虽举普通要法。无不通入一切普门。故云十万偈乃至俱举其普通趣道之要法耳也。
    七从若行下。明如法修行中。若行者等者。然行者不亏如法如说行仪法则。以三密相应故蒙难思之妙用。自证知不由他。故云若行者乃至无所不通也。
    八从阿阇下。明师传言中。又三。一明总简不住三昧。二明深行观解。三明如法加持。
    初中。凡行者不住瑜伽等者。如地神处记之。若不住如此瑜伽。为人建立曼荼罗。无有是处也。故云凡行者不住瑜伽不合为人建立曼荼罗也。初欲画时等者。言初画时先用种子字画其位。然后图尊形。即观所画大悲胎藏全分自身已。然后初手画之也。故云初欲画乃至起手画之也。
    二明深行观解中。若住如此瑜伽者行住坐卧不离如是佛会也。
    三明如法加持中。画了作法事时如此次第等者。始自字观。三轮器界五峰八柱净菩提心四重法界重重无尽九会曼荼罗摄入自在义等。如供养次第并入秘密曼荼罗法品等所说。故云画了作法事时乃至皆如下品中说也。如是明了图画观察相应已方可请善也。故云如是明了已方可请善也（云云）已上释疏第五竟。
    第八从阿阇梨下。明师传图位中。自分为二。初明别标。二明列图位。
    初中。阿阇梨者。指善无畏所传。是即对现图曼荼罗故云阿阇梨所传也。复次上来所图是依经现文画之。今左所图经文之外依师资相承口传图画之。故云阿阇梨所传曼荼罗图位也。
    二从具列下。明列图位中。又分为三。一明列第一重。二明列第二重。三明列第三重。
    初中。又分为四。一明上方。二明右方。三明左方。四明下方。
    初中。上方者即东方遍知院也。如来大勤勇安其中位。东之北端安虚空眼。东之南端安如来如意宝。已上上首尊三十九尊内。方坛三十。圆坛八。三角一也（云云此外胁仕二欤）。
    二明右方中。所言右方者即北方观音院也。观世音菩萨安其中。北之西端安莲华捧。北之东端安能授一切尊。已上上首尊四十尊内。方坛三十七。三角三也。此外胁仕九（云云）三明左方中。所言左方者即南方金刚手院也。执金刚安其中。南之东端安拔折罗金刚。南之西端安妙金刚。已上上首二十六尊内。方坛二十二。三角四也。此外胁仕十二（云云）四明下方中。所言下方者即西方持明院也。其中不安置尊。若如现图曼荼罗者般若菩萨安之。西之北端安降三世。西之南端安不动。上首尊十四尊内。方坛十二。三角一。半月一。此外胁仕六。其余未详（更勘）已上第一重竟。
    二明第二重中。又分为四。一明上方。二明右方。三明左方。四明下方。
    初明上方中。所言上方者东方文殊院也。文殊师利安其中。其北端安善财童子。其南端安无垢光童子。上首尊二十二尊内。方坛十八。圆坛一。三角二。文殊师利一（更问）此外胁仕四十八（云云）
    二明右方中。所言右方者北方地藏院也。地藏菩萨安其中。其西端安贤劫菩萨。其东端安贤劫菩萨。上首十五尊内。方坛九。圆坛二。三角四（云云）此外胁仕二十四（云云）
    三明左方中。所言左方者南方除盖障也。除一切盖障菩萨安其中。其东端安贤劫菩萨。其西端安大惠菩萨。上首十六内。方坛八。圆坛三。三角五。此外胁仕三十二（云云）
    四明下方中。所言下方者西方虚空藏院也。虚空藏菩萨安其中。其南端安贤劫菩萨。其北端安贤劫菩萨。上首二十二内方坛十三圆坛五三角四。此外胁仕十（云云）已上第二重竟。
    三明第三重中。又分为四。一明上方。二明右方。三明左方。四明下方。
    初中。所言上方者东方第三重也。释迦牟尼佛安其中。其北端安持明仙。其南端安火天护方神。上首七十二内。方坛五十三。圆坛三。三角十六。此外胁仕六（云云）
    二明右方中。所言右方者北方第三重也。比丘众安其中。西端安悉地持明仙。东端安伊舍那护方神上首七十四。方坛七十。三角三。半月一。此外胁仕七十四（云云）
    三明左方中。所言左方者南方第三重也。童男菩萨安其中。其东端安诸火仙等。其西端安涅哩底护方神。上首六十二。方坛二十二。圆坛七。三角三十三。此外胁仕十二。
    四明下方中。所言下方者西方第三重也。南端安摩□罗伽。北端安风天护方神。上首七十四内。方坛三十一。圆坛三十五。三角六。半月二。此外胁仕四十六（云云）已上第三重竟。第九从阿阇梨下。明结释色相标帜中。自分为三。一明结释第一重。二明结释第二重。三明结释第三重。
    初中。又分为三。一明东方。二明北方。三明南方。
    初中。又为三。初明尊形。二明三昧耶形。三明种子。
    初中。阿阇梨言者。指善无畏也。第一院东方者遍知院也。一一作天女形者。女是表定故以如来大智相应三昧故云作天女形也。如曼荼罗方圆等者。若方坛者其色黄也。若圆者其色白也。若三角者其色赤也。若半月者黑色。若团形者其色青也。故云如曼荼罗方圆以辨其色也（云云）坐白莲台上等者。是即本有净菩提心标帜故云坐白莲乃至用为标帜也。白余一一三昧耶标帜等一一能观察。依本相如法可图画也。故云如钩轮刀乃至皆应置之也（云云）
    二从若曼下。明画三昧耶身中。但示秘密印者。于其位上塔轮宝珠五股莲华螺具等画之。故云若曼荼乃至如前画作标帜也。
    三从其作字下。明画种子字中。经中有种子者。普通真言品等中说之。故云经中有种子字乃至或可通用阿字也。
    二从北面下。明北方中。又分为三。一明尊形。二明三昧。三明种子曼荼罗。
    初中。随息灾增益降伏事等者。息灾方坛也。增益圆坛也。降伏三角也。故云在彼相应坛中也。
    二从其契印下。明三昧耶身中。例同前说者。尊形所持物是也。故准彼可知。故云尔也。
    三从通用者下。明种子曼荼罗中。通用娑字等者。莲华部中或或或等虽有之。总通用字。故云通用娑字为种子也。
    三从南面下。明南方中。又分为三。一明尊形。二明三昧耶身。三明种子曼荼罗。
    初中。南面金刚部诸尊等者。是即金刚手院也。亦可依经初所列名者。指住心品所说十九种金刚也。
    二从契印下。明三昧耶身。自可见（云云）
    三从若作下。明种子曼荼罗中。执金刚所统眷属者。执金刚奉教者也。余金刚者。自余上首诸尊也。
    二从第二院下。明结释第二重中。又分为二。一明诸尊所持标帜。二明诸尊印言。
    初中。无文者等者经无说其形相者。通用如意宝珠印故云尔也。若余经中等者。指苏悉地经等也。
    后从此诸尊下。明诸尊印言。自可见（云云）
    三从第三下。明结释第三重中。又分为四。一明东方位。二明北方位。三明南方位。四明西方位。
    初中。又分为三。一明诸佛形相印言。二相二乘类形相。三明日天眷属。
    初中。十方佛等各依常相等者。所谓常相者袖内缚印等。是即诸佛通相也。
    二从声闻下。明二乘类形中。声闻缘觉一同等者。二乘共剃发染衣故也。但缘觉具三十二相等。故云是中缘觉少差别等也。
    三从东方下。明日天眷属。自可见（云云）
    二从北方夜叉下。明北方中。又分为三。初明夜叉等差别。二明持明仙差别。三明山海神等标相初自可见。
    二从图云下。明持明仙差别中。图云持明仙者。图中于东方置持明仙并持明仙妃。于北方置悉地持明仙并悉地持明仙妃。然今为辨其差别故此中引出东方持明仙也。
    三从其山下。明山海神等标相。文自可见（云云）三从南方下。明南方中。又分为三。一明指其人。二引智度明义。三明略经不说。
    初中。自极枯瘦者。欲降怨敌故常难行苦行。故身枯瘦也。
    二从私谓下。引智度明义中。所以位在南方等者。言依类置之者可有东方。然今以十二火天之随一故从所行而置南方。故云尔也（云云）
    三从经中下。明略经不说中。有一神阙名等者。今经不说此神。故云尔也。
    四从西方下。明西方中又三。一明鬼神傍生等。二明诸龙差别。三明诸尊持物。
    初中。纯是杂类鬼神等者。一切杂类非人鬼神畜类等皆有西方。以其类甚多故图中无别名相。但得心能思度可图之也。
    二从讫劳下。明诸龙差别。自可见（云云）
    三从皆右手下。明诸尊持物差别已上于南西中有乱脱（更问）

妙印钞卷第三十二　一交了
（御本云）元德二年（庚午）十二月十七日加点了
沙门阿寂（六十一）
妙印抄卷第三十三

        沙门阿寂纪
    
　　　
　　　
　　　

释入曼荼罗具缘品第二之余（经第一疏第六）

    第二从经云尔时下。明萨埵说偈中。自分为五。一明谛观世尊。二明难现难遭。三明遥见功德。四明修行无上。五明惠深不动。
    初中。又分为二。初明牒经。二明随释初牒经。自可见。
    二从时佛下。明随释中。又分为二。初明结前生后。二明深自庆幸。
    初中。如所示现普门曼荼罗者。指住心品所说奋迅示现藏也。演说诸尊图位者。指当品右所说之图位也。
    二从秘密下。明深自庆幸中。以普眼观此一一诸尊者。金刚手以平等法界普眼。而遍观察如上示现图位诸尊。皆不出字本不生际。悉是从自心法界自性清净莲华台上色心实相所出生种种无量普门示现境界也。故云以普眼乃至不可穷尽也。依之深自庆悦无极。发未曾有心。弥于真言法教而生难遭之想。欲奉问深义于如来。以是义故先说偈奉赞叹如来也。故云尔时深自庆幸乃至先说偈也（云云）
    二从初偈下。明难遭中。又分为三。一明举喻显难遭佛。二明密法倍难。三明难遭所由。
    初中。又分为二。初明交牒。后明随释。
    初中。即交牒可云。一切智惠者乃至时时乃一现者（云云）
    二从初偈意下。明随释中。一切智惠者等者指大日如来也。如彼灵瑞花等者。此花开敷时转轮圣王必出现故名灵瑞花也。如来出世从此花犹难。故云虽则难遇也。
    二明然此下。明密法倍难中。又分为二。初明交牒。二明随释。
    初中。即交牒可云。真言所行道倍复甚难遇者（云云）
    二从然此下。明随释中。倍复难遇之等者。灵瑞花开敷虽难。佛出世倍难。适虽值佛出世。遇如来三密秘教犹倍倍甚难。故云然此真言法要倍复难遇之也。
    三从何以故下。明难遇所由中。此是如来秘藏者。十地等觉尚不能见闻。何况于二乘凡夫类乎。故云此是如来秘藏也。于烦恼生死长夜。以秘密神通力坚守护。为四魔三障不所动转。亦为不信非器而不授与之。譬如轮王妙药非其人不能服。故云长夜守护乃至则不入其手也。世尊在世等者。如来在世尚六祖之族致毁谤。何况于浊世末代岂不毁呰耶。故云世尊在世乃至况末代乎也。复次此经等者。既经举优昙花之喻明难现难遇之因缘。故云复次此经自释难现因缘也。
    三从若众下。明遥见功德中。又分为二。初正明遥见功德。二明释无量称。
    初中。又分为二。初明交牒后明随释。
    初中。交牒可云。无量俱胝劫乃至消灭尽无余者（云云）
    二从若下。明随释中。若众生一见等者。若有众生才一见此法界曼荼罗者。无始生死以来十恶五逆四重谤法等无量重罪皆悉消灭。必得无上菩提记□。是故钝根薄福众生不能遇此教。若遇此曼荼罗一见者。当知是则利根智惠福德甚厚之人。爰以大师云。非苦地难得。遇此教则难（云云）故云若众生乃至所能遇也。
    二从一见下。明释无量称中。又分为二。初明交牒。二明随释。
    初中。交牒可云。何况无量称住真言行法者（云云）
    二从一见下。明随释中。一见尚难等者。才一见功德尚尔也。何况于依三密法教次第修行乃至受许可灌顶之人哉。当知此人蒙海会理众称叹。名称普闻同大日如来万德。故云一见尚难乃至故曰无量称也（云云）
    四从经云下。明修行无上中。又分为二。初明交牒。后明随释。
    初中。即交牒可云。行此无上句乃至一切苦不生者（云云）
    二从经云下。明随释中。又分为二。初明引牒。后明作释初引牒。自可见。
    后从即是下。正明作释中。修行无上菩提句者。直指阿字。此阿字无量万德满足故云句也。是故此阿字为一切真言之王。是即毗卢遮那如来救世法王。故云即是修行无上乃至真言救世者也（云云）次二句等者。指止断诸恶趣一切苦不生之二句也。是则此阿不思议妙用能令行人成就金刚性故速断离诸恶趣。故金刚顶云。但观字因起。等同于大空。坚住金刚性。全成金刚体。速转自身分。便同金刚身（云云）
    五从经云若修下。明惠深不动中。又分为二。初明引牒。后明随释初引牒。自可见。
    二从若具下。明随释中。又分为三。初举法说。二明举譬。三明合譬。
    初中。若具存真本者。指十万颂广本也。惠极深不动等者。指本不生际也。
    二从如下。举譬中。如大海等者。譬如大海最极深底以甚深广大故远离二边。更无波涛相激。又以甚深广大故风不能动摇。故云惠极深不动乃至不摇也。
    三从若行者下。明合譬中。又分为三。初明法说。二明譬说。三明合譬。
    初中。若行者入此真言大海心者。就此有二义。一者指地前如实大菩提心。如次下云。我等初发心时由住此无上句故。乃至能于金刚惠海。甚深不动（云云）二指初法明道位。是即入字本不生大海。以前后际断故。云一切诸法不能动摇等也。
    二从如娑下。举譬说。自可见。
    三从若解下。明合譬中。则知曼荼罗种种方便等者。今此曼荼罗无量诸尊种种方便皆不动字本不生之实际。而成种种未曾有不思议妙业也。故云如娑竭罗乃至住于实际也。
    第三从经云时普下。明大众劝发中。自分为三。初明劝发意。二明大众赞叹。三明大众证明。
    初中。又分为二。初明引牒。二明随释初引牒。自可见。
    二从彼诸下。明随释中。彼诸大众者四重法界诸尊圣众也。闻佛广演等者。闻说如上四重法界图位。虽欲问此中甚深法界标帜等。以奉敬重世尊故更不发言也。故云彼诸大众乃至未敢发言也。依之大众各各心思惟。此中金刚手能知众会之心又能测如来之智乘机说偈。定此人知可决集会之疑网。故大众同共赞叹金刚手。故云以金刚手乃至劝令发问也。又十佛刹等者。言以一味平等义故。一人赞叹皆融通普门大众之三密。故云又十佛刹微尘众等乃至俱时别说也。
    二从偈云下。明大众赞叹偈中。又分为二。初明引牒。二明随释初引牒。自可见。
　　二从真言者下。明随释中。又分为三。明所行法门。二明能行人。三明大众同心。
    初中。真言行即是三平等法门者。真言行虽多不过五相三密。然行者于自身作五相三密之观行。又于已成诸佛如此。于诸佛作此观行已。于一切众生亦如此。三三平等平等无无别也。住如此三平等。湛然清净如虚空如满月如莲华。名为真言行。亦曰三平等法门也。
    二从汝于下。明能行人中。汝于持三密人中者。指金刚手云汝也。于觉三平等之人中最为上首故。请奉问普门深义于如来。故云汝于持三密人中乃至普门深义也。
    三从如仁下。明大众同心中。如仁者等者。如金刚手所念我等一切大众皆有是存念。劝发速陈说。故云如仁者乃至当速陈说也。
    三从次云下。明大众证明中。又二。初明引牒。二明随释初引牒。自可见。
    二从言我下。明随释中。又分为三。初明师子吼证明。二明所作依真言行。三明未悟得益。
    初中。言我等者指诸大众也。初发心时者指凡夫地最初发心也。由住此无上句者住阿字门也。乃至能于金刚惠海者指初法明道位也。如此从初发心乃至初法明道位常恒住阿字本不生甚深海故无有动转。故必定师子吼作证明。故云我等初发心时乃至现作证明也。
    二从我等下。明所作皆依真言行中。皆由住真言行者三平等妙行也。依真言势力者。依阿字真言王势力得所作皆成就也（云云）
    三从若汝咨问下。明未悟得益中。又分为二。初明交牒。二明随释。
    初中。交牒可云。及余菩提大心乃至真言法者（云云）
    二从若汝下。明随释中。言依汝之问诸求大乘者皆通达三密妙行不久而与我等同等。以见如此义利故同心劝发也。故云若汝咨问如来乃至同心劝助也。
    第四从尔时下。明萨埵发问中。自分为五。一明结前生后。二明问彩色义。三明问诸门标相。四明八种问。五明总结诸问。
    初中。又分为二。初明交牒。后明随释。
    初中。交牒可云。尔时执金刚乃至而说偈言者（云云）
　　二从尔时下。明随释。自可见。
    二从初下。明问彩色义中。二。一明交牒。二明随释。
    初中。交牒可云。云何彩色义乃至是色谁为初者（云云）
    二从初一下。明随释中。又分为四。一明问何是彩色义。二明问以何色。三问安色先内耶外耶四问布色何色为先。第一问意。问总以五色如此彩色有何等深意义味耶也。第二问意。问以何等色如此彩色耶也。第三问意。问安置此色先为安内院先为安外院耶也。第四问意。问布色时五色中何色为先耶也。此是造曼荼罗等者。是即于造曼荼罗有多种支分之中一种支分也。所谓图画尊位支分也。故云尔也。
    三从次偈下。问诸门标相中。又二。一明交牒。二明随释。
    初中。交牒可云。门标旗量等乃至愿尊说其量者（云云）
    二从次偈下。明随释中。又三。一问门旗形量。二问门厢形量。三问建诸门法度量。
    第一问意。谓问于门门其标旗形相云何。又其标旗大小量云何也。第二问意。谓问门门其左右厢曲形相并其大小量云何也。第三问意。谓问建立诸门时其内外门广狭法量并其门形相云何也。如是种种秘密标帜者。一一形相标帜皆是普门摄入秘密也。故阿阇梨能能通达可建立之。故云如是种种乃至普通达之也。是又建立门标一种支分也。故云又是一支分也。
    四从次有下。明八种问中。又二。初明交牒。后明随释。
    初中。交牒可云。奉食华香等乃至云何住三昧者（云云）
    二从次有下。明随释中。又分为八。一问云何奉食等。二问宝瓶相形等。三问云何引弟子。四问云何令灌顶。五问云何供养其师。六问云何护摩。七问云何名真言相。八问三昧浅深相。
    第一问意。谓问云何奉献饮食衣服及香华灯烛等种种供养也。第二问意。谓问云何作宝瓶云何庄严云何加持作净云何安置等也。又问幡盖铃铎珠鬘璎珞云何可安置庄严耶。故云当知一切诸供养乃至辨其性类也。是即安置供养支分也。故云又是一种支分也（云云）第三问意。谓问云何加持引召应度弟子可入曼荼罗也。第四问意。谓问云何为弟子作灌顶法则也。第五问意。谓云何亲近供养阿阇梨耶也。此中有浅深弟子。所谓问初心始行弟子唯依世俗曼荼罗。云何召入灌顶而奉献阿阇梨耶。若问久修瑜伽弟子为作秘密灌顶者。又云何召入灌顶奉献阿阇梨耶也。故云然此中复有二种乃至奉献阿阇梨也。正作法时者。第七夜正欲授灌顶时所有加持作净教诫教授方便等皆有此中。故云正作法时乃至皆此中摄也。是又应度弟子支分也。故云又是一种支分也。第六问意。谓问云何浅略分护摩。云何深秘护摩。云何内外护摩。云何息灾护摩。云何增益护摩。云何降伏护摩。乃至所用护摩物等种种方便云何也。第七问意。谓问云何三部五部真言部类差别。并字相字义及真言总相别相等耶也。第八问意。谓问云何诸三昧门浅深差别并普门一门三昧不同耶也。如是等法则义利能能通达然后堪成阿阇梨。故云凡阿阇梨乃至不应建立曼荼罗也。已上第六问事业护摩支分也。第七问具缘真言支分也。第八问三昧差别支分也。故云又成三种支分也。上来金手十五问毕。
    五从如是下。明总结诸问中。又二。初明交牒。后明随释。
    初中。交牒可云。如是发问已者（云云）
    二从如是下。四言明随释。自可见（云云）
    五从大寂下。明如来答问中。亦五。一明诫听。二明答色义。三明通答三问。四明答门标相等。五明答何住三昧句。
    初中。又为二。初明交牒。二明随释。
    初中。交牒可云。牟尼诸法王乃至为大有情说者（云云）
    二从大寂下。明随释中。大寂法王者。应化释迦云牟尼。对此故法身毗卢遮那如来云大寂法王也。即是佛无上惠者。自然自证一切智智是也。如此一切智智必依如是三密加持方便而生。故云要由如是方便得生也。
    二从初一下。明答色义中。又二。初明引牒。二明随释初引牒。自可见（云云）
    二从犹如下。明随释中。又分为二。初以净叠喻显阿字门义。二以染衣喻显诸字加持义。
    初中。又分为二。初明喻。后明合譬。
    初明喻中。犹如世间染色等者。譬如以红紫等纯净白叠一入再入染之时随染令成纯一同色也。复次譬如大小诸河流入大海同一色味。所谓碱味也。今色义如此。以法界种种色染众生心王大海令同一色味也。故云以味解色也。如云袈裟色味者。此举以味显色之证据也。
    二从今此下。明合譬中。今此曼荼罗等者。今金刚手所问曼荼罗色义亦如此。以五轮法界不思议色。染众生白净信心之净叠。令成净菩提心之一味。所谓阿字本不生甘露味是也。故云今此曼荼罗乃至同一净菩提味也。
    二从复次下。以染衣喻显诸字加持义中。又分为二。初总举譬。后别明合诸字义初譬意。自可知。
    二从今以下。别明合诸字义中。又分为四。一明罗字加持。二明字加持。三明字门义。四显字门义。
    初中。今以罗字等者。以字智火焚灭弟子心中妄想戏论尘垢。顿使成无自性灰烬。故云今以罗字乃至便成灰烬。
    二从然后下。明字大悲德中。既焚灭尘垢令成净菩提心无自性灰烬已。故以字大悲之水洗净菩提心之灰烬。使纯一清净尽诸戏论。故云然后以□字门乃至离诸戏论也。
    三从然后下明字因业不可得义中。染作法界曼荼罗者。既以二字加持故成纯白清净之法器已。故住字门因业不可得三摩地。染作法界曼荼罗也。
    四从令种种下。明字门义中。令种种普门身者。住字门所染作曼陀罗圣众身也。令此普门法界身皆同字等虚空色。故云令种种普门身皆同实相色也（云云）已上释第一问之答竟。
    三从次有下。明答三问中。又二。初明交牒。二明随释。
    初中。交牒可云。先安布内色乃至是谓色先后者（云云）
    二从次有下。明随释中。又分为三。初明答当以何色句。二明答云何运布句。三明答是谁为初句。
    初中。次有两偈者。今所校牒二偈文是也。通答三问者。就问彩色义有四问中。除彩色义之问自余三问也。间杂交通而答三问之意。故云通答三问也。问中云当以何色等者。是正释答第二问也。然经文别不说之。说色先后之文中说洁白最为初乃至一切内深玄故。以此五色兼答当以何色之问。故云今此答中具用青黄赤白黑五色也。此中今此答中者。指第四问之答中也。是即通答三问故云尔也。
    二从偈云先安下。明答云何运布之问中。又分为二。初明引牒。二明随释初引牒。自可见。
    二从是下。明随释中。是答云何布色等者。第三问意。谓问正彩画时先为画内院先为画外院耶故。今答文先安布内色等者。言答正彩画时先可画内院非先画外院也。故云是答乃至何处后起也。所言处者。指内外院之处也（云云）
    三从洁白以为初下。明答是谁为初句中。又分为二。初明牒经。二明随释初引牒。自可见。
    二从是下。明随释中。又分为二。一总明五色次第。二明色先后多少。
    初中。又分为五。初约五佛明义。二约染受次第明五根义。三举或说判义。四约五种悉地明义。五明诸彩不出五色。
    初中。洁白是毗卢等者。言白是中台净法界色。为诸烦恼垢尘不所染故云白也。是一切众生自性清净之本源故为诸色之初也（云云）亦是宝幢等者。言立净菩提心宝幢降伏四魔灭除盖障证初法明道位大智印三昧。故云赤色为第二也。黄色是娑罗树王等者。言黄色是白赤间杂色。所谓以东方宝幢佛字智光照中台自性清净白莲时。境智和融无二无别。故以白赤间杂黄色为娑罗树王佛之色。以境智不二故成正觉。而万德开敷至到金刚轮实际故云黄色也（云云）青是无量寿色等者。既成正觉已。即住普现色身三昧普示现大悲万德。犹如净虚空无所依而含藏万像。故云青色为第四也。黑色是鼓音如来等者。普现色身化仪已圆满。住大寂涅槃之自证。若舍加持神力则一切心量众生非其境界。故其色幽玄深远也。故云黑色有最后也（云云）
    二从复次下。约受染次第明五根义中。亦分为二。初略举受染始终。二委悉配释其义。
    初中。复次如世间净帛先受染色者。白是受染最初也。黑是受染最后也。故云复次如世间乃至曼荼罗色义亦然也。
    二从白是下。委悉配释其义中。白是越百六十心等者。超越百六十心故生净信。是则五根中最初信根也。赤者大勤勇义者。以字智光降伏天魔是精进义也。黄谓一念相应时等者。谓定惠平等一念相应。故云是名念色故第三也。青者大空三昧义是名定色。可知（云云）黑者谓大涅槃等者。如前释（云云）
    三从或有说言下。明举或说判释中。白色最初等者。此中约受染次第故白黄赤青黑次第也。故云白色最初乃至黑为第五者。此约受染浅深也。有容有上之义者。谓受色时者白之上加黄。黄之上加赤。赤之上加青。青之上加黑。故云有容有上之义也。
    四从复次白下。约五种悉地明义。自可见（云云）
    五从复次下。明彩画不过五色中。如世间彩画等者。诸世间彩画虽无尽不出五色。巧惠者能分布有无量色形。故云如世间彩色乃至无有穷尽也。今此法界曼荼罗彩色亦如是。四重法界诸尊圣众形色性类虽无量无边。不边五字门。故云法界不思议色乃至且举一途法门提其纲领耳也。
    二从经云先安布下。别明色先后多少所由中。又分为二。初别明色先后所由。二明色多少所由。
    初中。又为二。初重明别牒。后重明作释初别牒。自可见。
    二从凡图下。明随释中。凡图画法等者。言但先释色内外并先后。今释色内外并先后所由故重别牒也。所谓先安立内心华台已。然后乃至第一第二第三重。故云当先建立内心乃至以及第三重一切世天眷属也。所以然者。内心若不成者必定自余不可成立故也。就中次造第一重伊字三点等者。遍知院持明院者佛部所摄也。右莲华部左金刚部故。如此三部皆是如来三部妙用。而不纵不横如面上三目。犹似伊字三点。故云尔也。但彼第一钞加中台八叶。是一练磨义也。
    二从又诸下。明色多少所由中。又分为六。一明中台及第一重有五色。二明第二重界道有三色。三明第三重一色。四明行道院等用一色。五明引瞿醯证。六正明色次第所由（矣）
    初中。又诸界道中央及第一重等者。此两院外界同皆用五色。所谓从内次第白赤黄青黑也。其图如第一钞（云云）故云中央及第一重乃至最外布黑色也。
    二从其第二下。明第二院有三色中。第二重亦如上次第者。如第一从内次第布白赤黄三色。青黑二色除之也。其图又如第一钞（云云）故云其第二重乃至布白赤黄三色也。
    三从第三重下。明第三重但有一色中。但布纯白一色等者。除赤黄青黑四色。但用白色许。其图又如第一钞（云云）
    四从其行下。明行道院用一色中。其行道等者。言此外其每重重行道院供养院外缘等皆用纯一白色也。其图又如第一钞（云云）故云其行道乃至随作一纯色界也。
    五从瞿下。明引瞿醯证中。瞿醯云但用白色者。彼经摩诃曼荼罗品第七云。中胎及内院应用五色而作界道。其第二院应用三色。第三外院唯用白色而作界道。其着食院及行道院但用白色而作界道（云云）
    六从所以下。明色次第所由中。又分为二。初明从深至浅所由。二明从浅至深所由。
    初中。所以先白色从中向外等者。如上从内次第布白赤黄青黑故云尔也。明此菩提心等者。是即菩提心白净信心义也。故五根中以信根为初。若此白净信心大菩提心信根不立时。一切增长无由故以白色为最内也。次赤是大勤勇大精进力故降四魔故以赤为进根。次黄是理智平等义念念增长到金刚轮际故以黄为念根也。青是大空三昧故以青为定根。黑是大寂涅槃体故以黑为惠根也。故云所以先白色乃至黑色最居外也（云云）
    二从若从下。明从浅至深次第所由中。又分为四。初明第三重用白色所由。二明第二重用三色所由。三明第一用五色所由。四明毕竟同归。
    初中。若从浅至深等者。言第三普门随类垂迹为初门。直开发净菩提心超百六十心入初法明门时。顿出过世间而上菩萨位故但用白色。是即唯白净信心大菩提心也（云云）故云若从浅至深乃至唯以白色为界也。
    二从第二曼下。明第二重用三色所由中。于白之上更加赤色黄色等者。言以自迹归本故第三重白色为本。而此上加赤黄。是即赤勇勤菩提心之中进修之万行。黄是一念相应万德开敷。是即第三重信根之上加进根念根圆满正觉也。故云于白之上乃至万德开敷也。尔时即入重玄门等者。所谓入重玄门有二种。一妙觉入重玄门。是即一向为化他不动寂光境智施普现色身于三世。故云即入重玄门居寂光土也。二等觉入重玄门。是即自行化他相兼。言住行向地功德具足圆极。四十一地无明既虽断尽。金刚喻定未现在前。妙觉圆照未证得。以是义故从等觉位入重玄门倒修凡事。故敢不知本地之眷属。是即未识如来秘藏。故云尔时即入重玄门乃至三色为界也。
    三从第一重下。明第一用五色所由中。于三色之上者。指第二重白赤黄三云尔也。更加青色黑等者。所谓青色大空三昧身口意密三平等无尽加持。并黑色如来常住大寂涅槃毕竟无相无像也。如此普现色身加持自在三昧并大寂涅槃。是大日如来秘密奥藏。非等觉已还境界。唯如来独所属也。故云乃至非普为一切众生故名眷属也。
    四从又入下。明毕竟同归中。又入此深玄色等者。言于此深玄色有二义门。一字为东方乃至第五字为中台。是因行证入如次也。束此四点而为第五。谓因行证入者是如来本来四德。此四德外全无中台大日。故四点合成而为。此字是如来自证悲智具足中胎藏也。开此中胎藏不思议法界为四方四隅。是即于四转各有因果悲智故成八叶也。以是义故今又入此深玄色等者住众点具足第五字门故云尔也。是即中台院安布五色此意也。然如此众德皆平等一味。故云尔时见五智色皆同一法界色何有浅深之殊也。二字为中胎乃至为北方。是即字所具四点。符应群机时四方置之。中台唯本有无相字也。故渐入超升顿入等诸群机各四转穷满毕竟同归字之本源。故云而诸众生有渐入者乃至毕竟同归故云一切内深玄也。
    四从经云下。明答门标相等问中。自三。初明答旗厢二问。二明诸门广狭量。三明深秘义。
    初中。又分为二。初明引牒。二明随释初引牒。自可见。
    二从曼荼下。明随释中。又二。初明答门标旗相。二明厢卫形相。
    初中。曼荼罗夹门皆竖幢旗者。幢谓门左右柱也。旗谓其标帜也。二标相距释量令与中胎正等者。距犹去也至也。假令中胎广五尺者亦门广五尺也。故云尔也。上置横括者。二幢上横置云木也。其二幢间广亦同前。故云其广亦然也。幢竿上皆置偃月者。二幢上皆通置半月。所谓仰月也。其仰月下各垂二旗。其旗为体方形破二而为两帜。故云幢竿上皆置乃至上锐下垂也。其图如第一钞（云云）四维际亦置幢竿等者。于四隅皆亦有如此幢竿。故云四维乃至两向置之也。于大勤勇门者东门也。金刚手门者南门也。莲华手门者北门也。其四维上等四隅通半月上置如意宝也。如此图如第一钞（云云）
    二从夹门等下。明厢卫形相中。又分为五。初正明厢卫形。二明橛形数。三明加持真言。四明引金刚线结界。五明小坛量法（矣）
    初中。夹门厢卫处等者。谓四方诸门相形犹如亚字之形也。
    二从而于中间下。明橛形数中。其形自可见。一厢六橛等者。于一门立六橛。四方合二十四。并四角故二十八也。第二第三重尔也。都合八十四枚也。
    问曰。此图与第一钞相违如何答。彼依异说图之。此依师传图之问。何故存异说耶答。疏云一厢六橛两边总十二橛（云云）是即于一门似有十二橛。言一厢六橛者一门之片方也。云两边总十二橛故。当知两边者于一门中而辨两边故。一门有十二橛（云云）又如亚字形然于此字一片有六折目。两边合十二也。当知如此字形者可有十二橛。是即符合两边总十二橛文也。依如是异义为治慢法者以练磨义故第一钞图之也问。若然者师传义又依何文理。今如此图耶答。即于此疏文如此之图可得心也。所谓一厢六橛者。于一门总有六橛故云尔也。两边者指中胎两边故云尔也。不言东西者理在绝言也既云四门并四角二十八枚。当知于一门有六橛故四六二十四。并四角橛故成二十八枚也。三重都并八十四枚也。亚字形出曲形相似之许也。非取字形之全体也。是即师资相承口传耳。以是义故今如此图也（云云）
    三从皆以下。明加持真言中。皆以不动等者。如上门标并金刚橛等皆以此二明王真言随一可加持也。
    四从阿阇下。明引金刚线结界中。又分为二。初明浅行师作法。二明深行师作法。
    初中。阿阇梨正作法夜者。至第七夜。既画曼荼罗已。普睹见中胎并第一重曼荼罗。识彩画满足。然后从中胎次第竖橛引线。但其线从通门右边之厢曲而始。顺引回至通门处则止。而不可横引切也。故云阿阇梨正作法夜乃至通门处则止不须横断也。第二第三重亦如此。但不能堪者必于第三重不可有阙少也。故云若不能尔者乃至勿得阙少也。但其线至通门处随门幢竿而卷举也。故云当举线乃至使不阂头也。如此调橛五色。然后结界后者从通门可出入。从自余门不可出入。故云既结界竟乃至辄越余处也。但出入时必可诵不动真言也（云云）
    二从若是下。明深秘师作法中。亦可周匝以线围断者。若深秘阿阇梨者。其通门处亦如自余门以线可围断也。若欲出入时观我身大日如来。成无碍自在虚空法界身。不生越线之想。随意出入无咎也·故云若是瑜伽阿阇梨乃至随意出入无咎也。六橛间回屈处者。门厢曲分量皆令均等。不可有长短。故云六橛间乃至均停也。其行道院并诸厢卫皆与中胎量正等也。故云仍须通行道乃至厢卫亦如是也。
    五从花台下。明小坛量法中。花台是灌顶处者。即是正觉坛是也。其花台与中胎藏相同。故云莲华坛规制同中胎藏八叶之藏也。其量极少十六指也。其门向大坛而开也（云云）
    二从偈下。明诸门广狭量中。二。一明牒经。二明随释初牒经。自可见。
    二从谓第一下。明随释中。又二。初正明门广狭量。二明置二龙王。
    初中。谓第一重门厢等者。其第一重成九分。然后其中一分为门广狭量也。第二第三重亦如此次第得增广处。是故瞿醯云。凡诸方门要当中开。谓量九分。其八分者。各取四分为两边。取中一分而开为门。其出入门稍应阔作。自余诸门以白色末而作画闭。所闭者稍向外曲。或置门印而闭其门。或置护方契印（云云）故云谓第一重门乃至各得其处也。
    二从于第二下。明置二龙王中。置二龙王兄弟者。难陀兄也在厢曲南。拔难陀弟也在厢曲北。故云于第二重门乃至拔难陀在北也。余文可见（云云）
    三从阿阇下。明深秘义中。又分为二。一依门数明深义。二就线明深义。三依门广狭明义。
　　初中。若作深密释等者。言上来既依浅略释门标等竟。故次释一一秘密标帜。故云若作深秘释也。余文自可见。
    二从金刚线下。就线明深义中。金刚线即是等者。修多罗此云线。又云经。能贯线摄持三十七品等无量功德法门速令至中胎藏。故云尔也。后次其五色是标五力。即如来五智力也。此五智力摄持万善万行不令散失。故云金刚线即是乃至作法门分齐也。
    三从所以外下。依门广狭明深义中。所以外门标相等者。言门厢曲并门广狭及行道院量皆与中胎令正等者。一一法门标帜等皆与中胎净法界无量万德同一平等。为欲显无有毫末增减。故云所以外门乃至无有毫厘增减也。又第一第二第三重门次第增广者。从中胎自证之德发广大悲。从此大悲出现无量普门随类色身。譬如沙罗树王种子根茎花果次第增广甚多。故云又合所行乃至渐次而增加也（云云）
    五从偈云略说下。明答何住三昧句中。自分为三。初明听许劝修。二明如来定。三明三昧差别。
    初中。又分为二。一明未修不堪者。二明表三昧名义。
    初中。又二。初明引牒。二明随释初引牒。自可见。
    二从此以下。明随释中。从此以下答曼荼罗等者。从此以后答何住三昧问。是即一种三昧支分。故云答曼荼罗中三昧支分也。若未修瑜伽者等者。若未入此深三昧者不作阿阇梨何以故。三昧支分不具故也。自未成。何况作他师耶。故云若未修瑜伽乃至法事不成也。
    二从经中下。明表三昧名义中。又三。初总表二种。二略明义。三明广释三昧。
    初中。经中略释三昧名义者。指略说三摩地一心住于缘之二句也。次深广说之者指广义复殊异以下文也。
    二从初略释下。明略释三昧中。谓心系缘一境而不驰散等者。就此有普门一门差别。所谓若普门行者系缘于字本不生之一境不缘余境。一境一缘而住唯一明朗。名为等持。故禅要云。所言三摩地者更无别法。直是一切众生自性清净心名为大圆镜智。上至诸佛下至蠢动。悉皆同木无有增减。但为无明妄想客尘所覆。是故流转生死不得作佛。行者应当安心静住莫缘一切诸境。假想一圆明。初观之时如似于月。遍周之后无复方圆。唯见明朗。更无一物。亦不见身之与心。万行不可得犹如虚空。亦莫作空解。以无念等故说如虚空。非谓空想。行住坐卧一切时处。作意与不作意。任运相应无所挂碍。乃至成佛唯是一道。更无别理。此是诸佛菩萨内证之道。非诸二乘外道境界（云云）若不然者非等持。故瑜只经云。于一散乱心此障即为便（云云）菩提心论云。一切众生本有萨埵。为贪嗔痴烦恼之所缚故（云云）故云初略释者谓心乃至一心住于缘也。若一门者。于四佛四菩萨以下三昧门中。各住一相一缘全同彼三密。复不余缘故云等持也。以如是等义故云谓心系缘一境乃至一心住于缘也。
    三从且就下。明广释三昧中。又分为二。初明交牒。二明随释。
    初中。即交牒可云。广义复殊异。大众生谛听者（云云）此中大众生者指金刚手。萨埵有三义中。愚童萨埵者众生也。是则于六道生死苦轮而忍乐修行坚持不舍义也。故是小众生也。金刚萨埵于尽空法界发最大菩提心修最大行。欲证最大果而忍乐修行坚持不舍。故云大众生也（云云）
    二从且就下。明随释中。又分为六。一明三品观想。二明普门三昧义。三明一门入法界义。四明辨定中邪正。五明深行观解。六明结释广义难尽。
    初中。且就有相瑜伽等者。言依字印形像三密门住一缘一相不复驰散。故云有相瑜伽也。如下世间成就品等所说（云云）上谓观毗卢遮那等者指五佛瑜伽也。所谓观彼字印形像同彼三密故云尔也。中谓观文殊等者指四菩萨以下诸菩萨也。下谓观因陀等者指第三重随类普门身也。于如此等上中下诸尊圣众一一三密。一缘一相不复驰散。成一一三摩地已。从一一门得入法界海。故云且就有相瑜伽乃至皆一种入法界三昧门也（云云）
    二从若总下。明普门义中。若总观如是普门大众等者。所谓于一心法界中。观见如此不可思议普门大众。更不异缘。是普门三昧门也。故云若总观如是乃至亦名普门世界三昧门也。
    三从如一门下。明一门义中。或但入正遍知部者指佛部也。普皆集会等者。所谓或佛部或莲华部等。于各各部中。普集各各眷属而成其部。故云或但入正遍知部乃至普皆集会为一三昧门也。余三菩萨亦尔者。指除盖障地藏虚空等三菩萨也。随行人心量等者。如此普门一门但依行者心量大小广狭而成其不同。故云随行人心量大小种种不同也。

妙印钞卷第三十三
一交了
妙印钞卷第三十四

        沙门阿寂记
    
　　　
　　　
　　　

释入曼荼罗具缘品第二之余（经第一二疏第六）

    四从行者下。明定中邪正中。又分为五。一明邪观相。二明异境现前。三明与境相应不着。四明我慢定相。五明观成就相。
    初中。行者修习瑜伽等者。修三密妙行时。若与本观异者皆是邪观而非正观也。故云行者修习乃至皆是邪观也。
    二从如于下。明异境现前中。或见日月等者。如此等瑞相虽现。若非本所修观者皆是邪观也。故云如于定中或见日月乃至皆不应取也。
    三从但如等下。明虽与正境相应犹不着中。但如常一心者。言如本所观。以一相一缘故虽与正境相应。尔时深修观察十缘生句不可生味着。故云但如常一心乃至不应味着也。
    四从若见下。明我慢定相中。若非本所修境而如上异境界现前时。依之不可生违顺之心。尔时依本所观弥精进修观与正境可相应。然见异境界以为殊胜而生爱慢者。此名为我慢定。又名悭执定。故云若见异境界乃至名悭执定也。
    五从但与下。明正观成就相中。自然得见俱胝佛刹等者。是初法明道位也。此中佛谓等者。色相具足百千众事圆满也。刹谓净处者密严净刹华藏世界等是也。如是相应时观智成就初法时道现前时。未见谛时种种境界皆悉一一次第通达不谬。故云但与正观乃至而无所挂碍也。
    五从复次下。明深行观解中。谓于一一善知识等者。指四重法界诸尊一一三密也。所谓法门者口密。身者身密。真实相者意密也。于如此等三密。住一缘一境不生爱着戏论是定也。故云谓于一一善知识乃至是等持义也。如入阿字门者大日三昧也。余文自可见（云云）
    六从若使下。明结释广义难尽中。若使者设也假令也。言设如来于无量无数劫说是中广义。不可穷尽其奥数。故云若使如来乃至不可穷尽也。今欲以两偈摄之者。指佛说一切空乃至圆满萨婆若二偈八句文也。此二偈文虽略。义广多故。诸三昧道究竟无余。仍云广义复殊异大众生谛听也（云云）
    二从此中下。明如来定中。又分为二。初明交牒。后明随释。
    初中。交牒可云。佛说一切空乃至圆满萨婆若者（云云）
    二从此中下。明随释中。又分为七。一明入阿字门。二明说必定印。三明佛佛道同。四明初心即极。五明世间三昧。六明出世间三昧。七明大空三昧（云云）
    初中。又三。初总表二种三昧道。二明引牒。三明随释。
    初中。此中复二者。非指此两偈中而言此中。是即远指此偈及经第二卷而云此中复二也。所谓初明如来三昧印者。今此两偈所说三昧是也。次明三昧道中差别者。指经第二也。
    二从偈云下。明引牒自可见（云云）
    三从即是下。正明随释中。即是入阿字门者。谓一切诸法皆悉入阿字门不生不灭不可得不可思议也。无有少分可得相少分定相。以是义故以无尽法界为一心法界。以一心法界为无尽法界。一相一缘平等平等名如来三昧。故云佛说一切空者即是入阿字门乃至名为正觉之等持也（云云）已然者等者。或本作所以然者（云云）若出此心性者。言境智共自心也。若不然者不出生灭无常分域。云何名为定耶。唯是以自心之智觉自心之境。是即本来常住境智和融色心究竟。是故云三昧。故云若出此心外有境界乃至故得名为等持也。此是正大日如来无尽庄严藏三昧也。若异此者非正观也。故云此是毗卢遮那乃至皆名邪观也。
　　二从次说下。明说必定印中。次说者。言初标中言初明如来三昧印。其次云佛说一切空者即是入阿字门等。既说如来三昧真言已。是故今亦说三昧相应必定印故云次说也。必定印者何印（更问在第四）三昧唯证心者。疏依未会。经依治定。故云三昧证知心。所言三昧者彼三昧耶。所谓正觉三昧耶也。彼三昧唯自证心。非自余三昧之所得。故云彼更无异得。彼者彼也（更问）
    三从次云下。明佛佛道同中。又分为二。初明牒经。二明随释。
    初中。彼如是境界者。彼者直指一切众生自性清净之体。如是者。彼自性清净十界平等任持如是如是境界故云尔也。如是如是境界是五智成就如来等持。故云一切如来定也（云云）
    二从如大下。明随释中。如大等者。引经显佛佛道同。所谓佛性首楞严定金刚三昧般若波罗蜜等。皆是一切众生自性清净心莲华三昧异名也。故云如大般涅槃乃至更无异路也。
    四从若行下。明初心即极中。若行人等者。真言行人最初发心时。如实知自心之实相时。直住如来大定。岂此外复经次第升进。方至大日如来极位乎。故云若行人乃至方至究竟乎也。
    五从复次下。明世间三昧中。瑜伽行人若蒙诸佛等者。以有相有缘加持力故睹见种种不思议事。皆是以有相有缘故非出世三昧。如下世间成就品所说也。故云复次瑜伽行人乃至故名为世间三昧也（云云）
    六从若此下。明出世间三昧中。若此三昧现前时等者。如上难思境界现前时。即以十缘生句一一观察相应见性相不可得。名为出世间三昧。是即如下出世间成就品所说。故云若此三昧现前时乃至是名出世间三昧也。
    七从然尚下。明大空三昧中。然尚以空病未空故者。言虽证世间出世间二种三昧。未遮空病故未名为等正觉。以如实大菩提心心自知心心自证心时。觉知如上不思议境界皆是自心之实际。尔时不住有相亦不住无相。虽有相无相毕竟平等。而具无量诸相。是即阿字大空是也。是即如下三三昧品所说。故云然尚以空乃至故名大空三昧也。住此三昧者等者。所谓住阿字大空三昧。有无自在无碍时。圆满一切智智也。故云住此三昧者即是乃至圆满萨婆若也。

已上经第一卷竟

    三从经第二下。明三昧差别中。又分为六。初明说诸尊本所通达三昧。二明入一体速疾力三昧。三明说正觉三昧。四明萨埵领解。五明甚深发问。六明佛说三昧差别。
    初中。又分为二。初明引牒。二明随释。
    初中。又二。初明至经第二。后正明引牒。二文共自可见。
    二从如来下。明随释中。又分为五。一明结前生后。二明随类身皆佛体。三明本通达法自说。四明一一三昧叵尽。五明初法明道所知。
    初明结前生后句。自可见。
    二从三重下。明随类身皆佛体中。三重曼荼罗等者。上来所说三重曼荼罗所现诸善知识皆是大日如来普门万德随类一身。是故不改一一身即如来身。故云三重曼荼罗乃至悉名为佛也。
    三从此等下。明本所通达法门各自说中。此等一切诸佛者指四重法界诸尊也。如此等诸佛菩萨等。各于本所通达法门。自说其三昧道句。故云此等乃至自说彼三昧道也。若现世天乃至则说辟支佛三昧道者。第三重示现也。或现菩萨身等者第二重所现也。若现持金刚身等者第一重所现也（云云）
    四从当知下。明一一三昧叵尽中。当知此中偈颂等者。指第一卷终二偈文。所以然者。此偈中三昧广义皆尽无余故。上文云今欲以两偈摄之使究尽无余也。故知此中偈颂如是无量刹尘等者。犹委细释通彼意。令三昧广义究尽。故云当知此中偈颂乃至非世间结集经卷所能具载也。
    五从然诸下。明法明道所知中。若深入瑜伽境界者。指初地证得三昧也。得彼三昧时。如此一一三昧了了通达视听。与如来正说无异途。是时名为超越三时之佛日所说经教。故云然诸行人乃至为佛加持之日也（云云）
    二从经云下。明一体速疾力三昧中。又分为二。初明引牒。二明随释初文。自可见。
    二从谓入下。明随释中。又分为二。一明三昧证知。二明普门照机不谬。
    初中。谓入此三昧者。言入此一体速疾力三昧时。证知四重法界一切诸尊皆是六大法界智体也。故云谓入此三昧乃至皆同一法界智体也。
    二从于一下。明普门照机不谬中。于一念中等者。今得此一体疾速力三昧时。于一念中普观察尽空法界微尘数三昧门。一一根缘彼彼应度法并可度不可度等无量方便。皆悉圆满具足。故云于一念中能次第乃至故名一体速疾力三昧也。
    三从尔时下。明说正觉印中。又分为五。初明结前生后句。二明成佛外迹。三明菩提实义。四明结释生佛无二。五明起教所由（矣）
    初中。又分为二。初明交牒。二明随释。
    初中。即交牒可云。于是世尊复告执金刚菩萨言者（云云）
    二从尔时下。明随释中。又分为二。初明结前句。后明生后句。
    初中。遍观察已了知等者。明观察如来普门法界一切三昧道同一体。故云尔时世尊乃至皆是佛乘也。
    二从复为下。明生后句。自可见（云云）
    二从初有下。明成佛外迹中。又分为二。初明交牒。二明随释。
    初中。即交牒可云。我昔坐道场乃至号名大勤勇者（云云）
    二从初有下。明随释中。初有二偈者。今所校牒二偈是也。明成佛之外迹者。其真成佛者如实知自心位是也。然天人修罗不能伺其内证真实成佛。唯见其降魔等外迹谓为成佛。故云明成佛之外迹也。谓我初坐道场等者。明唱彼外迹之成道也。其义自可见。
    故云谓我初坐道场乃至然我实成佛处则非彼等所能测量也（云云）
    三从故次下。明菩提实义中。又分为二。初明交牒。二明随释。
    初中。交牒可云。我觉本不生乃至第一实无垢者（云云）
    二从次有下。有随释中。又分为二。初明无觉无成。二明转释阿字。
    初中。明菩提实义者。凡秘藏奥源一宗眼目只有此二偈八句。爰以宝钥下云。此颂文约义广。言浮心深。非面难说。明智有缘人从明师面授。甚深甚深（更问）故云明菩提实义也。我觉本不生等者。本有法然成佛。故云我觉本不生乃至而实无觉无成也。然一切众生如实不知如此自心本不生常寂灭相故。沉沦生死备受诸苦。故云一切众生乃至不能自出也。今虽闻正法音等者。言适虽闻正法音教。还于种种无量有为造作事迹之中。推求推度忆想分别不能证知自心本不生。故云今虽闻正法音乃至冀望成佛何有得理耶。
    二从出过下。明转释阿字中。又分为二。初约四字明义。二约三部明义。
    初中从从此已下。皆是转释阿字门者。言阿字本不生妙体言语道断。故云出过语言道乃至意不行处也。此自证大菩提道从本际已来解脱诸妄想分别。故云诸过得解脱者乃至金刚之身远离百非也。此阿字无自性法从本际已来远离因缘。若法界体有因有缘是生灭去来法也。然今法从缘生即无自性。以无自性故因缘和合时亦无所起。因缘离时亦无灭尽。故云远离诸因缘乃至离诸因缘也。知空等虚空者。此阿字门清净法界体从本际已来毕竟空寂。自性清净无碍自在。犹如大虚空。故云知空等虚空乃至譬不思议难解空也。
    三从如实下。且约三句明义中。如实智生等者。此自证大菩提字不生妙体。如实知见之智生时。不如实之妄见皆悉除尽无余。故云如实智生乃至慧与虚空等也。已上约佛部明义。已离一切暗等者。此阿字门本不生之法。如实不知是无明。今如实觉知此本不生体故。于普门法界无不一法觉知。故云已离一切暗乃至无不见闻触知也。已上约金刚部明义。第一实无垢者。此自性清净大菩提心体从本际已来自性清净无有与等。故名为第一实际。亦离诸妄想戏论之垢。故云无垢。以是义故云第一实无垢乃至无复垢污也。已上约莲华部明义。总如上诸句皆是转释字本不生义。故云皆是转释本不生义也（云云）
    四从次有下。明结释生佛无二中。又分为二。初明牒经。二明随释初牒经。自可见。
    二从言六下。明随释中。又分为二。初正明生佛无二。后明随妄立种种名初文。自可见。
    后从但随下。明随妄立种种名中。又二。初约众生明义。二明举佛同众生立名。其义自可见（云云）
    五从次一下。明起教所由中。又分为三。初明别标。二明引牒。三明随释初二。自可见（云云）
    三从谓以下。明随释中。谓以佛眼等者。以如来普眼遍观知三种世间性相。如此三种世间种种假名复不出第一实际。故云谓以佛眼乃至第一实际也。而诸众生等者。言诸众生入道因缘种种不同。所谓有以文字言语应得度者。或有以印契三摩地等应得度者。如此等种种可度不可度种种知见已。而不动实际以自在神力加持三昧故。皆悉令得入法界。故云而诸众生乃至而演说之也（云云）若众生如法修行等者。若行人如法修得初法明道时。自然知世谛不异第一实际离诸疑网。故云若众生如法修行乃至不异第一义谛也（云云）
    四从经云尔时下。明萨埵领解中。自分为三。初明执金刚得益顶礼。二明领解权实二智。三明知法人功德。
    初中。又分为二。初明引牒。二明随释初引牒。自可见。
    二从具德下。明随释中。具德谓具足一切如来等者。言具足自性清净妙法莲华台之功德而开发彼万德。譬如莲华盛开敷时端严微妙可爱无极也。故云具德谓具足一切乃至端严可爱。执金刚亦复如是。为自性清净菩提印光所照。心莲华台上大悲普眼朗然开敷。内德圆满外用奇特。故云执金刚亦尔乃至美畅于内彰于外容也。亦有青莲华等者。青莲华是世间所有莲华中最上第一也。今于开敷心莲华之人中。金刚手最第一也。故云亦有青莲华自开敷之相也。而说伽陀领解前旨者。指上之菩提实义及加持力义云前旨也。是即权实二智妙德故也（云云）
    二从初云下。明领解权实二智中。自分为四。一明正领解权实。二约花台明义。三明广叹权实。四明结成权实不思议（矣）
    初中。又分为二。初明引牒。复明随释初引牒。自可见。
    后从智谓下。明随释中。智谓领解等者。指偈中希有智也。是即如实觉心本不生自然智也。故云智谓领解前偈中觉本不生也。方便谓领解等者。指偈中方便也。所言方便者传度治定经是云权。此权者方便故。犹存梵本云方便也。然治定经为调五含偈云权也。领解前偈中加持神力者。指以加持力故等之文也。
    二从复次下。约花台明义中。智谓心莲华台者。指心莲华台上自性自然智也。具足方便谓等者。言指第一第二第三等众德开敷圆满也。二种具不可思议者。指如上权实二种大智大悲二门也（云云）
    二从次云下。明广叹权实中。又分为二。初明引牒。二明随释初引牒。自可见。
    二从是广下。明随释中。又分为三。初并表二智不思议。二明实智不可授人。三明权智难思初文。自可见。
    二从若法下。明法佛实智不可授人中。若法依师而得等者。夫自证自然智慧心自证心心自觉心不从他得。譬如非其人不知其气味。故云若法依师而得乃至终不能解也。
    三从然佛下。明权智难思中。然佛者指自性法身佛也。大方便力等者指大悲方便也。无相法身者是即今经教主也。作种种名相加持者指三密无尽庄严藏也。以因果法者指三密修行。是且住如情之谓故云尔也。实此三密修行本来常住三部妙体故非因非果之法也。依此非因非果法证得不行而行不到而到之位。故云然佛大方便力乃至证得非因非果法也。如此法佛如来权实非十地等觉所思量。何况于二乘凡夫类哉。故云是故权实二慧具不可思议也。
    四从次云下。结成权实不思议中。又分为二。初明引牒。后明随释初引牒。自可见。
    二从是结下。明随释中。领解上文施设二谛等者。指上之我觉本不生并以加持力故之意。而结成真俗二谛之意也。故云是结成乃至施设二谛之意也。以知名相即实际者。名谓十界种种假名。相谓十界种种假相。如此等种种假名种种假相。皆悉超三世。出前后中际离四句百非。本际不不可得。本际不可得是即法实际。以如此了知时离名相无实际第一义谛。离实际第一义谛无名相。故云以知名相即实际乃至而作名相也。以知浅略即是深秘者。今此择地造坛曼荼罗一一色形一一行事。全体是识知无相甚深秘密曼荼罗境界故以浅略为深秘。又甚深无相内证秘密曼荼罗一一色形一一行事。全体是解了择地造坛曼荼罗境界故以深秘为浅略。故云以知名相即实际乃至能以深秘为浅略也。以是义故离有为造作离无为无作。于有为无为有作无作虚通无碍也。是故种种动三业虽作利生方便。更不离本际。适止息三业虽住寂灭涅槃。亦无舍利生方便。真俗不相离。犹如鸟两翅似车两轮。故云随众生所成乃至常依二谛也（云云）
    三从次有下。明知法人功德中。又分为三。初总表其义。二明引牒。三明随释初二。自可见（云云）
    二从制底下。明随释中。又为二。初明释制底。二明结归自心。
    初中。制底是生身舍利等者。制底此云功德聚。是即生身如来舍利在此塔故云生身舍利所依也。以此生身舍利即万德圆满如意宝珠故。祈诸福祐者皆悉无不恭敬供养此塔。故云是故诸天世人福祐者皆悉供养也。若行人信受等者。今真言行人自身即周遍法界五轮塔婆故。是身即信解净菩提心如意宝所依时。自利利他功德皆悉满足。以是义故堪受一切世间供养。故云若行人信受如是义乃至供养恭敬也。
    二从复次下。明结归自心中。制底与质多体同者。其体字同故云尔也。此中秘密谓心为佛塔者。名为塔。译为心。然其体字同一也。是显心即塔塔即心也。所谓行者自心即遍周法界五轮塔婆也。于此五轮法界塔婆。尽空法界无尽无余曼荼罗圣众集起名为心。如此义利十地等觉犹非其境界。何况于二乘异生之族。故云此中秘密谓心为佛塔也。宗源在之（更问）如第三曼荼罗等者。言第三重唯以白色为外境。是即显以一切众生自性清净心为其基本。故上文云第三重周界但布纯白一色（云云）以是义故云如第三重曼荼罗以自心为基也。自心者所谓白色体耳。第二重此白色上加黄赤二色。第一重及中胎此三色上加青黑二色。故上文云。于第二重但以三色为界也。第一重曼荼罗于三色之上更加青色黑色。如此白之上加赤。赤上加黄。黄之上加青。青之上加黑故。大寂涅槃黑色最有其最顶。故云次第增加乃至中胎涅槃色最居其上也。如此五色者是自心法界塔婆五大色。此五色竖遍法界彻三世。故云故此制底甚高也。又从中胎八叶等者。言开自性清净花台己体成八叶。开八叶为第一重。开第一重为第二重。开第二重为第三重普门随类之身。如此四重法界唯是自心法界塔婆所集起曼荼罗圣众。横遍法界尽十方。故云又从中胎八叶乃至此制底极广也。莲华台者指一切众生自心八叶花台。达磨此云法。所谓此自性心莲轨持轨则是也。驮都此云骨。所谓舍利也。言今此四重法界诸尊圣众皆悉此自性清净心莲华台为骨髓。能成三重曼荼罗肉皮。圆满周遍法界万德。成就摩诃毗卢遮那身体。故云莲华台达磨驮都法身舍利也。复次达磨谓法也。驮都谓界也。所谓法界也。是即转释莲华台功德。所谓法界全体莲华台。莲华台即法界。无二无别故云法身。此法身即诸法体性故云舍利也（云云）若众生解此心等者。言如此莲华台达磨驮都如实知解者即同等大日世尊无有差别故应受世间供养恭敬。是即诸天世人大福田也。故云若众生乃至犹如敬制底也（云云）
    五从经云时下。明甚深发问中。又分为二。初明引牒。后明随释初引牒。自可见（云云）
    二从时执下。明随释中。又分为三。初明恐乖至理。二明表佛照机三世镇。三明发明二谛同归。
    初中。又分二。初明结前生后。二正明恐乖至理默然发问。
    初中。闻毕竟三昧印者。指普门法界总印。欲问三昧道中差别印者。指三部圣众各各差别三摩地印也。
    二从若以下。正明恐乖至理默然发问中。若以语言白佛等者。言若以言语奉问此四重法界不可说不可说不可说展转一一差别智印。于百千万亿不可思议不可说劫不可有穷尽。若不穷尽者乖至理。若乖至理非甚深发问。以是义故默然而一心观佛而住。是即甚深发问至极也。故云若以语言乃至甚深发问也。
    二从复次下。明佛照机三世镇中。又分为二。初明简小乘不知佛眼所照。三明如来平等大惠不待问。
    初中。如常教所传云者指诸小乘经等也。佛于昼夜三明等者。佛随彼声闻情机自作如是说。是非随自意佛眼所照。故云如常教所传乃至不得名为平等大惠也。
    二从以如来无相下。明如来平等大惠不待问中。以如来无相无分别惠等者。以般若无知自性钝故故无相大惠不可有分别。法尔常恒上冥下契。无时暂息。譬如大海潮无想无念而不失时限。金刚手觉如是义利故。以言语而不发问。默然而住也。故云以如来无相无分别乃至不待问而后答也。
    三从复次金下。明发明二谛同归无二中·又分为三。初明萨埵默然觉了义。二明如来演说觉了义。三正明同归一致。
    初中。金刚手了知世谛即是第一义谛者。觉知缘起有相世俗即本有无相第一义谛。又觉了有为造作所行处全不异毕竟无为处。以是义故觉知此一一诸法曼荼罗圣众缘起有相有为造作所行处之外。别又不可有三昧差别智印故。默然而住也。故云金刚手了知世谛乃至是故默然无言也。
    二从如来了知下。明如来演说觉了义中。觉了第一义谛甚深无相即有相缘起世俗谛。又觉悟毕竟清净无为常住处不异有为造作所行处。以是义故觉知此一一身业之动作一一言语之演说一一意地之念虑之外。更不可有无相无为之法故。不待问而演说也。故云如来了知第一义谛乃至是故广分别说也。
    三从为令下。正明同归一致中。为令众生等者。金刚手默然发明即俗而真行处不异毕竟处。如来广说令悟即真而俗毕竟处不异所行处。故二义容融更互发明。究竟同归二谛一致也。故云为令众生而实同归一致也。住心抄释此文已云。已上说一体速疾力三昧义（云云）意谓有相无相有为无为缘起本有一体平等故云尔也。已上宗肝符法在之（更问）
    六从就如下。明佛说三昧差别中。又分为二。初明长行。二明偈颂。
    初中。又为二。初明总表。二明别释。
    初中。略有四句者。菩萨声闻缘觉世间是也。
    二从第一下。明别释中。又分为四。初明菩萨三昧道。二明声闻三昧道。三明缘觉三昧道。四明世间三昧道（矣）
    初中。又分为二。初明一生补处三昧道。二明八地菩萨三昧道。
    初中。又分为二。一明引牒。二明随释。
    初中。第一句云者。指菩萨三昧道云一句也。
    二从此是下。明随释中。又分为三。初总明其义。二举显略生。三举今宗一生。
    初中。此是最上灌顶位等者。总明显密一生补处最上灌顶位。故云此是最上灌顶位故先明之也。
    二从如余经下。明举显略一生补处中。如余经所明者。指诸显教所说一生补处也。此是一生所系等者。经天之一生次应绍佛位故云尔也。
    三从今此下。举今宗一生补处中。又分为四。一明释一生补处名。二明诸位中最顶。三明修治地业。四明引璎珞证。
    初中。今此经宗等者。指真言乘所谈一生补处也。一生者谓从一而生者。言从纯一净菩提心而生绍大日如来无上法王位。故云一生者谓从一而生也。初得净菩提心时者。于初法明道位中又有一生一补处之义。故云初得净菩提心乃至发生无量无边三昧总持门也。如初地。二地乃至第十地中亦如此。故云如是一一地中乃至当知亦尔也。既至第十地悲智满足。然犹未至第十一地。尔时复从字本不生一实境界。发生大金刚喻定。更有一转开明。是即补处位。故云迄至第十地满足乃至故名一生补处也。
    二从此是下。明诸位中最顶中。此是究竟发菩提心等者。此位是至极最上发心故。于一切三昧道中。最为牢强精进。住佛地三昧道将悟入究竟大牟尼位。故云此是究竟乃至住佛地三昧道也（云云）
    三从离诸下。明修治地业中。作谓修治地业等者。此地以任运无作大智大悲为修治地业。故云庄严佛土成就众生也。然非有功用之悲智。故云以有智分别乃至故云离造作也。知世间相等者。言如此虽离诸造作戏论。然如实知解世间之实际毕竟不异涅槃之实际故。舍世间而不住实际。亦动实际而不示缘起。故云知世间相乃至悉见世间本起因缘也。是故此地中三昧道者。以任运无作三平等三昧。念念进趣至如来地住究竟最上乘地。故云是故住此三昧乃至住于业地也。然所言业地者梵本云作地。是即学如来造作金刚事业。得无量不可思议善巧智。故云尔也。
    四明引璎珞证中。入重玄门学佛威仪者。于入重玄门有二种。如上记。今所言入重玄门者是等觉入重玄门也。学佛威仪者。此地菩萨元品微焰难尽故。于前所修登之地位。一一次第再治再修。乃至迄凡夫地再治再修。八相作佛而学妙觉佛之威仪事业。故云入重玄门学佛威仪也。坚住佛地等者。是即于如来地。进趣都息希愿尽息。无复可进行。故云坚住佛地乃至名之为住也。与前住字义殊者。指住于业地之住也。是即等觉菩萨住于作业地故。上等觉之住。下妙觉之住。故大殊。仍云与前住字义殊也。如人以下举喻显此义。其文自可见（云云）
    二从经云下。明八地菩萨三昧道中。又分为二。初明牒经。二明随释初牒经。自可见（云云）
    二从如上下。明随释中。自分为七。一明遮伏难。二明得度性空。三明得巧方便。四明住如幻三昧。五明辨十与八差降。六明不说初地所由。七明总结归（云云）
    初中。如上已说十地道者。指住心品也。若次第而进者致伏疑也。言问若进可说佛地。退可说九地。何故殊说第八地耶也。以一切菩萨以下遮伏疑也。言一切菩萨初登第七地时无上求下化之心住毕竟独空。故云以一切菩萨乃至于万行休息也。依之十方佛发起其心今得度毕竟不生大菩提心之难地故别说八地。入此第八地自然得至九地故别不说九地。故云尔时十方佛以此三昧道乃至不须别说行处印也。
    二从从初下。明得度性空中。从初发意以来者。指最初如实大菩提位乃至初地也。如此初发意以来深观十缘生句。于当位法性不生爱慢。乃至至第八地当得度性空。故云从初发意以来乃至离于有生也。
    三从复以下。明得巧方便中。复以善巧方便者。既得度第七地已。住第八地。于如如法界中。不动实际起普现色身时。以十缘生句复修观故。无边应用弥充满于法界。故云复以善巧方便乃至无边大用也（云云）
    四从以此下。明住如幻三昧中。以如幻三昧等者。如此以住十缘生句故。遍至十方佛刹。修净佛国土之行。能至十方杂染世界。行成就众生之事。虽然以入住如幻三昧故。更不生乃至少分爱慢也。以是义故此菩萨世间号为观自在者。故云以如幻三昧乃至故号为观自在者也。是初入莲华三昧之异名者。以初地乃至八地配当八叶时。第八地是八叶正圆满位也。故云尔也（更问）此中自在梵本等者。于自在梵语有富贵义。是即无尽法财具足圆满已。然后复还以此法财授与于一切众生。皆令满足希愿。故云此中自在梵本乃至一时给与各得满其所愿也。
    五从然末下。明辨十与八差降中。然未能绝等者。如此住如幻三昧虽施无边应用。未得金刚喻定故分为二印。所谓八地十地也。故云然未能绝乃至分为二印耳也。
    六从复次下。明不说初地所由中。于上品中已说故者。于住心品中委悉说初地始终故云尔也。
    七从又如下。明总结归中。又如上所说等者。言如此说一生补处乃八地三昧差别等。皆约教道法门如此说之。若约深秘之意。皆是一一法门表示即事而真终穷也。所谓前八地是八叶也。九十两地大智大悲也。第十一地此悲智平等不二位也。此事如住心品记。若不然者何能于一生之中顿能满足诸地耶。故云又如上所说乃至不能顿满诸地也（矣）
    已上疏第六了

妙印钞卷第三十四（一交了）
（御本云）元德二年（庚午）十二月二十二日加点了
沙门阿寂（六十一）
妙印钞卷第三十五

        沙门阿寂记
    
　　　
　　　
　　　

释入曼荼罗具缘品第二之余（经二疏七）

    二从经云复次下。明声闻三昧中。自分为二。初明牒经。二明随释初牒经。自可见。
    二从如阿下。明随释中。又分为四。初明住有缘地。二明极观察智。三明不随顺行。四明结归。
    初中。如阿毗昙明者。阿毗昙总有三种。大论第二云。阿毗昙三种。一者阿毗昙身及义。略说三十二万言。二者六分。略说三十二万言。三者□勒。略说三十二万言。是为阿毗昙（云云）依如是阿毗昙明是义。故云如是阿毗昙明也。九想者。一者胀相。二者坏相。三者血涂相。四脓烂相。五青相。六啖相。七散相。八骨相。九烧相也问曰。不净观是为除淫病。今说此九相有何所益耶答是复为除淫欲重病也。故大论问曰。行者何故观胀相等九耶。答曰。行者先持戒清净。令心不悔故易受观法。能破淫欲诸烦恼贼。乃至九相虽是不净观。依是能成大事。譬如大海依臭尸溺人以得渡（云云）问。若然者何故不说不净观耶答。说九相而摄不净观也。故大论云。不净法九相中当广说（云云）八念者。一念佛。二念法。三念僧。四念戒。五念天。六念舍。七念出入息。八念死也。八背舍者。背谓厌背。舍谓舍离也。摩诃止观云。厌下地及自地净洁五欲。舍是着心故名背舍。一者内有色外观色者。内色谓内观察白骨皮肉等名内有色。而外观死尸等不净相。如前九相观时。是名外观色。故云内有色外观色也。二内无色观外色者。折骨四微知从心生心如幻化骨人自灭。名内无色。外观色如前已明。三净背舍身作证者初禅二禅非遍身乐。四禅无乐。言谛观白骨复无筋血。如珂如贝。故云净背舍。四空背谓呵色缘空更无别法。但入空定。若凡夫多染保着空定。圣人净心直去不回。故名背舍。第五若缘空多者则散。舍空缘识。名识处背舍。第六无所有处背舍者。谓识生灭无常。虚诳无复所缘。但有能缘。第七非想非非想背舍。谓识处如痈。无所有处如疮。舍识无识也。第八灭受想背舍。谓此无想犹有烦恼。今舍能缘之非想之受想。亦无能灭之受想也。但由定法持身。泯然无想也（云云）胜处者八胜处也。所谓能观之心胜于所观境处。故名胜处。又名八胜知见。又于净不净之法。皆于已心自在观解成就。故名胜见。若胜处成时身尚不惜。况财物他身耶。仁王经疏云。一内有色想观外色少。二内有色想观外色多。三内无色想观外色少。四内无色想观外色多。又内无色想观外青黄赤白。是前成八等也（云云）一切入者。十一切处也。所谓地水火风。青黄赤白。及空识二也。于一切处此十周遍观察无有间隔。故名十一切处也。三三昧者。一毕竟空三昧。二无相三昧。三无作三昧也。名住有缘地者。如此等九想八背舍八胜处十一切处三三昧等是声闻有缘观智也。故云有缘也。住此有相有缘之观智。次第升进。譬如人进行时举足下足皆依地而进行。故云地也（云云）
    三从依此下。明释极观察智中。令其心恬然而静等者。依住如是等三昧故制伏诸烦恼。身静安乐也。故云尔也。得正观察觉世间等者。观察世间出世间因果也。所谓苦集灭道也。此中正观者指十六谛观也（云云）如阿含中广明者。大论云。大迦叶语阿难。从转法轮经至大涅槃。集作四阿含。增一阿含中阿含长阿含相应阿含。是名修妒路法藏。依如此等四阿含经作是说。故云如阿含中广明也。毗尼中等者。大论云。长老忧波利。于五百阿罗汉中持律第一。我等今请即请言。起就狮子座处坐说。佛在何处初说毗尼结戒。忧波利受僧教。师子座处坐说·如是我闻一时佛在毗舍离。尔时须邻那迦兰陀长者子初作淫欲。以是因缘故结初大罪。二百五十戒义。作三部七法八法比丘尼毗尼增一忧波利问杂部善部。如是等八千部作毗尼藏（云云）于如此毗尼藏中。举要言之。今不出此一偈。故云毗尼中举要言之也（云云）诸法从缘起等者。此一偈是文略义广。所谓竖说十二因缘。横明四圣谛。诸法者指世出世之一切诸法。此诸法因缘生灭流转无穷。名为十二因缘。然于十二因缘。有流转还灭二义。其流转方名世间。其还灭方名出世间也。复此诸法因果集成谛理不空故名四谛。所谓苦集是世间因果。道灭是出世因果也。从缘生法必具足六因四缘。故云诸法从缘生如来说是因。有缘有因者必归磨灭。故云彼法因缘尽。诸外道不知因缘生之法故生断常一异之见。唯如来独能说是法。故云是大沙门说也（云云）以知因缘生灭等者。说上之意也。如此观察四谛十二因缘。名为极观察智也。故云以知因缘生灭故乃至故名极观察智也。
    三从以能下。明释不随顺行中。以能极观察故等者。次第相释也。不倒不谬故名为谛故者。转释上之四谛。从无明等者。转释上之十二因缘。如此诸法随业因此死生彼。流转无穷。故名随顺。既见四真谛之理断生死流转。名为不随顺修行因也。故云以能极观察故乃至故曰得不随顺修行因也。
    四从声闻下。明结归中。声闻者闻四真谛之声教而得道故云声闻也。三昧者。指上释。虽复诸部异说者。上座部大众部等二十部异说故。如住心品记之。如此虽异说不同。不出三种法印。所谓诸法无我法印。诸法无常法印。诸法寂静法印也。若合如此三种法印。名为正行。若不然者名为邪行。故云声闻三昧乃至是名邪行也。
    三从经云下。明缘觉三昧道中。自分为二。初明引牒二明随释初牒经。自可见。
    二从因果下。有随释中。又分为四。一明菩萨二乘差别。二明引阿含证。三明寄齐瑜伽者。四明二种难处。
    初中。因果即是十二因缘者。所谓过去二因现在五果现在三因未来两果。如此三世相望成因果故云尔也。如声闻等者。声闻以智慧狭劣厌生死欣涅槃故。以十六谛观证无漏道灭。不能观察十二因缘之微细实法故云如声闻极观察智乃至十二因缘实法也。辟支佛智慧深利故。深观察十二因缘。见一切诸法皆归磨灭而得道。故云辟支佛智慧深利乃至皆是灭法也。以如此不同故云此与声闻异也。
    二从阿下。明引阿含证中。有佛无佛法位常住者。彼毗昙所说三世实有法体恒有之意也。此中法位是即如之别名者。指但空之理也。此是一切世间等者。诸外道凡夫不能解此但空。故云最难解处也。世尊始成道等者。初成道之砌住寂静无言三昧不说法。是即缘觉无言三昧者此一分也。故大论七十二云。佛初成道时。心乐默然不乐说法。何以故。是诸佛阿耨多罗三藐三菩提法。甚深难见难解不可思惟知。微妙寂灭智者能知。一切世间所不能信。何以故。阿耨多罗三藐三菩提无得者无得处无得时。是名诸法甚深相。所谓无有二法（云云）世尊得无碍等者。声耳虽得有相有缘三昧。于无上三昧而不自在。缘觉虽证无言三昧。于言语音声三昧而不自在。以如来于法自在之力故一切无碍自在也。故云世尊得无碍知见乃至是故不能演说也。
    三从复次下。明寄齐瑜伽者中。辟支佛观一切集法乃至不知所云者。保着无为界不能知离言而有言说。故云不知所云也。修瑜伽与此相应等者。真言行者安住六大法界圆明。不见上求下化法之位。相似此无言三昧。故云修瑜伽与此相应是名缘觉三昧也。
    四从此二下。明二种难处中。此二种三昧者。指声闻缘觉二种三昧。是即一切菩萨为大难处。就中殊于大菩提心为极难处。故云此二种三昧皆是菩提心难处也。然但是所行道中等者。言如此所行三昧道是唯种种心相中一种心相也。于不思议法界心性。非可有如是三乘定相也。故云然但是所行道中乃至如是三乘定相也。是故行人等者。真言行者以空无相无作三种法印自印知已。当以字本不生三种法印印可超越彼等三昧道也。故云是故行人乃至便当直过无碍也。若不能了知如此之但空尽灭之难处行者。为此难处所留碍。进趣无由。故云若不善识知则为所留碍也。
    四从经云下。明世间三昧道中。自分为二。初明牒经。二明随释初牒经。自可见。
    二从谓一下。明随释中。又分为五。一明灭坏三事。二明三事皆属我。三明属我所由。四明空定为极。五明空定收一切世间。
    初中。谓一切世间等者。总指外道凡夫所习三昧。所谓四禅八定等也。皆灭坏因果等者。因者六因也。果者六因所生报果也。从因辨果时者。此因果契酬之时所有作业也。如此三事灭坏之时。能离下地三事得生上地。故云谓一切世间三昧乃至所有作业也。
    二从谓此下。明三事皆属神我中。若生若灭等者。妄计如此三事生灭去来皆是神我之所行。更不解正因缘之义。故云谓此三事乃至则谓由神我生也。
    三从设令下。明属我所由中。设令不依内我者。言适虽不计内我。而计自在天等为一切彼等所作。故云设令不依内我乃至自在梵天等也。
    四从若深求下。明空定为极中。若深求此中至赜（音作致也理也）等者。言明求此三昧道中之理致。终不知正因缘之法故。自然拨无因果。只以证断见空定为至极。故云若深求此中乃最是世间究极之理也。
    五从是故下。明此空定统收一切世间定中。是故垂尽三有等者。适虽至非想之有顶。还堕三途受难忍之剧苦。如大论第二十八云。如经中说。天上命终还生人中者如甲头土。堕地狱者如地土（云云）故云垂尽三有还堕三途也。如此等断见邪定统收一切世间三昧道。故云虽于禅定中乃至统收一切世间三昧道也。若行者入此心等者。言若真言行者入此邪定三昧时。须一一觉察。不可稽留彼断空邪定也。故云若行者入此心时当自觉知也。
    二从经中下。释偈颂中。又分为二。初明交牒。二明随释。
    初中。交牒可云。尔时世尊而说偈言秘密主当知乃至为利众生故者（云云）
    二从经中下。明随释中。自分为五。一明分别五种为二种。二明世出世间得益。三明显教不知。四明自宗融会。五明深秘解释。
    初中。经中佛说摄偈等者。今指此二偈半颂也。就五种三昧道中等者。出世四世间一。故云五种也。
    二从出世间下。明出世世间得益优劣中。出世间三昧皆有实益者。虽有四种忧劣浅深。分分断惑障证性相二空。故云出世间三昧乃至摧害于诸过也。世间三昧但有权益者。且假离下地苦障得上地妙离。虽然还堕在三途。故云权益也（云云）
    三从如余下。明显教不知中。如余经所说者。指诸显教也。所谓诸教舍劣得胜此即未知秘密藏故也。故云如余经所说乃至此方便说耳也。
    从就此经下。明自宗融会中。五种三昧皆是开心等者。言真言行者如住有相有缘瑜伽者是世间三昧道也。了知唯蕴无我乃至极无自性心生等皆是四圣三昧道也。此事住心品广明。故云如行者初住有相乃至余如住心品中广明也。不同余教等者。言以不知今宗秘密甚深之义故。五乘殊辙不相融会也。故云不同余教乃至不相融会也。
    五从若更下。明深秘解释中。如三重曼荼罗者。言今此五种三昧道者是四法界曼荼罗圣众也。所谓以毗卢舍那普门方便加持故。或从因向果或从果向因虽重重无尽。只是沙罗树王根茎花果间杂（云云）交落。何有差别浅深之殊异耶。然今偈中唯且就彼等自所通达教门判说五种差别相也。故云若更作深秘乃至流传法教而言耳。
    第六从经云复次下。明具缘真言支分中。自分为六。一明五种差别。二明如来真言通相。三明真言别相。四明真言如实相。五明即俗而真义。六明真言教相。
    初中。又分为三。初明引牒。二明总表。三明随释初引牒。二总表。自可见（云云）
    三从大判下。明随释中。又分为三。一总举五种说。二明五种合为三种。三明问答决疑。
    初中。大判真言略有五种者。今不限大日宗。总于两部大经所说真言及杂部一切真言等大分为五种也。所谓一佛说。二菩萨金刚明王等说。三二乘说。四诸天说。五地居天说。故云大判真言乃至或地居天说也。谓龙鸟等者。龙谓难陀跋难陀等诸大龙王等。鸟谓孔雀鸟金翅鸟等。修罗谓罗^7□阿修罗王等。或地神水神木神风神火神等。各各随分有威势。相似天果报故。亦名为假号天。此等名为地居天也。
    二从又前下。明五种合为三种中。又前三种者佛菩萨金刚二乘。此三判为圣者真言。若委悉分别可有六种不同。所谓诸佛诸菩萨执金刚大力持明王声闻缘觉是也。然今其大智大悲合为一种。但空尽灭亦为一种。故云又前三种通名圣者真言也。第四名诸天众真言者。大判可有三种。所谓六欲四禅四无色也。若委悉分别可有多种不同。所谓六欲天色界十七天四空处等是也。如此等诸天名为生天也。第五名地居者真言等者。如上龙鸟修罗鬼神罗刹或地神水神等转轮圣王及诸刹利国王等名为假号天也。故云第五名地居者真言。亦可通名诸神真言也（云云）若依大论有三种天。所谓彼论第五云。有三种天。一假号天。二生天。三清净天。转轮圣王余大王等是名假号天。从四王天乃至有顶生处是名生天。诸佛法身菩萨辟支佛阿罗汉是名清净天（云云）复次如涅槃经者有四种天。所谓彼经第二十云。有四种天。一者世间天。二者生天。三者净天。四者义天。世间天者如诸国王。生天者从四天王乃至非有想非无想顶。净天者从须陀洹至辟支佛。义天者十住菩萨摩诃萨等。以何义故十住菩萨名为义天。以能善解诸法义故。云何为义。见一切法是空义故（云云）如大论者三种天摄五种。所谓生天假号摄二种天。清净天摄佛菩萨二乘也。如涅槃经者摄二种天及三乘。除佛也（云云）
    三从如圣下。明问答决疑中。自分为二。初举疑问。后明问答初疑门。可见。
    二从阿下。明答问中。又分为二。一约随他意明义。二约随自意明义。
    初中。又分为四。初明诸佛所说。二明菩萨所说。三明二乘所说义。四是诸天所说义。
    初中。又三。一明阿字三义。二明罗字三义。三明诸字准知。
    初中。若佛菩萨所说等者。言若佛菩萨真言中有字字等者。是于一字中含无量义。何以故觉了一即一切一切即一。然后所说真言故也。故云则于一字之中具无无义也。且略言之者。旦略如释阿字三义显一实境界。一切诸字亦如此可准知也。故云且略言之阿字自有三义也。三义自可见。此三智其实一心中得者。言于一体一心之大圆镜。缘其圆明之空理名一切智。缘其所现之色像名道种智。缘镜像圆明总体名一切种智。只是为分别令易解。于一实境界强作三种名。是即阿字之上三义三德。所谓三部妙用也。故云一实境界即是中道故龙树云因缘所生法乃至作三种名即此阿字义也。
    二从又如下。明罗字有三义中。又有波罗蜜义等者。入阿字门故尘垢即无尘垢。是即究竟到彼岸。故云又有波罗蜜义。以究竟到彼岸故即是本不生也。是则次第转释也（云云）当知亦具三点者。所谓尘义理也。无尘义智也。到彼岸事也。是又三部三密三身等一切法皆摄入。故云当知亦具三点。三点即摄一切法也。
    三从如阿下。明诸字准知中。且于阿字罗字判三义。如此一切诸字亦例之可知也。故云如阿乃至皆然也。与大论语等字等中释义者。字等者。有内心未显外相。而此字门具足无量诸义平等故云字等。语等者。即语声显于外。而此语具足多义故云语等也。大论四十八云。四十二字是一切字根本。因宗有语因语有名因名有义。菩萨若闻字因字。乃至能了其义。是字初阿后荼。中间有四十。若一切语中闻阿字即时随义。所谓一切法从初来不生相。阿提秦言初。阿耨波陀秦言不生。若闻罗字即随义。知一切法离垢相。罗阇秦言垢。若闻波字即时知一切法入第一义中。波罗末陀秦言第一义。若闻遮字即时知一切诸行皆非行。遮利夜秦言行。若闻那字即知一切法不得不失不来不去。那秦言不（云云）又引本经云。诸字无碍无名亦不灭。不可说不可示不可见不可书。须菩提当知。一切诸法如虚空。须菩提。是名陀罗尼门。所谓阿字义。若菩萨摩诃萨。是诸字门印阿字印。若闻若受若诵若读若持若为他说。如是当知得二十功德（云云）已上说诸佛真言通相也。亦同下文者。指入佛三昧耶真言之释也。
    二从若诸下。明菩萨所说真言义中。当知各于自所通达等者。于菩萨总判四十一位不同。别论有十地及地前差别。各随其次位浅深。可有其字义浅深不同也。故云若诸菩萨乃至非于普门法界中具一切义也。
    三从若二下。明二乘所说真言义中。当知只约尽无生智等者。指但空真谛之理寂灭涅槃之旨。故云不生义也。
    四从若梵下。明诸天所说真言义中。若梵天所说真言等者。彼真言若有阿字者是出离五欲觉观等故云不生也。帝释等约十恶不生等明义。乃至龙鬼转轮圣王等约灾殃不生等明义。其类甚多。对物触类可觉察也。故云若梵天所说乃至余皆以类可知也。
    二从若就下。约随自意明义中。若就随自意语等者。以前约随他方便门判五种真言差别浅深不同。若依深秘随自意门说之。一门即普门普门即一门故。入一门普入一切法界门。只是开自性清净心为八叶。开八德为第一。开第一重为第二重。开第二重为第三重。当知四重法界曼荼罗只一心之众德开合不同耳。譬如金像体一。犹似水波一味。爰以疏第六云。六趣众生与毗卢遮那本无二体。但随众生种种妄想作种种名耳（云云）故知圣者所说阿字世天所说阿字其义只一味也。何论浅深殊异耶。如此即一门而见普门。不动普门而见一门。又即无差而解差别。不动差别而解普门。是即通彻二谛和融浅深故。能识真言实相之人也。故云若就随自意语乃至亦识真言相也（云云）
    二从复次经中下。明如来真言通相中。自分为二。一明牒经。二明随释初牒经。自可见。
    二从此明下。明随释中。又分为三。一明释言名成立。二明引因陀罗宗为譬。三明释义利成就。
    初中。又分为三。一明释言。二明释名。三明释成立。
    初中。今且约最初等者。指入佛三昧耶真言也。三三昧耶中是最初故云尔也。言谓一一字者。所言之言者言名之言也。一一字者。且约入佛三昧耶真言时。等字皆是法界通入真言也。故指此一一字云言也。是即一一字义究竟法界成就万德。所谓字者以本不生究竟法界成就万德。字者以无谛究竟法界成就万德。字者以毕竟大空究竟法界成就万德。字者以如如平等究竟法界成就万德。字者以无尘垢究竟法界成就万德。故云言谓一一字乃至摩字是大空门也。
    二从名谓下。明释名中。名谓此字门共成一名者。以句义而云名也。所谓阿云无。云等。合而成无等名也。故云名谓此字门乃至即是无等也（云云）
    三从成立下。明释成立中。成立谓藉此众名者。如此多名具足而成立一义。所谓云无等。云三等。云平等本誓除障警觉。成就义也。所谓一切众生自性清净大菩提心无上无比故云无等。如众生者已成诸佛亦尔也。如诸佛者行者自心亦尔也。此心佛及众生平等具足圆满。故云三平等。以如此三平等为一切诸佛菩萨本誓愿故云本誓。以如此三平等之本誓故断除四魔三障故云除障。以如此三平等之本誓断除三障故。惊长眠之众生令觉三密之明朗故云惊觉。断三障四魔令觉三密之明朗故。普门万德皆悉成就圆满故云成就也。如此众名共始终调成立无等三平等本誓除障惊觉成就之众德。名入佛三昧耶真言。是即成立义也。故云成立谓藉乃至三平等三昧耶也。今旦约入佛三昧耶真言释言名成立之义。约法界生转法轮真言明义亦尔也。如三三昧耶真言者。一切真言亦例可知（云云）复次如以多名共成一句所谓诸行无常等者。诸行之名无常之名是生之名灭法之名生灭之名灭已之名寂灭之名为乐之名。于此一偈中有如此众名。然只用其一名其义未圆满。一偈调众名共然后其义满足。是即成立也。故云复次以多名乃至余皆效此也。
    二从如因下。约因陀罗宗明义为譬中。如因陀罗宗等者。彼帝释所造声论中。能于一言之中具含众义说之。所谓如旃陀波罗夷者。随释王之所用含无尽名义。此世间浅近微薄智力犹以如此。何况于毗卢遮那如来于法自在自证大智力用哉。故云如因陀罗宗乃至于法自在耶也。
    三从诸义下。约义利成就明义中。谓如来真言等者。言于如来所说真言。必定于一一言一一名一一成立中。皆成就一切义利。且如阿字以不生故息灾增益敬爱调伏钩召等五种义利皆成辨悉成就。如阿字者。字字字等一一言一一名一一成立成就一切义理亦复如是。故云谓如来真言于一一言皆具能成就一切义利乃至当知即此真言中具足一切功用也。
    三从已说下。明真言别相中。自分为二。初明辨本所立名意。二明名行相应用。
    初中。又分为三。初明结前生后。次明牒经。三明随释初二。自可见（云云）
    三从谓凡下。明随释中。又分为二。初总明名行相应义相。二约三部明义。
    初中。谓凡作真言事业等者。言修真言事业时。先当辨其真言中所立名及所为之本意与其部类而相应然后可行用之也。且如净三业真言者。净自他三业之垢尘以为本所立名。然显得三部诸尊以为所为意趣故。此真言三部性相相应。如此观想已。随行者所用用三部随一增加之句也。故云谓凡作真言事业乃至随性相所应而行用之也。若真言名义与所用或不相应者。且如净三业真言者。三部名义与息灾增益降伏用而虽相应。敬爱钩召等用与名义不相应欤。然者如此观想已。敬爱法所用者可用敬爱增加之句。若钩召法所用者可用钩召增加之句也。故云若真言名义与所用乃至增加语句也。
    二从如真下。约三部明义。自可见（云云）
    二从复次经中下。明名行相应用中。又分为二。初明交牒。后明随释。
    初交牒即可云。若唵字吽字乃至若有纳摩字及莎缚诃等者。
    二从复次下。明随释中。自分为五。一明佛顶所用字。二明奉教者所用字。三明佛菩萨真言相。四明声闻安布。五明支佛三昧分异。
    初中。自说名行相应之用者。佛自说故云自说也。名者真言中众名也。行谓与彼众名相应之三密行也。有此唵吽等者。是即佛顶部名号也。
    二从若有下。明奉教者所用字中。揭□佷拏等者。出彼忿怒等所用字句也。其义自可见。
    三从复次下。明佛菩萨真言相中。如上所说等者。言此经偈等正觉真言等一偈半明诸佛真言相。次若唵字字等二偈半说持明王等真言相。次若有纳么字等二偈半说菩萨真言相也。故云如上所说皆是诸佛菩萨真言相也。
    四从次云下。明声闻真言相中。又分为二。初明牒经。二明随释初牒经。自可见。
    二从以声闻下。明随释中。以声闻因他得解等者。声闻必依他之声教得道故云尔也。入法性未深者。才得空智之一分未得甚深之法空故不能于一言含无量义。只多名句成立成一义。是故云一一句安布也。故不能以字义明义。亦不用增加句等也。唯以其句义浅略明义也。故云以声闻因他得解乃至及增加名句也。
    五从辟下。明缘觉真言相中。虽无言说等者。虽无口轮之利益。以神通力故能利益生胜诸声闻也。三昧分异者。声闻观四谛。缘觉观十二因缘故也。
    四从经中下。明真言如实相中。自分为二。初明法尔无作。二明法尔无作所由。
    初中。又分为三。初明别表。二明牒经三明随释初二自可见（云云）
    三从以如来下。明随释中。以如来身语意毕竟等故者。如来三密毕竟平等遍满法界海故。常住而不流动。譬如瓶入水时其水充满瓶中更不动转。如来三密亦复如是。以毕竟平等而遍满法界海故。更不动不流无有变易。法尔自然无有造作。故云以如来身口意乃至非造作所成也。若造作法者是生灭法也。何名为真实语耶。以是义故非佛自作。亦不令他作。亦设能作不随喜。故有佛无佛性相常尔故。名为必定印也。所谓法尔无作心莲台是也。故云若可造作即是生法乃至是故名必定印也。此大曼荼罗所摄一切真言。一一言一一成立相。法尔自然如是。故云众圣道同乃至故重言之也。
    二从若如是下。明法尔无作所由中。自分为三。一明表其意。二明引牒。三明随释。
    初中。若如是者则是等者。显伏难之意也。故经释所由云者。举经遮伏难也。
    三明引牒。自可见。
    三从此意下。明随释中。又分为六。一明难思利益。二明众生法尔成就。三明不知故不出生死。四明自悟不由他。五明悲智运载。六明劝诫行者。
    初中。如来自证法体者。指自性清净之体性也。虽一切造作故云非佛自作等也。三世常住虽法尔自然。以大方便加持力故能演说自证三菩提之体镇施利益安乐。故云法尔常住乃至利益众生也。然此真言行者身口意十地等觉不能觉知。何况于二乘等哉。故云秘密身口意也。即是法佛如来三密无始无初际。无终无后际。无作无作者。只以不可思议加持力。垂如幻如阳之利益也。故云今此真言门乃至利益众生也。
    二从如来下。明众生法尔成就中。如来无碍知见者。指自性清净大菩提心云无碍知见也。一切众生相续中者。于愚童凡夫百六十心相续中。自然具足无有点污。又无缺减。故云如来无碍知见乃至无有缺减也。
    三从以于下。明不知故不出生死中。以于此真言体相者。此六大法界自性清净之体相用。如实不觉知故见生者灭者。有生者灭者故往来生死轮回六道。故云以于此真言体相乃至生死中人也。
    四从若能下。明自悟不由他中。若能自知等者。若能如实知见自心八叶花台实相自然体时。烦恼菩提生死涅槃皆是自心所具万德自然自证实相。故非一法可取非一法可舍。取舍更无。何论造作耶。故云若能自知乃至亦非他所传授也。
    五从佛坐下。明悲智运载中。佛坐道场等者。若浅略释者。指如来本实成后成道外迹。所谓成如实正觉已。还为一切众生施设三密无方化用也。故云佛坐道场证如是法已乃至而但以佛之知见示悟众生也。若深秘释者。佛者能知之人。即如实见者也。坐者所知之境。即自性清净妙莲开敷遍法界。是即所知之境。境既遍法界。能知之人亦遍法界。能所和融境智相照。无所不至无所不遍。此遍一切处身所住楼阁名为道场。所谓法界道场也。以如此义故云佛坐道场证如是已也。如此成如实大菩提已。覆无缘大悲于法界。施普现色身于十方。故云了知一切世界乃至示悟众生也。
    六从若下。明劝诫行者中。于此真言十喻等者。言垂如此普现色身之时。或成能或成所。虽重重无尽不可思识。只是自心之前像而不异幻梦阳焰。不可作实有实见之想。故云若行者乃至则非如来之本意也。
    五从复次世下。明即俗而真义中。自分为二。一明举世俗文字为所加。二明举如来福智为能加。
    初中。又分为三。一明表释其意。二明引经。三明随释初二。自可见（云云）
    三从以世间下。明随释中。以世间文字等者。言以世间文字即不异第一义谛实义。以此义故大日如来以真言实义而加持此世间文字者。法性外无一法故。离世间文字无真言实义。亦离真言实义无世间文字。故云以世间文字乃至即以真言实义而加持之也。若言离文字有真言实义者。皆是妄心谬误。是则堕于颠倒。终非真言正意。故云若出法性乃至即是妄心谬见是则堕于颠倒非真言也。都无实体等者。如此即俗而真之体。离有为无为离能造所造。都虽无实体。以如来不思议神力故作加持。故云都无实体可求而佛以神力加持之也（云云）
    二从已知下。明举如来福智为能加中。自分为三。一明结前生后。二明引牒。三明随释。
    初中。已知所加持处者。指世间文字云已知所加持处也。
    二从谓以下。有引牒。自可见（云云）
    三从谓以下。明随释中。又分为三。一明言名成立义利圆满。二明一一德同真言相。三明举要说之。
    初中。谓以如来无量无边阿僧企劫所积集习修功德智惠而加持此世间文字时。于一字之处言名成立。如上无量无边不可思议功德智惠无不一法成故。如来万德与一字一文功德同等无异也。故云谓以如来无量乃至无不成就也。
    二从又此下。明一一德同真言相中。又分为五。一约阿字明义。二明迦等诸字例然。三明于法自在相。四就通相明义。五就别相明义。
    初中。又此一一功德即同真言之相者。且如如来于无量阿僧祇劫所积集檀波罗蜜之功德者。只是与字字相法尔自然相应。无有少分之末等。彼檀波罗蜜以离能施所施施物之三相故。即与般若波罗蜜和融即有到彼岸义。今此字亦如此入阿字门故。字无施与故即至本不生际。然则到彼岸即本不生际。本不生际即到彼岸故。字字相与檀波罗蜜功德无二无别也。如字者一切诸字与一一功德法尔相应亦如是。故云又此一一功德乃至非造作所成也。今且约阿字一言者。言以阿字本不生被一切诸法。皆悉入不生不灭不可得门。穷尽种种法门故。一切法门无不至第一义实际。故云今且约阿字一言乃至种种法门当自在说之也。复次如此经初品等者。言如住心品所说约三劫三句等明不生义。自可见。
    二从如阿下。明迦等诸字例然中。如阿字不生门者迦字无作门等者。一切诸法皆入迦字无作门离诸造作。无有造作故至第一义实际。第一义实际者是毗卢遮那内证真实境界也。如迦字者自余一切诸字皆亦尔也。如字义者一一名句一一多名句成立亦尔也。故云如阿字不生门乃至皆应广说也。
    三从复次下。明于法自在义中。或以一字摄菩提心等者。言以一则一念净心一刹那一时一日一年一百一千一万一法一乘一实等无量一法皆摄尽之。或复二谛二乘二观二边等无量二法门皆摄尽之。乃至百万阿僧祇法门复皆摄尽之。故云复次世尊乃至以无量字摄无量法门诸名句等亦复如是也。
    四从若就下。就通相明义中。如行者持一阿字门等者。言有真言行者持一阿字本不生门时。随彼根几性欲所宜。于身受心法四念处得净乐我常四颠倒不生之时。自然即具诸余法门。一切种种法宝不求自至。如四念处者四正断四神足等一切法门皆亦如是。故云若就真言通相如行者持一阿乃至不求自至也。
    五从若就下。就别相明义中。如以四字摄四念处门等者。言以四字摄四念等一切法时。若如法修行者。虽自往昔未修观四念处等。自然悟四念处等四法门而通入法界。如四法门者。以五字摄五根五力等五法门时。若如法修行者。虽自往昔未修观五根五力等。自然悟五根等五法门而通入法界。故云若就别相如以四字乃至如智度等广说也。

妙印钞卷第三十五
沙门阿寂记
妙印钞卷第三十六

        沙门阿寂纪
    
　　　
　　　
　　　

释入曼荼罗具缘品第二之余

    三从复次下。明以要言之中。自分为二。一明交牒。二明随释。
    初中。校牒即可云。秘密主以要言之至开示真言教法者（云云）
    二从初云下。明随释中。又自分为二。一明释一切智智句。二明一切法界本性加持力。
    初中。又分为二。一明举一切金刚智印。二明福愿得智名。
    初中。初云一切智智等者。指本有大智大悲而云智智也。即是总举十方三世如来一切金刚智印者。上此印名为佛菩萨印。又名为必定印（更问）以此同共加持三种世间皆性相同一。故云以此同共加持则无所不周（云云）
    二从又一切下。明福愿得智名中。本行菩萨道等者。浅略如常释。若深秘释者指本有大悲门也。依之本有大悲发无尽大愿。如此等大愿与本有大智和合。究竟同归本无异辙。故云皆得名言也（云云）
    二从以如是下。明一切法界本性加持力中。以如是福愿智力等者。如来以何法而加持一切众生耶。所谓如上以一切智智金刚智印加持一切众生本性故。以我功德力法界力如来加持力故。一切众生种种身口意业皆悉平等平等至一切智智果海。故云以如是福愿智力乃至皆可开示真言教法也。
    六从经云下。明真言教相中。自分为四。一明定判教相。二明诸字别相。三明说偈颂意。四明萨埵领解。
    初中。又分为二。初明牒经。二明随释初牒经。可见（云云）
    二从即谓下。明随释中。又分为四。初明正定判教相。二明体相不异。三明即体而观相。四明随方名言皆真言。
    初中。即阿字门等者。是指阿字门等诸字之字相为教相也。
    二从虽相下。明体相不异中。虽相不异体等者。且如阿字者阿字字形。相也。不生义门体也。如此相与如此体更不相离。故云虽相不异体体不异相也。然此相亦非造作法。是即有佛无佛性相常尔故不可示人。故云相非造作修成不可示人也。
    三从而能下。明即体而现作中。而能不离解脱者。不离不可得实际。而现示作其声字。如此一一声一一字皆是普入法界门。故云此声字名为真言法教也。
    四从至论下。明随方名言皆真言中。至论真言法教者。夫真言法教者不可有必定之相。普门法界三种世间名字言语皆是法尔无作真言也。故云至论真言法教乃至依一途明义耳也。
    二从经云谓下。明诸字别相中。自分为四。一明说阿字。二明说迦等二十八字。三明大空三昧字。四明三昧尽。
    初中。又分为二。初明牒经。二明随释初牒经。自可见。
    二从阿字下。明随释中。又分为五。初明总为一切法本。二明为众声母。三明为众字母。四明字义五明众生不知。
    初中。阿字是一切法教之本者。一切诸法皆是阿字所流所目故云尔也。
    二从凡下。明为众声母。自可见（云云）
    三从凡三下。明为众字母中。语言皆依于名等者。所谓于如来部真言存言名成立之三义。言谓字义。名谓句义。成立谓一之真言始终合论成一事也。故云语言皆依于名等也。
    四从所以下。明字义中。又分为三。初举字相。二明字义。三明如实知自心。
    初中。以一切法无不从众缘生等者。言一切诸法皆从缘生故悉有始。有始故即有本。是即于无本初之处。假立本初之名也。此名为阿字字相。故云以一切法乃至皆有始有本也。
    二从今观下。明字义中。今观此能生之缘者。言今于此本初能生之众缘观察之。其能生缘亦从众缘生。展转皆从缘生。此中谁为其本初耶。如是观察时。终不见其本初之际。即是本不生义也。今此本不生际即是正一切诸法本际也。故云今观此能生之缘乃至是万法之本也。犹如开一切语言时者。闻一切世出世间善恶之语言。本来不生故即是闻阿字之声。见一切法生时即能见本不生也。故云犹如闻一切语言乃至即是见本不生际也。
　　三从若见下。明如实知自心义中。若见本不生际等者。所言本初不生者更无别法。只是行者本心实际也。行者本心实际者更无别法。只是一切智智实际也。是故行者自心本际与毗卢遮那如来并一切众生自心本际。同一实际无二无三。平等平等。湛然清净犹如虚空满月。如此觉知此阿字本不生际名为佛。以是义故大日如来觉穷此本不生故。以此字之一字而为真言为种子。故云若见本不生际者乃至唯以此一字为真言也。
    五从而世下。明众生不知中。自分为四。一明迷阿字本源。二明譬说。三明合譬。四明众生自秘。
    初中。而世间凡夫不观等者。言诸凡夫唯取前境。都不能观察其本源妄执为有生有灭。是故随生死之流流转无息。是则如实不知自心本不生际故也。故而世间凡夫乃至不能自出也。
    二从如彼下。明譬说。自可见（云云）
    三从众生下。明合譬中。又分为二。初明不知受苦。二明能知自在。
    初中。自运诸法本源等者。言一切众生色心实相自本已来诸法本源也。离此一切众生念念作业之外无有如来大空涅槃之体性。故云自运诸法本源也。然以不知之因缘故运白赤黄青黑本源不思议五大色。和贪嗔痴之浊水。或画作地狱鬼畜可畏之形。还自没其中身心受苦。或画人中天上可爱之貌。又自沈爱流不能上出。故华严经云。心如工画师。能画种种五蕴（云云）又譬如蚕自出糸。而自缠裹。不能自出。还受烧煮之苦。故云众生亦复如是自运诸法乃至备受诸苦也。
    二从如来下。明能知自在中。如来有智等者。言如来如实知诸法本源本不生际故。能运本有五大色虽画作大悲胎藏曼荼罗折伏摄受等种种色相。唯住其本源不生平等法界。无有可畏可爱分别妄想。故云如来有智智慧乃至成立大悲曼荼罗也。
    四从由是下。明众生自秘中。甚深秘藏等者。指自心华台之万德。所谓众生以如实不知故不能开出自宝藏。是即非诸佛秘惜。唯是众生自隐秘也。故云由是而言乃至非佛有隐也。
    二从迦字门下。明说迦等字门中。自分为二十九。一明迦字门。二明佉字门。三明哦字门。四明伽字门。五明遮字门。六明车字门。七明若字门。八明社字门。九明吒字门。十明吒字门。十一明拏字门。十二明荼字门。十三明多字门。十四明他字门。十五明娜字门。十六明驮字门。十七明波字门。十八明颇字门。十九明摩字门。二十明婆字门。二十一明野字门。二十二门罗字门。二十三明逻字门。二十四明缚字门。二十五明奢字门。二十六明沙字门。二十七明娑字门。二十八明诃字门。二十九明旋陀罗尼义。
    初中。又分为二。初明引牒。二明随释初引牒。自可见。
    二从梵下。明随释中。又分为二。初明自相。二明字义。
    初中。又分为五。一举梵语明句义。二举外道宗计。三举小乘计。四并破二计。五明结归。初三。自可见。如住心品记（云云）
    四从若因下。并破二计中。又分为三。初明破小同外。二明引中论遣迷。三明今正观。
    初中。若因般若方便等者。言彼小乘论师所计云三事和合故有果报故。破之时汝不因般若方便故谓为有决定。若因般若方便而正观察之时。一切诸法皆从缘生。从缘生故有因有果。然汝不知从缘生故住有自性。住有自性故谓有决定。谓有决定故即是堕无因。何以故此有从缘不生故。若诸法微尘许不从缘生而有。毕竟无之有也。然汝谓为决定有。此有即不从缘生。横计为有。当知此有即堕无因。若堕无因者一切善恶诸法皆即无因果。无因果故罪福报一切皆无。故云若因般若方便谓有决定乃至涅槃道一切皆无也。复次作作者相因待生等者。言相因待生者是既堕共句。是又决定法而则与外道不异。故云复次作作者相因待生乃至不异外道论议也。
    二引中论明遣迷。自可见（云云）
    三从今下。明今正观。自可见（云云）
    五从是故下。明结归中。是故若见迦字等者。言见一切诸法。以因缘生故皆是知造作所成。名为字自相也。故云是故若见迦字乃至名为自相也。
    二从若是下。明字字义中。若是作法等者。一切诸法从缘生故展转不可得。以不可得故无有作。是即字字义也。故云若是作法者乃至名为真实义也。
    二从佉字门下。明字门中。自分为二。初明引牒。二明随释初引牒。自可见。
    二从梵下。明随释中。又分为二。一明字自相。二明字义。
    初中。梵音佉字是虚空义等者。西国俗法见字时。即知虚空。此虚空世间一切凡夫皆共许无性无作之法。是即字自相也。故云梵音佉字是乃至是无生无作法也。若一切法本不生者。最初字也离诸作者字也。是毕竟如虚空相者字也。以下诸字次第相释准之可知。今此空相亦复不可得者。言世间无色相之处名为虚空。然色相皆是造作迁流无常转变法也。此色相未生时亦无灭相。此时岂有虚空相耶。是只对色故云无色处为虚空。无色处亦不可得。何有虚空相耶。故云今此空相亦复不可得乃至无色处名空也。
    二从复次下。明字字义中。诸法如虚空相是为不诳相等者。一切诸法真实相者本来不可得。犹如虚空不可得。是即真实不诳相大般涅槃也。故云诸法如虚空相乃至是佉字门真实义也。
    三从哦字下。明哦字门中。自分为二。一明牒经。二明随释初牒经。自可见（云云）   　　　
　　二从梵下云。明随释中。又分为二。初明字自相。二明字义。
    初中。梵云哦哆也等者。之一字云行者即言也。哦哆也三字云行者即名也。余皆准之。所言行者去来进退不住之义也。是字之自相也。
    二从中论下。引论遣迷。自可见（云云）
    二从复次若人不动下。明字义。其义自可见。烦不记之。
    四从伽下。明伽字门中。自分为二。初明引牒。二明随释初引牒。自可见。
    二从梵云下。明随释中。又分为二。初明自相。二明字义。
    初中。又分为二。初正释字自相。二引论遣迷。其义自可见（云云）
    二从复次下。明字字义中。若诸法各各异相等者。言一切诸法从缘生故有各各异相。然各各异相终不可得故无有合时。是即字字义也。故云若诸法各各异相乃至一切法毕竟无合也。
    五从遮下。明字门中。自分为二。初明牒经。二明随释初牒经。自可见（云云）
    二从梵云下。明随释中。又分为二。一明自相。二明字义。
    初中。又分为二。一举梵显诸行迁变义。二引论遣迷初文。自可见。
    二从中下。引论遣迷中。如婴儿时色等者。婴儿时色乃至老后色。刹那刹那迁变不住无自性。念念无常无有决定性。故云如婴儿时色乃至分别决定性不可得也。性名决定有等者。言性不改为义故不可变异。然诸法不守自性。当知无性。若无性者即是本初不生。本不生者即是如来常住身也。故云如婴儿时色乃至无有变易故云离迁变也。
    二从复次下。明字义。自可见（云云）
    六从车下。明字门中。自分为二。初明牒经。二明随释初牒经。自可见。
    二从梵下。明随释中。又分为二。一明释字自相。二明字义初文。自可见。
    二从以心下。明字义。自可见。烦不记之（云云）
    七从惹下。明字门中。自分为二。初明牒经。二明随释初牒经。自可见。
    二从梵下。明随释中。又分为二。初明字自相。二明字义。
    初中。又分为三。一举众多喻明生义。二举外道破邪见。三举小乘破失般若方便。已上三义自可见。恐繁不记之（云云）
    二从复下。明字义中。惹字门以十喻等者。见一切诸法生时。以十喻观之从缘生皆不可得。以不可得故同无生际。是即字实义也。故云复次阿字门乃至亦不出无生际也。
    八从社下。明字门中。自分为二。初明牒经。二明随释初牒经。自可见（云云）
    二从梵云下。明随释中。又分为二。初明字自相。二明字义。
    初中。然一切法中我义不成等者。言无有二法故于一切法中而我义不成也。无有我故战敌不成也。故云尔也。智慧烦恼竟等者。言智慧烦恼无同时俱起故。不可云智慧能断烦恼。何以故智慧生时无烦恼。烦恼生时无智慧。故涅槃经第二十九云。师子吼言。世尊如经中说。若毗婆舍那能破烦恼。何故复修奢摩陀耶。佛言。善男子。汝言毗婆舍那破烦恼者。是义不然。何以故。有智慧时则无烦恼。有烦恼则无智慧。云何而言毗婆舍那能破烦恼。善男子。譬如明时无闇闇时无明。若有说言明能破闇。无有是处。善男子。谁有智谁有烦恼。而言智慧能破烦恼。如其无者则无所破。善男子。若言智慧能破烦恼。为到故破不到故破。若不到破者。凡夫众生则应能破。若到故破者。初念应破。若初念不破后亦不破。若初到便破。是则不到。云何说言智慧能破。若言到与不到而能破者。是义不然（云云）以是义故云智慧烦恼竟为属谁而言乃至明闇毕竟不相及也。
    二从又下。明字义。自可见（云云）
    九从吒下。明字门中。自分为二。初明牒经。二明随释初牒经。自可见（云云）
    二从梵下。明随释中。又分为二。初明字自相。二相字义。
    初中。略说有七种相者。一我慢。二邪慢。三增上慢。四过慢。五胜慢。六劣慢。七卑慢也。乃至求三乘人等者。如声闻者有七贤七圣等高下。如菩萨者有四十一位等之贤圣位。故云乃至求三乘人犹有上地下地不平等见也。
    二从今下。明字义中。大悲曼荼罗正表此义者。言今此大悲曼荼罗诸尊皆是毗卢遮那如来普门万德。一即多多即一。一多自在无二无别。何以故。只是自性清净大菩提心影像故。不出自心本不生际故云尔也。
    十从吒下。明字门中。自分为二。初明牒经。二明随释初牒经。自可见。
    二从如世下。明随释中。又分为二。初明字自相。二明字义。
　　初中。又分为三。初约非情世间明义。二约有情世间明义。三约智正觉世间明义初文。自可见。
    二从内下。约有情世间明义中。内法亦尔者。对非情国土等外故。业烦恼等名为内法也。
    三从今下。约智正觉世间明义。自可见。
    二从复次下。明字义。此亦自可见。
    十一拏字下。明字中。自分为二。初明牒经。二明随释初牒经。自可见。
    二从梵下。明随释中。又分为二。初明字自相。二明字义。
    初中。又分为二。初明梵汉不同。二引律经证怨义。其二义自可见（云云）
    二从又以下。明字义。此亦可见（云云）
    十二从荼字下。明字门中。自分为二。初明牒经。二明随释初牒经。自可见。
    二从梵音中。明随释中。又分为二。一明字相。二明字义。
    初中。又分为二。初举梵语异判其不同。二正明字相。
    其二义。自可见。
    二从今以下。明字义。此亦自可见。恐烦不记之（云云）
    十三从多下。明字门中。自分为二。初明牒经。二明随释初牒经。自可见（云云）
    二从梵云下。明随释中。又分为三。一明梵语多含。二明字义。三明字相初文。自可见。
    二从如谓下。明字义中。如谓诸法实相者。如如平等如实法界是也。所谓字本性不生不灭不可破坏实相也。
    三从若见下。明字相中。又分为三。一正明字相。二明举外道计破。三破小执显实义初文。自可见。
    二从然下。举外道计破中。计有如如之性者。计有如如实有之性。是即常见外道也。只是我见异名。非如如法界之体。故云然有类外道乃至只是于我见上转作异名也。
    三从龙下。破小执显实义中。又分为二。初举彼所入。二破小显实义。
    初中。龙树以为者指大论也。言法住者亦是诸法如如者。指涅槃云尔也。以所入未深故者。才得空智之一分作究竟永寂灭之想。故云而生灭度之想谓证涅槃也。
    二从然生下。明破小显实义中。然生死涅槃等者。言若汝执涅槃为实者。生死涅槃是相对之法。何舍一法执一法。若知生死本际不可得者诸法自尔之相也。又知涅槃本际不可得者是又诸法自尔之相也。以是义故涅槃之际与世间际毫厘无别也。故云然生死涅槃乃至亦无如如解脱也。
    十四从他下。明字门中。自分为二。一明牒经。二随释。初牒经。自可见。
    二从梵下。明随释中。又分为二。初释字相。二明字义。其文义自可见。不能具记（云云）
　　十五从娜字下。明字门中。自分为二。初明牒经。二明随释初牒经。自可见。
  　二从条下。明随释中。又分为二。一明字相。二明字义初文。自可见。
    二从所以下。明字义中。以一切法离合在缘等者。言一切诸法皆是从缘生故无有必定离合之相。其离合只有缘。无有坚住之相。若执着坚住者作种种过患。能施所施施物三事不可得。是即真实檀波罗蜜满足义。如此名为字字义也。如来秘密之藏等者。夫自然自证大菩提之法非可施与。只是心自证心心自觉心。故云如来秘密之藏乃至真实义也。
    十六从驮字下。明字门中。自分为二。一明牒经。二明随释初牒经。自可见。  　　　
　　二从梵下。明随释中。又分为三。一明梵语多分。二明字相。三明字义初二。自可见（云云）
    三从夫法下。明字义中。以心界本不生故者。从字以后次第转释也。法界者唯是自证常心等者。言行者自心自证之体。本来常住心莲华台名为法界。更非别法也。故云尔也。余文自可见（云云）
    十七从波下。明字门中。自分为二。一明牒经。二明随释初牒经。自可见。
    二从梵下。明随释中。又分为二。一明字相。二明字义。
    初中。又分为三。一明第一义与谛梵汉不同。二引大论释义。三引毗昙释义。已上三义自可见。
    二从若字下。明字义中。又分为三。一明第一义不可得。二引大论证其义。三明入平等法界已上其三义自可见（云云）
    十八从颇字下。明字门中。自分为二。一明牒经。二明随释初牒经。自可见（云云）    　　　
　　二从梵下。明随释中。又分为二。一明字相。二明字义。
    初中。译云聚沫等者。如住心品记之（云云）
    二从今摄下。明字义中。摄末归本者。指本有云本。缘起云末也。去丈就尺者。去丈者指字相。就尺者指字义。复次去丈者指诸法就尺者指字不生也。如此就缘起而观察。就本有而观察。终无自性。本来不生也（云云）但是心性海者。指本初不生字心性海也。所谓一味平等同一碱味色。余文可见（云云）
    十九明^8□字门中。自分为二。一明牒经。二明随释初牒经。自可见。
    二从梵下。明随释中。又分为三。初举梵汉明字相。二明字义。三明次第相释。
    初中。又分为三。初释缚义。二引天帝明缚脱自尔。三举天魔况烦恼魔。其三义自可见。恐繁不记之（云云）
    二从以要下。明字义中。自分为二。初正明字义。二引中论证义。
    初中。以要言之者。夫于缚虽有身心事理无量之缚。皆是依妄相因缘。若离诸妄想因缘不堕诸法数。岂有缚耶。是即字字义也。故云以要言之乃至是为字义也。
    二从中下。明引中论证义中。离五阴别有众生者。五阴和合名为众生。若五阴离散无众生。故知缚脱唯有五阴合离。何于众生耶。如众生者烦恼亦如是。故云离五阴别有众乃至如观缚解品中广说也。
    三从复次下。明次第相释。文自可见（云云）
    二十明婆字门中。又二。一明牒经。二明随释。
    初牒经。自可见。
    二从梵下。明随释中。又二。初明字相。二明字义。
    初中。又三。一明正释字相。二从所以下举说一切有破堕断常。三明引中论证。其义自可见（云云）
    二从今下。明字义。又可见（云云）
    二十一从野字下。明野字门中。自分为二。初明牒经。二明随释初牒经自可见（云云）
    二从梵下。明随释中。又分为三。一明字相。二从今观下明字义。三从复次是下明实际不可得。其义自可见（云云）
    二十二从啰下。明啰字门中。又分为二。一明牒经。二明随释初牒经。自可见（云云）
    二从梵云下。明随释中。又分为三。一明字相。二从中论下明字义。三从复次下明次第转释。其文义自可见（云云）
    二十三从逻下。明逻字门中。自分为二。初明牒经。二明随释初牒经。自可见（云云）
    二从梵云下。明随释中。又分为三。一明字相。二明字义。三明次第转释。
    初中。又分为二。一举有人义明性相同异。二从相复下明总别二相。其义自可见（云云）
    二从今下。明字义。三从复下。明次第相释。自可见（云云）
    二十四从□下。明□字门中。自分为二。初明牒经。二明随释初牒经。自可见。
    二从梵音下。明随释中。亦分为三。初明字相。二从若法下明字义。三从复次下明次第转释。其义自可见（云云）
    二十五从奢下。明奢字门中。自分为二。初明牒经。二明随释初牒经。自可见。
    二从梵下。明随释中。又二。初明字相。后明字义。
    初中。又为二。初明凡夫小寂。二从乃下举二乘永断破之。其义自可见（云云）
    二从若入下。明字义中。若入奢字门时者以奢字门入不可得时。常自寂灭相故。无有一法高下差别。是故云尔也。
    二十六从沙下。明沙字门中。自分为二。一明牒经。二明随释初牒经。自可见。
    二从若下。明随释中。又分为三。初明字相。二明字义。三明次第转释。
    初中。饰文者存古译之辞耳者。言若依新译者应云性同于顽。然依旧释大品经等之辞云性钝也（云云）
    二从夫自下。明字义。其义自可见（云云）
    三从而下。明次第转释。其文又可见（云云）
    二十七从娑下。明娑字门中。自分为二。初明牒经。二明随释初牒经。自可见（云云）
    二从梵下。明随释中。又分为三。初明字相。二明字义。三明次第转释。
    初中。如说日可令冷等者。是即稻芋经之意也。言日火珠所成故常其性热然以热加彼。其义不可然。故云日可令冷也。月水珠所成故常其性冷。然以冷加彼。弥可增冷气。故云月可令热也。即其冷热性相审实不可疑虑。此名为谛也。佛说苦谛不可令异等者。言苦谛之果必依集谛之因故苦谛不可异于集谛。集谛之因灭则苦谛之果亦灭。灭苦果之道即道谛也。如是知苦断集证灭修道之理。审实不虚故云谛也。故云佛说苦谛乃至更无余道也。
    二从复次下。明字义中。解苦无苦者。苦谛不可得。离能受所受之相。离三世十方之际。如此解时苦道即法身。复无余法。故云解苦无苦是故无苦而有真谛也。如苦者余三道亦不可得故。但有一实谛更无一物也。是为字门之相者。举其字相而里显字义故云尔也。
    三从然下。明次第转释。自可见（云云）
    二十八从诃字下。明诃字门中。自分为二。一明牒经。后明随释初牒经自可见。
    二从梵下。明随释中。又分为二。初明字相。二明字义。
    初中。因有六种者。大论十七云。复有六因。相应因共因相似因遍因报因名因（云云）及因缘义中因有五种者。大论第三十二云。因缘者相应因共生因自种因遍因报因是名五因。名为因缘（云云）此事住心品委悉记之。
    二从以诸下。明字义中。前说阿字门从本归末等者。言最初阿字门为本初。伽字门乃至诃字门为末。从阿字本不生之本至伽字作业不可得乃至诃字因业不可得之末。皆悉到毕竟不生之彼岸。故云前说阿字门从本归末毕竟到如是处也。今亦诃字门等者。其义亦准前可知也。阿字从本不生生一切法者。言阿字以本不生为其义。虽然现生一切法是即不生而生。所谓无自性不可得之生也。故云阿字从本不生生一切法也。今亦以无因待等者。言诃字亦以因业不可得故。虽无因待而为诸法之因。是即无因而成因。所谓是亦无自性不可得之因也。如此始从阿字终至诃字。无生而生无因而为诸法因。譬如幻如焰乃至如镜像水月等。能所不可思议非思量忆度所及。故云终始同归也。则中间旨趣皆可知者。阿字为始诃字为终故。伽乃至娑名为中间。如此诸字门皆又如此可准知。故云则中间旨趣皆可知也。
    二十九从复次此中下。明释旋陀罗尼相中。自分为三。初明别表。二明列八种。三明作释。
    初二。自可见。
    三从云何下。明作释中。又分为六。一明释八种义。二引大品明义。三依住心品明义。四约一切契经明义。五明一字门中具无量义。六明一一字门显中道矣。
    初释八种义。三悉地仪轨亦如是。其义自可见（云云）
    二从复次下。引大品明义中。今言一切法者是总相等者。言于一切法有总别二相。其总相色等一切诸法皆一相谓无相也。故大品云诸法一相所谓无相云云。如此今色等一切诸法皆悉不生无作无行无合乃至无因也。是即诸法总相也。色乃至一切种智等者。依别相说之者。色法本初不生无作无行无合乃至无因也。乃至一切种智本初不生无作无合乃至无因也。如此经色乃至一切种智等一一诸法。以一一字门释其义故。其义无量无边不可思议也。故云若依摩诃乃至义则无量也。
    三从又一一门下。依住心品明义中。又一一门者指一一字门也。当约真言住心品中等者。于彼品中说十住心浅深无自性。就彼一一住心。各以阿字乃至诃字等诸字门释其义。一一住心皆悉本初不生无作无行无合乃至无因也。又如第二住心者。约违顺八心明义。于一一心以诸字门又释之。一念齐施心本初不生也。无作无行无合乃至无因也。乃至殊胜决定心等亦如此。乃至极无自性心生时。于离有为无为界之心又以诸字门释之。本初不生无作无行无合乃至无因也。乃至第十秘密住心。于一一地以三句十心横竖配立之。于一一句一一心又以诸字门释之。本初不生无作无行无合乃至无因也如此虽有浅深重数不可思议不同。以此百千万亿旋陀罗尼义门故。皆归阿字本不生乃至诃字因业不可得门。成无自性一理。是即诸字门旋陀罗尼义也。故云又一一门乃至旋陀罗尼也。
    四从复次下。约一切契经明义中。又分为二。初明佛语皆真言。二引智论释义。
    初中。如来一切言说无非真言者。所谓一切如来所出言音一字含无量义一句显无边德。以是义故于一字一句言名成立。是即真言如语不妄不异之音。故一切契经一一言句无非真言。故云如来一切言说乃至普入一切修多罗也。
    二从是下。引智论释义中。若一切语中闻阿字等者。释文殊五字真言之初阿字也。乃至那字义。自可见（云云）彼论者大论也。
    五从复次下。明一字门中具无量义中。是故一字门中无量义者。且举阿字之一字例诸字。故大集经第四云。于一字中说一切法。一字者所谓为阿。阿者诸字之初。菩萨摩诃萨说阿字时即能演说一切诸法。阿之言无者。诸法无根诸法无生。诸法无初诸法无边。诸法无尽诸法无作。诸法无来诸法无去。诸法无住诸法无性。诸法无出。诸法无行诸法无增。诸法无高诸法无减。诸法无主诸法无用。诸法无愿诸法无戏论亦无觉观。无说无听无处无入。诸法无我及无众生。无净无命。无名无有士夫。无外无常无相无忆。无量无为无迹无句。无等无苦无随他无随己。无报无放无取无舍。无数无身无净无秽。无转无变无受无声。无相无结无行无住。无漏无有无覆无浊。无对。无色无受想无行无识。无因无果无阴入界。无因缘无境界。无受无欲无色无无色。无诱导无黑无白。无净无思惟。无时无归无净无杂。无烧无习无屋无支。无动无住无坚无□无可见无可触。无光无闇。无曲无罪无实无虚。无痴无观无证。无见无闻无学无智。无触无识。善男子菩萨摩诃萨获得如是净声光明陀罗尼时。于此一字说一切法。菩萨于此一字之中说无量义无有错谬。不坏法界不失字义。菩萨摩诃萨得是陀罗尼已身口意净。举动进止众生乐见。是名身净。凡所演说众生乐闻。是名口净。修集慈悲喜舍之心是名意净（云云）已上于阿字之一字经诸法说无之义。是故无之里即有也。是阿字假有也。空有全收即中道也。如阿字者迦字乃至诃字皆亦如是。非从诃字门中但有无因义者。言诃字因业者是且一途义。是故涅槃经说呵字门云。呵者名心欢喜。奇哉世尊离一切行。怪哉如来入般涅槃。是故名呵（云云）是经以欢喜奇哉为呵字之义。故知非但有无因之义。可有无量义也。如诃字者自余一切字亦如是。故云非诃字门中乃至余字门当知例尔也（云云）所以大品经等者。如此等疏皆说四十二字。是则四十二位无自性功德法门也。与此经所说其义或异或同者。字相同字义异故云尔也。或又遮情义同表德义异也故云尔也。或彼多名句成义。此显言名成立故异也。
    六从复次下。明一一字门显中道中。一一字门皆言不可得者为明中道等者。于一一字门有字相字义。字相不可得为空。字义不可得为有。如此空有全体遍收常住不遍为中也。车字门镜像之意自可见（云云）
    三从经云秘密下。明说大空点中。自分为二。初明牒经。二明随释初牒经。自可见。
    二从于迦下。明随释中。又分为三。初明五类分二门。二明五字皆圆点。三明字义说不说初中于迦遮吒多波等者。于二十五对文分惠证二门。故云于迦遮乃至皆是证门也。
    二从梵书下。明五字皆圆点中。以此五字皆同圆点等者。抑壤等五字皆空点故云尔也。其义自可见（云云）
    三从涅槃下。明字义说不说中。涅槃经此五字亦具明字义者。彼经如来性品说诸字门云。俄者一切诸行破坏之相。若者智惠义知真法性。拏者非是圣义。喻如外道。那者三宝安住无有倾动。摩者是诸菩萨严峻制度。所谓大乘大般涅槃（云云）故云涅槃此五字亦具明字义也。今毗卢遮那佛宗者。言此经意者此五字是大空三昧也。譬如虚空远离众相而含容万像。今此大空点亦如是。自体无主而遍一切定惠法门。具足大自在力能成辨诸事也。故别不说字义也。其义自可见（云云）

妙印钞卷第三十六
（御本云）元德二年（庚午）十二月二十五日加点了
沙门阿寂（六十一）
妙印钞卷第三十七

        沙门阿寂纪
    
　　　
　　　
　　　

释入曼荼罗具缘品第二之余

    三从次世下。明偈颂意中。又分为五。初别表。二明所愿圆满。三明具愿决定。四明劝诱修行。五明劝信印成初别表。自可见（云云）
    二从真言下。明所愿圆满中。又分为二。一明牒经。二明随释初牒经。自可见。
    二从具下。明随释中。是心所祈愿之愿者。是即菩提心所起之愿也。所谓悲智具足定惠平等二利圆满之愿也。此愿圆满者。指初法明道位也。复次如来一一三昧门声字实相等者。一一字门皆是如来无边万德三昧门。而声字实相有佛无佛性相常住不坏法身也。故云复次如来一一三昧门乃至即是如来本地法身也。为欲以此法身等者。言以此常住不坏化身而平等加持众生。令得见此法尔声字实相三密。故云为欲以此法身乃至加持如是法尔声字故也。此声字即是诸佛加持之身者。此声字者是即法佛如来无相三密。以是义故自性法身如来以此无相三密加持众生。故云诸佛加持之身也。所谓诸佛者无相法身也。此一一字门即是如来等者。此一一字门无相法身三密故。一一声字实相法界量等。第一微妙不可思议境界。超越于三世绝离于方所。故云此一一字门即是如来不思议果不从别处来也。
    三从具足下。明具愿决定中。又分为二。初明牒经。后明随释初牒经。自可见。
    二从具存下。明随释中。亦分为三。一明具足胜愿。二明决定义。三明以决定成金刚印。
　　初中。所言胜愿者。一切总持三昧十力四无畏等无量所愿满足圆备。故云胜愿也。
    二从所云决定下。明决定义中。且如阿字门等者。言且如修行阿字门之时。声字实相举体皆悉不生也。若证入时又还唯证此不生。更始终中间无异路。住如此决定故。更不生疑惑。故云决定也。
    三从复次下。明以决定成金刚印中。是如来十世界微尘数内证等者。彼印所说内证功德表示也（更问）从此自证身者自性法身也（更问）复起加持身者。住心抄云。意者加持身者。曼荼罗中台大日尊也。此释意。上无相法身乍居中台而作加持故云尔也。
    四从真下。明劝诱修行中。自分为四。一明果德平施。二明众生不知。三明修行地分际。四明初地功德。
    初中。真言三昧门中者。指阿字乃至诃字等声字实相云如是不思义果德。是即法佛自内证三密圆满果德也。如此自内证三密是生佛等有而平等赐。故云虽有如是乃至等赐众生也。
    二从若下。明众生不知不行中。若诸众生不能生难遭想等者。如是不思议果德生佛平等虽有之。众生如实不知如实不信如实不修故不能证得。是即众生不知不修故非诸佛之咎。如遗教经云。服与不服非医过也（云云）故云若诸众生乃至授不思议果也。
    三从此修下。明修行地分际中。此修行地即是净菩提心者。于初地横有三句。所谓修行者大悲为根句也。地者心地。即是第一菩提心为因句也。授不思议果者方便为究竟句也。例如声闻见谛等者。声闻见道位如菩提心为因句。修道位如大悲为根句。无学道位如方便为究竟句。故云例如声闻见谛以后复入修道位也。
    四从此菩萨下。明初地功德中。如住心所记（云云）
    五从次有下。明劝信印成中。又分为三。一明别表。二明牒经。三明随释初二。自可见（云云）
    三从此中下。明随释中。又分为二。明印成世谛。二明印成真谛。
    初中。此中开示是佛之知见者。开示四转功德。是即法华所说开示悟入四位也。彼宗意为住行向地四十位。今宗意为四转。是即浅深异耳。故云此中开示是佛之知见与法华义同也。是引诸佛道同劝信世谛者。彼经以说此开示悟入四位。为诸佛一大事因缘。显五佛道同令离集会之疑心。故云尔也。次半偈云乃至当获诸悉地者。言若行者依如此之诸佛证明印成。如说修行必当得一切悉地。是即相□诸佛本誓故也。若如此如说修行之时。诸佛不垂加被者。是即可有违越本誓诳惑众生之罪也。故云若真言行者明解此法教中乃至欺诳众生罪也。
    二从次一下。明印成真谛中。又分为二。初遮伏难。二正释偈颂初文。自可见。
    二从故偈下。正释偈颂意中。此声即是等者。所言声者。指经之真实声也。言真实声者。于诸字有声字实相。然且如阿字者阿字之声即本不生也。非待字相字义成本不生义。如阿字者。迦字乃至诃字亦尔也。故云此声即是真言门语密之体乃至本不生也。初云真言者。指经之真言真言相之初真言也。是即真言之字相也。如声者。字相亦不待声实相而成本不生也。如阿字者。一切字门亦尔也。故云初云真言乃至世谛字轮之相也。次云真言相者是此真言实相者。是即实相也。所谓本不生也。此本不生者。自性法身之正体莲华台上之万德也。如实知见如实修习。念念证之节节入之。无法不得无德不圆。故云次云真言相者乃至句是迹息之处也（云云）
    四从经云尔下。明萨埵领解中。自分为四。一明不思议解脱义。二明不共二乘异生。三明领到修行地。四明领劝信印成二偈。
    初中。又分为二。初明牒经。后明随释初牒经。自可见。
    二从如声闻下。明随释中。如声闻法等者。言声闻修行空无相无作三解脱门证灰身灭智之果。故云如声闻法解脱之中无有文字也。而维摩诘等者。彼净名大士方丈室内立三万六千床。十万诸佛来集其中不狭不广。是即常寂光表相也。如此等名为不思议解脱之相也。今此真言字轮之相亦如此。以无相法身三密作种种字轮。以种种字轮作无相法身三密。能作所作共不可得不可思议。而感应道交不空成不思议解脱。故云今此字轮亦尔乃至故名不思议真言相也。
    二从不共下。明不共二乘异生中。又分为二。初明引牒。后明随释初引牒。自可见（云云）
    二从此经下。明随释中。又分为二。初总释其义。二明引法华证。
    初中。此经是法王秘密宝等者。即如下文云。此经圣者所秘故不明白次第说也。譬如轮王妙药不入卑贱之手。故云此经是法王秘密不妄示卑贱之人也。
    二从如下。明引法花证中。又分为二。初约迹门明义。后约本门明义。其义自可见。
    三从不普下。明领到修行地中。亦是领前偈中等者。所言到修行地者指初法明道位故。非诸凡夫境界。故云尔也。
    四从次云下。领劝信印成二偈。其文义自可见。
    八从已上下。明总结。自可见（云云）
    大门第七从执金刚复承下。明曼荼罗所须次第中。自分为二。初明供养支分。二明加持教授支分。
    初中。又分为十二。初明结前生后。二明供养花。三明供养香。四明献食。五明献灯明。六明供物器相。七明幡盖等庄严（已上第七卷）八明以心供养。九明献瓶法。十明献衣服。十一明献供养次第。十二明深秘释（矣）
    初中。执金刚复承蹑上文等者。佛既说真言支分已。金刚手承圣旨即因之请说入曼荼罗所须次第。故云执金刚乃至所须次第也（云云）世尊说偈中等者。如来今说偈答金刚手中。答先之十五种问中奉食香花等及与众宝瓶二句也。故云世尊说偈中乃至总名供养支分也。已上结前生后句也。
    二从就下。明供养花中。各随诸尊性类等者。夫于花有白赤黄青黑不同。亦有方圆三角半月团形等异。或有水中所生。或有陆地所生。于佛亦有三部不同。或降伏形或慈悲形等。种种类形不同也。故随其佛性类。行者得其意可献之也。故云凡所奉献各随诸尊性类乃至当准傍此意也。兼采苏悉地等者。此两经中花香等类分别委悉说之故云尔也。今经略之。要揽之人开瞿醯奉请供养品苏悉地供养花品可见之。经云是等鲜妙花等者。经所说诸花等。或有此方彼方无之。或有彼方此方无之。但随方人所吉祥以应供养也。故云经云是等鲜妙花者乃至则令诸尊欢喜护念也。
    三从次明下。明献香中。又分为二。初明涂香。二明焚香初义自可见。别不细释。瞿醯悉地等亦上所引品中委细说之（云云）
    二从次明焚下。明焚香中。文自可见。应当随法教等者。总以成辨诸事印言加持之。别以花香等真言密印加持。如供养次第中说。故云应当法教乃至如供养次第中说也。如香花者。自余阏伽饮食等亦尔也。故云自余涂香及花等例此可知也。
    四从次云依教下。明献食中。自分为七。一明大本有修治方便。二明献乳糜。三明献饭。四明献诸饼。五明置食处庄严。六明献食多少。七明等心供养。
    初中。如经大本中等者。指十万颂大本。大本中造诸食修治作法委悉说之。今略经故不能具说。故云如经乃至此方既不具也。但依苏悉地等者。彼经献食品中献食法。并种种诸食上中下供养次第委悉说之。故云但依苏悉地乃至即名依教也。
    二从乳糜下。明献糜中。西方粥有多种者。如苏悉地经云。乳粥扇底迦用。石榴粥酪粥等补瑟微迦用。讫沙罗粥。谓胡麻粳米豆子等阿毗遮噜迦用（云云）故云西方粥有多种乃至然最以乳糜为上也。凡献食时者。一切献食皆加苏沙糖等献之。故云尔也。
    三从西方下。明献饭中。西方饭有多种者。如苏悉地经云。以粳米饭。六十日熟粳米饭。大麦乳饭。不种自生粳米饭。粟米饭。应须献者依法献之。乳煮大麦饭。及不种自生粳米饭。求上成就。粳米饭及六十日熟粳米饭。求中成就。粟米及饭。求下成就（云云）故云西方饭有多种亦以酪饭为上也。献此食时等者。献如此等饭之时。献沙糖盐姜等诸味羹等。如苏悉地经云。及诸香味奇美羹臛并诸豆臛而奉献之（云云）故云献此食时乃至或随国俗所用也。但今经唯说灌顶所用花香食等。他经兼三部用故说种种花香食等。灌顶是息灾法故云奉乳糜酪饭也（云云）
    四从欢喜下。明献诸饼中。欢喜丸等者。此方欢喜团也。曼荼迦乃至播钵吒食等。皆是天竺所有饼也。非此方所有。但此方所有希膳上味珍好饼果尽心求之至诚献之。故云如是诸希膳乃至上味及珍妙果随意献之也。其白糖石蜜等者。经所说蹇荼石蜜乃至乳酪净牛味等。或此方所有或此方所无。如此等诸珍味浆等亦尽心可献之也。故云其白糖石蜜乃至鲜夭折之患也。鲜犹少也无也（云云）
    五从凡置下。明置食处庄严中。凡置食处者。是即供养院也。其供养院以涂香周遍涂之。其上布莲叶净叠净布等也。故云凡置食乃至以香遍涂也。凡献中胎食时等者。指八叶云中胎。其中四佛四菩萨各随座位奉花台内。大日奉花台前也。故云凡献中胎食时乃至置花台前也。此但二十七言有第八卷。或此烂脱不用。
　　六从布食下。明献食多少。其义自可见（云云）
    七从虽有下。明等心供养中。虽有此阶降不同者。如此三重曼荼罗随其次位虽有高下不同。上自大日如来。下至鬼畜等。自性法身平等平等故。皆以等心可供养也。故云虽有此阶降不同乃至所奉香花等例此可知也（云云）
    五从次说下。明献灯明中。香油之类甚多等者。诸香类甚多不可胜计故云尔也。造香油事有口传（云云）
    六从其献下。明供养物器相中。以众宝为上者。以金银等众宝造之。乃至最下新净瓦器等亦用之。如此虽有众宝乃至瓦器等不同。但行者以尽心随其力可用之（云云）
    七从四方下。明幡盖等庄严中。四方缯幡盖者。于坦四方悬庄之。故云四方缯幡盖也。若有力者于一一尊所各各可奉之。余文自可见（云云）

已上七卷毕

    八从经云或以下。明以心供养中。自分为二。初明牒经。后明随释初牒经。自可见。
    二从如下。明随释中。又分为二。初明同前供养运心。二明加持印明。
    初中。如世尊说诸供养中等者。诸佛菩萨财宝以不为重宝。唯以所起之心为重宝。如大论第三十云。福德从心。于所爱重持用供养得福增长。如阿育王小儿时。以所重土持用奉佛。得阎浮提王。一日之中起八万塔。若大人虽以多土投钵而无所得。非所重故又云。萨陀波论菩萨。为供养师故卖身血肉如是等菩萨既得见佛（云云）又法花经云。是真精进是名真法供养。又大论云。善身口意叶是为供养（云云）如此经论文皆以心之所重为真供养。故云如世尊乃至心最为上也。如前一一供物等者。先所说花香饮食灯明等种种供养物皆是外事俗谛也。然献如此供物之时。一一各各运心应观想。所供养佛菩萨等三密周遍于法界无有间隙。能供养我身亦周遍于法界无有间隙。一一供物一一诸尘亦周遍法界无有间隙。如此能供所供供物三种不可得。而周遍法界不失性相。感应道交不可思议。圆满广大供养济度无尽众生。故云如前一一供物乃至普济一切众生也。
    二从如是下。明加持印明。谓虚空藏转明妃是也。此印明功能如下说（云云）复次有心供养印明可思之（更问）
    九从次说下。明献瓶中。自分为八。初明金银造作不同。二明入净水等。三明瓶庄严。四明结护作净。五明置瓶处。六明瓶多少。七明随人数造一瓶。八明例瓶说器物并置所（矣）
    初中。又二一明交牒。二明随释。
    初中。交牒可云。次具迦罗奢者。次说吉祥瓶法等（云云）
    二明随释中。当用金银等者。金银等七宝为上。熟铜等为中。瓷瓦等为下。虽有如此等种种差别。但以殷重无贪心随其力分可造作之也。故瞿醯云。其应置瓶。勿黑及以赤色。端正新造令勿阙损。轻及端圆（云云）
    二从如下。明入净水等中。又二。一明交牒。二明随释。
    初中。即校牒可云。备足诸宝药乃至间^7□花果实者。如毗尼中等（云云）
    二明随释中。如毗尼中等者。如律中灌漉之法而灌漉其净水可盛满其中也。又入五宝五药五谷等也。于瞿醯中说之者。彼经中卷云。盛香水满。及置五谷五宝五药。其五谷者。谓胡麻小豆大麦小麦稻谷。五药者谓僧祇。毗夜乞啰（二合）提婆。娑诃提婆。枳□羯上尼五宝者谓瑚颇金银商佉或珠或宝（云云）
    三从又取下。明瓶庄严中。又二。一明交牒。二明随释。
    初中。交牒可云。涂香等严饰系^7□以妙衣者。又取如前所说等（云云）
    二明随释中。又取如前所说者。指上之及以余妙涂香等之文也。余文自可见（云云）  　　
　　四从结下。明结护作净中。又二。一明交牒。二明随释。
    初中。交牒可云。结护而作净者。结护作净方便等（云云）
    二从随释中。结护者。所谓以成辨诸事印真言作净结护也。
    五从中下。明置瓶处中。胎藏当安五瓶等者。花台上安五瓶也。其文自可见（云云）
    六从若下。明用瓶多少中。又分为二。初明有力增广。二明无力极略。
    初中。又二。一明交牒。二明随释。
    初中。交牒可云。瓶数或增广者若有力者（云云）
    二明随释中。若有力者。所谓若势力增广。于一一尊之所各可献一瓶。若不尔者于上尊所各可献一瓶也。通门外别有一瓶者。门前漉水瓶也。此等是有力者事也。故云若有力乃至大略可百余瓶也（云云）
    二从经云下。明无力极略中。又分为二。初明极略分。后明中略分。其文自可见（云云）
    七从所下。明随人数造一瓶。其义又可见（云云）
    八从如下。明例瓶说器物并置所。其义自可见（云云）
    第十从又当下。明奉衣服中。又二。一明交牒。二明随释。
    初中。交牒可云。上首诸尊等乃至如是修供养者。又当于诸尊处（云云）
    二明随释中。上首诸尊处等者。准前献食并置瓶等。上首诸尊倍增也。故云如前所说乃至各奉兼服也。若不能具辨者。或置上首所。或置中胎院内。运心普供养。故云若不能辨乃至运心供养一切诸尊也（云云）
    第十一从凡献下。明献供物次第中。又分为二。初明置物处。二明供物次第（云云）
　　初中凡献中胎等者。其义自可见（云云）
    二从又下。明供物次第中。又供养等者。且举六种摄其余。一阏伽。二涂香。三花鬘。四烧香。五饮食。六灯明也。
    十二从复次下。明深秘中。又分为五。一明六种深义。二明诸地横竖具足。三明例知实义。四明譬说。五明观照世谛（矣）
    初中。今行者以等虚空阏伽等者。言以性净大悲之水。洗百六十种妄执尘垢。显虚空无垢之真体。得福德庄严之身。是即檀波罗蜜义也。故云今行者乃至戏论之垢也。涂香是净义者。譬如以净涂香涂身时。除诸热恼垢秽而得清净之快乐。今此涂香义亦如是。以住无为戒之涂香涂父母所生凡身时。生死热恼烦恼垢秽速除灭得本性清凉之乐。是即戒波罗蜜满足义也。故云以住无为戒涂之乃至故曰涂香也。所谓花者是从慈悲生义者。净菩提心种子既萌动故。大悲为根妙花渐开敷。大悲忍辱色香周遍法界。是即忍辱波罗蜜圆满义也。故云所谓花者乃至故说为花也。烧香是遍至法界义者。譬如天宝树王开敷时。自然其香气遍薰无所不至。勇勤菩提心香气亦如是。随戒定等一一功德。智慧火所焚解脱风所吹。普薰尽空法界无时暂息。是即精进波罗蜜满足义也。故云烧香是遍至法界义乃至故曰烧香也。饮食是无上甘露不老不死之味者。譬如得希膳甘露饮食时。身心动散止息安稳。而住六大一实大定亦如是。住一相一缘大圆明饮字本不生甘露味时。戏论动散忽止息。安住无上安乐果德。是即禅波罗蜜满足义也。故云饮食是无上乃至即名入证故说为食也。所谓灯者。譬如世间灯除闇得明所见分明。如来自然智光明亦如是。除如实不知之黑闇。得心自觉心之日月。还复转无尽惠。普照众生黑闇令见自然宝藏。是即般若波罗蜜满足义也。故云所谓灯者是如来光明乃至遍照众生故说为灯也（云云）
    二从若竖下。明诸地横竖具足中。一一地中者指十地。皆具如是五义者。且除阿伽自余五也。若横说者。说初地中有三句十心。然于一一句一一心中皆具如是五义故云尔也。如初地者。二地乃至十地亦尔也（云云）
    三从例下。明例知实义中。诸食虽适口则一等者。言虽同饭同饼。随调膳之好恶而有百千万不同。今所献阿伽等如是虽所献同一。随行者三密调和成百千万不可思议浅深重重。故云诸食虽适口则一乃至普度众生也。
    四从譬下。明譬说。自可见（云云）
    五从若下。明观照世谛中。若以此中意趣者。言以如上即事而真知见而观照世俗有相香花等。彼一一香花饮食等随其色香性分。与五字门义相应。不改一一色相而到实际。普现色身应物无尽。无方化用三世无息。故云若以此中乃至触物而生也（云云）
    第二从经云如是下。明加持教授支分中。自分为四。一正明加持教授支分。二明护摩支分。三明供养师德。四明灌顶法。
    初中。又分为二。初明牒经总表。二明随释。
    初中。牒经总表。自可见（云云）
    二从就下。明随释中。又分为九。一明窍定佛答萨问。二明出外护身等。三明曼荼罗安立。四明奉迎召请等。五明避除结界等。六明六种供养仪。七明鬼神施食。八明还入内库作法。九明引入弟子仪。
    初中。又分为三。一明窍定萨问次第。二明窍定佛答不次。三明窍定护摩支分可别。
    初窍定萨问次第。自可见（云云）
    二从今下。明窍定佛答不次中。今此答中等者。佛答中。先说引入弟子。其次说护摩已。其次说灌顶作法供养师德也。故云今此答中乃至所余二句也（云云）
    三从然下。明护摩支分可别异中。通一切法事中等者。护摩法非但灌顶时加持弟子而已。通一切四种五种法等故别可为一种支分。故云然护摩乃至别作一种支分也。于前卷中者。指经第一疏第七卷。言以前既明曼荼罗位。于其中间更又别明所要灌顶供养师等支分者。是即文势可简断故。承蹑前第七夜正作法时画曼荼罗位之文。次之说护摩法也。故云于前卷中乃至作法次第说之也（云云）
    二从阿下。明出外如法作净等中。又分为二。一明周遍观察作净等。二明阿阇梨口传。
    初中。周遍观察等者。言阿阇梨画曼荼罗竟。即周遍于坦中一一次第观察时。知无所阙减者。出坛外如法洒净。如前地神持乃至供养物中说。故云如法洒净如前乃至去垢辟除清净也。如法素具等者。若能如法素辨已。辟除清净而又当被服金刚甲也。故云如法素具乃至使一一如法也（云云）
    二从阿下。明阿阇梨口传中。作如来身时者。转阿字成大日时可用如来甲。转字成金刚萨埵时可用金刚甲。故云阿阇梨乃至当转换用之也。换犹易也改也。又准苏悉地等者。如彼经所说。作肉髻圆光印明而自严自身尤善。故可通用彼印明也。故云又准苏悉地乃至或可通用也。或成辨等者。或又用成辨诸事印明加持之。故云或成辨乃至真言作之也（云云）
    三从如是下。明曼荼罗安立次第中。自分为五。初明字观。二明三轮器世间观。三正明曼荼罗安立。四明入我我入观。五明浅深二师观行。
    初中。如是作已者。指上如法漉净等也。然后向曼荼罗等者。向前所画曼荼罗之位。二明王间随所应而修于瑜伽也。已上结前生后句也。先用啰字门者。以字焚灭自身弟子坛地等三种罪垢。如供养次第（云云）
    二从然下。明三轮器世间观中。如此焚灭三种罪垢已。成唯一法界大虚空。于其中次第令观起三轮。故云然后以诃字乃至妙高山王也（云云）
    三从当下。明曼荼罗安立中。当知此曼荼罗等者。今所画曼荼罗必应有此须弥山王之上。其始终之相委悉说如供养次第。故云当知此曼荼罗乃至以虚空藏持之也。次于一一等者。于上所说一一诸尊座位。各观察本种子字。转一一种子之字成一一三昧形。转一一三昧耶形成一一尊形。故云次于一一曼荼罗乃至皆转作本尊身也。若彼阿阇梨等者。其义自可见（云云）
    四从尔时以下。明入我我入观。是又自可见（云云）
    五从阿下。明浅深二师观行。自可见。不能委释之（云云）
    四从即下。明奉迎召请等中。自分为三。初明运心献宝乘。二明作召请法。三明不动本座而来。
    初中。运心作种种宝乘等者。运心应观想。如上四重法界曼荼罗圣众遍满法界。于一一尊所。以众宝庄严宝乘奉送。如此观想已。以辨事真言并宝车辂印言加持。故云运心作种种宝乘乃至加持也。
    二从以此下。明作召请法中。瞿醯云。当各以本真言者。以诸尊各别真言一一次第请之。故云尔也。或以曼荼罗王等者。以当部曼荼罗主印言总召请。故云或以曼荼罗主真言都请诸尊也。或依本教等者。以大钩召印言总请召之。广略兼用者。各以本真言者广也。曼荼罗主大钩召等略也。如此等广略兼用召请故云尔也（云云）
    三从又此下。明不动本座而来中。又此经宗者。指今经大宗。即于本座者。不动各各座位而随本誓趣于请赴来至道场。不同如情所谓彼此往来之相。故云又此经乃至此彼之相也。
    五从大众下。明辟除结界中。大众集已等者。既迎请召请了。以不动印言辟除结界等一一次第作之。皆悉如供养次第中。故云大众集已乃至皆普护之。从初已来即用不动尊等者。言从初日至第七日夜。于其中间持诵时皆悉以此印言如法结界护身了。还每度可解之。至第七夜作法时。限金刚线内可具足结界也。故云从初已来乃至具足结界也。又结界时但当于本座处等。行者结界时不起本座如常结界也。故云又结界时乃至如常作法也。若又欲行绕者亦得。故云若欲行绕乃至亦皆成就也。若结界了忽尔妄念等者。若结界了阿阇梨吐气发言之间废退菩提心仍诸魔得便。若如此时者当念持无堪大护也。非但此时而已。一切时若魔障起者必先可用此大护也。故云若结界乃至又当更用也。
    六从次当下。明六种供养仪中。次当作礼者。运心作礼也。奉阏伽水等者。先虽明六种供养次第。未说加持印言故。今略举其印言也。以大惠刀者。无所不至印之半印故云尔也。以此印洒诸供物故。一一供物遍法界无所不至也。故云以大惠刀遍洒诸供具也。净以不思议法界者。字加持也。若献涂香时者。如先住涂香三昧以彼真言加持之故。除烦恼热恼得法性清凉之乐。一一加以彼尊真言者。诸尊各各印明也。或通者普供养印明也。或别者以三部部主印明。或以自所持者行者年来所持秘印等也。如涂香者。一切供物皆尔也。故云其余供物例尔也。复当作心供养法等者。如先运心能供所供供物三种一一遍法界成不可思议供养。如此观想了。以虚空藏转明妃加持之故。于尽虚空遍法界。宫殿楼阁宝瓶香花灯涂等种种无量供养具。于一一诸尊所无不充满。如之于一一尊所。行者以微妙吟讽奉尊重赞叹。故云复当作心供养法乃吟讽赞叹也。凡坛中献物等者。言凡坛中一切供物。随四重浅深虽有多少不同。更以平等无二之心不可遗阙。若误阙少者即补之可乞欢喜也。若奉饼时其饼阙少不足。以自余珍果可充足。故云凡坦中献物乃至应以余物充数也。
    七从次又下。明鬼神施食中。又分为四。一明初周四方食。二明第二周四方食。三明第三周四方食。四明种种异相如法防护等。
    初中。以又出外者。出曼荼罗外境施之。其义自可见。第二第三周亦尔也。
    四从当尔下。明种种异相如法防护中。或见种种极可畏形等者。如此等现形色相貌者。阿阇梨当安住大菩提心。以无极大悲使彼食饱满。可令欢喜也。故云当尔时或自现乃至当但随所有而已也（云云）
    八从施诸下。明还入内库作法中。自分为三。初明门前洒净烧香等。二明入内运心奉献。三明普门持诵初二。自可见（云云）
    三从然下。明普门持诵中。然后住瑜伽座等者。字观三轮器界观。然后于妙高山上观阿字成黄色方形。其中自身居在。以五字严身成五轮法界圆明体。顶上观阿字成百光遍照王。以无垢眼观自身八叶心莲华台上字门。从此字放光明照十方。于光所至成就三重曼荼罗。然后以密印言持诵之。故云然后住瑜伽座乃至具如供养次第中说也。
    九从阿阇梨下。明引入弟子仪中。又分为二。初明门前作法。二明内库作法。
    初中。自分为九。初明洒净香水。二明略说菩提心。三明生在净佛家。四明五字严身。五明金萨加持。六明阿阇梨自加持。七明覆面加持。八明耳语三昧耶戒。九明字加持。
    初中。又分为二。初明交牒。后明随释。
    初中。交牒可云。次引应度者乃至忆念诸如来者。阿阇梨如是作法毕已（云云）
    二从阿下。明随释中。如是作法毕已等者。如上如法供养持诵作法己。如例运心奉顶礼诸圣众毕。然后召诸弟子一一次第令引入。以从先所储置之香水瓶而洒之。授涂香令涂两手。次授净花。是授花之花也。但当时作法至坛前授之（云云）
    二从次授下。明略说菩提心中。次授等者。香水投花毕。然后略为说如实菩提心实义。令开示功德宝所。令忆念自心本来成就一切诸佛。依之速于如来种性中而生。堪能受法王子灌顶之位。故云略为宣说乃至不忘诸佛也。
    三从言净下。明生于净佛家中。又分为二。初明交牒。二明随释。
    初中。即交牒可云。一切皆当得生于净佛家者。言净佛者声闻法中（云云）
    二从言净下。明随释中。阿罗汉亦名为佛者。尽三界结证尽无上菩提故且为佛。权大乘等中。住行菩萨名为佛等。皆是非遍净也。故云声闻法中乃至不得名为遍净也。今正明本心常佛者。今此经明一切众生本有净菩提心常住不变佛故。以净字甄之。梵本正云佛家。又云佛部。是即如来种族部类之义也（云云）
    四从时阿下。明五字严身等加持。自可见（云云）
    五从次即下。明金刚萨埵加持中。又分为二。初明交牒。二明随释。
    初中。交牒可云。金刚有情等而用作加护者。次即转彼心中阿字门（云云）
    二从次即下。明随释中。次即转等者。言转前严身时阿字门成缚字。转缚字成金刚萨埵。是即为成就金刚事业也（云云）
    六从时阿下。明阇梨自加持中。又分为二。初明交牒。二明随释。
    初中。即交牒可云。次应当自结诸佛三昧耶者。时阿阇梨（云云）
    二从时阿下。明随释中。时阿阇梨亦者。言阿阇梨自以三种三昧耶加持自身。令成四重法界具体法身也（云云）
    七从次取下。明覆面加持中。又分为二。初明交牒。二明随释。
    初中。交牒可云。三转加净衣乃至而用覆其首者。次取新净白□（云云）
    二从次下。明随释中。先以不动等者。先以成辨诸事真言加持。次以本部大日印言加持之各三反。然后覆弟子面也。故云次取新净白□乃至周覆弟子面门也（云云）
    八从当深下。明耳语三昧耶中。自分为二。初明交牒。二明随释。
    初中。交牒可云。深起悲念三诵三昧耶者。当深起（云云）
    二从当深下。明随释中。深起慈悲者。言深起大慈大悲之心欲令彼菩提心成生也。耳语告彼三昧耶戒等者。于此耳语一偈。不可令闻未入坦者。故云耳语告三昧耶戒乃至未入坛者闻声也。此一偈当于转字轮等者。彼品偈云。耳语而告彼无上正等戒。次当为彼结正等三昧耶印（云云）同疏云。时师欲令弟子结护故。自耳语教之。所谓令住菩提之心。别有说处也（云云）此中别有说处者。指具缘品四重三昧耶偈也。所以然者。其中初表云示三昧耶偈。后结复云佛说三昧耶（云云）疏第九释云。前云耳语言告一偈者。犹如僧祇家授六念。萨婆多授五时法。以验知曾受具戒以不。今此四戒如受具戒竟已略示戒相。当知即是秘藏中四波罗夷也（云云）指如此经疏文云别有说处也。故知耳语偈者指四重禁事（云云）又受明灌顶作法次第云。当深起慈悲护念之心。耳语告彼三昧耶戒。勿令诸余未入坦者闻声。耳语一偈未见正文。故引金刚顶经应告之言。汝今已入一切如来眷属部中。我今令汝生金刚智。汝等应知由此智故。当得一切如来悉地事业。然汝亦不应与未入此等坛场人说此法事。汝傥说者。非但违失汝三摩耶。自招殃咎耳（云云）此文源依今经虽说耳语戒。既云未见正文。是即今疏文虽云此一偈当于转字轮曼荼罗行品中说之。又彼品疏云别有说处。更见其说处有别。然者如此等经疏等间杂难见。但今疏文正指转字轮品耳语而告彼无上正等戒。次当为彼结正等三昧印之偈。然彼品疏云别有说处者。彼品所说无上正等戒今经第二委细说之。所谓四重三昧耶偈也。又禅要依金刚顶委悉细释。或名诸佛内证无漏清净法戒。或云是名真法戒。所谓说三昧耶萨怛梵等四陀罗尼已。云已上受无漏真法戒竟（云云）然者今品四重禁转字轮品名无上正等戒。彼品略云无上正等戒名句故指今品四重戒说偈云别有说处也。但授明灌顶作法彼别有说处之文者指金刚顶经被得心也。是即于今宗戒本有二本。所谓彼菩提心三昧耶戒仪依金刚顶。此禅要依胎藏界。故彼义亦各据一义故无咎耳。但当世世流布授与次第。以普贤三昧耶印言授之。是即彼禅要四个陀罗尼随一也。今经云三诵三昧耶。此意欤（云云耳语事在面授更问）。
    九从又观下。明字观中。又分为二。初明交牒。后明随释。
    初中。交牒可云。顶戴以啰字乃至流出如满月者。又观彼顶上（云云）
    二从又观下。明随释。自可见。
    二从次引下。明内场作法中。自分为六。一明引入所在。二明投花作法。三明开面教诫。四明香花供养。五明授印明。六明余人引入。
    初中。又分为二。初明引牒。二明随释。
　　初中。引牒可云。曼荼罗初门乃至安立于学人者。次引至第一重门（云云）
    后明次引下。明随释中。令正当门厢不得前却者。在二龙王中间不可进不可退。故云不得前却也。
    二从师当下。明投花作法中。又二。初明交牒。后明随释。
    初中。交牒可云。现对诸救世乃至行人而尊奉者。师当为彼（云云）
    后从师当下。明随释中。又二。明投花作法。二明辨花所堕处。
    初中。结作三昧耶印者。入佛三昧耶印言也。置花印上者。普贤三昧耶印上插花也。
    后从随花下。明辨花所堕处中。随花所至之处等者。随花之所著佛菩萨明王天等。行人可进趣修行也。是即往昔结缘知识。故云随花所至之处乃至进趣修行也。凡阿阇梨等者。随花所至之处。阿阇梨能能可辨其先世因缘性类也。若堕佛首上者。于一尊中随其尊上中下左右等可分别之。故云若堕佛首上乃至俱知上中下之相也。若花堕去彼等者。随花远近可知其成不也。故云若花随去彼尊远者乃至不获成就也。瞿醯文意。谓今此弟子堪法器不。福德成就不。愿于此中示其相仰乞也（云云）
    三从既散下。明开面教诫中。又二。初交牒。二明随释。
    初中。交牒可云。住彼随法教而作众事业者。既散花已（云云）
    后从既下。明随释中。以欢喜心者。阿阇梨以哀愍欢喜心而告弟子也。其意自可见（云云）
    四从次令下。明香花供养中。次令弟子等者。至灌顶坛。以香花等普运心奉供诸尊也（云云）
    五从即于下。明授印言中。授与本真言印者。随得佛授与其尊印明也。当世不尔。直授普门印言。阿阇梨至极大悲也。
    六从次下。明余人引入中。次引余人等者。一人既作法已。又次可入引余人故云尔也（云云）

妙印钞卷第三十七
（御本云）
元德三年辛未正月四日加点了
沙门阿寂（六十二）
妙印钞卷第三十八

        沙门阿寂记
    
　　　
　　　
　　　

释入曼荼罗具缘品第二之余（经第二疏第八）

    第二从若彼下。明护摩支分中。自分为十二。初明结前生后句。二明会通萨问佛答不次。三明作寂然护摩。四明火坛在处。五明火坛寸法庄严。六明支分在处。七明弟子坐处。八明略护摩处。九明室外造坛。十明阿阇梨行事次第。十一明作护摩时瑞相。十二明诸护摩所用不同。
    初中。又二。初明交牒。后明随释。
    初中。交牒可云。如是令弟子远离于诸过者。若彼欲更掷者（云云）
    二从若下。明随释中。若彼更掷者等者。言欲掷花时先作护摩然后可掷之也。故云尔也。就中如是两言结前也。令弟子远离于诸过之七言生后也。
    二从次当下。明会通萨问佛答不次中。又分为三。初明释寂然名字。二明可为一种支分。三明合灌顶为一种支分。其义自可见。故不用细释（云云）
    三从经云下。明作寂然护摩中。又二。初明牒经。二明随释初牒经。自可见。
    后从上言下。明随释中。上言护摩等者。指上句之护摩两言。是即今灌顶时可作护摩之法也。所谓息灾护摩也。故云谓应作此护摩云法也。次云护摩等者。指次句护摩之两言。是即此灌顶以后。若弟子欲作护摩时。当依四种法等可作之。故云次云护摩者乃至当依法住故重言之也。此中以瑜伽法等者。如字观五字严身乃至供养结界等。皆依供养次第可持诵。故云当依法住也。是即常时护摩持诵事也（云云）
    四从初自下。明火坛在处中。又分为二。初明牒经。二明随释初牒经。自可见。
    二从其灌顶护摩坛处下。明随释中。其灌顶护摩坛处等四行余文者。有上之结界中间。是烂脱也。当于曼荼罗外者。言于曼荼罗外别立橛引线而为周域。令其坛与内坛相通。安出入门。曼荼罗外界普以金刚线围断者。总指大坛外界也。于此外作大坛。至护摩供养时。运心于通门之处上线令通诸尊可运心也。故云其灌顶护摩乃至令通诸尊来往也。上文密语以释迦眷属院为第二等者。指经之第一卷图位处也。彼图位中以文殊置第三以释迦置第二院。是即以隐语如此说也。故今第二之外者第三院之外。故云大坛之外而与中胎藏相当。故云令与中胎藏相当也。阿阇梨又在其外者。在其护摩坛外。而面向曼荼罗坐也。于此二位之中而置火坛者。指大坛与阿阇梨坐所云二位也。于彼二位中间置火坛。故云于此二位之中而置火坛也。梵文故为密语云阿阇梨曼荼罗中作护摩坛者。言梵文以密语故云阿阇梨曼荼罗中作护摩坛。任此文得心者。阿阇梨于大坛中可作护摩坛之觉也。此是为治慢法之者密语也。其实义者阿阇梨坐处与曼荼罗中间作护摩坛也。故云若不从师受者多失其旨。或于曼荼罗中而造作之也。是即举误作也。今略经至第二之外者。是隐语也。实第三院外也。此第三之外者即是阿阇梨坐处也。于曼荼罗者即是大坛也。中者此阿阇梨坐处与大坛之中间也。于此二位中间置火坛云事也。
    如此建立。故云于此二位之中而置火坛也。此时以灌顶坛寄西南角置之也。
    如此建立。故云今以灌顶坛又须正对中胎。可移此坛令稍近南。乃至西南角以来皆是三位相望于理无失（云云）不疑虑心者即是息（灾）之意者。言离散乱粗动心疑晦永已尽。故云息（灾）之意应一缘不乱作之。故瑜只云。于一散乱心此障即为便（云云）
    若行者住奢字门者。初奢字是迁变不可得。以迁变不可得故诸法常住寂然。以常住寂然故疑晦永尽盖障净除。是名为息（灾）故云若行者住奢字门乃至寂然护摩之本意也（云云）
    五从作曼下。明火坛寸法庄严等中。又分为二。初明交牒。二明随释。
    初中。交牒可云。如其自肘重乃至中表金刚印者。作曼荼罗法（云云）
    后从作曼下。明随释中。取自身肘量者。取行者自身肘量也。肘量有舒一肘有举一肘。如上记。纵广一肘者。是即言总也。应云纵三肘广一肘。然从纵于广故云纵广一肘也。其深半之者。其深半肘也。缘广并高皆四指量也。故云周匝安缘乃至高亦如是。又随三种法有方圆三角不同。其中今灌顶是息（灾）兼增益法。故云凡护摩坛乃至当用方坛也。瞿摩夷等者。如上释之（云云）中表金刚印者。画三钴金刚也。其深义自可见（云云）若真言行者等者。浅深相兼名为解密意也。
    六从经云下。明支分在处中。自分为二。初引牒。后明随释初引牒。自可见（云云）
    二从假令下。明随释中。又分为三。初正明支分在所。二明调支分法。三明深秘义初文。自可见。
    二从护摩下。明调分中。又分为二。初明调薪。后明调香花苏油初文。自可见（云云）
    二从若欲燃下。明调香花苏油。其义又可见（云云）
    三从若作深秘下。明一一深秘中。此护摩支分是众因缘义者。所谓从一念迷妄无明生三毒烦恼。从此三毒等分烦恼生八万四千烦恼枝叶花果遍满三界。为三毒等分火所烧。此名为三界火宅。故云由此因缘能生三有灾患也。今还以此为惠火之资等者。今以法界心字智火焚烧烦恼尘劳之薪。成虚空无垢净菩提心。以此净菩提心所成福德供养一切法界普门圣众。依此供养故满世出世希愿。于尽空法界增益不可思议势力。故云今还以此乃至增益不思议势力也。经云烦恼为薪等者。何经文未勘得（云云）
    七从又为下。明弟子坐处中。自分为二。初明交牒。二明随释。
    初中。交牒可云。学人住其左乃至藉地以安坐等者。又为弟子作法时（云云）
    二从又为下。明随释中。又分为二。初明师弟共坐茅坐二明受用生茅所由初自可见（云云）
    二从然受用下。明受用生茅所由。其义可见（云云）
    八从若于下。明略作护摩处中。自分为二。初明交牒。后明随释。
    初中。交牒可云或布众彩色乃至是略护摩处者。若于大石上等（云云）
    二从若于下。明随释中。若于大石上等者。于大石造曼荼罗事。如上卷（云云）若如此时不可穿掘作火炉。故于其石上彩色之可作护摩。故云若于大石上乃至是名略作护摩处也。
    九从若室下。明室外作坛中。自分为二。初明交牒。后明随释。
    初中。交牒可云。周匝布祥第乃至遍洒以香水者。若室中造曼荼罗等。
    二从若室下。明随释中。若室中等者。上说于空室中造立曼荼罗故。若如此时其室内隘迮无可造火坛之处者。更于室外见道场之处。如法作净造火炉。其炉之四面周匝布生茅。右旋次相压而出其末头。故云若室中乃至而出其头也。余如护摩品中所说者。指世出世护摩品也（云云）又当周匝等者。主茅广厚敷不露其地也（云云）
    十从此中下。明阿梨行事次第中。自分为二。初正明作护摩作法。二明为一一弟子护摩。
    初中。又分为二。初明交牒。后明随释。
    初中。交牒可云。思惟火光尊乃至者。此中护摩行法等（云云）
    后从此中下。明随释中。又分为十四。初明结前生后句。二明积薪作法。三明去垢辟除等。四明自身观等。五明三平等观。六明奉请仪式。七明释火天真言。八明辨增加句。九明供物次第。十明奉送。十一明余尊奉请。十二明不来不去义。十三明每尊洒净。十四明^7□口以下供养。
    初结前生后句。自可见（云云）
    二从先取下。明积薪作法中。先取乳木干薪等者。坛木也。后置湿薪者。乳木也。
    三从用辨下。明去垢辟除。自可见（云云）
    四从当住下。明身身观。如例可思之。如下品中者。指护摩品也。
    五从既相应下。明三平等中。当观三处者。大坛火坛自身是也（云云）
    六从然后下。明奉请仪式。自可见（云云）
    七从次说下。明释火天真言。其义自可见（云云）
    八从若下。明辨增加句。又自可见（云云）
    九从既下。明供物次第。其义又可见（云云）
    十从更以下。明奉送。如文自可见（云云）
    十一从次当下。明余尊奉请等。其义如常次第等。自可见不能细释。
    十二从请下。明不来不去义。又如文可见（云云）
    十三从每为下。明每尊洒净。自可见（云云）
    十四从次当下。明□口以下供养。又可见（云云）
    二从又奉下。明引弟子一一护摩中。自分为二。初交牒后明随释。
    初中。交牒可云。复以三昧乎乃至莎缚贺者。又奉阏伽（云云）
    后从又奉下。明随释中。又三。一明结前生后。二明弟子住处。三明阿阇梨加持方便。
    初中。然后顶礼诸尊等者。如上作护摩事已顶礼诸尊。故云然后也。召请弟子等者。然后召应度弟子。故云尔也。如上文所说作散花等者。言灌顶次第法则并护摩次第法则已毕。虽然未说引弟子至护摩坛。故为释其次等相续。取举上之诸事而释成也。故云又奉阏伽乃至若语都竟也。
    二从方引下。明弟子住处。自身可见（云云）
    三从师以下。明阿阇梨加持方便中。又为三。初明加持作法。二引瞿醯证。三明释寂灾真言初二。自可见（云云）
    三从今次下。明释寂灾真言中。又三。初明表。二举梵语。三明随释初二。又自可见（云云）
    三从此真下。明作释中。又二。初明辨体字。后明诸句转释。
    初中。又三。初明惠行具足。二明五点具足义。三明具十二火用。
    初中。此真言以初阿为体者。无点阿具第二第十二点。所谓字也。阿是诸法本不生者。字体也。故云即是金刚智火之体也。加三昧点者。第二修行点也。故云是本不生行金刚惠火三昧也。傍有二点者。是第十二涅槃点也。故云是涅槃义也。言此阿字门等者。言欲入此阿字本不生之处。必惠行具足到。所谓如云智目行足到清凉池。惠行具足故焚灭盖障。焚灭盖障故自然到大般涅槃。故云言入此阿字门乃至正在此义也。
    二从复次下。明五点具足中。复次作法时者。为弟子作法则。于弟子身中观此字周匝光鬘遍出具三色。所谓黄白赤。是即惠行具足义也。不云黑色者。此上自然证得涅槃也。故云复次作法时乃至具备三色也。本体黄白色如阎浮金者。是出字体。所谓无点字也。其三昧画作赤色傍二点黑色如劫灾火者。赤黑合故如劫灾火黑赤色也。以本性白净乃至并摄召用者四点也。又此字体是方便门者。第五方便究竟也（云云）
    三从复次下。明十二火具足。自可见（云云）
    二从次下诸句下。明诸句转释。文自可见。恐繁不记之（云云）
    十一从凡护下。明作护摩时种种瑞相中。又分为三。初明不吉相。二明吉祥相。三明善知通塞。
    初中。凡护摩时等者。非但灌顶护摩而已。总指一切护摩时。故云凡护摩时也。余文自可见（云云）
    二从或烟焰中下。明吉祥相。如文自可见（云云）
    三从乃至下。明善知通塞中。曲蒙旨授者。能能蒙师教授详知其善恶通塞之相。故云尔也（云云）
    十二从凡护摩各随下。明诸护摩所用不同中。又分为十。初总列三种。二明衣服不同。三明所向方色。四明三种用枝不同。五明供物不同。六明三种前后并兼用。七明三部部心。八明成就护摩。九明别立火坛仪。十明诫劝（云云）
    初中。或以寂静等者。列息灾增益调伏三种。故云或以乃至威猛之心也。
    二从所被下。明衣服不同。文自可见（云云）
    三从当北下。明所向方色中。当北向者。言随向方坦形各别。故色又异。故云当北向乃至亦可知也。
    四从其护下。明三种用枝不同中。息灾用树最上枝者。用其木最上之枝。余又自可见（云云）
    五从若息下。明供物不同自可见（云云）
    六从凡息下。明三种前后并兼用中。凡息灾护摩先须作降伏等者。言假令作息灾护摩时。先须作降伏护摩而降伏烦恼罪障。所谓所用真言中有等字。直依其息灾本所持真言而诵之。若无其义者可用增加句并降伏相应供物。故云先须作降伏乃至或二七遍护摩也。如此作降伏用次作增益用。是即降伏烦恼罪障已令增长无尽万德之意也。所谓所用真言中有等句。直依其本所持诵之。若无其义者可用增加句并增益相应供物等也。故云次观增益相应句义乃至具足依寂灾法也。如此作增益护摩等者。增益护摩亦如是例可知。故云如作增益乃至增益法也。其降伏护摩一法直成等者。于降伏者不用余二句直作一法。所以然者降伏四魔三障已。以是义故得至本不生际。而无尽万德自然开发。故别不用增加句也。故云其降伏护摩乃至具有三种法事也（云云）次引瞿醯。自可见（云云）
    七从今此下。明三部部心中。今此经者。指今经字轮品云尔也（云云）
    八从或若下。明成就护摩中。则须五处相直者。其五处如左。如此五处正当可相直也。所谓（第一第二第三第四第五）如此五处相当中心而相连。故云则须五处相直第一乃至第五阿阇梨位也。其所成就物等者。乳酪乃至钗轮宝等之类也。如世间成就品等所说（云云）若成就有情等者。随降伏敬爱事。以其降伏敬爱人像等置所成就物处。如三类形等也（云云）
    九从若无下。明别立火坛仪中。若无曼荼罗者。非大法唯立护摩坦许之时。绕其护摩坦作一重曼荼罗。可置诸尊坐位也。故云若无曼荼罗乃至供养广略随意耳也。苏悉地瞿醯两经文。自可见（云云）
    十从然此下。明诫劝中。是支分中难事者。三平等妙观难成故。四魔三障竞起故。若一一行事一一加持不如法者自损损他。故云是支分中难事乃至不可率情妄作也。
    第三从经云行者下。明供养师德中。又分为二。初明供养佛菩萨传法人。二明供养世谛僧。
    初中。又分为六。一明结前生后句。二明舍世财施与。三明舍身命供养。四明师发悲念心。五明引瞿醯判不同。六明教授告言。
    初中。又分为二。一明引牒。二明随释初文。自可见。
    二从以下是答下。明随释中。又三。一明萨问佛答。二明分科段。三明嚫施所由。其文义自可见（云云）
    二从若弟下。明舍世财与中。又二。初明交牒。二明随释。
    初中。交牒可云。金银众珍宝乃至令彼欢喜故者。若弟子能以内外等（云云）
    后从若弟子下。明随释中。能以内外等者。言身命为内。珍宝为外。如此内外珍宝为大事因缘更无有吝惜之心。以至诚欢喜之心而供养师德故。能灭无量宿殃见无等利。故云若弟子乃至深生庆幸之心也。五家所共者。国王盗贼水火主也。如此等以五家所共财宝贸无上法宝。以得此法财故二利成就。故云我今舍此世间所爱之财乃至则能离尘垢也。
    三从若无下。明舍身命施与中。若无物者乃至舍身等者。虽志殷重。无世财宝者。乃至舍身命奉事供给其师。是即舍不净身无常命。求无垢真身。贸常住寿命者也。故云若无物者乃至不惜躯命为求道故也。
    四从尔时下。明师发悲念心中。感其殷重生悲念心者。如上舍内外珍宝等不惜身命故。阿阇梨感其弟子殷重无二之志。教诲开道其心。以甚深秘密方便加持其身。如秘密曼荼罗法品中所说等。故云尔时乃至以深秘方便也。乃至自所受持等者。言回师自所修真言功德。以施与其弟子故。少用功力得大成就。是即最上无等施与。故云乃至自所受持乃至此是诸施中上也。
    五从瞿下。引瞿醯判不同中。又二。初直出彼文。二判不同初文。自可见。
    后从又彼下。判不同中。又彼文等者。彼经灌顶作法皆悉首尾终后施之。此经者正觉坛以前施之。虽有如此前后不同。但任阿阇梨心可作之。故云任随所用耳也（云云）
    六从经云下。明教授告言中。又二。初明结前生后。二明正教授告言。
    初中。又二。初明牒经。后明随释初牒经。自可见。
    后从谓下。明随释中。以此大悲藏中等者。言此法界曼荼罗中三世十方尽虚空遍法界自法界他法界已成今成当成等一切曼荼罗圣众皆悉普集。于此中以无限量之心普供养故。从今以后获得巧色摩尼身巧色摩尼口巧色摩尼心。成虚空法界三密。净佛国土成就众生随心自在。故云以此大悲藏乃至一切众生也。
    二从复次下。明供养世谛僧中。又二。初明交牒。后明随释。
    初中。交牒可云。奉施一切僧乃至而施现前僧者。复次已施第一义僧等（云云）
    二从复次下。明随释中。又四。一明结前生后句。二明施和合僧十方僧有分。三明所获福德。四明施现前僧初文。自可见（云云）
    二从若施下。明施和合僧十方僧有分中。皆悉有分者。非别请别施。以无遮平等之心施与和合僧故。十方一切往来凡圣众僧自然得平等之施与。依此无遮平等之施与故。弟子亦得尽虚空遍法界供养云海之大福二利圆满。故云若施和合乃至皆悉有分也。
    三从是故下。明所获福德中。又二。初明无上大果。二明世俗得益。
    初中。是故此福如虚空等者。指上平等大施也。此施无尽非十地等觉所测。故云不可思议也。是究竟利者。指究竟大牟尼位也。食金刚譬意自可见（云云）生公者。罗什上足随一生公是也。
    二从次明下。明世俗得益中。又二。初引本生经释常随生义。后引毗尼明具足无缺。其文义自可见（云云）
    四从复当下。明施现前僧中。以十方僧不可尽集故等者。言如上十方僧不可有穷尽。但随其现前集会僧施之。非遮来临。且随现前集会故。实有施一切僧之功德。故云复当以欢喜乃至即是施一切僧也（云云）
    第四从经云尔时下。明灌顶法中。又分为三。一明结前生后。二明正觉坛。三明具戒无作功德。
    初中。又二。初出经文。二从以下明下释结前生后。其文义自可见（云云）
    二从阿阇下。明正觉坦中。又分为十四。一明画作小坛。二明安置宝瓶。三明六种供养。四明幡盖等庄严。五明奏音乐。六明唱吉庆赞。七明亲对灌顶仪。八明授道具。九明旋绕曼荼罗。十明广说阿利沙。十一明援金箄。十二明授明镜。十三明授法螺。十四明三昧耶偈。
    初中。又五。初明小坛在所寸法。二明火坛在前。三明小坛唯开一门。四明四角画四金刚。五明坦中画八叶。
    初中。又二。初明交牒。后明随释。
    初交牒可云。汝摩诃萨埵乃至相跓一肘量者。阿阇梨作第二（云云）
    二从阿阇梨下。明随释中。所言作第二曼荼罗者。大坛为第一。小坛名为第二曼荼罗也。当与中曼荼罗者。与大坛中心相对作之。故云作第二曼荼罗乃至相待言之也。
    二从凡火下。取火坛在所中。当中胎若处所不便者。如上文云今以灌顶坛。又须正对中胎。可移此坛令稍近南（云云）以是义故云凡火炉应当乃至又在火坛之北也（云云）
    三从亦令下。明小坛唯开一门中。又二。初明交牒。二明随释。
    初中。交牒可云。四方正均等。内向开一门者。亦令四方均等（云云）
    后从亦令下。明随释中。门向坛开者。其小坛一门向大坛而开。所谓向东开也。
    四从其坛下。明四角画作四金刚中。又二。初明交牒。后明随释。
    初中。交牒可云。安四执金刚乃至被杂色衣等者。其坦四角外。
    二从其下。明随释。自可见（云云）
    五从坛中下。明坛中画作八叶中。又二初明交牒后明随释。
    初中。交牒可云。内心大莲华乃至无碍及解脱者。坛中作八叶（云云）
    二从坛中下。明随释中。又四。初明正方四伴侣。二明四隅奉教者。三明中央法界色。四明深秘释初二。自可见（云云）
    三从经云下。明中央法界色中。即是此□字等者。此字者大日如来不思议法界心智体唯一无二白净菩提心。故云作纯白色也。三悉地云。从阿字出罗字。烧身悉成灰已。此灰中生罗字。其色纯白（云云）秘密曼荼罗品之意也（云云）
    四从复次下。明深秘释中。方坛即是等者。转阿字为方坛。是即金刚座也（云云）为令此金刚座不动转故安置四执金刚。故云方坛即是大因陀罗心王金刚乃至是故如来成道时不倾不陷也。其余深义自可见（云云）
    二从复次下。明安置宝瓶中。又四。一明四瓶表示。二明以此瓶水灌顶。三明一瓶通三种。四明首冠白缯等庄严。
    初中。又二初明交牒。二明随释。
    初中。交牒可云。四宝所成瓶乃至而以作加持者。复次四宝（云云）
    二从复次下。明随释中。即是毗卢遮那四德之宝者。今此四瓶是统大日如来万德为四瓶。其义自可见故不记之（云云）
    二从故以下。明以瓶水灌顶中。灌顶莲华中不思议法界心者。灌弟子莲华藏世界海不可思议法界心地。速令出生大菩提牙。此牙从如来法王种生。故云得名法王之子也（云云）
    三从当知下。明一瓶通三种中。当知一种宝瓶等者。所谓如普贤瓶者。于此瓶住无戏论总持自在杂色衣摄在之。故云尔也。
    四从次当引至一处下。明首冠白缯等庄严中。引至一处者。师弟同至一处。其师为弟子令着衣宝冠等。以臂钏指环等种种庄严弟子身也。故云次当引至一处乃至如悉地供养中说也（云云）
    三从凡欲下。明六种供养中。又二。初明交牒。后明随释。
    初中。交牒可云。彼于灌顶时乃至灯明及阏伽者。凡欲灌顶时（云云）
    二从凡下。明随释中。又二。初明如法加持护身等。后明六种供养次第。
    初中。加持座物者。以不动真言加持草座等。置莲华台上也。然后为弟子以□字观五字严身观等如法作净护身。其仪先以不动除障。次以入佛等三种三昧耶。加持弟子身上中下分。次以金刚萨埵总加持一切支分。作结跏趺坐而令座。故云凡欲灌顶时用辨事真言乃至如法加持一如上法也。一犹具也专也（云云）
    二从阿阇下。明六种供养次第。自可见（云云）凡此供养物总有十三坐者。以如此种种供养物奉供十三坐也。十三坐自可见殊以丁宁心可供其弟子也。是则新成如来故。云其弟子供物犹如供养本尊也。亦可于大曼荼罗中者。于大坛中安其位可供养弟子也。其四菩萨于第一院者。此四菩萨等。于大坦第一院。各于其方位置使者。如来下者指西门左右云尔也。
    四从又备下。明庄严幡盖中。又二。初明交牒。二明随释。
    初中。交牒可云。上荫幢幡盖者。又备新净（云云）
    二从又备下。明随释中。阿阇梨自执覆其上者。师执盖覆弟子上。自余道具等以不动真言加持。又于箱中安置诸道具。故云阿阇梨乃至而以供养也。
    五从并奏下。明奏音乐中。又二。初明交牒。后随释。
    初中。交牒可云。奉摄意音乐者。并奏摄意（云云）
    二从并下。明随释中。又二。初是三密相应义。二释摄意义。
    初中。若献涂香时者。所谓奉献涂香时即有献涂香之曲。乃至献灯明时即有献灯明之曲。乃至真言密印皆可相应也。故云献涂香乃至无非密印也。
    二从言摄意下。明摄意义中。如世人等者。其意自可见（云云）
    六从经云吉下。明唱吉庆赞中。又二。初明引牒。后明随释初文。自可见（云云）
    二从此颂下。明随释中。又三种阿利沙。二明且用吉庆一种。三明诵偈时用白拂。
    初中。皆是阿梨沙伽陀者阿梨沙。此云无等。云无所动。是叹佛功德也。故不思议疏云。阿利沙者叹佛功德也。无等无所动乃至三界无所依也（云云）伽陀者重颂之偈也（云云）
    二从次于下文下。明且用吉庆一种。其义文可见。
    三从说此下。明诵偈时用白拂。其义又可见（云云）
    七从阿阇梨复当下。明亲对灌顶仪中。又二。初明交牒后明随释。
    初中。交牒可云。如是而供养乃至而自灌其顶者。阿阇梨复当顶礼。
    二从阿下。明随释中。又二。初明持瓶绕坛。二明灌顶加持初文。自可见。
    二从先用下。明灌顶加持中。又七。一明字观。二明正灌顶。三明字观。四明五字严身观。五明字观。六明三重现观。七明深秘释（云云）
    初明字。如例自可见。
    二从方用下。明正灌顶中。方用四瓶次第灌之者。始从普贤瓶终至除一切恶趣。一一次第各各三遍灌之。故云方用四瓶次第灌之也。
    三从灌已下。明字观中。灌已观此灰中者。如此各各灌已。先以字焚烧尘垢成灰。其灰中观字也。故云灌已乃至其色纯白也。
    四从从此下。明五字严身。自可见。
    五从次观下。明字观中。在其顶上者。于弟子顶上交际置字。其字转成中胎藏身也。
    六从又从下。明三重现观中。又从此字者指字也。所谓从此字生三重光。成弟子之三重曼荼罗。自可见。委如下品（云云）故云从此出生五字乃至都成曼荼罗身也。
    七从若更下。明深秘释中。即是普门法界身者。依如此普门灌顶秘密加持故。行者速成就三重法界曼荼罗圆满普门法界常住不坏法身。故云尔也。
    八从又阿下。明授道具中。又二。初总明加持金篦等作法。二明授道具所由。
    初中。又二。初明交牒。后明随释。
    初中。交牒可云。复当供养彼乃至说如是加陀者。又阿阇梨先用（云云）
    后从又阿下。明随释中。又二。初明加持金錍。二明加持明镜初文。自可见。
    二从后当下。明加持明镜中。又三。初明授金錍。二明授明镜。三明授轮及商佉。
    初中。又二。一明交牒。二明随释。
    初中。交牒可云。佛子佛为汝乃至善用于金筹者。复当弟子等。
    二从复当下。明随释。其义可见。
    三从次下。明授明镜中。又二。一明交牒。二明随释。
    初中。交牒可云。持真言行者乃至汝从佛心生者。次又现前等（云云）
    二从次又下。明随释。其文自可见（云云）
    三从次持下。明授轮及商佉中。又二。一明交牒。二明随释。
    初中。交牒可云。次当授法轮乃至皆当护念汝者。次持法轮置彼二等者。
    二从次下。明随释。自可见（云云）
    二从所以下。明授道具所由中。又二。初明次第转释。二明从事相喻深旨。
    初中。能以净眼现前者。以如来法界心字加持故不如实眼瞙悉净除。故云尔也。既无知瞙净除故。以如心之镜自观见如镜心故觉自心如实之相圆满大菩提。故云自观心镜即是成大菩提也。既成大菩提已转法轮吹大法螺摧无量众生三毒重障。惊无量有情生死长眠。约灭罪故与轮。约惊觉故授法螺。故云成大菩提已乃至是故吹大法螺也。
    二从凡秘下。明从事相喻深旨中。凡秘密宗中者。指真言宗也。皆说因缘事相者。如此等金錍明镜等皆世间浅近因缘事相也。是即如情所谓情量分域也。若约今宗意者。离如是等因缘所生事相别无有第一实际。故云凡秘密宗乃至以喻深旨故作如此传授也（云云）
    九从阿阇梨下。明旋绕曼荼罗中。又二。一明行道巡礼。二明略说三昧耶。
    初中。阿阇梨次当等者。阿阇梨如此灌顶并授道具已。次师弟共起旋绕大坛。师自执伞盖覆其上。其文自可见（云云）
    二从即当下。明略说三昧耶中。又三。初释三昧耶。二明引瞿醯证三明引俗为例。
    初中。即当为说三昧耶偈者。指四重禁而云三昧耶。经文显然也下当释之者。指第九卷三昧耶阿利沙偈也（云云）
    二从瞿下。明引瞿醯证中。然此经中者指瞿醯经也。余文自可见（云云）
    三从如西下。明引俗为例中。又二。初举所例王子灌顶。二明能例法王子灌顶初文。自可见。
    二从今此下。明能例法王子灌顶中。坐于妙法莲华者。指自性清净妙莲不染之体也。八自在故云自在。十地等觉不能及故云神通。所谓秘密神通也。于尽空法界独步无畏故云师子之座。以本性清净等者。是即大定智悲和合故。此水具含容无量万德。用灌其心也。所谓本性清净者大定莲华三昧也。智慧者大智即明朗月轮也。慈悲水者此大定大智和融而所起大悲利益也。故云以本性乃至而灌其心也。以法王遗训者四重三昧耶也。若不如是对明等者。言举世间王子灌顶法。与出世无上法王子灌顶对明。令知其优劣浅深广狭也。所以然者。言所统境内者。彼限四州此统法界。言所领眷属者。彼限凡人此尽贤圣。言寿限者。彼限果报一期此尽未来际。以如此义故云若不如是对明则不知正法尊重也（云云）
    十从吉庆下。明广说阿利沙偈中。又分为三。一明别表说所。二明梵汉交举。三明翻译细释初自可见。
    二明梵汉交举。又如文可见。
    三从持吉祥下。明翻译细译中。自分为十一。初明叹佛宝德。二明叹法宝德。三明叹僧宝德。四明生天德。五明叹托胎德。六明叹出胎德。七明叹出家德。八明叹成佛德。九明叹降魔德。十明叹转法轮德。十一明结成句。是先所云吉庆一种是也。
    初中。又二。一举汉语。二明释其义初文。可见。
    后从右下。明释其义中。右先明一切吉庆等者。言一切吉庆吉祥事世间现生皆悉依如来出世。故涅槃云。一切世间好语皆从佛出（云取意）余文可见（云云）
    二从及彼下。明叹法宝德中。又二。初举汉语。二明释其义初文。自可见。
    二从右世下。明其义中。右世尊一切所说者。先举能说之佛显所说之法。所谓无动法也。故云右世尊乃故曰无动法也。此中三界者梵本云三世者。言三世立故三界立。三世无故亦三界无也。故三界通三世。以是义故云此中三界乃至通过现来至及三有也。余文可见。
    三从正妙法下。明叹僧宝德中。又二。初举汉语。二明释其义初文。自可见。
    二从右下。明释其义中。此中相应梵云欲吃多者。初句中相应也。所谓与佛所说正法相应和合故名为僧。应合如是之义亦契合冥符之义等者。谓一味和合义也。瑜伽是理慧相应义故与瑜伽别也。故云此中相应乃至与瑜伽稍别也。次句由多闻此法行与理契等者。闻正法而行故与实理契当。故云多闻庆。正译可云富闻。是即多与富其义同故。顺旧译云多闻。故云次句由多闻乃至今顺旧译耳也。修罗即是诸天众等者。言修罗此云天。是上界天众也。然阿修罗威德似天而果报别故。加阿之字云阿修罗。是即非天也。然今颂中云修罗。偈颂不可有六字故云修罗也。故云修罗即是乃至谓云非天也。立世谓立世阿毗昙论也。又此应供梵名与阿罗诃不同者。此应供梵名诺吒屣（二合）腻也是也。是则诸天等为求福祐之应供也。非一切普供之应供。阿罗诃是一切悉皆应供故广大也。仍异也（云云）余文可见（云云）
    四从如在下。明叹生天德中。又二。初明举汉语。二明释其义初文。自可见。    
　　二从右此下。明释其义中。右此藏字梵音等者。指天宫藏时庆之藏也。此藏梵云^8□唎婆。是与彼比吒伽俱舍等之梵语。其义别也。所谓是中心之藏者。指兜率陀天内院。复次中台藏之藏者。是即指拳菩萨位。所谓自证极满未施化他妙用故。此菩萨名为拳菩萨。是即藏之义也。故经云三业持常寂（云云）所言常寂者指自心八叶花藏。是即中台藏之藏也。住此自证花藏之中万德圆满。故云天宫藏时庆也。此与比吒伽俱舍等。其藏遥别也。故云其义各殊也（云云）如菩萨在天宫中等者。内证既圆满从兜率天下时。于一切世间有诸吉祥事。如华严经说之。故云如菩萨在天宫中乃至如华严等经广说也。又但他揭多以下。自可见（云云）
    五从如在迦下。明叹托胎德中。又二。初举汉语。二释其义初文。自可见。
    二从梵本下。释其义中。亦如华严入法界等者。入法界品五十二知识中第四十二名摩耶夫人。住大愿智幻法门。于此中说微妙广大甚深不可思议功德。故云尔也。余文可见（云云）
    六从如在下。明叹出胎德中。又二。初举汉语。后释其义初文。可见（云云）
    二从梵云下。明其义。文自可见（云云）
    七从如灭除下。明叹出家德中。又二。初举汉语。二释其义初文。可见。
    二从此是下。释其义。自可见。故别不释耳。
    已上第八卷毕。

妙印钞卷第三十八
妙印钞卷第三十九

        沙门阿寂纪
    
　　　
　　　
　　　

释入曼荼罗具缘品第二之余（经第二疏第九）

    八从又如彼龙下。明叹成道德中。又二。初举汉语。二明作释初文。自可见。
    二从此时下。明作释中。此时菩萨已到苦行源底等者。菩萨行苦行超过于诸外道故。能伏外道入佛道。如大论第三十四云。或有菩萨。于恶世邪见众生中。为除众生邪见故。自行勤苦甚难之行。如释迦文佛。于沤楼频螺树林中。食一麻一米。诸外道言。我等先师虽修苦行。不能如是六年难苦（云云）以是义故云已到苦行源底知无义利也。思惟诸法本寂等者。实是住阿字本不生际。知见大菩提直路。依之无量无边吉庆之事有世间。故云尔也。余文自可见（云云）
    九从犹如下。叹降魔德中。又二。一明汉语。二明随释初自可见（云云）
    二从世尊下。明随释中。已得安坐佛觉沙罗树王根本之下者。沙罗树王根本者大悲为根句也。之下者菩提为因句也。以如来加持神力者方便为究竟句也余文自可见（云云）
    十从如善逝下。明叹转法轮德中。又二。初举汉语。后明作释初文。自可见（云云）
    二从世尊下。明随释中。诸有所说皆为大事因缘故者。夫释迦如来始从华严终至法华涅槃。诸有所说。为令开示悟入如来知见。故云尔也。余文自可见（云云）
    十一从如彼下。明结成句中。又二。初举汉语。后明作释初文。自可见（云云）
    二从梵本云下。明作释中。又分为七。一明梵语殊异。二明结成佛宝偈。三明结成法宝偈。四明结成僧宝偈。五明结成本行中七偈。六明会无涅槃。七明总结。
    初中。梵本云系多翻云利益等者。言或云利益或唯云利或云饶益。皆是虽似同事。各各其义少别也。故梵本辨其义。皆梵语殊也故云本名各异也。然翻译人无辨其别。故云传度者无以别之也。譬如等者。于汉语之初字举其殊异。以令例知梵语之异。故云譬如初裁乃至亦有小殊也第二第三。自可见（云云）
    四从次二句下。明结成僧宝中。次二句者指福利所饶益称赞诸圣众二句也。即是修行所成果。故云明供养修行所成胜果也。
    五从次二句结成下。明结成本行中七偈中。次二句者指遍说具德尊牟尼释师子二句也。是即总结成始从生天终至成道之七相。故云本行中七偈也。汉语各结二偈故并十四偈也。今言七偈者。梵语各存一偈故。从梵语云尔也。
    六从世尊下。明会无涅槃德中。又二。初明成道摄涅槃。二明顺世俗略之。
    初中。世尊般涅槃时等者。觉道圆满成正觉时。自然证不生不灭。是涅槃义也。故正觉外别不举涅槃德也。仍云世尊般涅槃乃至无二无别也。
    二从若就下。明顺世俗略之中。若就世谛者。今此灌顶是吉庆吉祥义也。故以贺庆事尤为相应。然如来入涅槃之时。大众哀叹言宝山摧法海竭。三界无主众生福尽等。大住哀伤。是即非吉庆事。故今且隐略不说之。故云若就世谛乃至是故晦而不言也。晦犹隐也。然此中结会等者。言称赞三宝众德及如来本行。是即大般涅槃不生不灭无去来今义也。故云然此中结会乃至即是大涅槃义也。
    七从此十一下。明总结中。此十一偈中者。三宝各有一偈。从生天至成道有七偈。终并结成一偈。故云十一偈也。具无量义等者。如是三宝并八相成道等众德。大小乘诸经中广分别说之。虽然恐繁略之。故云具无量乃至今略明训诂而已也（云云）
    十一从金筹下。明释金錍偈中。又三。初明梵汉交举。二出汉语。三明作释初二。自可见。
    三从西方下。明作释中。又二。初举世医为喻。二明合譬初文。自可见。
    二从一切众生下。明合譬中。又五。一明众生有知见性。二明以不知故不明现。三明拙医增损。四明巧医除翳。五明性相常尔初二文。可见（云云）
    三从若令下。明拙医增损中。非徒无效而已者。言诸外道二乘等虽治其瞙。动堕在断常二见。还损佛知见性。故云若令拙医乃至或伤损目瞳也（云云）
    四从如来下。明巧医除翳中。如郢匠运斧尽力除垢者。如郢国壁涂与番匠相互得其妙。削鼻端泥土之时。巧削巧承故不损其鼻。今如来善巧方便亦如此。通塞不失节。盈缩不失度。毫末无有误。故云如来方便具足乃至不成无碍知见也。
    五从又此下。明性相常尔。其义又可见（云云）
    十二从明镜下。明释明镜偈中。又三。初明梵汉交举。二举汉语二偈。三明作释初二。自可见。
    三从梵本下。明作释中。五。一明诸法无形而现相。二明四性叵得观。三明如实知自心。四明得除盖障三昧。五明生在佛家。
    初中。梵本初句但云形像者。指诸法无形像之形像也。然与无相法文势相连者。云从缘生诸法即无形像故。是即有形即无形也。故云有形无形文势相连事也。故云但云形像乃至意明法无形像也。余文可见明镜事如住心品镜喻中记。
    二从当知下。明四性叵得观。自可见。
    三从当知下。明如实知自心。又自可见（云云）
    四从若下。明得除盖障三昧。是又可见。
    五从以能下。明生在佛家。自可见。
    十三从法轮下。明释法轮法螺偈中。又三。初明梵汉交举。二明出汉语三偈。三明作释。
    初二。自可见。
    三从即下。明作释中。又二。初明释轮义。二明释法螺义。
    初中。即解秘藏中转法轮义者。以如实知自心之大轮。转三种世间之大道。不知妄想速疾摧灭。三平等地顿极顿满。此名为秘密藏中转法轮义也。
    二从转此法轮下。明释法螺义中。又五。一明法轮兼法螺义。二明不生异慧疑虑。三明愿报法恩佛恩。四明行者心王成佛时眷属翼从。五明如来心王眷属倍增。
    初中。转此法轮时者。转法轮音声遍法界。名为吹大法螺故。轮与法螺相连而说也。即有一声义者。如来以普遍一音为一切众生说法时。众生随机根缘得解。故云即有一声义也。
    二从异慧下。明不生异慧疑虑中。所言异慧者。非如实慧故云异慧也。无疑心者。于真言上乘大菩提心。不生一念疑虑心故云疑悔永尽也。疑悔永尽住如实大智心。还令开示一切众生无上大菩提道法。故云异慧是分别乃至无上真言行道法也。
    三从汝若下。明愿报法恩佛恩中。汝若能发如是愿等者。言依如来所说正法。开发无上大知已故。自今以后。于十方三世。为报正法大恩如来大恩。为如来使者行如来事而发愿。故一切圣者皆加持护念此行者。故云汝若能发如是愿乃至皆护念汝也。
    四从复次下。明行者心王成佛时眷属翼从中。复次汝之心王等者。言行者疑悔永尽故安住如实大菩提心时。于法明道中成正觉。此时心数眷属自然同入金刚界法明道中成正觉。而周旋翼辅心王。共护持之。故云汝之心王乃至共护持之也。
    五从何况下。明如来心王眷属倍增。自可见（云云）
    十四从三昧耶下。明释三昧耶偈中。自分为三。一明梵汉交举。二明出汉语偈。三明作释初自可见（云云）
    二从佛子下。明出汉语偈。又可见。
    三从前云下。明作释中。又三。一明不可犯四重。二明释四重戒。三明释教诫语。
    初中。又二。初明交牒。二明随释。
    初中。交牒可云。佛子汝从今不惜身命故者。前云耳语言等（云云）
    二从前云下。明随释中。又初举小为例。二举譬合法。
    初中。前云耳语言告一偈者等者。疏第八云。耳语告彼三昧戒。勿令诸余未入坛者闻声。此一偈当于转字轮曼荼罗行品中说之（云云）彼品偈云。耳语而告彼。无上正等戒次当为彼结。正等三昧印。同疏云。时师欲令弟子结护故。自耳语教之。所谓令住菩提之心别有说处也（更问）彼别有说所者。指当所四波罗夷说偈云尔也。又禅要说真无漏戒。以四个陀罗尼名诸佛内证真实戒。然彼四个陀罗尼与今四重。梵名异义同。然者所言耳语言等者。当所四重禁是也。故云前云耳语言告一偈者也。犹如僧祇家授六念者。六念有二种。所谓化教六念制教六念也。今指制教六念也。具受人所念也。化教六念如大论等所说（云云）萨婆多授五时法者。受戒时分有五时。如此六念五时法者。唯有具戒者所存知也。非未受戒者之所知。存知此六念五时者当知此具受之人也。不存知之人者当知未具受者也。故云犹如僧祇家乃至验知曾受具戒以不也。今此四戒等者。今四重禁也。如受具戒等者。如彼小乘受具戒已必略示其戒相。今此宗亦复如是。授三昧耶无作真无漏戒已。略示其戒相。所谓四波罗夷也故云今此四戒乃至秘藏中四波罗夷也。
    二从如人下。举譬合法中。如人为他断命等者。譬意自可见。今此四戒等者。是即秘藏中四重禁也。今此宗以此四重为命根。若此四重违犯者正法命根悉断绝故。此人名为断头。如死尸虽暂时存。不久败坏。何以故三世十方一切诸佛种种说教一大事因缘。今摄在此四重禁中故。若违犯者永断佛种。不入佛子之众。犹如声闻戒违犯四重者永不入声闻众。故云今此四戒是真言乘命根乃至不久败坏也。
    二从第一下。明释四重戒中。自为四。一明释不舍正法戒。二明释不舍离菩提心戒。三明释不悭吝法戒。四明释不利众生戒。
    初中。又三。一明一切正教摄持。二明舍义不成。三明普门利益众生。
    初中。一切如来正教等者。三世十方一切诸佛菩萨所说小乘大乘权乘实乘乃至八万四千法门等。皆悉信乐受持。不可生弃舍之心。故云为一切如来正教乃至勿生弃舍之心也。
    二从如声闻下。明舍义不成中。如声闻乘等者。声闻乘中心生口言即成舍戒故无犯戒之罪。今此真言上乘一得永不失真正无漏戒故。更无舍义故。若吐气发言之间误违犯者则成重罪。故云知声闻乘中乃至则成重罪也。
    三从亦此下。明普门利益众生中。亦此一切法门等者。言大日如来以大悲方便故。于无数大劫中。为欲普利益安乐一切众生故而演说之。若舍一法者得失诸佛大悲方便之大罪。如百字轮不可弃一字。若弃一字者得失如来百光遍照一德之大罪。如声闻者二百五十律仪戒。随舍一戒者失律仪。何况于真言上乘平等法界真无漏戒哉。故云亦此一切法门乃至何况摩诃衍耶也。
    二从第二下。明不舍离菩提心戒中。又分为四。一明万行中为幢旗。二明小人拙念。三明凡夫愚念。四明菩提心不退义。
　　初中。此菩提心于菩萨万行等者。此事住心品中委悉记之。即是三军败续者。大将丧大幢旗故。前阵中阵后阵皆失节度。驰散东西。败失弓箭能续无处。即堕他胜处。成断头死尸。今菩萨摩诃萨亦如是。大菩提心如大将幢旗。万善万行如所从群兵。大菩提心幢旗若坏失。万善万行皆悉散失。为无明烦恼之怨敌所胜。断法身常住惠命。故云此菩提心于万行乃至故犯波罗夷也。
    二从有人下。明小人拙念。自可见。
    三从或云下。明凡夫愚念。此亦可见（云云）
    四从又此下。明菩提心不退义中。又此菩提心者。今此如实大菩提心毕竟无有可退义。故名为金刚菩提心。譬如金刚一入土中。渐渐下入。终至金刚轮际而止息。此菩提心亦如此。一入字本不生土中。渐渐进入。终至第十一地金刚轮际而止息。于其中间无有退止之处。故云又此菩提心毕竟无有可退义也。故不同声闻等者。退声闻心放舍诸律仪乃至三归等。虽为自衣外道。佛大慈大悲之余又听许出家。所谓如七度还俗七度出家之类是也。故云故不同声闻法中乃至佛亦慈愍听许也。
    三从第三下。明不悭吝法戒中。又分为三。一明不观前机故犯重。二明显密正教随应与授。三明非机授深秘故犯重。
    初中。然于正法悭吝等者。言不观前机惠施不择其器非器。适机根纯熟虽堪应受法。犹惜其正法不肯授与。犯重禁也。何以故大小权实正法。如来普为一切众生说之。譬如父母遗财不限于一子。然一子若押取得不孝之重罪。今亦如是。一切正法是如来大慈父之遗财也。然随其机根不肯授与。独为己有。是即秘藏中盗三宝物之人也。故结重罪。故云所以然者因如来出世乃至同于盗三宝物也。
    二从略说下。明显密正教随应与授中。略说法有四种者。一切显教皆摄三乘。并真言密教故云有四种也。如此等显密正法。设虽无吝惜之心。违机不可说之。能鉴大小权实之机根。然后可授与也。故云略说法有四种乃至量其根器而后与之。
    三从若辄下。明非机授深秘犯重中。若辄尔说诸深秘之事等者。虽不可惜正法。不量机之浅深利钝。于浅近之机授深秘之事。还生疑谤感匮法业堕恶道。故于不利众生行戒犯波罗夷罪。故云若辄尔乃至结犯下品说之也（云云）
    四从第四下。明不利众生行戒中。又分为三。一明四摄相违义。二明于一人作非一切皆犯。三明依妄作故未损善缘。
    初中。此是四摄相违法者。诸菩萨大慈大悲万行万善虽无量无边。不出四摄利他之方便。所谓哀愍一切众生犹如己身。以是义故钓以内外之布施。索以微妙之爱语。锁以难得之利行。喜以随意之同事。如此四摄方便十方三世菩萨摩诃萨同一本誓。故相违此四摄方便作不利众生行是即犯重禁。永不得菩萨摩诃萨名。故云此是四种相违法也。
    四摄是菩萨具戒中四依者。十方三世一切菩萨。依止此四摄利他之法。行菩萨道也。判四依位。大小乘名别也。如大论等说（云云）今宗唯以此四摄为四依也。初受戒时等者。欲授戒者先应问此遮难云汝从今以后不可依行四摄相违之行。若能依行者不可授戒。何以故。夫菩萨发无上菩提心。专为化一切众生令入三乘道。然相违彼大悲本誓。起众生障道因缘。作不利众生之行者。非菩萨摩诃萨之众。犹如声闻违犯四重。永非声闻之众。故云初受戒时先当开示此遮难乃至起众生障道因缘也。
    二从一切下。明于一人作非一切皆犯中。一切众生亦同字轮之体者。夫十界互具不相离。譬如百字轮不阙一字。以是义故于一众生作不饶益行时。于一一众生皆悉作不饶益行。而成重禁违犯。故云一切众生亦同字轮之体乃至皆犯波罗夷罪也。余文可见（云云）
    三从但随下。明依妄作故未损善缘中。但随烦恼之心等者。以邪见放逸之心。放舍一切造淫盗杀妄等故。损失三乘善缘。得自损损他之罪。故犯重禁。若虽不舍利众生之行。但被引烦恼之心。造淫盗杀妄等。未损三乘之善缘故。便犯轻戒不犯重禁也。故云但随烦恼之心乃至而未损彼三乘善缘也。余文自可见（云云）
    问曰。真言家之具戒者何等戒耶答曰。四重禁是也。
    问曰。以何得知是真言家具受。如何答今卷释四重禁已。释阿阇梨教诫之语云。汝今以受具戒竟。当至诚于彼诸尊作礼而退。自今以后凡有所作。当具依真言法教如说行之。同彼新受戒者。一切事业先当问师。勿得率心专擅令生恶邪疑悔也。既释四禁已。结成句云。汝今以受具戒竟（云云）明知是真言家具戒也。是即此四重禁略摄一切诸戒也。加之云同彼新受戒者。今受持此四重者。例同彼声闻乘新受戒者。故云四重禁是无诤此宗具受戒也。
    问曰。今宗三昧耶戒者。指此四重禁而名三昧耶戒耶答尔也。
    问曰以何得知此戒名三昧耶。云何答曰。今经欲说此戒而表说云。次当于弟子。而起悲念心。行者应入中。示三昧耶偈（云云）又说四重已。教诫云。佛说三昧耶。梵本云翳帝（此也）三昧耶系（戒也）三勃台（佛也）啰契也（二合）哆（说也）译云佛说此三昧耶戒（云云）治定经云佛说三昧耶（云云）又同疏云。梵云苏没罗多。翻为善住戒者。以其善住三昧耶故。亦名善住戒者。即是异门说佛子之名（云云）明知此四重禁名三昧耶戒。无疑者哉。
    问曰。若然者前所说耳语偈者。可云此四重禁耶答尔也。
    问曰。若然者以何得知此四重名为耳语戒。云何。答。今疏文释三昧耶偈云。前云耳语言告一偈者。犹如僧祇家授六念。萨婆多授五时法。以此验知曾受具戒以不。今此四戒如受具戒竟已。略示戒相当知即是秘密藏中四波罗夷也（云云）
    问疏第八云。耳语告彼三昧耶戒等者。于此耳语一偈。不可令闻未入坛者（云云）然者何故今文有三偈半耶。云何答。第八卷唯指四重戒相许。故云一偈。今文存表并教诫之语。故有三偈半也。
    问。疏十三别有说处者。指何等文耶答。指此三昧耶戒说偈文也。
    问。阿阇梨说持明藏中二部戒本（云云）然者指何等文耶答。二部者两部戒本也。所谓一菩提心三昧耶戒仪。是金刚界戒本也。二禅要。胎藏界戒本也（云云）或云。今此持明禁戒真言有梵语汉语。故云二部（云云）此中第二义不可然。不□文也（云云）
    问曰。若然何故禅要云。今者且依金刚顶经。设一方便作斯修行。乃至成佛。若闻此说。当自净意寂然安住（云云）以此文思彼。禅要戒相依金刚顶经可说之。如何答。禅要中。依胎藏作十一门。说受大菩萨戒毕。然后三藏又依金刚顶。说诸佛内证无漏清净法戒。故云今者且依金刚顶经等也。指四摄十重而云且依金刚顶经也。
    问。禅要无漏真法戒与今四重为同为异。如何答同也（云云）
    问。何故尔耶答。禅要四个陀罗尼名为无漏真法戒。彼四个陀罗尼与此四重。其义同一也。故知彼此同一也（云云）
    问曰若然者何故如此得心耶答曰。禅要说第一陀罗尼功能云。此陀罗尼令诵三遍。即令开戒及余秘法。亦能具足一切菩萨清净律仪诸大功德。不可具说（云云）此中即令开戒及余秘法者。指真言正法也。亦能具足一切菩萨清净律仪诸大功德者。指显教正法也。今释第一戒云。不应舍正法者。为一切如来正教皆当摄受修行受持读诵。如大海吞纳百川无厌足心。若于诸乘了不了义。随一切法门勿生弃舍之心（云云）故知彼此同一也（云云）禅要说第二陀罗尼功能已云。此陀罗尼复诵三遍。即发菩提心。乃至成佛坚固不退（云云）今与第二不舍离菩提心。全体同一也（云云）禅要说第二陀罗尼功能云。即得一切甚深戒藏。及具一切种智。速证无上菩提。一切诸佛同声共说（云云）今释第三不悭吝法戒云。略说法有四种。谓三乘及秘密乘。虽不应吝惜。然应审观众生量其根器而后与之（云云）彼云一切诸佛同声共说。此云略说法有四种（云云）地论云。说者授与义。说与众生故（云云）故知授与是不悭吝义也然第三陀罗尼与第三戒同一也（云云）又禅要说第四陀罗尼功能云。即证一切灌顶曼荼罗位。于诸秘密听无障碍。既入菩萨灌顶之位。堪受禅门（云云）今释第四戒云。此是四摄相违法。四摄是菩萨具戒中四依（云云）彼文云既入菩萨灌顶之位。是即住四摄之行名为菩萨。明知彼此同一也。四个陀罗尼与四重。其义相同如此。然者禅要且依金刚顶经。以此四个陀罗尼。为四重耳语告言。今经疏以四重禁为耳语告言也。故禅要说四摄十重已。欲说四个陀罗尼。即说云前虽受菩萨净戒。今须重受诸佛内证无漏清净法戒。是名真言法戒也。此秘密不令辄闻（云云）此中菩萨净戒者。指三聚净戒四摄十重等也。此外今四个陀罗尼名为真言法戒故。云此秘密不令辄闻也。是即与疏第八勿令诸余未入坛者闻声之文。其意同故知四重与四个陀罗尼。其义全一也（云云）但耳语一偈未详（更问）
    三从次下是阿下。明释教诫语中。又六。一明同说三昧耶。二明释善住戒者。三明护戒如命。四明至诚作礼。五明事业皆问师。六明有二部戒本。
    初中。梵本兼有此字者。梵语中有翳希字。翻云此。故云梵本兼有此字也。言十方三世佛共说等者。非但大日如来独说而已。十方三世诸佛同说此三昧耶戒。故云十方三世佛共说乃至现为证验也。
    二从梵云下。明释善住戒者中。即是异门说等者善住戒故得佛子之名。故云尔也（云云）
    三从如护下。明护戒如命中。又二。初明别牒。后明随释。
    初中。别牒可云。如护自身命护戒亦如是者。如护汝父母等。
    二从如护下。明随释。其义自可见（云云）
    四从汝今下。明至诚作礼中。又二。初明交牒二明随释。
    初中。交牒可云。应至诚恭敬稽首圣尊足者。汝今以受具戒等（云云）
    二从汝今下。明随释中。汝今以受具等者。言以受具戒故欢喜悦乐。以至诚殷重之心顶礼诸尊。故云尔也。
    五从自今下。明事业皆问师中。又二。初明别牒二明随释。
    初中。别牒可云。所作随教行勿生疑虑心者。自今以后凡有所作（云云）
    二从自今下。明随释中。同彼新受戒者等者。今受此具戒者行住坐卧行仪法则。一一次第咨询其师。受彼教命如法如说可行之。例如声闻乘中新受戒者不离其师边。一切作业随师教命。故云自今以后乃至令生恶邪疑悔也。
    六从复次下。明有二部戒本中。二部戒本者。如次上记之。一一皆是真言等者。如禅要四个陀罗尼。今四重禁阿利沙者。皆是真言也。故先以梵语加持之。次以字门可广释也。故云复次阿阇梨说持明藏中乃至而广释之也（云云）
    第三从尔时下。明具戒无作功德中。又二。初明总牒。二明随释。初总牒。自可见（云云）
    二从是因下。明随释中。自八。一明结前生后。二明引小为例。三明举密合例。四明简小戒至归。五明佛戒本末等。六明无作律仪初后同一。七明瞿醯说十戒。八明灌顶以后作法。初结前生后句。自可见（云云）
    二从如下。明引小为例中。若受具足戒竟者。言受戒竟时。淫盗等一一学处。各于三千大千世界一一众生境界。皆悉得不淫不盗不杀不妄等无作功德。乃至于一切土地草木等。横限三千界。竖限金刚轮际。于一一微尘刹等。亦得不坏生堀地之无作功德。故云若受具足戒竟乃至各生无作功德也。余文自可见（云云）
    三从今下。举密合例中。非独以一期等者。今此真言具戒无作功德。竖尽三世横穷十方。无所不至。非如彼拙限一期愚境三千。故云今此秘密藏中也（云云）
    四从又声下。明小戒至归。自可见（云云）
    五从今此下。明佛戒本末等中。今此菩萨律仪等者。今此真言门无作律仪。从字本不生大智海出。终趣自性清净一切智海。出入唯一道一味更无二法。故云今此菩萨律仪乃至皆金刚也（云云）
    六从又如下。明无作律仪初后同中。又二。初引小为所例。后举密为能例初文。自可见（云云）
    后从今下举密为能例中。又分为十一。初明总初后功德与佛等。二明位位功德与如来位位等。三明举经文结释。四明唯佛与佛所知。五明譬喻。六明佛子义。七明劝众生当供养此人。八明入世谛曼荼罗功德。九明入秘密曼荼罗功德。十明上首恭敬供养。十一明应恭敬供养。
    初中。虽复最初发等者。初发心受戒无作功德。乃至第十地无作功德。一一皆普穷尽空法界。发起无作功德。与如来同一也。故云今此菩萨律仪乃至更无增减之异也（云云）
    二从复次下。明位位功德与如来位位功德等中。复次初发心时等者。今行者初发心无作功德。与如来初发心之时功德等。初地所发无作功德。又与如来初地所证之时功德等。乃至第十地所发无作功德。又与如来所证第十地之时功德等。如此位位念念与如来功德等。转深转广不可思议不可说。故云复次初发心时乃至故名为秘密藏中无作功德也。
    三从是以下。举经文明结释。自可见。
    四从此福下。明唯佛与佛所知中。今但示其入处等者。此人福德多少非十地等觉之所知。何况其余耶。故云此福非一切众生乃至乃能知之也。今但示其入处者。今此行者受诸佛具足三昧耶戒故。诧毗卢遮那大悲胎藏。受大日如来种姓法身故。圆满无尽法界万德。欲宣说此意。故云以此法门当如是知也（云云）
    五从譬如下。明譬喻。其意可见。如住心品记（云云）
    六从当知下。明佛子义中。从佛口生者显莲华功德。佛心之子者显金刚部功德。其所在方者。举所居方显能居身。是即佛部义也。以成就如此之三部妙德故名为有佛。故应施作佛事也（云云）
    七从犹如下。明劝众生供养此人中。佛说随舍利弗之所游行等者。言尽三界结备六通三明。与佛等同坐解脱之床故。供养恭敬此人。与供养恭敬如来无有别。是则小乘一途之谓也。故云犹如声闻经中乃至出生无尽福惠故也。而今此善男子等者。指受俱戒之人。彼人福德又与如来等无差别故。令一切众生得大福德。故以大慈大悲之心劝嘱一切众生。令供养此人观见此人也。故云而今此善男子乃至即当观彼也。
    八从初入下。明入世谛曼荼罗福等中。初入世谛曼荼罗者。初入择地造坛曼荼罗时功德。与如来初入世谛曼荼罗时之功德。正等无异。故云尔也。
    九从初入下。明入秘密万荼福等中。初入瑜伽等者。如秘密曼荼罗品等所说。即是初法明道位也。此人功德亦与如来初入初法明道位时之功德。正等无异。乃至一一地位功德亦如此。故云初入瑜伽深秘密乃至皆悉与如来等等也（云云）
    十从是中下。明上首诸尊恭敬供养意中。是中亦有差别者。地前地上极果一一次位不同故。亦无差别者。初中后心次位虽不同。自性清净普贤大菩提心正等无异故。以见如是金刚界故名为金刚手者。指五智圆满智体云金刚。此五智心王心数无量无边。而不乱次位阶级不坏界畔浅深。故云界。如此心自觉五智微细智时。手持五股金刚而为其表示。故云金刚手也。是即亦有差别门之意也。以见如是法界故名为普贤等者。指一切众生如如法界自性清净心体云如是法界。住如此之六大法界色心究竟普贤大菩提心故云普贤。是即亦无差别门之竟也。故云是中亦有差别亦无差别乃至故名为普贤也。
    十一从故此下。明应恭敬供养中。故此上首圣尊等者。指普贤金刚手等上首诸尊。如此等上首仁者。以见如上之有差无差义故。异口同音誓说云自今以后当恭敬供养此人。何以故。同见佛世尊故。是即微尘许非矫饰之辞。见真实义利同共必定师子吼也。故云故此上首圣尊乃至同见佛世尊故也。譬意自可见（云云）
    七从瞿醯下。明引瞿醯说十戒中。又三。初总明加持教诫等次第。二明都说三昧耶戒。三明说十种方便戒。初文。自可见（云云）
    二从次为下。明都说三昧耶戒中。次者。如此以般若经之意教化开导已。次说三昧耶戒。故云次也。为都者。总为诸应度弟子说四重三昧耶戒等也。故云次为教都说三昧耶戒也三从汝等下。明十种方便戒中。是即今经说四重不说十种方便戒故。引瞿醯明其戒相也。所谓一于三宝境界致恭敬。二于大乘经怛生惠解。三于受三昧耶人生爱乐。四于尊者恒起恭敬。五不应嫌恨诸尊信学外书。六来求者随力施与。七于诸众生恒起慈悲。八精勤功德常习大乘。九于真言勿得懈废。十向未受三昧耶者不可说秘密。已上瞿醯说之。十一明结中。余如供养法初品中广明者指行学品第一也。
    八从如是下。明灌顶以后作法中。又分为五。一明示本尊印言及解说。三明作最后护摩三施四方食。四明后供养作。五明诸供物配分。
    初中。如是教授已者。如上教诫教授已。投花时所得本尊密印真言及其尊所属部类眷属印言等一一示之。故云各各示彼本尊乃至所属之部也。并为解说本曼荼罗者。指普门曼荼也（云云）复次或随三部尊有当部本曼荼罗。故云尔也。
    二从然后下。明最后护摩中。作最后护摩者。灌顶作法已作护摩法也。故云最后护摩也。
    三从护摩竟下。明施四方食中。护摩竟更如法护身等者。护摩事已。阿阇梨起座采集供物余残。出檀外。施与十方鬼神等。如上说之。
    四从施下。明后供养作法。自可见（云云）
    五从诸供下。明诸供物配分中。又三。一明配分饮食。二明配分财物。三明诫弟子受用少分。
    初中。诸供养食等者。师口云。分为三。以一分施与诸贫人。以一分施与近邻人。以一分施与山野海河鱼鸟等。虽为少分阿阇梨弟子及其所属部类眷属等不可令受用之也。不应与狗鸟等者。大慈悲之心虽不可除狗鸟等。忽食啖散堕在不净等中可有世人之疑谤故。虽似背平等大悲。且制止之也（云云）
    二从所有下。明配分宝财中。分为三分。一分阿阇梨随意受用。以一分奉献三宝。以一分施与七众。但阿阇梨临时。能鉴义利有无。可分施与也（云云）
    三从其下。明我弟子不可受用少分中。其弟子乃至少分等者。虽微少物更不可受用。何以故。夫一切众生从无始已来久处生死依悭贪放逸之业。然今适舍内外珍财。摧破无始生死之悭贪之业已。是即诸佛三昧耶也。若受用之者还犯三昧耶。故云其弟子乃至少分不得用之若用犯三昧耶也。如彼广说也者。指瞿醯经也。

妙印钞卷第三十九
（御本云）元德三年（辛未）正月六日加点了
沙门阿寂（六十二）
妙印钞卷第四十

        沙门阿寂纪
    
　　　
　　　
　　　

释入曼荼罗具缘品第二之余（经第二疏第九）

    大文第二从尔时毗卢下。明所要真言支分中。又分为二。初明诸真言能生处。二明所生真言。
    初中。又分为三。一明结前生后句。二明普观大众加持。三明住诸真言能生处。
    初中。又二。初明总牒。二明随释初总牒。自可见（云云）
    二从以下。明随释中。明曼荼罗法事时者。是即法事夜决定应用所要真言。故先别说之。非如普通真言品所说真言等用略有意也。
    二从将显下。明普观大众中。如生身佛等者。法华经云。尔时世尊。于文殊师利等无量一切众前。现大神力。出广长舌。上至梵世放无量光。众宝树下师子座上诸佛亦复如是。出广长舌放无量光（云云）又如阿弥陀经等所说。故云如生身佛乃至或示舌相遍覆三千大千世界也。此中汝经书中等者。指外道经书也。此事如第一抄取意记之。今者世尊等者。如彼法华经者。为苻属平等大会法华经。现广长舌相。今大日如来将说如来平等语故明此语轮相也。此相字梵本正云曼荼罗等者。指语轮相之相字也。言相者是身蜜义也。是即前已所开示图绘曼荼罗是也。此身密处必有语轮。身口具足故。意密又自然也。如此三密平等满一切众生希愿。犹如如意宝珠无定相。而随前人之意雨种种珍宝。故云此相字梵本正云曼荼罗乃至以无量门殖众德本无穷也。
    三从时住下。明说诸真言能生处中。又分为二。一明交牒。二明随释。
    初中。交牒可云。住不可害行三世无比力真言句者（云云）
    二从时下。明随释中。时住不可害行者。指阿字本不生之体云尔也。即是于一切事业中等者。于尽空法界。作三密平等事业时。以此真言无比满足不思议力故。四魔三障不能留难破坏。故云即是于一切事业乃至故名三世无比力真言句也。一切真言以此本初不生句为能生处。故云此即总说乃至所出生称机之用也。
    二从尔时下。明所生真言中。又分为六。一明说大力大护明妃。二明说三三昧耶明。三明说金刚铠明。四明说如来眼明。五明说六种供明。六明说阇梨庄严明。
    初中。又四。一明大众乐说。二明如来将说。三明六种震动。四明大众领解。
    初中又二。一明交牒。二明随释。
    初中。交牒可云。如是言已乃至善逝今正是时（云云）
    二从尔时下。明随释中。尔时一切大众自知心器纯净者。既蒙灌顶教授不可思议加持力故。一切集会心器纯净尤堪应受大法。故云尔时一切大众乃至各共同声请佛言也。余文可见（云云）
    二从尔时下。明如来将说中。又二。一明所住三昧二昧从定起说大护明妃。
    初中又二。初明交牒。二明随释。
    初中。交牒可云。尔时毗卢遮那乃至高峰观三昧（云云）
    二从尔时世尊既下。明随释中。言出者梵本乃至凡有所为不可沮坏等者。其义如余所释。自可见故不加别释也（云云）
    二从从此三昧起下。明从定起说大护明妃中。又二。初明交牒。二明随释。
    初中。交牒可云。时佛从定起乃至阿钵罗底诃帝莎诃（云云）
    二从从此三昧下。明随释中。又四。一明入住出法界。二明如来作念。三明阿阇梨口传。四释字义句义。
    初中。入住出时皆是不思议法界等者。今此如来所入三昧。入住出时。皆是字本不生际。故云不可思议法界也。所言法界者。指一切众生自性清净。是即经所云发遍一切如来法界是也。此不思议法界三昧。入住出时平等无有动止相碍。故云从此三昧起者入住出时乃至有退失间隙时也。
    二从尔时世尊作如是下。明如来作念中。尔时世尊作如是念等者。如来从初发意以来。以勇健大菩提心。必定师子吼护持自性清净之正法。授与一切众生。于难思之事无有退转。遍一切如来法界者。指一切众生自性清净法界也。哀愍无余等者。为开示此清净法界之体故所发无缘大悲也。余文可见（云云）
    三从阿阇梨言明下。明阿阇梨口传中。明是大惠光明者。指如实大智惠光明也。妃者梵云啰逝即是王字者。梵音即王也。然今字加三昧点转声云逝。是即王具女义。所谓妃也。故以义译为妃也。故云明是大惠光明义乃至义说为妃也。此三昧是一切佛子之母者。此大惠明王之妃。一念净菩提心之母也。此母养育此菩提心令不为众缘之伤坏。是即此大力大护明妃大恩德也。故云明是大惠光明义乃至说母恩最深难可报德也（云云）
    四从初句下。明字义句义中。又六。一明归命句。二明除一切障怖。三明叹无量法门四明入一字门。五明真言体字。六明次第转释初自可见（云云）
    二从次句能除下。明除一切障怖中。能除一切诸障等者。指四魔三障之障怖也。是如来必定师子吼大力大护之德也（云云）
    三从又次句下。明叹无量法门。自可见（云云）
    四从次云萨下。明入一字门中。欲令同入一字门故者。一切诸佛种种无量功德且为令一切众生至阿字本不生际故云尔也。
    五从次有下。明体字中。又三。初约佛部明义。二约金刚部明义。三约莲华部明义。
    初中。次有两字正是真言之体者。今此真言以此两字为体。亦为种子。所谓字因业不可得义。一切因业不可得故入本不生际。是即大菩提心也。上加空点。是还证此理智义也。是证此字大空。是即般若佛母能含养彼字大菩提心之种子作覆护。是即明妃含养之义也。故云次有含欠两字乃至即是大护义也（云云）
    二从复次下。明约金刚部明义。其文又可见（云云）
    二从又诃下。明约莲华部明义。其文可见。今此真言中阙此欠字等者。言此大力大护明妃真言阙欠字。虽然以下文有之故作此释也。下文者指第七卷也（云云）
    六从次句下。明次第转释中。又为六。一明释第五句。二明释第六句。三明释第七句。四明释第八句。五明释第九句。六明释第十句已上诸句次第相释显明清净法幢高峰观三昧义也诸文自可见（云云）
    三从经云下。明六种震动中。又二。初举引牒。二举随释初文。自可见。
    二从谓下。明随释中。又三。初释震动所由。二约浅略明义。三约深秘明义。其文自可见（云云）
    四从尔时下。明大众得益领解中。又二。初明得益。二明领解。
    初中。又二。初明交牒。二明随释。
    初中。交牒可云。一切菩萨得未曾乃至而说偈言（云云）
    二从尔时下。明随释中。谓佛说此明时等者。言如来于大众会说此明妃时。大众各于佛前亦皆说。然此如来身遍满十方法界故。此一一大众之身亦遍满法界。一一大众各亦于十方遍满如来前。同一音声俱时赞叹领解。一法界心王心数普门法界曼荼罗圣众遍满同说。如此一一十方他方法界心王心数普门法界圣众遍满同说。准例可知。如此自法界他法界十方三世尽虚空遍法界海普门。与普门法界曼荼罗诸佛。共同说护持。故云尔时一切乃至证成大护之威力也。
    二从领解偈中下。明领解说偈中。犹如金刚城重固高不可升者。是即大智坚固之体。所谓高峰观三昧明义也。又环以汤池深不可越者。是即大悲方便之体。所谓般若佛母明妃义也。守护身心者。今以此大护大力明妃印言加持故。守护自性清净色心。而安住本不生际故。一切为障者皆悉退散故云尔也。三种重障者。法障业障烦恼障也（云云）
    二从经云下。明说三种三昧耶中。又分为四。一明说入佛三昧耶。二明说法界生。三明说金刚萨埵。四明结释三种三昧耶。
    初中。又二。初明释所住三昧。二明释真言义。
    初中。又二。初明引牒。二明随释初自可见。
    二从梵音下。明随释中。又三。初明法界加持义。二明入法界胎藏三昧。三明从定起说三昧耶持明。
    初中。梵音毗富罗等者。释广大义也。如是诸法自体名为毗富罗法界者。指自性清净法界也。诸佛实相等者。诸佛六大真言六大众生六大。皆遍法界无所不至。故云诸佛实相乃至皆是毗富罗法界也。以此更相加持等者。诸佛六大法界如众生六大法界。众生六大法界如真言六大法界。彼此相入摄持互融无碍。故云以此更相加持故名为法界加持也。诸佛国王者五智也。明妃者五大也。如此五智五大王妃和合生大菩提心种子。此大菩提心种子。为大悲明妃胎藏所含持无有伤坏。故云诸佛国王乃至故名法界加持也。
    二从世尊下。明入法界胎藏三昧中。观此一一种子者。上毗富罗法界所含大菩提心种子也。此种子皆是莲华台上万德故。与大悲曼荼罗平等无有异。故云即时入于遍法界胎藏三昧乃至亦与大悲曼荼罗等无有异也。而诸众生未能自证知等者。如此法界平等种子。众生自虽具足未自证知。譬如万物种子笼库藏未显出。故云名在圣胎俱舍。若自如实知名为出胎。是即如来解脱也。故云而诸众生未能自证乃至即是如来解脱也。
    三从世尊下。明从定起说三昧耶持明中。又分为四。初明结前生后。二明释三昧耶四义。三明诸佛不违三昧耶。四明持明义。
    初中。世尊如是现观察已者。入法界胎藏三昧。观察平等法界种子故从此三昧起。说入佛三昧耶真言。故云世尊如是乃至说三昧耶持明也。
    二从三昧耶是下。明释三昧耶四义中。又四。一明平等义。二明本誓义。三明除障义。四明惊觉义。
    初中。又三。一明三密平等。二明六大无碍平等。三明无尽藏平等。
    初中。见一切众生等者。言一切众生种种无尽三业。皆悉无非三部圣众三摩地法门。如此三部妙用与如来平等无异。故云尔也。
    二从禅定下。明六大无碍平等中。禅定者五大。智惠者五智。此五智五大无碍平等。与如来五智五大无碍平等也。实相身亦毕竟平等无有异。如来如此观察体用毕竟平等故。必定师子吼以诚实言告一切众生。故云禅定智惠乃至发此诚实言也。
    二从时亦下。明无尽藏平等中。时亦蒙三密加持等者。依如此如来平等法界加持力故。开出一切众生无尽庄严藏。与如来平等无异。故云时亦蒙密加持乃至与如来等也（云云）
    二从言本下。明本誓义中。见一切众生悉有成佛义者。观见一切众生六大三密并无尽庄严藏毕竟与如来等故立大誓愿。为令一切众生证如实大菩提心故。于三世以不坏化身金刚事业有休息。众生若随如来本誓。速成金刚事业。亦与如来平等也故云见一切众生乃至皆悉成金刚性也（云云）
    三从言除下。明除障义中。但由一念无明者。经云于一散乱心此障即为便（云云）是即佛果一障也。所谓如实不知妄情一念也。为此不知之见所障。不开出如来平等净知见故。如来种种方便。决除不知之眼瞙。令得无垢眼。故云但由一念无明故乃至障盖都尽也（云云）
    四从言惊下。明惊觉义中。皆在无明睡等者。依无明烦恼长睡。不自觉知过恒沙功德。是故击大法鼓吹大法螺。以诚实之言感动惊觉。故云尔也。余文自可见（云云）
    三从若有下。明诸佛不违越三昧耶中。若有真言行人等者。言若行人今敬信此诸佛三昧耶。如法以此三昧耶印密言而持诵者。诸佛当忆念本誓。随此三昧耶。令行者获得平等本誓除障惊觉三昧耶。故云若有真言行人乃至不得违越也。譬文自可见（云云）
    四从持下。明持明之义中。明谓总持等者言如大光明能照一切万物。摄持摄入而不漏失一法。故云总持也。一切明门明行者。一切智所照门名为明门。一切智所行之行名为明行也。持明总持等事如住心品记（云云）
    二从南摩下。明真言义中。又二。初举梵语真言。二明随释初自可见（云云）
    二从初句下。明随释中。又四。一明句义。二明字义。三明释三昧曳句。四明不可违越三昧耶初二义自可见（云云）
    三从结云下。明释三昧曳句中。即是必定师子吼者上所言无等三等者。即是以毕竟诚实之言。显佛与众生平等一体。是三世十方诸佛以同本誓。不可违越此三等无等三昧耶故。必定师子吼结说诸法平等平等义。故云结云三昧耶乃至不得作一切真言法事也。
    四从世尊下。明不可违越三昧耶中。又二。初正明不可违越义。二明不违越所由。
    初中。又二。初明交牒。后明随释。
    初中。交牒可云。即于尔时于一切佛刹乃至而不违越者（云云）
    二从世尊下。明随释中。世尊以遍满一切佛刹等者。言如来于尽空法界海。以身语意平等无尽庄严藏。说此平等三昧耶时。大众闻已信乐受持不敢违越也。故云世尊以遍满一切佛刹乃至不敢违越也（云云）
    二从所以下。明不违越所由中。自六。一明不平等见故越。二明作限量之心故越三明为名刹不为大事故越。四明放逸懈怠故越。五明依越誓自损损他。六明劝持不越。
    初中。若菩萨于众生诸法中等者。众生者有情世间。诸法者指器世间智正觉世间二种也。于如此等三种世间。一微尘许作不平等见。则越三昧耶。故云尔也。
    二从若下。明作限量之心故越中。若于此平等誓中者。于如此三世平等本誓中。若作三世限量之心。若作生死涅槃等限量之心。作如此等种种限量之心。则是违越三昧耶也。
    三从诸有下。明为名利不为大事因缘故越中。诸有所作者。戒行惠等诸所作。皆非为开发真正大菩提心。但为世间名闻利养。则违越三昧耶也。
    四从以放下。明以放逸懈怠故越中。以放逸懈怠者。不摄其心云放逸不励其心云懈怠。以如此等放逸懈怠故。不惊觉其迷妄之闇心。不悟其本觉之净心。故云以放逸懈怠不能惊悟其心等也（云云）
    五从以越下。明依越誓自损损他中。以越三昧耶故等者。以违越平等三昧耶故。三障四魔发动。自损损他无有义利也（云云）
    六从是故下。明劝持不越中。如护身命者。以如是等义故。真言行者随顺平等三昧耶。如守护身命。坚固守护三昧不敢违越也（云云）
    二从经云下。明说法界生真言中。又三。初明别表。二明举梵本真言。三明作释。
    初中。又三。一举经明结前生后。二明生在佛家与佛等。三明从定起说法界生初文。自可见（云云）
    二从尔时下。时明生在家与佛等中。圣胎具足者。入佛三昧耶位成就故也。生在佛家者法界生位也（云云）
    三从从此下。明从定起说法界生义。自可见（云云）
    二从南么下。明举梵本真言。自可见。
    三从达摩下。明作释中。又二。初释句义。二释三昧耶四义。其文又可见（云云）
    三从又以普眼下。明金刚萨埵真言中。又三。一明别表。二明出真言。三明作释。
    初中。又二。初明引经别表。二明结前生后句。
    初中。引牒可云。金刚萨埵加持真言曰（云云）
    二从又以普下。明结前生后句中。观见此一一众生者。指上之生在佛家之人云尔也。金刚事业等者。托胎出胎成就已。三密平等事业具足成就。此即自开出无尽庄严已。还为一切众生施三密化用之位。名为金刚萨埵也。萨埵是忍乐修行坚持不舍具足故名萨埵。是即亦名转法轮。从所说之法轮而为名。金刚萨埵从能说之人而为名也（云云）故云又以普眼谛观乃至即说金刚萨埵真言也（云云）
    二从南摩下。明出真言。自可见（云云）
    三从初句下。明作释中。又二。初明句义。二明三昧耶义。其文自可见（云云）
    四从复次下。明结释三种三昧耶中。自分为七。一约法界胎藏生长次第明义。二约秘密曼荼罗明义。三约莲华曼荼罗明义。四约自性身明义。五约受用身明义。六约择地造坛明义。七约等流身明义。
    初中。复次者。三种三昧耶别释已故。对此云复次也。于胎藏中等者。指如实一念净菩提心位也。初出胎时者指大悲万行修习位也。能转家业者指五种三昧道等也。已上约地前最初发心行者释之。故疏第三云。今且约胎藏为喻。行者初发一切智心。如父母和合因缘识种子初托胎中（已上入佛三昧耶位也）尔时渐次增长。为行业巧风之所匠成。乃至始诞育时。诸根百体皆悉备足。始终父母种姓中生。犹如依真言门学大悲万行净心显现（已上法界生位也）又此婴童渐具人法习诸伎艺。伎艺已通施行事业。如于净心中发起方便修治自地。随缘利物济度众生（已上转法轮位也）故名大悲胎藏生（云云）已上约地前释大悲胎藏生义也。复次于胎藏中者。指初地净菩提心。初出胎时者从二地至十地指其中间也。能转家业者。指第十一地位也。已上约地上真正发心并极果释之。故疏三云。复次初入净菩提心门见法明道。如识种子歌罗罗时。前七地以来为大悲万行之所含养。如在胎藏。无功用以去渐学如来方便。如婴童已生习诸伎艺。至如来一切智地。如伎艺已成施于从政。故名大悲胎藏生（云云）已上约初地乃至极果释之也（云云）
    二从又以入佛下。约秘密曼荼罗明义中。加持秘密中胎藏者。正指自性清净中胎藏之体。此宗秘密谓心为佛塔（云云）秘密之中最秘密。故云秘密中台藏也（更问）加持金刚菩萨二重眷属者。指彼秘密藏中所具二重眷属也。加持种种等者。指彼秘密藏中所摄第三重普门随类身也。已上秘密曼荼罗位品等意也。故疏第三云。今此中妙法莲花曼荼罗义。毗卢遮那本地常心即是花台具体。四佛四菩萨醍醐果德。如众实俱成。十世界微尘数大悲万行波罗蜜门。犹如花藏。三乘六道无量应身。犹如根茎条叶发晖相间。以如是众德轮圆周备故名曼荼罗也。又是一重秘密曼荼罗也（云云）
    三从入佛下。约莲华曼荼罗明义中。入佛三昧耶如莲华藏者。一切众生胸间八分肉团当体也。法界生如莲华敷者。如实知自心大菩提心开发位也。金刚萨埵如莲华成就者。如实菩提心开发已还欲令开发众生自性清净心莲华位也。疏三云。今以莲华喻此曼荼罗义。如莲种在坚壳之中。枝条花叶之性已宛然具足。犹若世间种子心。从此渐次增长乃至初生花□时。莲台果实隐于叶藏之内。如出世间心尚在蕴中。又由此叶藏所包。不为风寒众缘之所伤坏。净色鬓蕊日夜滋荣。犹如大悲胎藏既成就已。于日光中显照开敷。如方便满足（云云）以如是义故云入佛三昧耶乃至故此三种皆名三昧耶也。
    四从复次真言下。明约自性身明义中。得同如来秘密身口意平等之身者。指自性清净本地法身位也。得同如来加持法界宫尊特之身者。此本地法身如来。从大悲大定出。以大方便力。加持法界众生自性清净本地法身之处。故云加持法界宫。此自性法身微细色相庄严甚深不可思议。非忆度思量之境界。故云尊特之身。更与自性法身不可作别异之思。唯是无相法身从大悲大定出。以自性平等大悲方便。说诸佛自证三菩提不思议法界之居处。故云加持法界宫。称美彼自性法身之体而云尊特之身。故云与无相法身无二无别也。又第二三昧耶真言句义云我即法界自性（云云）我者尊特身。即无相法界真我体也。即法界自性者。指六大法界。此六大法界者。三种世间诸法自性能生之体故。云即法界自性故。既云以第二三昧耶故得同如来加持法界宫尊特之身。明知所言尊特之身者。法界自性无相法身真我之体也。努努不可作别异之思。即是今经能说教主也（云云）以第三三昧耶故今此身土等者。第三转法轮真言句义云我身即同金刚也。金刚即是法界自性（云云）所言我身者指尊特之身也。金刚者指无相法身。故句义云我身即同金刚也。金刚是则法界自性也。释云今此身土皆如金刚者。身者尊特也。土者法界宫也。如此身土者自性法身境界故。常住不变如金刚。是即六大法界自性清净万德也。故云今此身土皆如金刚与无量持金刚众而自开绕也。疏三云。然以如来加持故。从佛菩提自性之德。现八叶中胎藏身。从金刚密印现第一重金刚手等诸内眷属。从大悲万行现第二重摩诃萨埵诸大眷属。从普门方便现第三重一切众生喜见随类之身（云云）已上约自性法身释三三昧耶义已。亦名自性坛也（云云）
    五从佛说下。约自受用身明义中。佛说初三昧耶为自受用者。指八叶花叶佛。所谓自受用身也。是即大日八德各自受用故云尔也。为成就法性身诸菩萨者。指第一第二重金刚菩萨等者。为折伏摄受等者。指第三重慈悲忿怒随类应现之身也。已上约自受用身说三种三昧耶义已。亦名嘉会坛也。
    六从佛说下。明约择地造檀曼荼罗明义中。为建立大悲胎藏曼荼罗故者。为建立此大悲台藏曼荼罗。先住瑜伽观察自性清净心莲华台上万德已。以此入佛三昧耶印言加持。然后堪能建立曼荼罗。若不然者法则不具还犯三昧耶。故疏第五云。阿阇梨言凡行者不住瑜伽不合为人建立曼荼罗也（云云）以是义故云佛说初三昧耶为建立大悲台藏曼荼罗故也。第二三昧耶为作毗卢遮那阿阇梨事业故者。为安立弟子净菩提心。转字为毗卢遮那尊特相海身。然后作普门法界加持护持建立方便等。故云第二三昧耶为作毗卢遮那阿阇梨事业故也。第三三昧耶为执金刚弟子事业故者。若欲作曼荼罗诸作务及供养承仕等事业时。改字成字。转字为金刚萨埵。作诸事业。故云为执金刚弟子事业故也。疏五云。如上所说菩提心为因大悲为根方便为究竟者。即是心实相花台大悲胎藏开敷。以大悲方便现作三重普门眷属以是义故名大悲胎藏曼荼罗（云云）故云为建立此大悲台藏曼荼罗乃至为执金刚弟子事业故等也。又疏三云。若以轮王灌顶方之。则第三重如万国君长。第二重如朝庭百揆。第一重如宗枝内粥。中胎如垂拱之君。故花台常智为大曼荼罗王也。已上约择地造坛明三三昧耶义毕。亦名大悲坛（云云）
    七从初三下。约变化等流明义中。初三昧耶为加持如来眷属故者。指遍知院持明院文殊院释迦院虚空藏院苏悉地院帝释梵天日天水天月天地天等。是即佛部所摄也。故云如来眷属故也。第二三昧耶为加持莲华眷属故等者。指观音院地藏院毗沙门天等。是即莲华部所摄。故云莲华眷属故也。第三三昧耶为加持金刚眷属故等者。指金刚手院除盖障院焰魔天等。是即金刚部所摄也。故云为加持金刚眷属故也。已上约反化等流明义毕。
    三从次说下。明说金刚铠明中。又分为五。一明别表。二明来由三明真言功能。四约浅略明义五举真言明深秘。
    初二。文义自可见（云云）
    三从且如下。明真言功能中。且如六波罗蜜一一如实相等者。以三种三昧耶加持故。行者自身全同金刚萨埵毕。此金刚萨埵服大悲决定金刚甲胃故。所修万行皆如实相至本不生际。一行具一切行。一度具一切度。以是义故一行即一切行。一切行即一行。一度即一切度。一切度即一度。一多自在无碍相摄。各具人法遍满法界海。故云且如六波罗蜜乃至无有间隙也。如六度者。四弘誓愿三十七品等无量万善万行皆亦如是。故云如六度者。乃至皆当广说也。以被如此金刚甲胃故出生入死无能沮坏者也。
    四从若下。约浅略明义。自可见（云云）
    五从南么下。明举真言释深秘中。又二。初释金刚义。二释甲义。
    初中。如来以金刚眼普观众生者。以三种三昧耶加持故。一切众生色心实相皆悉同金刚手。如众生者。二种世间亦尔也。如来知见三种世间性相不坏常住离生灭去来如金刚。故云以金刚眼普观众生等也。以自性清净故者。字尘垢不可得故云尔也。
    二从次明甲下。明甲义中。若法是造作所成等者。字作业不可得也。本初不生之上作业故作业还自不生也。以本不生故离诸造作也。离造作故坚固不坏。是金刚义也。缚字言说不可得义。以本不生之上言语故。言语即无言说也。离言说故戏论皆尽。戏论尽故常住不变。常住不变即是金刚甲也。遮字迁变不可得也。以本不生故即无迁变也。无迁变者即常住。常住故亦是金刚甲也（云云）余文可见。
    四从次说如来下。明如来眼明中。又分为四。一明别表。二明来意。三举真言。四明作释初别表。自可见（云云）
    二从次说下。明来意中。次说如来等者。如来性品云。自性离言说。自证之智惠（云云）以如此自性离言说自证之智惠眼。观一切法界。莫非一人可度之机。其中种种通塞亦能照见。故云如来眼也。以是义故次金刚甲说如来眼也。故云次说如来眼乃至随意皆成故次说之也（云云）
    三从南么下。举真言。自可见（云云）
    四从右句下。明释真言义中。毕竟非如非异等者。言以如来净眼。观一切诸法毕竟无相所谓以字本不生故。虽非断常一异。而明照见诸法性相。识知可度不可度因缘。更不失时宜。以是义故。行者说此诚实言时。蒙不思议加持得眼根清净也。故云如来观一切法乃至渐得眼清净也。
    五从次有下。明释六种供养真言中。自六。一明涂香真言。二明花鬘真言。三明烧香真言。四明饮食真言。五明灯明真言。六明阏伽真言。
    初中。又三。初明总表。二明别表。三明作释。
    初中。次有涂香等六种真言等者。今此六种真言此处说者。缘坛行事所用故。于此品中说之也。故云次有涂香乃至所要故于此品中说也。
    二明别表中。即交牒可云。涂香真言者（云云）
    三从南么下。明作释中。又二。初举真言。后明随释。
    初文。自可见（云云）
    二从右下。明随释中。住无戏论执金刚等者。涂香是戒波罗蜜满足义故云尔也。余文自可见（云云）
    二从次花下。明花鬘真言中。又分为三。初明别表。二举真言。三明作释。
    初二。又可见（云云）
    三从右下。明作释中。又二。初约八叶开敷次第明义。二约三句次第明义。
    初中。言此心莲华为妄我所缠者。我性心莲。为不知之见所缠。不能开发。今以如实大菩提心。从本有大悲胎藏中。心莲任运开发。是则从大慈生义也。
    二从复次下。明约三句次第明义。自可见（云云）
    三从次烧下。明释烧香真言中。又三。初明别表。二举真言。三明作释。
    初二。文自可见。
    三从右下。明作释中。下至一花供养佛时等者。今此烧香遍至法界义者。是即于万善万行殊胜精进更不休息义也。故乃至一花一香奉供佛时。此一一功德。遍至法界海无所不至。是即烧香三昧义也。
    四从饮下。明释饮食真言中。又三。一明别表。二明举真言。三明作释。
    初二。自可见（云云）
    三从右下。明作释中。又四。一明法喜禅悦食。二明二障不生。三明享祭食有上下。四明受食已还与妙食。
    初自可见（云云）
    二从若下。明二障不生中。若就字轮之相者。先付句义明之。后付字义明义也。所谓阿不也。上罗烦恼障也。下罗所知障也。以住诸法之本初故有烦恼所知二障。若本初不生时即二障自不生也。是故戏论高声喧咶自不生。而开发寂静安乐之甘露门。成就寂静涅槃之饭。故云阿罗罗也。复次若人勤修万行等者。字作业也。住有相生灭之作业故二障即生。此作业本来不可得故二障还不生。故云复次若人乃至故云止前不善声也。
    三从沫邻下。明享祭食有上下中。西方者指天竺也。享祭之食者。所谓享祭僧俗之时。其上分献诸佛菩萨。其下分施鬼神冥道。如此等食皆通云沫梨。故云凡西方享祭之食乃至通名沫梨也。句义可见（云云）
    四从次云下。明受食已还与妙食中。受我所献食也者。言受我此粗食。还当与我微妙食也。譬意自可见（云云）余文又可见。
    五从次灯下。明释灯明真言中。又三。一明别表。二举真言。三明作释。
    初二。自可见。
    三从右下。明作释中。意言如来焰光等者。如来无等同智惠焰光。普照无知之闇。犹如日光等同虚空无所不至也。故云意言如来焰光乃至无有限量也。余文可见（云云）
    六从次阏下。明释阏伽真言中。又三。初明别表二举真言。三明作释。
    初二文自可见（云云）
    三从右下。明作释中。如来法身本性净故无分别等者。自性清净本地法身。其法清净平等法界无分别。广大无量如虚空。故云等虚空而无量不可思议非世间虚空所及故云无等也。余文自可见（云云）
    六从次下。有四下。明阿阇梨庄严相中。又分为四。一明如来顶相二明如来甲。三明如来圆光。四明如来舌相。
    初中。又四。一明来由。二明别表。三明真言。四明作释。
    初中。次下有四真言等者。四真言如左。亦是曼荼罗阿阇梨者。今缘坛阿阇梨以如此四种真言加持故。其顶相等同如来无异故。堪为缘坛阿阇梨。故云亦是曼荼罗乃至于此品中说之也（云云）
    二初如来者别表。自可见（云云）
    三从南下。明真言。又可见（云云）
    四从右下。明作释中。当知如此顶相从法界台藏生者。言此顶相非如父母生身顶相。是则从无相法界台藏生。故云犹如虚空出过数量普遍清净也。阿阇梨自作毗卢遮那时者。为加持弟子转字成大日时。解髻更结之作顶相。是付未出家人如此释也。若出家之人者。以右手作拳置顶上成顶相也（云云）
    二从次如来甲下。明释如来甲真言中。又三。初明别表。二明真言。三明作释。
    初二。自可见（云云）
    三从右下。明作释中。言此金刚智光等者。如来遍照智光遍一切生死黑暗之中。能映夺三障四魔。不能入于其中。故名为甲。余文自可见（云云）
    三从次如下。明如来圆光真言中。又三。一明别表。二明真言。三明作释。
    初二。又可见（云云）
    三从右下。明作释中。上有罗声者也。下体遮字者也。是有尘垢而有迁变。入阿字门故本来无尘无迁也。余文可见（云云）
    四从次如下。明释如来舌相真言中。又三。初明别表。二举真言。三明作释。    
　　初二又可见（云云）
    三从右下。明作释中。是大无大义者。法界遍满故云大。然此大之外亦无待对之大。故云无大也。余文自可见。
    已上释具缘品毕

妙印钞卷第四十
（御本云）元德三年（辛未）正月七日加点了
沙门阿寂（六十二）
妙印钞卷第四十一

        沙门阿寂纪
    
　　　
　　　
　　　

释息障品第三（经第二疏第九第十）

    将释此品。大分为四。初宣大纲。二释品题。三明来意。四明入文判释（矣）
    初宣大纲者。所言障者更从异处而不生。只是行者自心而已。所谓于一散乱心为便。而所生之贪嗔痴三毒是也。此三毒者。更非异物。是即行者本来三部之妙体也。虽然以众生如实不知故。为彼不知之所缚。不达三毒之自性。心外执境轮回生死。故经云于一散乱心。此障即为便。论云。为贪嗔痴烦恼之所缚故（云云）然今行者依阿阇梨之加持方便。以如实之正见。观达三毒之自体之时。贪自性本来不可得。嗔自性本来不可得。痴自性本来不可得也。以不可得故。三毒当体即本初不生际也。以本不生际故。住大空三昧故证真净大菩提心。此净菩提心不为八风而所动摇故。此无动净心即名为不动明王。故疏云。一切不动明王者即是真净菩提之心。为表是义故因事立名也（云云）此即此品大纲也（云云）
    二释品题者。息障者。息谓能除之体。即金刚不坏大菩提心也。障谓所除之法。即自心所起贪嗔痴等是也。故经云。障者自心生。随顺昔悭吝。为除彼因故。念此菩提心。常当意思惟。不动摩诃萨。而结彼密印。能除诸障碍（云云）又瑜伽经云。于一散乱心。此障即为便。能夺真言师所修功德业。若持爱染王根本一字心。此障速除灭。不得少亲近（云云）
    问曰。今以不动为能治。彼以爱染为能治。云何答曰。不动者虚空无垢大菩提心之体也。爱染者此虚空无垢大菩提心降伏天魔之时所示大我之体也。故知只是名异体同。然者两经所说不可相违（云云）以如此等义故云息障品也（云云）
    三明来意者。上品中明攒摇自性清净之乳酪。而成果德纯净之醍醐已。虽然未说彼四魔三障除尽之法故。于上品所说之择地造坛供养修行授职灌顶等。为欲令无诸障碍故。金刚手请问之。如来演说之也。故次上品此品来也（云云）
    四从尔时下。明入文判释中。大分为二。一举萨埵发问。二明如来答问。
    初中。又二。一明引牒。二明随释。
    初引牒中。经说已会。疏举未会也。
    问。然者何故尔耶。答曰。引未会本有三意。一者为治慢法之者。二为令知梵本次第。三务疏记之口传。先向未会本作释也。从此以后所所皆效之（云云）
    二从此毗下。明随释中。复发此问者。此问中即有三。一者云何造坛时得除障者。二云何修真言行人无诸恼害。三云何真言持诵成果。指如此三问云复发此问也。
    二从大毗卢下。明如来答问中。又分为十二。一明障起因缘。二明能治明王。三明除风障法。四明除雨水障法。五明并除风雨法。六明以异方便除障法。七明合药对治法。八明圣尊各住本位有威。九明例诸尊本位说色差别。十明劣惠不信为障所由。十一明无智诽谤自损损他。十二明如来于法自在义（矣）
    初中。又二。一明引牒。二明随释。
    初中。大毗卢遮那世尊乃至离诸过者等者。经之大日尊叹言乃至行者离诸过等三偈一句文未会引之也（云云）
    二从佛言下。明随释中。又三。一明诸障自心生。二明悭等为因起。三明由妄分别生。
    初中。一切障法虽复无量等者。夫大菩提道障碍虽多。全后余所不来。但从众生自心生。而从来不可得也。故瑜伽经云。时会中忽有一障。不从空生。亦不从他方而来。亦不从地出。忽然而现。此障从何而来。从一切众生本有障无始元初际本有俱本轮（云云）以无始际之本有障故。本有亦本有。而无始无初际。无终无终际。譬如转轮无始无终。故云本有俱本轮也。以障体即德故。云时障者忽然现身作金刚萨埵也。譬如湛湛大海一味碱水。依风飘因缘故波涛相击。依风息因缘故还自澄静。虽波涛相击。更未出澄静之碱水。虽还自澄湛。未离动浊之波涛。唯是一味碱水。从缘而动从缘而静。无始无终而无去来生灭。行者心海亦如是。唯是于一味平等自性清净法界海中。以散乱不知因缘故。忽现障者体。以如实了知因缘故。当现金萨形。从缘虽现障者形。未出自性清净之一味心海。从缘虽现金萨形。未改忽有一障之本有障体。烦恼即菩提无菩提可证。障体即具德无烦恼可舍。故经云。如秋八月雾。微细清净光。常住此等持。是名微细定（云云）以是义故云一切障法虽复无量以要言之但从心生也（云云）
    二从又由下。明悭等为因起中。又二。一明所治惑障。二明能治菩提心。
    初中。由行者过去世随顺悭法者。行者从无始已来悭贪色欲等。无暂舍离。依如此等悭贪等。今世适虽值甚深法教。诸障碍竞起而妨道机。故云又由行者过去世乃至若除彼因诸障自息也。
    二从此中下。明能治菩提心中。对治即是菩提心者。言贪嗔痴本来本不生故。诸障自息。是即对治也。故云此中对治即是菩提心等也。
    三从又复下。明由妄分别障生中。又二。一明所治心思。二明能治心。
    初中。此之分别由从妄者。一念无明妄分别也。所谓于一散乱心此障即为便者。即此意也。心思有者。释经之从心思所生之句也。思即是障者。是即思惟烦恼也所谓五钝使也。所言有者。即是生义也。生之体即有故。未会本云有。已会经云生也。故云此中有字梵音亦云生义也（云云）
    二从若能下。明能治心。自可见（云云）
    二从意常下。明能治明王中。又二。初明引牒。后明随释。
    初中。意常思惟乃至当结此印等者。经之常当意思惟乃至能除诸障碍之一偈未会引之也。
    二从是即下。明随释中。是即前所说不动明王者。指经第一。所谓说图位云。真言主之下依涅哩底方不动如来使（云云）此是如来法身者。指无相法身。所谓虚空无垢大菩提心是也（更问）以大愿故者。指本有大悲行愿也。若行者常忆念者。常忆持忆念此大菩提心。无时暂忘故诸障自除也。不动者即是真净菩提之心者。有师资相承之习（更问）此菩提心为违须八风之不所动转。犹如须弥山为八风不所动转故。且寄事立名。故云尔也。为表是义故因事立名也。此明王闭一目者。亦有深意也。以佛眼明鉴。唯一而已无二无三也（此亦有深意更问）其印当说之者。指密印品也。
    三从秘密主下。明除风障法中。又二。初明引牒。后明随释。
    初中。秘密主风当诵阿乃至先佛所说等之五行余文。经之秘密主复听乃至能缚于大风等之三偈半文未会引之也。
    二从谓造立下。明随释中。又三。一明以字加持。二明以字加持。三明以字加持。
    初中。以露地立法故等者。今此择地造坛于露地造之故。风难尤大障也。先止之故云尔也。当想此阿字等者。谓观字普布身分。其色黄色也。是即金刚不坏大菩提心也。依之障自除也。
    二从如是下。明以字加持中。又心诵字者。是因业不可得。即无相法界大菩提心也。余文可见（云云）于瓦器中心想阿者。于盖瓦器中心上观字。故云即是上想阿字也。以此字合百亿须弥山。成大须弥山王。用覆其上。若深秘释者。此须弥山者即无动摇大菩提心也。以此无动大菩提心故障碍自除也。
    三从又当下。明以字加持中。又当时时等者。于彼器盖上。又观字。所谓字体字是前金刚不动义也。上空点遍一切处义也所谓令此金刚不动之体遍满一切处也。故遍法界一切障自不生也。
    四从水障法下。明除雨水障中。又二。初明交牒。后明随释。
    初中。交牒可云。大有情谛听乃至昏蔽寻消散者（云云）
    二从水障下。明随释中。当思惟罗字等者。观字令遍于内外。如文可见（云云）作嗔形已画地等者。如此作恶形忿怒形已。于地上画云像或龙蛇等形。以所持刀印斩断其形像。即其云龙等散灭。随其雨水起之方可作之也。故云作嗔形已乃至即于东方作也（云云）
    五从或作下。明并除风雨中。又二。一明交牒。二明随释。
    初中。交牒可云。行者无畏心乃至一切同金刚者（云云）
    二从或作下。明随释中。用佉陀罗木作独股金刚者。佉陀罗木翻名如上记。其佉陀罗木橛必无此木等者。无件木者以苦练木宾铁等作之。故云其佉陀罗木乃至用宾铁亦得耳（云云）以金刚真言加持之等者以金刚橛真言加持之也。想同一切金刚者此橛下至金刚轮际故。其中间一切诸法。皆为此金刚橛所贯彻。悉同金刚轮际无动转也。若深秘释者。独一法界金刚菩提心。至第十一地金刚轮。贯彻法界一切诸法。更不令动转故。诸障自然不生也。余文自可见（云云）
    六从或一切下。明以异方便除障法中。又二。初明引牒。二明随释。
    初中。或一切障息复说乃至去死无疑惑等者。经之复次今当说乃至息灭而不生勿生疑惑心等二偈三句未会引之也经有乱脱（云云）
    二从复更下。明随释中。又二。一明异方便加持法。二明引瑜伽证。
    初中。又分为六。一明总表指前。二明本曼荼罗形。三明作法有二种。四明障者退散。五明若不去及断命。六明密意。
    初中。复更明异方便等者。上明依忆念无动大菩提心诸障自除毕。故云复更明异方便除一切障也。即是前说不动明王者。此异方便非异物。就上所说不动明王。以异门说故云尔也（云云）
    二从此不动下。明本曼荼罗形中。所言本漫荼罗者。即是三角曼荼罗也。其中黑色是也者。于彼三角曼荼罗中。自身成黑色不动明王之像而持刀印也。故云此不动明王本乃至作不动明王之像也。
    三从文于下。明作法有二意中。又于此作法有二意者。谓观想不动尊字印形像。置在圆中。而令踏彼为障者上（是一）故云一者想不动尊在圆中而踏彼上也。又直观想自身是不动尊。即以本真言印契加持之。而踏彼为障者上也（是一）如此等二意中。行者随意可作也。
    四从三角下。明障者退散中。三角中等者。于三角中画作彼为障者形像。其后我身如前成不动。入彼三角中。以左足踏彼为障者顶上。障者即是散。故云三角中画彼乃至应时退散也（云云）
    五从若彼下。明若不去及断命中。若彼违戾者。虽作如此之对治。犹相违背而憍慢放逸。随教命而不退散者。乃至可断其命根。但行者其时发大慈悲心。可欲断彼之业寿令得大菩提之生也。心不可欲断彼生命。口亦不可言断生命也。故云若彼违戾乃至念言勿令彼断命也（云云）
    六从然此下。明密意中。所言密意者。如上风雨等诸为障者。更从异处不生。唯是从行者不平等之心而起。然住平等法界大菩提心之时。能治所治本来无二。全体平等法界体也。此时业寿永除且云死。牙种还萌亦云生。是即如来隐语秘密最上之谓也。故云然此中密意乃至即是死义也（云云）
    二从如瑜伽下。明引瑜伽证中。自分为二。一明举如来秘语。二明释秘语意。
    初中。又五。一明大自在慢故不从召命。二明现污秽城。三明不动入不净金刚三摩地。四明不动入降三世三摩地。五明命终即成佛。其义自可见。不能委悉记（云云）
    二从足即智足也下。释秘语意中。所言足即智足也者。不动尊入降三世三摩地。以左足踏其自在王顶上。以右足踏其妃首半月者。大自在天并妃者是即根本无明体也。夫无明有二种。如大论九十七云。无明有二种。一者厚二者薄。薄者名无明。厚者名黑闇（云云）故知今王妃是即二种无明也。其薄者名大自在王。其厚者名妃也。复次迷心无明名大自在。迷色无明名妃。是即忘六大法界色心实相。取心外之境。根本不知之心也。如此背平等法界。才执三千界内。我计此内大自在主。以为足故。无相法界平等大菩提心之不动明王。以左足踏自在顶半月中者。左足五指者五大也。以此本觉本有五大。踏彼妄情缘起小智时。为本有五大之所加持。缘起小智即成遍周法界色心平等六大法身也。此时不改彼小知足小我之体。即成遍周法界常住不变大知足大我之体也。右足踏其妃首半月者。以本有五智。踏彼妄执缘起五大时。为本有五智之所加持。彼缘起妄情五大即亦成遍周法界平等六大法身也。此时亦不改彼小知足黑闇之体。即成周遍法界常住不变大知足圆有之体也。彼王迷心无明故以五大而加持。此妃迷色无明故以五智而加持。是即两部各成不二也。此两足合成一身。是即不二之上大不二也。彼金刚吉祥成就印可思之。故云足即知足也。余文自可见（云云）七从又有下。明合药对治法中。又二。一明交牒。二明随释。
    初中。交牒可云。或以罗尔迦乃至况复余众生者（云云）
    二从又下。明随释中。又二。一明合药对治秘述。二明诫初心随情作。
    初文。自可见（云云）
    二从又凡下。明诫初心随情作中。凡此法皆是等者。言如此合药对治等法。是大菩提心成就久修练行之人。以大悲心故随缘应物之方便也。若初心无知之族。但闻其合药对治之法许。无慈悲方便。欲得随情所求之成就而作之。自损损他无有得此成就。故云又凡此法皆是乃至用无此理也。
    八从尔时下。明圣尊各住本位有威中。自分为二。一明引牒。二明随释。
    初中。尔时金刚手乃至所师谓性住等者。经之尔时金刚手白佛言乃至于本位作诸事业等五行余文未会引之也。
    一从谓金下。明随释中。又二。一明四重诸尊各住本位所应作即作。二明引四姓家业为例。
    初中。能作如是威猛之事等者。不动明王者无相大菩提心体。即为降伏难伏之者。成大日如来教令轮身。住三角曼荼罗。而现威猛之势力。依之一切众生承如来教敕不敢隐蔽。皆悉诣佛所而得法利也。故云此大力不动明王能作如是乃至秘密之教也。令使如本尊等者。言若本尊是佛部者。坐金刚轮方坛而显威验。若本尊莲花部坐圆坛而显威验。若本尊金刚部坐三角坛而显威验等也。故云令使如本尊乃至即是效验之语也。令作者等者。释未会中之令作二言也。应作事此亦即是十方三世等者。四重法界诸尊。各随本誓悲愿。住其本位。而作其所应作之事。是即一切诸佛三昧耶也。若违越者不现威势而令隐蔽为障者。即犯三昧耶也。故一切执金刚亦如不动明王。作所应事业。现威猛之相。无不隐蔽为障者。随自己本誓。作所应作之事。不敢失坠三昧耶。何以故。皆是同一金刚性不可有异路也。故云我等一切乃至是故当住斯法也。
    二从四下。明引四姓家业为例中。四姓等各各有家法等者。中台如刹利种。第一重如波罗门。第二重如毗沙。第三重如须陀。故云四姓等各各有家业乃至令如来法无敢隐蔽也。此行人等者。今真言行人亦如是。普习学诸尊字印形像本誓悲愿。随应而入其三摩地。现威猛之势。可降伏所应降之者也。所谓或自身入不动三摩地者可住三角火轮。若入降三世三摩地者可住风轮半月。乃至梵天四王等。入其三摩地可住其曼荼罗。降伏为障者不敢隐蔽也。故云此行人亦效诸尊乃至可诚汝所言也。
    
已上释第九卷毕。

    凡从秘密下。明例诸尊本位说色差别中。自分为二。一明牒经。二明随释。
    初中。秘密主若说乃至先佛所说者。经之文秘密主乃至是则先佛所说之文未会引之也。
    二从谓本下。明随释中。谓本尊等者。上来虽说诸尊可住本位。未说其本位之形色故。正说其形色。如次下诸品中说。故云谓本尊各有形色下当更说之也。如上说随本位等者。言如次上如云若住金刚轮方坛者可作增益用。若住圆坛者可作息灾用。若住三角坛者可作降伏用。今说色亦如此。随方圆三诵曼荼罗。其色亦如次黄白赤也。故云如上说随本位而作事业乃至赤火黑风亦尔也。次下有色等者。言指未会本之彼尊尊色之色字。此字已会本译诸尊形相。然色与形相梵音别也。以色即形相之义故。未会本云色也。故云次下有色字乃至此是形相也。余文自可见（云云）
    十从秘密下。明劣惠无信为障起由中。又二。一明引牒。二明随释。
    初中。秘密主未来世乃至无惠疑增多等者。经之秘密主于未来世乃至而增疑惑等一行余文未会引之也。
    二从以此下。正随释中。又四。一明钝根不信为障因缘。二明画持诵加持甚深事。三明譬说。四明合譬。
    初中。钝根少智信不具等者。设于九种教法者。此人虽为利根大智。于真言教以信不具故。此人名为真言家一阐提人。何以故。一阐提此云信不具。于如来甚深三密之教义更信不具。于如来甚深三密之教义更信不具故。依此不信故诸障竞起自损损他。故云以此众生等钝根少智乃至为障所由也。
    二从如是下。明图画加持甚深事中。如是真言画及持诵等者。言今此择地造坛采色图画并净除持诵等。皆悉妙极之境妙智之所都。如来甚深不思议事。非十地等觉之所知。何况二乘凡夫之所测哉。故云如是真言乃至如来不思议事也。
    三从如人下。明譬说。自可见。
    四从如此下。明合譬中。如此画色等者。指造坛画色等也。依法不疑者。若如方坛者以黄色而采色严净。是即与如如法界金刚不坏大菩提心相应。即能入住法界不思议境界。若如圆坛者用白色而采色其本尊形像等。是即与无尽法界大悲万德相应。即能入住法界不思议莲花三昧境界。若如三角坛者用赤色而采色其本尊等。是即与如来不思议法界心智体相应。即摧坏四魔三障。能入住不可思议甚深金刚智印三昧境界。如此等图画实相。如此真言实相。如此持诵实相。如此行者实相。如此如来实相。本来平等无异路。本来成就无初生。本来具足无阙减。本来清净如莲花。本来无相如虚空。本来常住如金刚。如此等平等法界体。唯是有信者而已即得入。闇证禅宗文字法师不能所窥。故云如此画色等乃至所以而不疑耶也。如世人等。世间浅近方药验术犹不思议。何况于如来甚深不可思议真言不思议无相无为之法相。空执有执之族。闇证无智之辈。岂不惊怖哉。亦不轻毁哉。故云如世人得药飞空乃至徒自伤也。
    十一从闻唯下。明无智诽谤自损损他中。又二。一明引牒。二明随释。
    初中。闻唯坚住乃至如是非佛说等者。经之彼唯如闻坚住乃至非佛所说等一行余文未会引之也。
    二从是人下。明随释中。又三。一明谤毁所由。二明喻。三明合譬。
    初中。是人虽闻此法者。如彼无智闇证文字法师者。为空执之所沈。为显纲之所缚适虽闻真言秘藏法教。不信不修。以不信不修故不显威验。以不显威验故生谤。而云着相之法外道之说。依此自损损他失二世安乐。故云是人虽闻此法乃至是外道等说非佛法也二从如人下明譬。自可见（云云）
    三从当知下。明合譬可见（云云）
    十二从一切下。明如来于法自在义中。又二。一明已与通达傍正。二明释成如来于法自在意。
    初中。又二。一明引牒。二明随释。
    初中。一切智佛一切法乃至众生利者。经之一切智世尊乃至方便度众生一偈文未会引之也（云云）
    二从此已下。明随释中。此已字者。指未会本之已得自在之已字。然亦云通达者。指已会本之如其所通达之通达。然此两本中通达义。正义。故云是正义也。谓具方便无事不解之义也。已彼先此后等者。言未会本已字有得自在之上故云已彼先也已会经通达之言有得自在之下故云此后也。一切说梵音回互也者。非此偈而已。一切真言陀罗尼中。其字有一陀罗尼之中者随义便回互。或用上字于下。或用下字于上。常习也。故云一切说梵音回互也。上文已明诸佛者。指上之是则先佛所说之文也。今此下句等者。指是诸先佛说之文也。言如此梵音回互而说者。非啻如来独而已。先佛所说亦如此也。故云上文已明诸佛乃至方云先佛作如是说也。但此一切智世尊乃至善决定作业等三偈文是一具文也。然于已与通达为释回互之义故。别切取一切智世尊等一偈文。而释成梵音回互之意也。然后引牒是诸先佛说以下二偈文。总兼备三偈之意。而释成如来于法自在义也（云云）
    二从已彼下。明释如来于法自在意中。又二。一明引牒二明随释。
    初中。已彼此一切乃至作善无疑等者。经之是诸先佛说乃至善决定作业二偈文未会引之也。
    二从此意下。明随释中。此意者。总指上三偈意也。所谓如来具一切智于诸法中而得自在等者。是即一切智世尊诸法得自在等文之意也。以众生劣惠等者。方便度众生以下文之意也。以诸众生未解诸法空相等者。夫诸众生或漂沈于断常。往来于生死。或沈空尽灭永断佛性。或走三性八不之旷野求始成正觉之台。或莹三身十佛之花台。未望本有曼荼之自成。如是等族。唯执如情所谓之法相。更不悟甚深无相之空相。依之言空则还沈己家之空。言有则还执己家之有言中则又还成己家之双非双照之中道。终未悟非空之空非有之有非中之中。岂悟甚深无相之空相。所谓空相者。汝不知哉唯是我性凡夫一念之心。乃至低头举手之威仪。弹指散花之小善。皆是妙极无相之境界遍周法界之常智也。就中上来所说择地造坛曼荼罗。是即甚深不思议之空相。法佛自内证之三摩地也。然汝以重障根钝故。不信此甚深无相之法相。还云着相之法外道之说。犯几罪受几苦哉。若宿福深厚之人。闻则信信则修。修则证。是故皆入真理平等法界之体。同住一切智智果德之心。是即无疑惑故四魔三障不得其便。获得不思议佛法满足也矣。

已上释息障品毕
释普通真言藏品第四（经第二疏第十）

    今将释当品。自开为四。一明大纲。二明释品题。三明来意。四明入文解释矣。
    初明大纲者。诸大金刚诸大菩萨等。各各说自所通达法界门者。唯是为欲净除一切众生虚妄分别尘垢。令同自性清净法界无尽庄严藏也。所言清净法界者。大悲胎藏曼荼罗王之自体。一切众生内心八叶之已分也。虽然众生如实不知此自心八叶无尽宝藏故。往复贫里流转生死。爰以金刚菩萨等从大慈大悲之崛。而必定师子吼。面面说自所通达门。还令同彼之自性清净法界无尽庄严藏普门法界之体。故经云当说如所通达法界净除众生界真实语句。疏云为欲净除一切众生界虚妄之垢。悉令同彼真法界无尽藏故。各当自说真言之句也。所言真法界者。所谓字门是也。故当品终佛自结说云。秘密主。是等一切真言我已宣说。是中一切真言之心。汝当谛听。所谓阿字门（云云）同疏释云。今总说诸真言之心。即此阿字是也。此是诸法本不生义。若离阿字则无余字。即是诸字之母。即一切真言生处也。是则此品大纲也。
    二明题目者。普通真言者。普谓普遍一切义。通谓通入通达义。今所说真言皆是普入一切门自所通达真言也。是以疏云。是诸菩萨金刚为欲圆满成就佛法。各各稽首大日已。于自心以通达清净法界法门。各各乐欲自陈说之（云云）真言者。如上品所说。藏者。如来无尽无余万德从此而生。故名为藏。故云普通真言藏品也。
    三明来意者。上品中。于具缘品所说图画持诵等。为令无诸障碍。说障者对治之法毕。虽然未说诸尊真言持诵之法要故。疏云如是大曼大荼罗王清净法界之体。是一一菩萨各从一门而得自在。称其所解而广说之。若有众生从彼一门而进行者。不久即得同彼菩萨。此诸菩萨皆是大日如来内证之德。为欲广开是知见门故。一一菩萨各演一门也。是则此品来意也。
    四从尔时下。明入文判释中。大分为四。一明上首乐欲演说真言。二明如来听许。三明真言别相。四明总说真言心。
    初中。又二。一明引牒。二明随释。
    初中。尔时执金刚中乃至乐欲佛诸者。经之尔时诸执金刚乃至演说真言法句三行余文未会引之也。
    二从是诸下。明随释中。又二。一明各各乐欲自陈说。二明乐欲陈说所由。
    初中。是诸菩萨者指大眷属也。金刚者指内眷属。为欲圆满成就此法者。为欲成就圆满此普门法界曼荼罗故。各奉稽首顶礼大日如来已。如自所通达法界清净法门。各各乐欲自陈说也。
    二从所以下。明乐欲陈说所由中。又分为三。一明称自证说。二明欲令众生同我身。三明菩萨金刚皆如来内德。
    初中。如是大曼荼罗王者。所谓阿字也。故当品终云。是中一切真言之心。汝当谛听。所谓阿字门。最为无上（云云）故云大曼荼罗王也。清净法界之体者。指八叶心莲花台也。而得自在者。从此一门得入法界故。于普门一门得最自在故云尔也。称其所说者。于普门法界万德中。随其自证得之分而广说之也。
    三从此诸下。明菩萨金刚皆如来内证。又可见（云云）
    二从尔时下。明如来听许中。又二。一明引牒。二明随释。
    初中。尔时佛彼执金刚乃至净除真言句者。经之尔时世尊乃至真实语句二行余文未会引之也。
    二从时佛下。明随释中。又三。一明释无尽义。二明释法尔加持。三明告敕可说。
    初中。以无尽等者。指未会之无尽法尔之无尽也。以无尽庄严法尔加持故云无尽也。或可云无害者。如此金刚法界之体无能害者故云尔也。或可云不坏者。已会本云无坏。即不坏也。以此不坏义为正。故云以下义为正也。譬意可见。
    二从无尽下。明释法尔加持义中。无尽庄严自在之力者。指本有大悲万德。即五大也。法然所得无功用力者。指本有明朗之体。即五智也。以如此色心实相六大无碍。而普加持一切大会。故云无尽庄严乃至而普加持彼诸大众也。
    三从然后下。明吉敕可说。其义可见（云云）
    三从时普下。明真言别相中。又二。一明诸尊普通真言。二明诸尊种子真言。
    初中。又分为十四。一明内院四菩萨说。二明诸大菩萨说。三明诸大金刚说。四明释迦牟尼主伴说。五明虚空眼明妃真言。六明说圣者不动主真言。七明说降三世真言。八明说诸声闻真言。九明说诸缘觉真言。十明说普一切佛菩萨真言。十一明说普世天明妃等心真言。十二明一切诸佛真言。十三明守护门者说。十四明结大界真言矣。
    初中。又四。一明普贤说。二明弥勒说。三明虚空藏说。四明除盖障说。
    初中。又二。一明所入三昧。二明所说真言。
    初中。又二。一明引牒。二明随释。
    初中。时普贤菩萨乃至真言说者。经之时普贤菩萨乃至说无碍力真言曰等一行余文未会引之也。
    二从诸菩萨下。明随释中。又三。一明诸菩萨中为上。二明佛境界。三明释庄严。
    初中。诸菩萨中者。指大眷属诸大菩萨等也。其中此普贤最为上首。故云彼为上首也。所谓普者是即本有无相五大。即境也。贤者是即本有明朗识大。即智也。如此六大不二境智平智名为菩萨。是即心虚空菩提三种不二总体也。故悟三密平等诸菩萨中最为第一。仍所入三昧名佛境界庄严三昧。诚有所由哉。故云诸菩萨乃至即时入此三昧也。
    二从佛境下。明释佛境界中。佛境界者此是诸佛自证等者。五大是一切诸佛正觉正知之境。故云诸佛自证真实境界。是即普义也。遍满一切法界无所不至故。全非二乘境界。故云非诸声闻也。如法华方便品中等者。彼品云。诸佛智慧甚深无量。其智慧门难解难入。一切声闻辟支佛所不能知（云云）
    三从庄严者下。明释庄严中。庄严者即是如来自证之体者。以本有明朗五智。庄严本有五大之境界。故云庄严也。如此庄严如来自证一切智智之体。故云即是如来自证之体也。是即贤义也。贤者贤妙最上义。所谓五智明朗之异名也。体有无量德者。指莲华台万德也。云何在此定中等者。今此无相法界佛境界庄严三昧。非言心所及。然还以此三昧无碍自在力故。以不思议说不思议真言也。故云此即是不思议乃至说此真言也。
    二从三曼下。明所说真言中。又三。一明梵汉交举。二明释其意。三明依教修行益初自可见。
    二从此意下。明释其意中。又二。初释句义。后明体字。
    初中。诸法毕竟平等者。指自性清净法平等之体。自余文可见（云云）
    二从然此下。明体字中。以诃字为体者。以摩诃之诃字为体也。是即净菩提心也。以此菩提心故一切菩萨所有作业成。修行菩萨行也。
    三从若下。明依教修行益中。若众生等者。受持观照者速同普贤大菩提心也。故云然此真言以诃字乃至自在之力也。
    问名定言。其三事云何相应耶答。普贤者六大法界也。佛境界庄严三昧者亦境智不二义。是即六大也。真言句义平等法界无行无到也。是又自性清净大菩提心也。体字之诃字亦大菩提心义也。然者三事一彻也（云云）

妙印钞卷第四十一  一交了
（御本云）元德二年（庚午）八月二十四日
加点了沙门阿寂（六十一）
妙印钞卷第四十二

        沙门阿寂纪
    
　　　
　　　
　　　

释普通真言藏品第四之余（经第二疏第十）

    二从时弥下。明弥勒说中。自分为二。一明所入三昧。二明所说真言。
    初中。又二。初明引牒。二明随释。
    初中。时弥勒菩萨乃至自心说等者。经之时弥勒乃至自心真言等一行余文未会引之也。
    二从普下。明随释中。普谓平等遍满一切法界等者。普觉平等法界。大慈遍满尽空法界。以正法之乐与一切众生。是大慈与乐之义也。所谓此菩萨继大日如来大慈之氏故云慈氏菩萨。故云普谓平等乃至是彼所入门也。自余文自可见。
    二从阿誓下。明所说真言中。又三。一明梵汉交举。二明体字。三明依教修行益初文自可见（云云）
    二从然此下。明体字中。又二。初明缘起不生。二明法体不生。
    初中。以阿字为体等者。是即真言初阿字也。生老病死等者。言观达妄想颠倒生老病死之法。皆悉从因缘生故。转转本初不生。以本初不生故即体常住而自亦不生也。是即阿字义也。此自性不生句无上无胜无等。故云为无有上胜上无等也。
    二从又能知下。明法体不生中。又能知诸法体不生者。指自性清净法体不生。以此大菩提心无缘大慈。鉴达一切众生。令授如实菩提心。是即慈之中最上也。故云又能知诸法体不生乃至无有穷尽也。
    三从若下。明依教修行益。自可见。
    问名定言。相应云何。答。从如来大慈之氏而生故云慈氏。又所入三昧云大慈发生三昧。是又同一也。次句义云一切众生无能胜。然初阿为体。是即本初不生义也。此本初不生大菩提心无能胜。亦无等比。是又与大慈发生三昧义同也。故知一彻无异路也（云云）
    三从尔时虚下。明虚空藏说中。又二。初明所住三昧。二明所说真言。
    初中。又二。一明引牒。二明随释。
    初中。尔时虚空藏乃至自心说者。未会也。经文可见（云云）
    二从所谓下。明随释中。又二。一约自证之体明义。二约本有大悲门明义。
    初中。能知自心本性清净者。指自性清净体。即是大空之秘藏者。指阿字大空三昧之秘密奥藏也。
    二从又此下。约本有大悲明义。自可见。
    二从阿等下。明所说真言中。又三。初明梵汉交举。二明体字。三明依教修行益初自可见。
    二从此真下。明体字中。此真言以字为体者。以第二字即为体也。即是空义者。第二是三昧也。所谓如阿字即成毕竟无相三昧也。故云即是空义乃至等于虚空自得如是了知也。杂色衣等者。譬如世间虚空虽离诸色而现众色。今此清净法界大虚空亦如是。本来不生虽离众色。而种种无尽万德从此大空三昧出。还庄严大空不生体。故云杂色乃至如净虚空明睹显色也。
    三从余下。明依教修行益中。余准前说者。若有众生通达此门。受持读诵此法门者。不久即同虚空藏之行。如是等可说也（云云）
    问。名定言相应云何。答。虚空者指虚空无垢大菩提心之体。藏者指此大菩提心所具万德。以如此空无相万德。庄严自身度众生。故云菩萨也。次入清净境界三昧者。是又自性清净大菩提心境智也。次句义者了知一切法等同于虚空德生被种种衣（云云）等虚空者指大菩提心。从此大菩提心无边万德出生。以种种杂色衣庄严其身义也。如此名定言一彻也。能能可思察也。
    四从尔时下。明除一切盖障说中。自分为二。一明所住三昧。二明所说真言。
    初中。又二。一明引经。二明随释。
    初中。尔时除一切盖障乃至真言说者。未会也。经文已会。可见也。
    二从即是下。明随释中。即是法性之悲者。法谓法界。性谓自性。即是指法界自性大菩提心也。悲者拔苦之义。住此本初不生大菩提心故。以自在神力。能拔除一切众生烦恼业苦。达障体即佛德。故云能住此盖障中又能除之即是如来大悲也（云云）
    二从阿下。明所说真言中。又三。一明梵汉交举。二明体字。三明依教修行益。
    初中。句义云自性大悲。利益诸有情。起发如如性。入证于大空（云云）言以自性清净之本有大悲。利益诸诸有情。发如如法性大菩提心。入证字大空也（云云）
    二从此真下。明体字中。以初阿为体。即此字具三种用。所谓字体阿字本不生义。即自性大菩提心也。第二得自在三昧也。除障降伏义也。此真言意云体于如如等者。呾缆呾缆句多字字义也。佛界生界如如平等故无垢障除垢。故证大空也（云云）
    三从若有下。明依教修行益。自可见（云云）
    问。名定言相应云何答。以法界自性大悲力除尽三障。故名除一切盖障。以除障拔苦故所入三昧名悲力三昧。真言句义云自性大悲利益诸有情。故知是又一彻也。能能可思之。
    五从凡观下。总辨观照持诵异中。凡观照时等者。住三摩地观想时。唯取种子之字而成观。若持诵时。一具真言皆诵。故云持诵则具言也。又若诸字次第相释时。若初有阿字者。以次字转释不生之义。如上四十二字门中说。故云准上字门中也。
    二从不遍下。明诸大菩萨说中。自分为三。一明观音院主伴言。二明地藏菩萨言。三明文殊师利言（矣）
    初中。又分为六。一明观自在言。二明得大势言。三明多罗尊真言。四明毗俱胝真言。五明白处尊真言。六明马头真言。
    初中。又二。初明所入三昧。二明所说真言。
    初中。又二。一明交牒。二明随释。
    初中。交牒可云。尔时观世自在菩萨入于普观三昧说自心及眷属真言曰者（云云）
    二从不遍下。明随释中。不遍不名为普者。释普眼之普。以此普眼者。释眼之义。所谓自性清净法界平等之眼。普观一切众生心莲华台上之功德。故云以此普眼而观众生乃至现是法门真言等也。
    二从萨缚下。明所说真言中。又二。初明梵汉交举。后明体字初自可见。
    后从或以下。明体字中。或以初萨字者。指萨□之字。是即谛不可得义也。以平等法界一实谛之普眼。照曜一切众生生死黑闇。惊不知之眠。生如实之觉故。用字为体也。复次以字为种字。字是诸法生也。然入阿字门故即不生也。所谓六道生死缘业自性清净本来不可得。是即阿字本不生之妙体。诸佛自证大空也。所谓诸佛如来平等观即是普眼体也。故云三世诸佛皆同此观故名等观也（云云）
    问。名定言相应云何答。以普眼而观故名观自在者。真言句义云。以大悲为体。普观有情。消除三重障（云云）故知无异途也（云云）
    二从得大下。明说得大势真言中。又二。一明交牒。二明随释。
    初中。交牒可云。得大势真言曰乃至髯髯索莎□（二合）贺者（云云）
    二从得大势下。明随释中。亦入此三昧与观音同者。观音所入普观三昧也。于此三昧上。从此以下显各各本誓也。髯髯阇是生义等者。所谓生不可得义也。然重言者。烦恼所知二障即不生故云尔也。娑字是真言等者。字之体字即也。娑是不动义者。谛不可得故。审实不虚名为谛故。云不动义也。不动住动住动之法等者。言对动故有不动。对不动故有动。是故动不动相对故有生灭故。傍加二点同于大寂涅槃。是远离动不动之相同大空位。大空位如诸佛位。得此位名大势位也。余文自可见（云云）
    问。名定言相应如何答。得如来大官位故名得大势。次句义云。得二障不生同大涅槃三昧。亦是普观三昧。其义是同。故知三义同也（云云）
    三从次多下。明说多罗尊真言中。又二。初明交牒。后明随释。
    初中。交牒可云。多罗尊真言曰乃至哆□抳莎诃者（云云）
    二从次多下。明随释中。所入三昧亦同等者。是观音眷属故。皆同入部主三昧也。所谓自性清净普观三昧是也。多是如如之义者。之字也。其义自可见（云云）次多字即是如来之体等者。指如如法界自性清净大菩提心也。如大本中者。指十万颂经也。皆是阿弥陀等者。如此等五百多罗尊皆是弥陀无边万行三昧也。然于其三昧虽有浅深高下。同一姓故云姊妹三昧也（云云）
    问。名定言相应如何答。苏摩呼经云。多罗此云妙目精（云云）故多罗是从观音妙眼生大悲精也。所谓悲者也。是即无缘大悲者也。次三昧亦名普观三昧。是此无缘大悲者普眼也。真言句义云悲者生度（云云）言从大悲者普眼生。以如如法界行。自度亦度他。故云悲者生度。是亦普观三昧也。故知三义一彻也（云云）
    四从次毗下。明说毗但胝真言中。又二。初明交牒。二明随释。
    初中。交牒可云。大毗俱胝真言曰（乃至）者（云云）
    二从次毗下。明随释中。又二。一依略经明义。二引大本证义。
    初中。所以重说恐怖等者。句义中有二重恐怖。所谓有怖无怖离此有无怖畏故重云也。种子字准多罗尊可知也。
    二从佛大会下。明引大本证中。佛大会中等者。于大集会。一切诸尊各现威验故云时诸金刚乃至无有能伏之者也。余文自可见（云云）
    问。此中秘意当问之者。如何答。如此等现相。皆是显发如来大悲威猛势力也。所谓观音者。是十方三世一切如来大悲等观名为观音。是即大日如来平等大悲也。彼观音额者。是平等义也。以此平等大悲皱文。令恐怖单智所生诸金刚故。诸金刚逃入悲智具足金刚藏身中。然此毗俱胝犹进追至执金刚藏前者。犹是心量悲智具足。非平等法界体故。入中台无相法界本有心莲华座下。其时诸金刚入毗卢遮那法界身。住本有位也。姊者平等大悲三昧故云姊。毗俱知即住者。所怖一智既归本有。能怖大悲亦随归本位。能怖所怖寂静安乐。故云尔时诸金刚怖畏亦除皆大欢喜也。如平等大悲者。以平等大智令恐怖不平等缘起大悲。亦如是。故上云诸执金刚现大可畏降伏之状。如无有能伏之者也（云云）如此等为此中秘意也（云云）名定言相应。自可见（云云）
    五从次白下。明说白处尊真言中。又二。一明交牒。二明随释。
    初中。交牒可云。白处尊真言曰乃至者（云云）
    后从次白下。明随释中。白住处者。以白净大菩提心为住处故云白住处也。以波头摩为鬘等者。波头摩白莲华也。以此义云白故。云因以为名也。余文自可见（云云）此是观音母者。从此白净大菩提心生故云尔也。
    问。名定言相应如何答。白者即是菩提之心也。住此菩提之心。即是白住处也（云云）是即指自性清净大菩提心之体。可思之。真言句义云。从如来境界生（云云）是又大菩提心也。所入定又同观音普观三昧。故知同一也（云云）
    六从次马下。明马头菩萨中。又二。一明交牒。二明随释。
    初中。交牒可云。何耶楬□□真言曰乃至者（云云）
    二从次马头下。明随释中。次马头菩萨者。依喻得名。所谓如马但念水草。余无所知。此菩萨亦如此。但欲啖食一切众生三毒之水草故云马头也。菩萨者。以此本誓忍乐修行坚持不舍故云菩萨也。于莲华部中得威猛大势。普破碎重障故云明王也。除诸法实相等者。言以六大无碍为诸法实相。此外皆障碍法。此明王所啖之障也。故云尔也。
    问。名定言相应如何答。以啖食三界生为名。所入普观三昧亦尔也。真言句义云。恐怖空行授与破碎三界生（云云）空者字大空本不生际。是即自性清净大菩提心也。行者以大悲万行而授与众生也。故知同一也（云云）
    二从次地下。明地藏院主说中。又二。一明所住三昧。二明所说真言。
    初中。又二。一明交牒。二明随释。
    初中。交牒可云。时地藏菩萨乃至说真言曰者（云云）
    二从次地藏下。明随释中。次地藏等者。大菩提心是无尽万行万善出生依地也。故云地。此大菩提心含藏无量万德故云藏也。入不可坏金刚行三昧者。是即金刚不坏大菩提心也。于此菩提心之上进行。故云金刚行也（云云）
    二从诃下。明所说真言中。所以有三者。初为体。即是金刚不坏大菩提心也。次是行。此大菩提心不坏万行也。次笑义。以如此大菩提之万行。令众生离苦得乐故。云欢喜微笑也。余文可见（云云）
    问。名定言相应如何答。于大菩提心之大地。开无尽宝藏与众生。故云地藏。所入不坏金刚行三昧亦此义也。真言中三。亦菩提行离苦欢喜也。故知同也（云云）
    问。何故不说眷属耶答。举主摄伴也。
    三从文下。明文殊院主说中。又二。一明所入三昧。二明所说真言。
    初中。又二。一明交牒。二明随释。
    初中。交牒可云。时文殊师利乃至说自心真言曰者（云云）
    二从文殊下。明随释中。入佛加持神力三昧者。是即住心品所言神变加持三昧也。故云如上经初说也。所谓佛所护念也。言此菩萨虽久已成佛。忆念本愿故。以自在神力加持三昧。常处生死海救摄众生。是佛加持神力三昧也。
    二从醯下。明所说真言中。此真言以摩字为体者。之字也。是即空无相无愿三三昧大空也。住此大空已。还住解脱道。忆念本所立愿。度脱众生也。故以大悲神变加持力故。成童子身。示同众生也（云云）
    问。名定言相应如何答。文殊师利。此云妙吉祥。又云妙音。妙者妙极妙满不可思议之义。所谓大菩提心也。吉祥者。住此大菩提心已。还忆念本愿。成就种种无量吉庆吉祥。以度众生故云妙吉祥也。音者。说法音最无上故云妙音也。次定者神变加时三昧义亦如此。真言句云。呼召童子住于解脱道。令忆念本所立愿（云云）是又同佛所护念义。故知同一也。
    问。何故不说眷属答。如前（云云）
    三从次金下。明诸大金刚真言中。自分为七。一明金刚手说。二明说忙莽计言。三明说金刚锁言。四明说金刚月靥言。五明说金刚针言。六明说一切持金刚言。七明说诸奉教者言。
    初中。又二。初明所住三昧。后明所说真言。
    初中。又二。一明交牒。二明随释。
    初中。交牒可云。尔时金刚手乃至说自心及眷属真言曰者（云云）
    二从次金刚下。明随释中。入大金刚无胜三昧者。遍法界故云大。不坏常住故云金刚。无等无上故云无胜。现觉诸佛金刚之体者。现觉者能知五智也。诸佛金刚之体者所知五大也。持如是五智五大平等故云持金刚。亦云执金刚也。故云入大金刚无胜乃至故名执金刚也。
    二从归命下。明所说真言中。金刚即诸佛智印者。五股印也。即诸佛之别名者。理趣释云。一切如来者十方三世五佛是也（云云）故知五股是诸佛别名也（云云）吽此真言体者。所谓字体字大菩提行体。上点是大空。所谓五智也。下点是大空行三昧。所谓五大也。可思之（云云）
    问。名定言相应云何答。持五智金刚故云金刚手。此五智金刚虽摧破一切无明烦恼。为妄想颠倒不摧破。故云大金刚无胜三昧也。真言句义云。极恶大忿怒无怖畏（云云）亦同三昧义。故知同一也。
    二从次金刚母下。明说忙莽计言中。又二。一明交牒。二明随释。
    初中。交牒可云。忙莽计真言曰乃至者（云云）
    二从次金下。明随释中。又二。一释名。二明释真言。
    初中忙言母义等者。字之字体。大空也。上亦有空点。是大空犹不可得。所谓般若无知自性钝故。如此从大空智生一切之智故。是即金刚部母也。故云次金刚母乃至诸金刚智慧从此生也。
    二从怛履下。明释真言中。此中以上怛履字为体等者。如如义。离尘垢义也。以此如如离尘垢故。杀害无明住地人。是即字义也。余文自可见（云云）
    问。名定言相应如何答。忙莽计者金刚母义也。谓诸无胜者金刚从此生。故云金刚母也。入大金刚无胜三昧义亦同之。又句义云。如如无垢生胜（云云）从如如无垢大空。生无胜金刚也。是同三昧。故云同一也（云云）
    三从次金下。明说金刚锁真言中。又二。一明交牒。二明随释。
    初中。交牒可云。金刚锁真言曰乃至者（云云）
    二从次金下。明随释中。此□字谓由下有娜字者。以下之字首之娜字。连声上字。读畔。故云以此字加于缚上。以此娜字即是大空之点也（云云）所谓缚者缚义也。入阿字门故无缚也。所谓大空也。即是结彼法界体者。普遍尽空法界。结护彼自性清净之体也。所谓无间隙真如也。
    问。名定言相应如何答。金刚锁者。锁彼无间隙法界体。不令破堕。故云金刚锁也。大金刚无胜一昧亦此意也。句义云。遍护坚固金刚王。一切无能害者（云云）是又同三昧义。故知同也（云云）
    四从次忿下。明说月靥金刚真言中。又二。一明交牒。二明随释。
    初中。交牒可云。金刚月靥真言曰乃至者（云云）
    二从次忿怒下。明随释中。忿怒月靥者。令恐怖叱啧诸魔也。月靥者其义如下密品释之。以字为体。是即诸佛无上功德也。为圆满此功德故。大怖诸魔令叱啧。障碍悉令退散也。
    问。名定言相应如何答。月明者暗冥自去。今此尊忿怒威猛觉月明照故。无明妄想之黑暗自去。故名忿怒月靥也。大金刚无胜三昧亦如此。真言句云。恐怖诸魔令叱啧殄灭（云云）是又同三昧义。故知同一也（云云）
    五从次金刚针下。明说金刚针言中。又二。一明交牒。二明随释。
    初中。交牒可云。次金刚针真言乃至者（云云）
    二从次金刚下。明随释中。金刚针者。以金刚猛利智针。贯彻无明烦恼。令通彻一实际。故云金刚针也。真言义自可见。是又名定言相应同一。可思之。
    六从一切下。明说一切持金刚真言中。又二。初明交牒。后明随释。
    初中。交牒可云。一切持金刚真言曰乃至者（云云）
    二从次一切下。明随释中。一切持金刚者。总指十佛刹微尘数持金刚者。各住金刚无胜三昧。面面出此真言。故云一切持金刚者乃至当知余眷属准有也。余文自可见（云云）
    七从次诸下。明诸奉教者真言中。又二。初明交牒。后明随释。
    初中。交牒可云。一切诸奉教者真言曰乃至者（云云）
    二从次诸奉下。明随释中。诸奉教者等者。总指普门三部上首诸奉教者也。故云遍三部使者用之也。
    四从次释迦下。明释迦主伴真言中。又二。初是释迦自说真言。二明说眷属真言。
    初中。又二。一明所入三昧。二明所说真言。
    初中。又二。一明交牒。二明随释。
    初中。交牒可云。时释迦牟尼乃至及眷属真言者（云云）
    二从释下。明随释中。入于宝处三昧者。是即净菩提心如意宝处。上卷所说住彼而说法之意也。余真言当知等者。诸眷属真言皆入此三昧说之。故云尔也。
    二从萨□下。明所说真言中。又二。初明梵汉交举。后明体字初自可见。
    二从此真下。明体字中。娑者亦是漏义是坚义（云云）言生死迁变法是漏也。入阿字本初不生际故。生死本来不可得。以本来不可得故无迁变。无迁变故无无漏也（云云）又坚义者。贪着不舍义。所谓三有法界众生深贪五欲敢暂不舍。然入阿字门故坚着本来不生。以本来不生故。于尽空法界得于法自在之力用。破灭一切众生贪着坚执。令归入自性清净大空位。故法华云。破有法王出现于世。又云。终归于空（云云）私谓者。指疏家也。以大悲力者。指无缘大悲也。于同体密致者。涅槃经云。一切众生悉有佛性。法华经云。十方佛土中唯有一乘法。华严云。心佛及众生是三无差别。如此等皆是同体大悲所照坚密幽致。犹如金刚故。必定师子吼不宥免。二乘作证已死之人。阐提决定必死之病。转无上法轮。能破灭彼等坚牢。令入无相法界毕竟大空也。故云以大悲力乃至能破一切坚牢也。
    二从次毫下。明说眷属真言中。自分为二十一。初明说毫相真言。二明说一切佛顶真言。三明说无能胜真言。四明说无能胜明妃真言。五明说地神真言。六明说毗纽天真言。七明说噜捺罗真言。八明说风天真言。九明说美音天真言。十明说祢哩底真言。十一明说阎魔真言。十二明说死王真言。十三明说黑夜神真言。十四明说七母等言。十五明说释提桓因真言。十六明说缚噜拏龙王真言。十七明说梵天真言。十八明日天真言。十九明月天真言。二十明诸龙真言。二十一明说守护二龙王真言矣。
    一从次毫下。明说毫相真言中。又二。初明交牒。后明随释。
    初中。交牒可云。毫相真言曰乃至者（云云）
    二从次毫下。明随释中。此是如来无量功德之所成就者。如来无量无边万行万善。皆归于中道一实之体。以此一实功德庄严。还满众生大愿也。以字为种子真言。意云。能成就无量功德之宝。能授与一切众生也（云云）
    二从次一切下。明说一切佛顶真言中。又二。一明交牒。二明随释。
    初中。交牒可云。一切诸佛顶真言曰乃至者（云云）
    二从次一下。明随释中。一切佛顶谓十佛刹土等者。非释迦如来顶而已。指尽空法界一切佛顶也。故云一切佛顶。是即一切如来十八不共法别名也。此本尊形相一同释迦者。具足三十二相等同释迦也。但以顶肉髻作菩萨髻形而为异也。故云此本尊乃至为异也。真言意谓。缚无缚故言语道断也。言语道断故令成就极清净也。恐怖二障令归大空也（云云）是即入佛不共法之顶也（云云）
    三从次无下。明说无能胜真言中。又二。一明交牒。二明随释。
    初中。交牒可云。无能胜真言曰乃至（云云）
    二从次无下。明随释中。无能胜者。为降伏众生三障四魔故所示现忿怒明王也。无能胜上者故云无能胜也。以初字为体者字也。法界。尘垢。所谓法界尘垢也。入阿字门故即法界无尘垢也。即是自性清净法界也。同此法界故同大空。是即上点是也。故云以初字乃至无不破坏也。余文可见（云云）
    四从次无下。明说无能胜明妃真言中。又二。一明交牒。二明随释。
    初中。交牒可云。无能胜妃真言曰乃至（云云）
    二从次无下。明随释中。次无能胜明妃作女形者。妃者三昧也。故女形也。所谓释迦牟尼入无能胜明王三摩地时三昧也。故定惠相应能度众生。故经云。定惠力庄严。以此度众生（云云）此中荼字是战义者。之字字体字也。此是战敌义也。能与四魔共战而胜。故云无能损害者也。
    五从次地下。明说地神真言中。又二。一明交牒。二明随释。
    初中。交牒可云。地神真言曰乃至（云云）
    二从次地神下。明随释中。当知即是佛心者。释迦如来大悲心地也。故法华经云。今此三界乃至悉是吾子（云云）是则释迦如来以大悲方便力故。说此地神真言也。故云当知即是佛心乃至方便化身耳也。此三昧名为普载者。今如来入此三昧说地神真言也。普载一切众生无厌足之心。如大地故。名为普载三昧也（云云）
    六从次毗下。明说毗纽天真言中。又二。一明交牒。二明随释。
    初中。交牒可云。毗纽天尊真言曰乃至者（云云）
    二从次毗下。明随释中。三昧同前者。指宝处三昧也。私谓者。指疏家也。释迦于五部等者。五佛所座不同也。然释迦坐迦楼罗座。彼鸟欲取诸龙之时。在虚空。伏见大海中必定业龙。以两翼扇之取之。如来亦复如是。在毕竟不生大空。观见生死大海。鉴可度不可度众生。扇止观之翅。取无明必死之众生龙。故云尔也（云云）
    七从次噜下。明说噜捺罗真言中。又二。一明交牒。二明随释。
    初中。交牒可云。噜捺罗真言曰乃至者（云云）
    二从次噜下。明随释。其义自可见。
    八从次风下。明说风神真言中。又二。一明交牒。二明随释。
    初中。交牒可云。风神真言曰乃至（云云）
    二从次风下。明随释。以皤字为体也是缚义等者。释第一字也。有阿字等者。此字加第二字之点故云尔也。耶字是诸乘者。如来大悲行愿也。风乘无碍神通度一切众生也。吠第三吠字是无言说等者。释第三字也。又加伊字是三昧者。今经现文言说不可得字。加第七点虽成字。疏家依大本之意。此中于第三吠字。以或义加伊字。是三昧。以别意而释成也。
    九从次美下。明说美音天真言中。又二。一明交牒。二明随释。
    初中。交牒可云。美音天真言曰乃至者（云云）
    二从次美音下。明随释中。是诸天显咏美者。以柔软妙音令悦可众生。故云美音也。与乾闼婆稍异者。彼奏妙音乐。此显妙音声。故云彼是奏乐者也。私谓者。准前也。说无坚令知无常者。以柔软妙音说生者必灭之法。令诸天知无常。是即如来坚固之法也。故云谓以此妙音乃至得如来坚固之法也。
    十从次泥下。明说祢哩底真言中。又二。一明交牒。二明随释。
    初中。交牒可云。祢哩底真言曰乃至者（云云）
    二从次泥哩下。明随释中。是罗刹主者。西南罗刹王也。提钵底曳者。是又以本名为真言。而释句义云为妙住。如来罗刹王啖法界垢障。能归入法界胎藏。是即妙住义也。更问。体种子字者。住心抄云。以字为种子。是法界三昧义也。
    十一从次焰下。明说阎魔真言中。又二。一明交牒。二明随释。
    初中。交牒可云。阎魔真言乃至者（云云）
    二从次焰下。明随释中。以初字为体等者。所谓字也。体字字缚义也。此法王以理缚众生烦恼。而令得无缚。故云所谓无缚三昧也。余文可见（云云）
    十二从次死下。明说死王真言中。又二。一明交牒。二明随释。
    初中。交牒可云。死王真言曰乃至（云云）
    二从次此是下。明随释中。此是阎罗明王者。是则阎魔法王异名也。以异门大悲方便力。断一切众生无始无明烦恼之命根。故云死王也。其义自可见（云云）
    十三从次黑下。明说黑夜神真言中。又二。一明交牒二明随释。
    初中。交牒可云。黑夜神真言曰乃至者（云云）
    二从次黑下。明随释中。此即阎罗侍后者。彼死王断害无明烦恼之三昧也。故云侍后也。又以本名为真言。所谓黑夜也。以无明烦恼为黑夜。黑夜中多有恐怖过患。为除彼恐怖过患故。说此真言也（云云）
    十四从次阎下。明说七母等言中。又二。初明交牒。二明随释。
    初中。交牒可云。七母等真言曰乃至者（云云）
    二从次阎下。明随释中。七母有七姊妹者。理趣释。七母女天者摩诃迦罗天眷属也。七母者三兄弟四姊妹母。故云七母也。然今七姊妹者。三兄弟并四姊妹。言总云七姊妹欤。余文可见（云云）
    十五从次释下。明说释提恒因真言中。又二。一明交牒。二明随释。
    初中。交牒可云。释提桓因真言曰乃至者（云云）
    二从次释下。明随释。其义自可见（云云）
    十六从次□下。明说缚噜拏龙王真言中。又二。一明交牒。二明随释。
    初中。交牒可云。缚噜拏龙王真言曰乃至者（云云）
    二从次□下。明随释中。此是大海中龙者。如善女龙王等。有无热池中。故云尔也。余文可见（云云）
    十七从次梵下。明说梵天真言中。又二。一明交牒。二明随释。
    初中。交牒可云。梵天真言曰乃至者（云云）
    二从次梵天下。明随释中。亦如上说者。指息障品。所谓降伏自在是也。今亦为降伏彼。成平等法界曼荼罗故说此真言也。余文自可见（云云）
    十八从次日下。明说日天真言中。又二。一明交牒。二明随释。
    初中。交牒可云。日天真言曰乃至者（云云）
    后从次日天下。明随释中。疏云。阿（本不生也）也（与也）多耶也（曰名也）经云阿你怛夜耶。然者梵字也。是与疏释相应。然常诵阿你者。恐误欤。任疏明文者。可为正也。既云字义时云与。故知是体字施与不可得字也。加伊点转声为。若者字义相违者也。余文可见（云云）
    十九明说月天真言中。又二。一明交牒。二明随释。
    初中。交牒可云。月天真言曰乃至（云云）
    二从次月下。明随释。其义自可见（云云）
    二十从次诸下。明说诸龙真言中。又二。一明交牒。二明随释。
    初中。交牒可云。诸龙真言曰乃至者（云云）
    二从次诸下。明随释中。前是龙王者。指前大海龙王也。今此诸龙者大小一切诸龙通用真言。故云尔也余文可见（云云）
    二十一从守门下。明说守门二龙王真言中。又二。一明交牒。二明随释。
    初中。交牒可云。难陀跋难陀真言曰乃至者（云云）
    二从守门下。明随释。其义自可见。
    已上释迦上首眷属毕。皆同如来入宝处三昧说之。故云右上释迦眷属乃至真言也（云云）
    五从自教下。明说虚空眼明妃真言中。又二。一明引牒。二明随释。
    初中。时毗卢遮那佛乃至明妃说等者。经之时毗卢遮那乃至眼明妃真言曰一行余文未会引之也。
    二从自教下。明随释中。自教迹者。自性法身自受法乐教也。即秘密平等教者。心莲华台上平等法界自然自证教也。依如此等教。如说修行者。悉地不空皆同法身体也。故云自教迹者乃至故云不空也。犹如行诸尊真言各成就其尊法。今亦法佛自说明妃。如此有修行者即同法身无异也（云云）一切佛菩萨母虚空眼竟者。一切诸佛菩萨皆从虚空普眼明妃生。故云一切佛菩萨母等也。
    六从时佛下。明说圣者不动尊真言中。又二。一明所住三昧。二明所说真言。
    初中。又二。一明引牒。二明随释。
    初中。时又复一切乃至大摧障真言等者。经之复次薄伽梵乃至不动真言曰之文未会引之也。
    二从时佛下。明随释中。一者内障等者。如上所说自性生是也。二者外障者。五欲境是也。
    二从战荼下。明所说真言中。又三。一举梵语明句义。二明体字。三明字义。其义自可见。不能别释耳。

妙印抄卷第四十二　一校了
（御本云）元德二年（庚午）八月五日加点了
沙门阿寂（六十一）
妙印钞卷第四十三

        沙门阿寂记
    
　　　
　　　
　　　

释普通真言藏品第四之余

    七从次降下。明说降三世真言中。又二。一明所入三昧。二明所说真言。
    初中。又二。一明牒经。二明随释。
    初中。交牒可云。复次降三世真言曰（云云）
    二从降三下。明随释中。又三。一明住法幢高峰观三昧。二明二明王共法佛三昧。三明释名字。
    初中。如初序品者。指住心品也。宝幢高峰观三昧事。如彼品疏（云云）。
    二从如来下。明二明王法佛三昧中。如来等者。指大日如来也。此二明王者不动降三世也。毗卢遮那本地法身如来。为护众生菩提心示现不动尊。为降难调众生示现降三世明王也。故云如来说此二明王乃至相次说之也。
    三从所谓下。明释名字中。又二。一明降三毒故名降三世。二明降三界主故名降三世。其义自可见（云云）
    二从下。明所说真言中。又二。一明举梵语显句义。二明种子体字。其意自可见（云云）
    八从次声下。明说声闻真言中。又二。一明交牒。二明随释。
    初中。交牒可云。诸声闻真言曰乃至者（云云）
    二从声闻下。明随释中。怖障义如上所说者。指二明王处。但声闻行为异者。彼以大菩提心大空三昧。令恐怖无明烦恼。此以但空三昧。令恐怖见思粗惑。故云为异也。此是法佛等者。大日如来以普门方便度众生故。住普现色身三昧说此真言也。故云此是法佛乃至入大悲藏也。
    九从次缘下。明说缘觉真言中。又二。一明交牒。二明随释。
    初中。交牒可云。诸缘觉真言曰乃至者（云云）
    二从次缘下。明释随中。如上说声闻以句法为真言者。声闻以钝根故用多名句。故云声闻以句法为真言也。今缘觉以一字等者。唯以无言说一法得道故。但用一字真言也。故云今缘觉以一字等也。此是宗极者。此彼小乘但空尽灭至极。故云此是宗极乃至故用一字也。又如住心抄者。无烂脱可读之（云云）
    十从次诸下。明说普一切佛菩萨心真言中。又二。一明交牒。二明随释。
    初中。交牒可云。普一切佛菩萨心真言曰乃至者（云云）
    二从次诸下。明随释中。帝也此字为种子者。字如如不可说也。以此如如法界为诸佛菩萨心。以此如如法界功德。授与一切众生。故云犹自得一切智智故能以此愿与人也。与上句阿声相连者。有阿声。此阿声相连为种子体。是即本初不生如如法界也（云云）
    十一从次普下。明说普世天等诸心真言中。又二。一明牒经。二明随释。
    初中。交牒可云。普世明天妃等诸心真言曰乃至者（云云）
　　二从次普下。明随释中。普世明天妃等者。普世者指普门法界世间也明者。说此心真言。除诸天八部暗冥。令作明行。故云尔也。天妃者。谓彼彼天彼彼后妃也。是又定惠具足也。以最初路字为种子者。是尘垢也。所谓无明也。损减义。所谓破无明三昧也。以破无明故。令一切世间作明行也。
　　十二从次一下。明说一切诸佛真言中。又二。一明交牒。二明随释。
　　初中。交牒可云。一切诸佛真言曰乃至者（云云）
    二从次一切下。明随释中。一切诸佛者。总指十方三世普门法界一切诸佛也。真言意。除一切无惠。住法界大空生。即如来行也（云云）
    十三从守护下。明说守门者真言中。又二。一明说不可越守门者言。二明相向守门者言矣。
    初中。又二。一明交牒。二明随释。
    初中。交牒可云。不可越守门者真言曰乃至者（云云）
    二从守下。明随释中。又二。一释名。二释真言。
    初中。即是不可越等者。此守护者居诸佛内门右边。承法佛如来教敕。背内证曼荼罗。欲出于心外境者。能降伏制止不出也。故云不可越是不可越诸佛三昧耶奉行金刚之戒不敢违越也。正为难持者。持难持难解之大智印也。
    二明真言。文可见（云云）
    二从次相下。明说相向守护门者真言中。又二。初明交牒二明随释。
    初中。交牒可云。相向守护门者真言曰乃至者（云云）
    后从次相下。明随释中。次相对守门者等者。相对不可越守门者有道场内门左。降伏诸为障者。奉行如来教敕。是即如来权实二智力用也。右为实。左为权。即大智大悲二力也（云云）
    十四从次结下。明说结大界真言中。又二。一明交牒。二明随释。
    初中。交牒可云。结大界真言曰乃至者（云云）。
    后从次结下。明随释中。又二。一明释结护所由二明真言。
    初中。更有无量持明等者。有无量夜叉持明。欲损恼持诵者故。结界结护令诸持明不能绕近。故云如佛所说更有乃至亦不生能破坏也。
    二从犹此下。明真言。准例自可见（云云）句义云。结界一切方处。从大三昧耶生。忆念一切诸佛所证教法。结界。故无能坏。光威灭垢。往十方结。获得无能胜。除有相离相之垢。世尊宫（云云）
    二从以下说种子下。明说诸尊种子中。又二。一明结前生后。二明说其种子字初自可见（云云）
    二从阿下。明说其种子字中。始从菩提心种子。终至诸人种子真言。虽有六十八个真言。大分为二十四。一明说四转种子。二明二明王种乃至。二十四明诸人真言矣。
    初中。自四。一说菩提心种子。二说修行种子。三说成菩提种子。四说涅槃种子。其义如常（云云）
    二从诃下。明二明王种子中。又二。一明降三世。二明不动。
    初中。诃是行加阿声是极行者。以不行而行为行。而令除遣一切有相之行也。
    后明不动种子中。点是大空者。上空点也。
　　三从阿下。明四菩萨种子中。又四。一明除盖障种子。二明观音种子。三明金刚手种子。四明文殊种子。
    初中。者即种子也。阿是障者。于诸法执有本初是即障也。以傍二点远离彼本初故。除盖障义也（云云）
    二从娑下。明观音种子中。者种子也。其义自可见。
    三明金刚手种子中。者种子也。□是缚也。以傍二点故除诸缚也。
    四明文殊种子中。者种子也。本体即是空者。字第五字故是即空也。所谓十八空也。上又有空点是即越十八空。所谓般若无智自性钝故大空也。
    四从严下。明说遍知院种子中。又三。一明虚空眼种子。即也。伽是去来者行也。以空点故同大空也。
    二明一切佛菩萨种子中。经云法界即字也。尘垢也。有空点同大空也。
    三明大勤勇种子。即也。空也。有空点故是大空。以此大空净除十八空等也。
    五从髯下。明说观音眷属种子中。自七。一明水自在种子。即也。是生也。以空点故生即不生也。所谓大空也。今曼荼罗不说此菩萨坐处故云今此曼荼罗位不言安置处也。
    二明多罗尊种子。即也。其义可见。
    三明毗俱胝种子。即也。三有也。哩即离三昧也。傍二点远离三有也。
    四明得大势种子。即也其义可见。
    五明白处尊种子。即也所谓第一义也。
    六明马头种子。即也。其文可见。
    七明耶轮陀罗种子。即也。其义可见。
    六从参下。明宝掌种子。即也。此菩萨是地藏院眷属菩萨也。然此处说之。彼处有宝手而无宝掌。手与掌其义同。故彼眷属中以宝掌为宝手欤。然者同名异体菩萨有之可得心欤。但次下光网菩萨。是虽正文殊院眷属。此处独说之。然者虽为地藏院菩萨。亦此处说之无咎哉。或又经文烂脱读之者。于下文之各各位。此二菩萨读之也（云云）
    七从髯下。明光网种子。即也。文殊眷属也。
    八从婆下。明释迦牟尼眷属中。又六。一明释迦牟尼种子。二明三佛顶种子。三明五佛顶种子。四明世明妃种子。五明无能胜种子。六明地神种子。
    初明释迦牟尼种子。即也。其义余所如记之。
    二从吽下。明三佛顶种子中。又三。一明无边生佛顶种子。即也。上诃是行者。三字之中最初之字故云上也。所指也。诃是行者。字之体字也。自余可见。从此以下有众多之烂脱。能能可细见（云云）
    二明发生佛顶种子。即也。下吒是战敌。罗是垢。傍邬声三昧。上有大空（云云）此中下吒者字之初之吒也。然对上故云下吒也。此字慢不可得字也。然慢对他身故。论战敌义欤。
    三明广生佛顶种子。此一字缺欤。住心抄以字足之。是胜佛顶种子。然者此字两尊通欤。右三佛顶种子同前。以次配之（云云）已上三佛顶毕。
    三从蓝下。明五佛顶种子中。又五。一明白伞佛顶种子。即也。白伞也。罗是相。上点相即同大空也（云云）
    二明胜佛顶种子。即也。胜佛顶也。社是障也。是怨敌相对义。一切有对法同于大空。无胜劣也。
    三明最胜佛顶种子。即也。最胜佛顶也娑是坚固。离坚即是大空。又有三昧也（云云）
    四明火聚佛顶种子。即也。多是如如。罗是垢。又有三昧及大空义。此火聚也。
    五明除障佛顶种子。即也。诃是行。罗是垢。邬是三昧。点是大空。此是除障佛顶（云云）
    右五佛顶种子（云云）已上五佛顶毕。
    四从耽下。明世明妃种子中。如如也。上有空。即如如不可得同于大空也。行也。人阿字即行无行又空也。入第一义也。离第一义也。行也。离行一切乘也。即乘无乘。体同于空。此五字是世明妃种子字。虽是佛化。相同世间。谓天等也。遍一切所有明妃。随取其一行（云云）此五字中何字。
    随一取之。可为世明妃总种子也。故云随取其一行也。
    五从□下。明无能胜种子。即□无胜种子也其义可见（云云）
    六从微下。明地神种子。即微。缚三昧。微此地神种子字也。自可见（云云）
    九从枳下。明文殊眷属种子中。又四。一明髻设尼种子。即枳履。作三昧字义。离相三昧也。相离文殊使者计设尼也。因发结端严妙得名（云云）
    二从你下。明乌波髻设尼种子。即你履。陀是施也。于无相中能满一切愿也。此空定离施者也。定相也。此乌波计设尼也。
    三明质多种子。即弭履。摩是空。是我。下罗是相。犹有相故有我。离相故无我。亦文殊师利定也。空定相如前。此文殊使者名质多也。
    四明财惠种子。即系喜行履相。文殊使者财惠也。即是能满一切愿皆令喜也。更有一使者。名阿迦沙尼。是呼召取物使者。经中少种子。未得（云云）右文殊五使也（加阿迦沙尼也）每一使者各有一奉教。同种子字同使者耳（云云）已上文殊眷属毕。
    十从次除下。明说除盖障眷属种子中。又八。一明除疑怪种子。诃沙难行。离行离空。又大空。所谓法甘露也。总句是喜义。是欢喜踊跃义（云云）言除诸盖障疑怪故。获无相法界大空三昧故欢喜踊跃也。
    二从次一下。明施一切众生无畏种子。即啰娑难垢。如上。犹此字义故有畏。若入阿字门。能除一切畏也（云云）言犹此字义故有畏者。啰是尘垢义。尘垢故。字义之当体畏也。故云尔也。总句是味也。以无上真实法味。满一切愿（云云）言罗中有阿声。是即无上真实法味也。以此字不生甘露味。与一切众生。除生老病死之畏也（云云）
    三从次除下。明除一切恶趣种子。即恃懵法界缚。沙难如上。总句是破碎义也。如人手执物击物令破（云云）其义自可见（云云）
    四从次愍下。明哀愍惠种子。即微缚。三昧伊声是定。诃喜娑坚。难如上。总句以种种善巧方便。令众生欢悦至是处也。
    五明大慈生种子。即谄。增长积聚义。大慈生菩萨种子也。此慈极大无比。从此慈中生也（云云）
    六明大悲缠种子。即阎乘也是去来义。离去来同大空也。此大悲缠菩萨种子字。由大悲故自缠其心。故得名也（云云）
    七明除一切热恼种子。即缢。除一切热恼菩萨也。能除三毒热恼。是极三昧义也。其义自可见（云云）
    八明不思议惠种子。即污。之乌亦极三昧义也。此不思议惠菩萨也。以不思议惠除无惠也。由自有故得惠与人。奢摩他又大空（云云）已上除盖障眷属毕。
    十一明说地藏眷属种子中。又六。一明宝处种子。即滩施也。宝生菩萨也。犹能生一切法宝故得名。言宝生者宝处也。宝生从所生。宝处者从能生也。
    二明宝手种子。即衫此宝手菩萨也。如如意珠在手能与满一切人愿。此菩萨亦尔。故得名也。
    三明说持地种子。即噞俨也。第五字是空。又大空也。此持地也。犹如大地持万物。佛地持众生。此菩萨亦尔也。以此字义。持一切也。
    四明复次种子。即髯染字也亦第五字。又大空。经本缺菩萨名。检前（云云）经第一云。谓宝掌宝手及与持地等。宝印手坚意（云云）上云及与持地等。今云复次故。以第一等与今复次思之。此处可有菩萨决定也（云云）故云经本缺菩萨名检前也。
    五明宝印种子。即泛。颇是聚沫不坚义。了一切法自相如是。同于大空。此宝印手菩萨种子也。
    六明坚固意菩萨种子。即□。坚固意菩萨也。空又空也。即是坚固意菩萨空内即息垢也已上地藏眷属毕。
    十二明虚空藏眷属种子中。又五。一明虚空无垢种子。即唅。虚空无垢也。此惠如空清净无垢。行因于空。成就已等同于空也（云云）言行因于空者。字行也。此行必因空成就。所谓大空故有空点也。
    二明虚空惠种子。即邻定垢。虚空惠也。如空无边无碍。菩萨惠亦如是也。云言定者伊点也。垢者字也（云云）
    三明清净惠种子。即^8□丹。清净惠也。空如如惠来。句者竭底是去。谓去成正觉至如如（云云）其义自可见（云云）
    四明行惠种子。即地蓝空垢。行惠心常以是惠利益众生（云云）言空垢者。法空也。上有伊点是即法界定也。法界定即空也垢字上有点。即无尘垢也。
    五明安惠种子。即□。句云无怖畏也安住是惠犹如金刚山也。安惠也。常住是惠以利众生故得名也。已上虚空藏眷属毕。
    十三明说诸奉教者种子。即地定法界。室唎定。止无垢。唅行空。没蓝缚垢空。此四字诸奉教者通用。随取其一字用（云云）言此四字中随意取一字行也（云云）
　　十四明诸菩萨所说种子。即。上作止。拏。二点是恐怖令除战。点是极战令彼怖。是大胜也。欠此多。第三如如。罗无垢。阎达一切乘·剑作与非作皆离。以何得离由体大空故也随取一种子字。言此六字中随一取其一字行。故云右六字如上所说乃至即得通用之耳也。又诸尊真言中。随所用取初中后肝要之字为种子。故云凡诸真言中乃至观察取宗要之字耳也。
    十五明净居天真言中。意悦也。从法生。随有也。说也。种子。亦种子也。句义云。意悦从法生。随有所说。一坚义一不坚义。上有空点故。离坚不坚之体同大空也。
    十六明罗刹婆真言。即吃□心。计履兼三字乃种子也。能食一切业垢者。业谓作业。故云一切也。垢谓尘垢。故云一切也。二翳字者也。然云二翳故可云也（云云）
    十七明诸荼吉尼真言。即。诃定行。唎垢。诃行。除彼邪术之垢也。
    十八明诸药叉真言。即乘。如上（私云。指诸菩萨种子字也）言语断定。施乘。法界。无垢定也句云持夜叉明者心也（云云）十九明诸毗舍遮真言。即第一义定。死。极第一义灭也。
    二十明诸部多真言。即去空。空定。极也。我。坚空。空定也。
    二十一明诸阿修罗真言。即垢。战（私云。慢对他身故云战也）重言也。法界无缚。如如。犹空。犹如虚空。言语道断离诸垢也。余文可见。言以染欲嗔故缚法界入阿字门故如如无我。如虚空。言语道断。离斗诤垢也。
    二十二明诸摩□罗伽真言。即来去。垢。相也。谓生死缚。垢。相（云云）言往来生死以缚故也。然入阿字门故即无缚也。以无缚故无尘无相也（云云）
    二十三明诸紧那罗真言。即行喜坚也。所谓我执也。空。又空。上句也。缚定。诃如上。如上（云云）
    二十四明诸人真言。即壹定车（去）影像。傍有阿声行也。钵第一义。□尘。即大空。无我。即大空。拏空又空也又伊声是空。空。乘又定。空。空空。同上（云云）上来诸真言别相竟。故云右诸真言别相竟也。
    第四从次毗卢遮那下。明总说真言心中。又二。一明交牒。二明随释。
    初中。交牒可云。秘密主是等一切真言乃至而得决定者（云云）
    二从次毗下。明随释中。次毗卢那说真言心者。所谓总指阿字为真言心也。以如上诸真言等者。指次上诸真言中。然于此等诸尊。皆有大咒心咒心中心咒。故云则有根本乃至随心真言也。于十佛刹微尘数一一诸尊皆如此。故云如是等无量无边不可知数也。即一切真言生处者。一切诸真言皆悉从此阿字本不生际出生。即体不生。故云即一切真言乃至即体不生同于阿字之法体也。此中真言通一切处用者。上来所说真言。一切法皆通用可行之·从此下诸品所说是别行别法也。故云此中真言乃至名是别行也。
    已上释普通真言藏品竟。
　　释世间成就品第五（经第三疏第十）。
　　将释当品。即开为四。一明大意。二明品题。三明来意。四明入文判释。
    初明当品大意者。今真言行者。于真言持诵之时。字字相应句句相称而住极圆明中也。所谓字字相应者。且以金刚界真言。略明其义者。字字者。字言说不可得。字生尘不可得。字法界不可得。如如不可得。言语道断。如此字相字义了了分明。譬如明镜浮色像。连环相续犹似贯珠。如此持诵之时。一相一缘不敢惊动如金刚山。名字字相应也句句相应者。金刚。所谓一切智智不坏五智是也。法界。所谓一切智境常住五轮是也。言语道断。所谓五智五大平等不二净满月圆明之体。如此句义相应。唯住圆明净满月轮。故疏云。又想月轮。圆明清净观字轮。在此轮明净心中。如前成就。此即净菩提心义也（文）是则此品大意也。
    二释品题者。世间者。声字实相三事隔异故云世间。复次身口意三业差别故云世间。然如此等三事。以真言加持故。互相摄入平等无碍。真言三密行者三密本尊三密不二平等。以是义故云成就。故疏云以三事等故名世间成就（云云）故言世间成就品也。
    三明当品来意者。第三品中。金刚手以三问奉问于如来。所谓一云何净除诸障。二云何持真言。三云何成彼果（云云）依之如来息障品中答第一云何净除诸障之问。其余方第四普通真言品中说之。今此品以下。如来答说持真言与成彼果之两问也。故疏释当品来意云。前已问佛今腾前答之故无问自说也（云云）又云。佛意言。若有众生欲得成就如上大果者。先当依此品次第而修行之。即是最初发足处也（云云）以是义故次上品此品来也。
    四明入文判释中。大分为四。一明结前生后句。二明字声圆净观。三明数息观。四明三月念诵（矣）
    初中。又二。一明无问自说意。二明当品来意。
    初中。又二。初明引牒。后明随释。
    初引牒自可见。
    二从前下。明随释中。前已问者。指第三品中金刚手三问也。佛今腾前答之者。依彼中持真言及成彼果故。别不待发问。今此品中直佛说之。故云佛今腾前答之故无问自说也（云云）
    二从如真下。明说当品来意中。又二。初明引牒。后明随释。
    初引牒自可见。
    二从谓下。明随释中。如于法教者。如于法之教也。所谓得于法必设教。故云于法教也。依如于法之教而修行。故云依于正教而修法行也。正谓简异于九种傍教也。此行善成者。指声字实相平等妙行。是即释答云何持真言之问也。得悉地果者。指世间成就果。是即释答云何成彼果之问也。欲得成就如上大果等者。指住心品所说一切智智大果也。所谓住心品正举自证圆极妙果。具缘品中说为证此果次第修行具缘方便。息障品中说修此法之时障者对治之法。普通真言品中说此普门曼荼罗次第修行所要真言。虽然未说持诵法则修行安心故。此品初正说之。故云佛意言若有众生乃至即是最初发足处也。
    二从当字下。明说字声满净观中。又三。一明字句义观。二明真言声观。三明圆明中本尊观。
    初中。又二。一明引牒。二明随释初引牒。自可见。
    二从如上下。明随释中。又七。一明字义。二明句义。三明劝修行者。四明释洛叉义。五明一缘不动。六明不如法咎。七明一一字与菩提心相应。
    初中。入实相门者不可得义也。即真言字者。字门也。
    二从又下。明句义中。此句者满足义。言且于一句中尽无量义利等是也。故云正诠实相之体也。
    三从是故下。明劝修行者中。必令字字相应者。指字义相应也。句句相应者。指句义相应也。或住心种子之字者。心谓真言心。所谓阿字也。种子谓其真言中初中后之字是也。或想真言等者。指字轮观也。以其真言字或字轮。如珠鬘等。明净无垢循环连续无间断故。遍洒身上下除身心垢障。故云或想真言乃至身心诸障悉得清净也。
    四从所谓一下。明释落叉义中。所谓一落叉者此是隐语等者。十万遍为一落叉。此是如来隐密语也。即如来本意。一落叉者是一见之义也。所谓一见本有圆明义也。故云此是隐语乃至即是一见义也。
    五从令心下。明一缘不动中。令心住此境一缘不乱者。且如五字字轮者。本不生义。方形而黄色圆明无碍也。字言语不可得义。圆形而白色圆明无碍也。字尘垢不可得义。三角而赤色圆明无碍也。字因业不可得义半月而黑色圆明无碍也。字等空不可得义。团形而青色圆明无碍也。如此一一字义形相圆明相应。一缘不余缘。设虽有违顺魔障。住勇健菩提心。无动转之心。无有取舍。如此名为住于一境。故云令心住此境乃至故名住于一见也。
    六从若下。明不如法咎。自可见（云云）
    七从复次下。明一一字与菩提心相应。其义自可见（云云）
    二从第二下。明真言声观中。又二。初明引牒。二明随释初引牒。自可见。
    二从又当下。明随释中。又当观想字字句句真言之声者。先付真言字相字义句义。明字字相应句句相应毕。今就一一真言之声。如前次第连续一一声相明了。其义在文自可见。一缘不动如前。故云又当观想乃至如前说也。又句中义者即是尊之体者。且如云是无等也。是即自性清净之体。不生不灭坚固常住。无过无等大空三昧是也。如此句者。是三等义。所谓三平等之体也。可思之。如此一切真言一一句义。亦皆至第一实际。显自性清净本尊之体。故云又句中义者是即本尊之体也。如此本尊与自身本来本尊。无二平等。故云先想本尊乃至令内外明了也。字真言观者身密也声真言观者口密也。句义观者意密也。如此真言三密即是本尊及行者三密也。本尊三密行者三密真言三密。平等平等无二无别。是名为世间成就。故云字真言观即是真言身乃至以三事等故名世间成就也。余文可见（云云）
    三从第三下。明圆明中本尊观中。又二。一明引牒。二明随释。
    初引牒。自可见（云云）
　　二从次当下。明随释中。次当观佛等者。既令声字观明了已。于彼圆明中随三部之所欲。可观想其本尊身。所谓若欲作息灾之用者。于圆坛中观真言字。转成本尊身白色寂静之像等也。如息灾者余法可准知。故云即观本尊随彼所欲事乃至既得成就明了无碍也。又想月轮等者。于彼本尊心月轮中又观字轮。于自身心月轮中又观字轮。彼此互相摄入了了分明。此即净菩提心义也。故云又想月轮乃至即净菩提心义也。于净菩提心与念佛三昧相应者。一心一缘忆念诸佛境界。所谓自性清净大菩提心也。故云于净菩提心与念佛三昧相应也。如此证位未证之人所未及。故云余人所不见也。谓圆明本尊及字者。如前圆明中本尊并字轮明了现前。故云于中谛诚想乃至名谛了分明也。
    三从云中下。明数息观中。自分为六。一明如前观字声本尊。二明三种都合成种子。三明诫未得已得心。四明持诵果相。五明正说数息观。六明住阿字门。
    初中。又二。初明引牒。二明随释。
    初引牒。可见。
    二从即是下。明随释中。即是如上等者。观字声本尊也。或云。句者句义。所诠即本尊。故上文云又句中义者即是本尊之体（云云）所言本尊自性清净心是也。更问此意也。
    二从先作下。明三种都合成种子中。先作是三种观者。如前先作字声本尊三种观已。观其真言中种子而转成所欲之本尊如前。故云先作是三种观乃至为欲成果也。余文可见（云云）
    三从行者下。明诫未得已得心中。行者初观之时等者。真言行者初观时。三密相应故电光三昧暂显现时。保初心不可生着慢。故云行者初观之时乃至尔时不应生着也。所以下引例证。自可见（云云）
    四从若下。明持诵果相中。若见尊时者。本尊观成就相也。若见字者。声字观成就相也。乃至观此圆明者。实相观成就相也。余文可见（云云）
    五从又经下。明正说数息观中。又经中所云命者等者。指而想其命之命也。言随出入之息。直言字亦随出入。虽然犹是念想故亦可净除之。故云命谓风也乃至亦当净之也。又所谓出入息者如世人等者。如世人出入息无间断。今此行者字轮圆明亦如是。故云如世人入息乃至诸根清净也。又随所欲之事。种子色并本尊坛位等可准知之。故云又随事而观乃至成辨诸事也。
    六从所云下。明净除已住阿字门中。又二。一明引牒。二明随释。
    初引牒中。彼等净除已者。真言字声本尊。随出入息而入出无碍。净除其念想。故云彼等净除已也。作先持诵法者。上品所说一切真言心。所谓字也。
    二从所云下。明随释中。所云等者。言合字轮成一种子之字。以种子字入阿字而观之。故云所云阿字者乃至即见本不生理体也。如是见已等者。如是持诵故得入阿字门。得入阿字门故见三平等本际。以见三平等本际故于普门法界获得六根清净位。成就一切种智。故云如是见已即三业皆通乃至即是究竟六根清净成种智也（云云）
    四从善住下。明三月念诵中。自三。一明一月念诵。二明二月念诵。三明三明念诵。
    初中。又六。一明释一月义。二明释前方便句。三明释一一句通达。四明一成时一切成。五明最初成就种子。六明花香遍满义。
    初中。又二。一明牒经。二明随释。
    初牒经。自可见。
    二从谓下。明随释中。又二。一约浅略明义。二约深秘明义。
    初中。谓一月之中者。是三十日为一月。于此中先当作如上持诵也。故云谓一月之中先当作如此如上观之也。
    二从又秘下。明深秘义中。一岁十二月等者。一年十二月也。十二月又复本际。是即表初后平等。所谓初地所证与妙觉所证同际无二。故云一岁十二月而还复本际乃至此中得一月之分即是入初住地也。云一月者即是心与一境相应者。言一者。一缘净菩提心更不余缘故云一。言月者。此净菩提心明朗无碍故云月。以是义故云心与一境相应也。
    二从行者下。明释前方便句中。又二。初明牒经。后明随释。
    初牒经。可见。
    二从如下。明随释中。如是观行之时者。如上作持诵之时。先为前方便。以六种供具等。奉献诸佛菩萨时。运心观想。此一香一花遍法界海无所不至。能供养行者身亦遍法界无所不至。所供养佛菩萨身亦遍法界无所不至。以是义故能供所供供物。三种同共遍满法界海。普施作不可思议佛事。以我功德力如来加持力及以法界力故。净佛国土成就众生大愿皆悉无不圆满具足。故云如是观行之时乃至通达一一句中解也。并下文等者。指次下奉涂香花等文也花遍十方等者。如上三事遍法界。以此功德回向自利利他。菩提大愿犹能成就。何况于余事哉。故云花遍十方乃至何况余事也。
    三从一一下。明释一一句通达中。又二。初明牒经。后明随释。
    初牒经自可见。
    二从谓前下。明随释中。谓前观字轮等者。如前观想字声本尊。一一明了现前更不错谬。故云一一句通达也。一一句字或本尊等者。句义字义本尊圆明明了。故云一一句字乃至故云一一句相应也。此中相应者。谓通达而为相应也。
    四从先观下。明一成时一切成中。先观得成等者。观本尊而得成就之时。圆明字轮等自然成就。故云先观佛得成乃至自然成就也。月喻三昧义自可见。至下文各有用处等者。今此三月念诵等所以具说者。至下品中说六月念诵等法故。为准此令知彼故。具明说也。彼为明六大法界圆明。此为明三密平等明朗。故云各有用处故须具明观月法用也（云云）
    五从诸下。明最初成就种子中。又二。一明牒经。二明随释。
    初中。诸佛大名称者。指大日如来也。说此先受持者。上所说种子字也。谓如上转种子字成本尊等。是也。
    二从即下。明随释。自可见。
    六从次当下。明花香遍满义中。又二。一明牒经。二明随释。
    初牒经。自可见。
    二从谓下。明随释中。谓能以一花等者。其义如上释之。故云谓以一花乃至显现自在之力用也。
    二从如是下。明第二月念诵中。又二。初明牒经。后明随释。
    初牒经。自可见。
    二从次云下。明随释中。次云此中释两字深义者。指如是于两月之两字也。若浅略释者。六十日之间持诵名为两月。然今深秘明义。故云即是及于悉地也。言第一月种子也。第二月此种子欲及悉地果。故云即是及于悉地义也。今此是大用等者。于世间法中而得成就。得闻持不忘。或得通明自在。是大用也。第二月也。第一月等者。言初月成种子。即是初法明道种子心。所谓圆净菩提心也。故上文云。此月即是月喻三昧。法性清凉乃能普现众生心水之中。非如世间月也（云云）第二月谓成位故者。指初地位也。
    三从次满下。明第三月念诵中。自分为六。一明结前生后句。二明所住处。三明曼荼罗义。四明结护作净。五明上中下时分。六明修瑜伽中现瑞。
    初中。又二。一明牒经。二明随释。
    初中。次满此月已者。指第二月也。行者入持诵者。行者释入第三月持诵也。
    后从即是下。明随释中。若成世间说者即是初一月持诵者。初一月一向世间成就也。第二月通世出世间。第三月约世间明出世观智。故云若成世间说者即是乃至能满一切愿也。
    二从所谓下。明释所住处中。又六。一明山峰义。二明牛栏义。三明河滩义。四明四衢道。五明一室义。六明大天室。
    初义。在文可见。
    二明牛栏义中。牛是五净所生等者。或抄云。雪山有香牛。彼牛不食诸谷豆等类。即食忍辱草并诸药草等。远离聚落。或十里二十里等（云云取意）今所言五净所生者。彼牛所食清净故。所住牛栏随亦清净也。天竺俗风以之为第一清净处。从此地所生柔草等。亦丰茂滋长熏香微妙超绝世间。今行者所住牛栏亦如是真言上乘香牛。不食九种住心之谷味。唯食三密平等之忍草。是即第一清净。而能增长一切众生种种善根也。自余四种义。自可见（云云）
    三从漫下。明漫荼罗义。自可见。
    四从作下。明结护作净等。自可见。
    五从药下。明上中下时分中。日出为上夜半中等者。经举中夜日出。略初夜。其义可见。
    六从于此时中下。明修瑜伽中现瑞中。有地上空中不同。其地上谓大悲开发表相也。空中谓大智平等义相也。余文自可见（矣）

已上疏第十世间成就品毕

妙印钞卷第四十三　一交了
（御本云）元德二年（庚午）七月二十一日加点了
沙门阿寂（六十一）
妙印钞卷第四十四

        沙门阿寂纪
    
　　　
　　　
　　　

释悉地出现品第六（经第三疏第十一）

    将释当品。自开为四。一宣大意。二释品题三明来意。四明入文判释（矣）
    初宣大意者。此品中。当明有二种之依以庄严清净藏三昧而亦为依。能说四处流出句。成如来不思议业。爰以经云。尔时世尊复住三世无碍力依如来加持不思议力依庄严清净三昧（云云）疏（十一左）云。此有二种依。依三世无碍力。依佛不思议力。此三昧是不思议三世无障碍加持力用所依止处也。依此法体。能成如来不思议业。清净者即是真言体也。此是如来众德之藏。无尽庄严无有缺减。具足成就相也（云云）私云。二种依者。大智大悲之二法也。此二法复依止何物者。所谓依止庄严清净三昧也。是即六大法界自性清净大菩提心是也。法华云。定惠力庄严。以此度众生（云云）可思之。复次此品中说四转并五字真言。是即此经宗体也。以如此等深义为当品大意也。
    二释品题者。悉地者此云成就。成就有二种。所谓世间出世间是也。世间成就者。成就药物等。住有相有缘是也。如上品所说。出世成就者。无相无分别无为无作之妙果是也。爰以当卷末（二十三右）云真言所成物是名为悉地者。若得如此成就者。是名有分别成就也。以此药物等事犹是相成之法故。名有分别成就也。以分别药物成就无分别者。因有分别而得无分别成就也。此能分别为因也。依此有分别而得无分别果者。无为无相不思议无染之果。虽非因成。而以有分别为因。然成此无得无为之果也。出现者。若如上悉地成就者。自心本来无尽庄严悉出现。还又令出现一切众生无尽庄严藏。故云悉地出现也（云云）
    三明来意者。上品中说世间成就。令行者有案足之处。引令至出世成就。今说悉地出现。终令圆满无得无为之妙果也。爰以疏云。前品已说世间成就。送于行人。令至出世成就。是以于此中说用佛心作出世成就之业也。以是义故次上品此品来也。
    四明入文判释中。自分为三。一明说决定智圆满法句。二明说四处流出句。三明说满足一切智智明句。
    初中。又二。一明观察大众。二明正说圆满法句。
    初中。又二。一明牒经。二明随释。
    初牒经。自可见。
    后从观下。明随释中。又四。一明观察所由。二明满足一切愿义。三明三世决定智门。四明释法句义。
    初中。观察大众非无因缘者。佛以圆明无际智。观察法界众生种种性欲。更不失时宜。虽然非如彼小乘宗等云佛三时照机。无观而观无照而照。如响应音似月浮水。此中佛心者。佛者觉义知义。心者曼荼罗圣众集起之体。所谓自性清净心也。佛者能契之智。心者所契之境。是即境智相称而照机。定慧庄严而利生。故云先以佛心而观察乃至故先观机也（云云）
    二从满足下。明释满足一切愿义中。满足者入此法门者。指决定智圆满法句也。所谓自性清净字妙体是也。能生法门者。从阿字生诸字乃至一切言句音声等故。能生法界者。自性清净能生法界万德故。无相如来自证秘密之法者。如此能生之阿字能生之自性者。只是自性法身如来自证境智秘密心莲常法也。以此自证之法。满足一切众生大愿。故云满足者入此法门乃至无空过故也。此一句诚宗眼也（云云）
    三从三世下。明释三世决定智门中。说此妙法者。指自性心莲妙法也。欲令各随本缘等者。随普门万德之本缘。得印持决定。故云决定智门也。
　　四从法下。明释法句义中。法句者谓先触事等者。法谓轨持轨则义。句谓满足义。法法自备轨持轨则而众德满足。故触事从事能生于理与一实境更不相违背。故云法句者谓先触事乃至故名为句也。依世句偈法者。世间以五含七含等句偈而名句偈。今准彼故。以法句名字说之。然佛意所示。法者自性清净虚空无垢之法体。句者能授种种诸巧智无尽无余众德满足义也（云云）此句即是偈也者。向未会之本作释故云尔也（云云）
    二从虚空下。正明说圆满法句中。又四。一明说自性身德。二明说受用身德。三明说变化身德。四明说等流身德。
    初中。又二。初二句明自性受用身义。二后二句明变化等流义。
    初中。又二。一明并牒两句。二明二句随释初明并牒两句者。自性受用其义相邻故云尔也。
    二从一切下。明两句随释中。又二。一明释第一句。二明释第二句。
    初中。一切智智之心者。指毗卢遮那本地奥心。世间虚空虽非能可喻。且假易解空显难解空。故云等空也世空有四珠胜。一者清净德。二者无边际德三者无碍碍德。四者无所分别德。故云无垢无量无碍无有分别也。自性清净法身大空亦如是。故云即是诸佛大空现证之法也。无自性者。此本初不生大菩提心。离四句百非。本来清净不可得也。无尽万德含藏不可思议。故云无自性者乃至不可执取也。复次虚空者器世间。无垢者智正觉世间。无自性者众生世间。所谓心虚空菩提三种无二之意也。复次虚空者佛部。无垢者金刚部。无自性者莲华部也。如此等众多义门无量无数不可具记。宗肝亦有此句（更问）
    二从以如下。明释第二句中。又三。一明境智相照。二释种种巧智。三明于法自在义。
    初中。以如是即彼大空无为等者。从自性清净境发自性清净智。此智还照自性清净境。故疏云心自证心心自觉心。论云于内心中观日月轮。由作此观照见本心。湛然清净犹如满月（云云）是即自性天然六大法自境智和融义也。故云以如是即彼大空乃至能生一切智智也。
    二从即是下。释种种巧智中。即是巧智智之异名也者。法佛自证之一切智智者巧之中巧智之中智。是即非思量忆度之所及故。以巧之义显智之德。故云即是巧智智之异名也。若夫非善巧智。何能不动法界。随一切众生种种心行。能示现三部无尽庄严藏。令普门群机得入平等法界哉。故云若非巧智乃至即是巧中之极巧也。
    三从以平下。明于法自在义中。以平等空者指诸佛自证之大空也。有相生灭者指缘起众生之自空。以觉知彼本初不生而无自性。此本初不生而无自性。彼无自性与此无自性。一体平等无毫末异。故于有相无相缘起本有一切诸法。而得最自在故。必定师子吼。施不思议化用。故云以平等空乃至不可思议度量也。
    三从由本下。明变化等流义中。又二。初明并牒两句。后明两句随释。
    初明并牒两句者。变化等流又其义相涉故云尔也。
    后从此不下。明两句随释中。此不可得空之自性者。指第一第二句。故云第一常住法佛之身也。此不离常住法身之身。而作甚深不可思议从缘起之法。不动法界法然。普应群机。感应道交作自然化。如月浮万水。似明镜现色像。如此等甚深不可思议自性天然缘起。十地难见等觉难伺。故经云缘起甚深难可见。疏云此不可得空之自性乃至如是缘起法不可思议也。注空之自性常有者。是即非如彼小乘所谈实有之有也。言空之自性以无自性故乍空即有也。有之自性以无自性故乍有即空也。空本性如是如是故空之外不求有。有本性如是如是故有之外不求空。以是义故乍无为无作而全体从缘起之诸法也。乍缘起法全体无为无作之法佛也。是即今教宗致也。能能可思之。故云空之自性常有乃至谓空本性如是也。已上就自性法身。明四种法身义毕。若约曼荼罗者是即中胎藏是也。
    二从于长下。明受用身德中。又二。初二句明自性受用身义。后二句明变化等流义。
    初中。又二。一明并牒两句。二明两句随释。
    初中。于长恒时殊胜进住者。疏未曾引之。经已会也。是即三世常恒自性法身进住共殊胜故云尔也。随念施与无上果者。受用法身自证果德圆满已。又授众生无上果故云尔也。
    二从恒下。明两句随释中。恒谓常修如是法行等者。三世常恒住大空平等无自性。故云恒谓常修乃至不可得无自性故。是即自性法身义也。而能修甚深平等法界之妙行。圆满无上果。亦与众生。故云犹如大空而能生乃至亦能与彼也。是即受用法身也。并牒两句并释两句之意。准上可知也（云云）
    二从譬如下。明变化等流义中。又二。一明并牒二句。二明两句随释。
    初中。疏未曾引之。经出已会也。
    后从此恐下。明两句随释中。此恐人不信解等者。今此两句是受用身下变化等流义门也。故以譬说令开悟。例如法华中三周得悟中周声闻用譬说也。前自性受用直依法说不用譬说。例如法华上周声闻直依法说不用譬说也。故云此恐人不信解更引譬之也。譬如一切世间者。世间一切诸趣宫殿楼阁等。皆依住于虚空。虽然此虚空亦终无所依。虽令无量诸法之安住亦不念苦劳。又能住诸法于虚空不念恩德。是则自性天然之理。法尔无作之谓也。所依虚空譬本有之大空。能依宫室譬种种分空。是即于自性受用大空。虽依住变化等流分空之宫室。自性受用不作是念。一切变化等流由我而出生依我而依住。变化等流亦不作是念。依自性受用大空之力。我等出生我等得安住。何以故。以自性受用之大空自元无所依故。无为无作而无有造作之功行故。又以变化等流依住自性受用大空故无为无作而无有造作之功行。何以故。从缘生无自性故。知自性受用无为无作而常住不变。变化等流无为无作而常住不变。彼此同本初不生而无自性。岂可分别执着哉。故经云譬如一切趣宫室。虽依虚空无著行。疏云譬如一切世间皆依于空而得安住乃至何以故不见虚空有造作之行故不念报也（云云）问。譬文受用身下变化等流也。合譬文变化身下自性受用也。既法喻不齐之咎在之。云何答。影略互显可得意也。所谓上段可有合譬也。下段又可有譬文也。是故住心抄会譬如等一偈云。两返可训也（云云）可思之。然者无咎也已上就受用身。释四种法身义门毕。
    三从次会下。明说变化身德中。又二。初二句明自性受用身义。后二句明变化等流身矣。
    初中。又二。一明并牒两句。二明并释两句初自可见。
    二从合云下。明并释两句中。合云如上所说之行者。指上平等法界之行也。故云亦同于空也。是即变化身下自性法身义也。除三有之障等者。除三有法界之盖障。能坐无明烦恼之所胜法性清净之身也。是即受用身义也。
    二从次云下。明变化等流身义中。又二。一明并牒两句。二明并释两句。
    初牒经。可见。
    二从更下。明并释两句中。更引古为证等者。此是变化身下应化等流身义门也。前以譬说明变化身等义已。今又举因缘明应化等流身义也。彼受用身下之应化身故用譬说。如彼法花中周声闻。此变化身下之应化等流身义故用因缘说。如彼法花下周声闻引大通十六王子因缘。故云更引古为证也。若觉此法即无尽庄严者。言昔先生菩萨。修行此无尽庄严法故。名为胜庄严。胜者无尽义也。胜者梵云摩诃。是大多胜三义。此无尽庄严尽法界际故云大。三密无尽庄严无量无数故云多。出九种心量之所及故云胜。是即从如来三密而生。故云此即佛子也。三世十方诸佛亦如此修行皆得此法。故云此先觉者即曾得如是法一切诸佛亦皆得此法也已上就变化身。释四种法身义门毕。
    四从次云下。明等流身德中。又二。初二句明自性受用义。后二句明变化等流义。
    初中。又二。一明并牒两句。二明并释两句。
    初牒经。自可见。
    后从此意下。明随释中。若离此更于余法句中等者。言离此自性清净自然自证无尽庄严之法句。更不可成不思议法界之妙果。故上文云如实知自心。疏云心自证心心自觉心。故知离一切众生自心实相之句。求成佛于余法句中。终无得理。譬如水中求油。犹如破石求乳。只是自心求菩提者。自然成无上果。故云此意云若离此更于余法句中乃至如水中求油无有是处也。是即于等流法身之下自性法身义门也。若人能得此自证等者。若真言行人值此自证自觉之法。如实知自心之时。明照诸世间生死黑闇犹如日轮。又为一切众生或大归依。如如来出世之时。故云经云作世遍明如世尊。疏云若人能得此自证乃至而作大明也。是即于等流法身之下受用法身义门也。
    二从说极下。后二句明变化等流义门中。又二。一明并牒两句。二明并释两句。
    初牒经。自可见。
　　二从佛下。明随释中。佛说此极清净等者。佛者指变化身也。是六趣众生与毗卢遮那本无二体之意也可思之。说此极清净者。指自性清净自心自证之法。故疏第七云。就此经宗则五种三昧皆是开心实相门（云云）以是义故云说此极清净无分别离分别甚深自证之法也。是即于等流身下变化法身义门也。此法深广等者。指三密秘藏之法也。深者。竖尽十重之底故。广者。横穷十方之际故。于如此尽空法界不可思议不可说之尘尘法法。今此等流法身重重遍满无有空隙。其体坚固如金刚。故云不可破坏。三世常恒无有尽期。故云无有穷尽。故疏第七云。如三重曼荼罗中五位三昧。皆是毗卢遮那秘密加持。其与相应者皆可一生成佛。何有浅深之殊（云云）又金峰经云。常于三世不坏化身利乐有情无时暂息（云云）故云此法深广乃至无有穷尽也。即是叹得法之意者。六道生死凡夫值此秘密甚深教法。发如实菩提心。觉得自性清净之妙法。故云即是叹得法之意也。已上等流法身之下四种法身义门竟夫毗卢遮那如来三世无量门决定智圆满法句。虽无量无边。不出四种法身之教说。于此一一身。复有无量当机众故。各具四种法身。如此重重不可思议横竖虽无量。只是毗卢遮那如来无方化用。常恒三世圆满法句也。何有次第浅深之殊异耶。故云六趣众生与毗卢遮那本无二体。云五位三昧皆是毗卢遮那秘密加持等也（云云）
    二从尔时下。明说四处流出句中。自分为四。一明缘由。二明正说四处流出句。三明说虚空藏转明妃。四明悉地成就句。
    初中。又分为六。一明佛观大众告示各说流出句。二明诸执金刚不违佛命。三明诸执金刚陈各说非所宜。四明惟愿佛说利益。五明佛叹诸金刚辞陈。六明佛赴请说次第供养法。
    初中。又二。一明牒经。二明随释。
    初中。尔时毗卢遮那（乃至）法界神力悉地流出句（乃至）得乐住者。经之尔时毗卢遮那乃至得安乐住之三行余文未会引之也。就中神力与悉地中间亦是乃至多也一十八言在之。是非牒经文。即随释文也。是即烂脱也（云云）
    二从佛观下。明随释中。又四。一明观大会所由。二明释神力义。三释流出义。四明劝修利益。
    初中。佛观大会等者。其义如上释。非无因缘等者。为欲令诸金刚菩萨等各说自所通达流出句故。观察之也（云云）
    二从此神下。明释神力义中。此神变等者。此神变一念之项遍满法界。故云是广义也。从一念心涌现无尽庄严藏。故云从一得多也。亦是动用神变也者。动作三密故云尔也。
    三明流出义中。从不思议法界等者。从自性清净不可思议法界之体。以自在神力加持三昧故。流出不可思议悉地之句。令遍满尽空法界海也。故云从不思议法界乃至悉地之句也。此流出名为门者。梵语中有门之义。虽然今以流出为正意也。故云此流出乃至意明流出也余文可见（云云）
    四从佛意也。明劝修利益中。佛意令彼各说等者。言佛所以令彼金刚菩萨等各说者。若有众生依之修证胜进。应住如来安乐之行位故也。故云佛意令彼乃至住于如来安乐之行也（云云）
    二从时诸下。有诸金刚不违佛命中。又二。初明牒经。后明随释。
    初牒经。自可见（云云）
    后从依下。明随释中。依佛所命者。为显不违佛教敕。先云依所教敕。故云依佛所命不敢有违也。
    三从诸金下。明诸金刚陈各说非所宜中。又二。初明牒经。二明随释。
    初中。时诸金刚复请佛言乃至非是所宜等者。经举已会。疏引未会也。
    二从然如下。明随释中。又二。一明直谦退辞陈。二明不陈说所由。
    初中。然如来是法主者。言我等于无上法王前说自所通达法不可然。甚非所宜。如来自愿演说。令一切众生听闻也。故云然如来乃至令一切闻也。
    二从何以下。明不陈说所由中。何以故乃至非是所宜等者。其义如上。自可见（云云）
    四从此意下。明惟愿佛说利乐中。又二。一明牒经。二明随释。
    初中。交牒可云。善哉世尊惟愿利益安乐未来众生故如是说已（云云）此如是说已四言。上如来告敕之文末在之。是即经烂脱也。疏释今文毕而云如是说已。此是回文者。是即正指如是说已四言。为回文也（云云）
    二从此意下。明随释中。又二。初明叹无上佛德。二明利益众生意。
    初中从此意下。明叹无上佛德。自可见。
    二从何以下。明利益众生意。其义自可见（云云）
    五从如来下。明佛叹诸金刚辞陈中。又二。一明牒经。二明随释。
    初中。如来告金刚手等言乃至众所称赞者。经时薄伽梵乃至住尸罗生于人天等五行余文未会引之也。
    二从佛赞下。明随释中。又四。一明叹生惭愧不陈说二明引律证叹一法。三明惭愧羞耻同一。四明因羞耻具二法。
    初中。佛赞意言者。言夫佛弟子善士之相者。必怀羞耻以为其相。然汝等所通达法门虽无有瑕玷。敬让如来而有惭愧。各不陈说。是即当知善士丈夫之相也（云云）
    二从次即下。明引律证叹一法中。次即因其所行者。随执金刚等有羞耻之所行。引律以证之也。
    三从西方下。明惭愧羞耻同一。其义自可见。
    四从故因下。明因羞耻具二法中。又三。一明所不应作不作得不作果。二明未至令至。三明住尸罗生人天。
    初中。又二。一明挍牒。二明随释。
    初中。挍牒可云。若有羞乃至众所称赞（云云）
    二从故因下。明随释中。又二。一明正所不应作不作。二明不作果报。
    初中。云何不应作等者。如世间忠臣者。不忠不孝是所不应作也。若人作之者为无羞耻。若人更不作之者为有羞耻也。自余可准知。故云如世间人各当观察自种性中乃至一切恶业皆当不作即一也。
    二从由不下。明不作果报中。由不作恶故等者。言不作所不应作故。为一切佛菩萨天人修罗所称美赞叹。是即不作恶果报也。故云由不作恶故乃至为大众称叹也即二也。
    二从复有下。明未至令至中。又二。一明得未至能至。二明由至故生佛家。
    初中。复有二事者。承前之言也。未至令至者。由有羞耻故悟所未悟。闻所未闻。是即未至令至义也。
    二从二者下。明由至故生佛家中。二者由得等者。得未至能至故即生佛家。与佛菩萨常同一处。即是第二也。
    三从复有下。明住尸罗生人天中。又二。一明住尸罗。二明具戒果报。
    初中。谓住尸罗等者。由有羞耻故自然住尸罗也。自余文自可见（云云）
    二从第二下。明具戒果报中。未得法身地等者。指初地也。余文自可见已上佛欲说四处流出法句故。以方便善巧智。为感动大众汝等随自所通达门。告敕说真言流出句。大众依此各各虽非背如来敕命。仰敬如来生惭愧故。辞退而不陈说。唯愿请如来说利乐未来。是故世尊引律赞叹羞耻一法。然后赴彼请说之也。上来说四处流出缘由也。故处处流出者。是即正指彼四处流出句也（云云）
    六从善哉下。明佛赴请说次第供养法中。又分为四。一明诫劝请说。二明得印可传法。三明行者众德。四明说真言成就相。
    初中。又二。一明诫听流出句。二明说流出果。
    初中。又二。一明牒经。二明随释。
    初牒经。自可见。
    二从此善下。明随释中。此善哉中等者。言此善哉梵语中有二之仁者故令叹彼德。故云此善哉乃至令善听也。流出者如佛出光等者。言犹如从佛身出光者。从佛面门等而出。作种种不思议已。还入于佛身。此真言流出亦如是。从字真言中出。而作种种无量法门。作大佛事已。还入本初不生际。以是义故云流出也。故云流出者如佛乃至故名流出也。
    二从次言下。明流出果中。又二。一明牒经。二明随释。
    初中。次言此所流出相应乃至悉地之果者。经之诸流出相应句乃至当得真言悉地之文未会引之也。
    后从此中下。明随释中。此中果者谓得不思议等者。所言悉地之果。还住本不生际是名为一切智智之果也。
    二从次之下。明得印可传法中。又二。初明牒经。后明随释。
    初牒经。自可见。
    二从自此下。明随释中。又四。一明定科段。二明得授明灌顶。三明得传法灌顶。四明复次义。
    初中。自此以下更明次第供养法者。上来诸品中。如初品者明一切智心与诸心相对辩。如第二品者明择地造坛具缘支分。如第三品者明四魔三障对治之法。如第四品者明诸尊普通法要。如第五品者明最初发足行仪次第供养法。虽然未明如法次第法则供养行法故。此品中重又说之。故下文云。移此一段入前品中（云云）故云更明也。是即答金刚手九句问中及彼行修行之句也。
    二从光得下。明得授明灌顶中。先得见曼荼罗者。指遥见灌顶分也。非但得乃至如前所说者。指投花灌顶分也。非但得入乃至随法修行故者。指授明灌顶分也。亦名学法灌顶（云云）
    三从故得下。明得传法灌顶中。得印可灌顶故等者。得传法灌顶已。授得持明秘藏。继先师事业。普利众生。故云真言成就也。
    四明复次义中。复次世间持诵品中等者。言今真言成就者。如先世间成就品所说。于字声圆明。一一皆与菩提心相应。此名为真言成就。然彼品深秘今此品中说之。故云复次世间持诵品中乃至移此一段入前品中也。初义意者。真言成就者得印可灌顶故云真言成就。复次义意者。字轮成就故云真言成就也。如前说者。远指经第二受职灌顶等也。近指先得见曼荼罗等文也。经言尊者等者。指见曼荼罗尊所之尊也。所言尊者传法阿阇梨也。故云即是师也。
    三从又能下。明行者众德中。自分为十六。一明发菩提心德。二明决定正信德。三明大慈悲德。四明心无悭吝德。五明住于调伏德。六明分别缘生法德。七明受持禁戒德。八明善住修学德。九明具巧方便。十明住勇健德。十一明知时非时德。十二明好行惠舍德。十三明心无怖畏德。十四明勤修真言行德。十五明通达真言实义德。十六明常乐坐禅德。
    初中。又二。一明牒经。二明随释。
    初牒经。自可见。
    二从所下。明随释中。求如来自在之业者。欲证得普门法界三摩地故云尔也。普门利益等者。怜愍普门法界一切众生犹如一子。如此自利利他平等运载。是则发菩提心也。故云求如来乃至非为余事也。
    二从深下。明决定正信德中。又二。初明总牒三句。二明随释。
    初文。自可见。
    二从谓下。明随释中。谓于甚深等者。于真言甚深秘密广大不思议法住必定师子吼之正信。更无有疑滞之心也。具如上十三种德中信诸佛菩萨德中说（云云）
    三从以大下。明大慈悲德中。以大慈悲心等者。尽法界之际。于一切众生。怜愍之心彻于骨髓。令无尽无余众生授苦与乐。故云以大慈悲乃至不求自利也。具如上十三种中妙惠慈悲中说（云云）
    四从又下。明心无悭吝德中。又于财法者。财施法施是也。于如此二种施故。以意乐不可悭吝。具如大论等中说（云云）
    五从住下。明住于调伏德中。又二。一明牒经。二明随释。
    初牒经。自可见。
    二从谓下。明随释中。谓自调六情等者。言六根调和而调伏六情放逸。柔和忍辱而安住传法威仪。此即菩萨性戒成就之相也。故云谓自谓六情诸根此即性戒也。具如十三种中其性调柔之中说（云云）
    六从善下。明分别缘生法德中。又二。一明牒经。二明随释。
    初文。自可见。
    二明随释中。譬如明镜等者。于从缘生诸法。住不思议中道。乃至悉地现前时。以十缘生句故不生爱慢。故云譬如明镜现对众色乃至不可取着而种种成就也。具如上十三种中善巧修行般若波罗蜜中说（云云）
    七从受下。明受持禁戒德中。又二。初明牒经。后明随释。
    初牒经。自可见。
　　二从即下。明随释中。即是持明之具戒等者。指四重三摩耶十重戒等也。一一戒一一法则无有阙犯。故云即是持明之具戒乃至得悉地成就也。具如三世无碍智戒并持明禁戒品等所说也（云云）
    八从善下。明善住修学德中。又二。初明牒经。二明随释。
    初牒经。自可见。
    二从即下。明随释中。即是真言门等者。于息灾增益降伏方便。能修学真言通相别相等。皆悉通达相应。故云即是真言门上中下乃至善住上中下法之中也。
    九从具下。明具巧方便德中。又二。一明牒经。二明随释。
    初牒经。自可见。
    二从即下。明随释中。即是体解如来善权之用者。真言行者。若于律仪戒等设虽有违犯。更不可坏恶作之心。若怀恶作之心者妨修真言行。只须一相一缘志求无上大菩提一大事因缘。圆满自利利他大愿之时。自然应悔过。故云即是体解如来乃至以此善心非是犯戒因缘故不名犯戒也（云云）
    十从勇下。明住勇健德中。勇猛者义如前等者。如上师德中释住勇健菩提心之德云住勇健菩提心者勇健是雄猛无怯弱义（云云）又弟子五德中。释勤勇之德云。勤勇是精进别名。释论云。譬如穿井。已见湿泥。转加精勤必望得水。又如钻火。已得见暖。倍复力励必望得火。故以信解而明勤勇也（云云）故云勇猛者义如前师弟子中说也。具如彼释（云云）
    十一从知时下。明知时非时德中。真言门中一一次第法用等者。言通达真言门一一法则。不乱前后不缺昼夜朝暮初中后夜等随时之行仪法则。宜知如此等时非时义。故云真言门一一次第乃至亦非三昧耶非合时也（云云）
    十二从好下。明好行惠舍德中。常以财法等者。言随其力分。或以财施。或以法施。摄取众生令入佛道。若不然者犯不悭吝法戒不利众生戒等。故云真言行菩萨常以财法乃至即犯持明戒也。
    问。若然者与第四心无悭吝。有何别耶。答。彼随所施之境来。施与而心无悭吝。此本性好而行惠舍。非但施与而已。哀惠而施与也。故非无其别也（云云）
    十三从心下。明心无怖畏德中。又二。一明牒经。二明随释。
    初牒经。自可见。
    二从若下。明随释中。若众中有诸异解等者。言有诸异学异解异见者来问难者。以无怖畏随问能答。摧伏彼异见邪见等。可令得入真实见之中也。故云若众中有诸异解乃至心不怯弱也（云云）
    十四从勤修下。明勤修真言行法德中。又二。一明牒经。二明随释。
    初牒经。自可见。
    二从于下。明随释中。于修行门终不中断等者。言从初发心乃至成佛。所修万行无留滞。常精进无间。得悉地为期。故云于修行门乃至何况诸余助道之法不尔犯三昧耶法也。
    十五从通达下。明通达真言实义德中。又二一明牒经。二明随释。
    初牒经。可见。
    二从知下。明随释中。知上中下成就等者。于一一言一一句一一成立中。明智惠三昧三部五部所用通塞等之相。令诸众生各从有缘之门而得入实际。故云知上中下成就乃至无二无别也。具如彼师德中究习瑜伽德也（云云）
    十六从常下。明常乐坐禅德中。又二。初明牒经。二明随释。
    初牒经。自可见。
    二从于不。明随释中。于真言门中心住一境等者。如前世间成就品所说。住心于一境悬观于一缘。更不他缘他观。如此一缘一相住三昧故。或观字成就时。余声并圆明自然成就或观声时。字并圆明本尊自然成就。或观圆明本尊时。自余自然成就。如上品所说。若不尔者无量劫难成。故云于真言门中心住一境乃至现得法利耶也。
    问。第二品中。师弟众德具说竟。何故今亦重说如此众德耶。答。彼为说择地造坛曼荼择德行。此为说四处流出法句并一切智智金刚字句明等甚深不可思议持诵法则次第故。重择德行也。
    问彼为表十三大院。举十三种德。今举十六种门。为何表示耶。答。表中胎藏八叶八金刚义。所谓经第一云。八叶正圆满。鬓蕊皆严好。金刚之智印。遍出诸叶间（云云）是即自性清净心莲华台上悲智二德也。可思之。复次表十六大菩萨之生。所谓第一发菩提心德第一金刚萨埵也。第十六常乐坐禅德是第十六拳菩萨也。故疏十六释常乐坐禅德云。心住一境而不散乱（云云）又金峰经说第十六拳菩萨句云三业持常寂。故知是即十六大菩萨义也。中间各可见知也。
    问。彼金刚界门。此胎藏界门。何是同一耶。答。胎金名异义融。何成各别之思。依之住心品中。四转十六生八叶十地。皆同一无差别。引经论诚证令释成竟（云云）
    四从次说下。明说真言成就相中。又二。一明举伏难意。二明遮伏难意。
    初中。又二。一明别表。二明释其意。
    初中。次说真言成就之相者。行者众德圆满故必可成就真言。故次彼说之故云次说也。真言成就偏依信力坚固。若插疑惑恶见者。设虽经无量劫。更不成就。若离疑滞信力坚固者。一念一时一日一月一年乃至一生之顷必定可成就其果也。世间浅近妄想所生自在悦满胜意生明世间咒术真言等。犹现难思威验。何况于法佛如来自在神力之所加持出言名成立圆满真言威德力哉。以如此现量之比量。彼与此挍量。百分千分百千万亿分不可说不可说乃至法界尘数之其一尘许不及如来不思议真言一分之功德。何况校量其同异耶。依如此道理。无上信心坚固是即真言成就之相也（云云）
    二从或有下。明释其意中。或有疑言等者。举显教迷妄之辟见。以为疑惑之体。通愚情之伏疑令生无上净信也（云云）
    二从今欲下。明遮伏难中。又二。一明举浅拙况深巧二明劝诱深信坚固。
    初中。又七。一明举自在悦满明。二明举魔醯胜意明。三明举世幻者真言。四明举阿修罗真言。五明举世咒术真言。六明举忙呾哩等真言。七明况释（云云）
    初中。又三。初明所现处处。二明迷醉受用。三明况释。
    初中。又二。一明牒经。二明随释。
    初牒经自可见。
    二从如大下。明随释中。如大乘中等者。指大品大论等。三十六处义自可见。于如此等三十六处中。于一时之顷。能出现种种悦意欲乐之具。故云欲界有三十六处乃至满此三十六处也。
    二从又云下。明迷醉受用中。又二。一明牒经。二明随释。
    初从经。自可见。
    二从为一下。明随释中。为一切天子等者。如此出现种种未曾有男女等五欲境界之时。天子天女等为五欲之境所迷醉。弥恣五欲也。
    三明况释。自可见（云云）
    二从又善下。明举魔醯胜意明中。又三。一明牒经。二明随释。三明况释。
    初中。又善男子如摩醯首罗天王乃至及彼微妙受用之事者。经之又善男子如摩醯乃至亦复自受用之二行余文未会引之也。
    二从如经下。明随释中。如经所说者其义经现文明镜也。故让经不作释也。
    三从何况下。明况释其意可见（云云）
    三从且下。明举世幻者真言中。又二。一明交牒。二明随释。
    初中。交牒可云。又如幻术真言能现种种园林人物（云云）
    二从且置下。明随释。自可见（云云）
    四从又如下。明举阿修罗真言中。又二。一明交牒。二明随释。
    初中。交牒可云。如阿修罗真言现幻化事（云云）二从又如下。明随释中。能化其身同于帝释等者。阿修罗王以自有真言力故。进升三十三天。入帝释所住善法堂中。示同其身于帝释而并坐。其时诸天皆生疑心。不能见分。但实帝释不目瞬。阿修罗目瞬。见此表相令退坐阿修罗也。故云又如阿修罗乃至皆生疑怪也。
    五从又如下。明举世咒术真言中。又二。一明交牒。二明随释。
    初中。交牒可云。如世咒术摄毒及寒热等（云云）二从又如下。明随释中。能摄诸毒等者。前幻者真言唯示现种种园林及车乘人畜等类。不能摄诸毒及寒热等患难。此世人真言又能摄诸毒寒热等患难。不能示出种种园林等故。唯后其一分功能。异其名也（云云）
    六从又下。明举忙呾哩神真言中。又二。一明交牒。二明随释。
    初中。交牒可云。摩呾哩神真言乃至能变炽火而生清凉（云云）
    二从又有下。明随释中。乃至世间现有人等者。前世人真言能摄诸毒及寒热等。此真言能变火为冷。变水为热故。又别出也（云云）又是忙呾哩神所属真言故。云摩呾哩神及世间等也。
    七从伺况下。明况释。文自可见（云云）

妙印抄第四十四
（御本云）元德二年（庚午）八月六日加点了
沙门阿寂（六十一）
妙印钞卷第四十五

        沙门阿寂纪
    
　　　
　　　
　　　

释悉地出现品第六之余（经第三疏第十一）

    二从是故下。明劝诱深信坚固中。又五。一明彼此校量倍生信心。二明真言威德从来不可得。三明真言悉地本来成就。四明释甚深缘生理。五明结成信力能达至理。
    初中。又二。一明交牒。二明随释。
    初中。交牒可云。是故善男子当信如是流出句真言威德（云云）
    二从是下。明随释中。是故当生信心等者。言如来大悲深重之余。遥量未来得悉地之根机。殷勤举六个真言功能。以况如来不思议甚深微妙真言。是故持真言者。于真言不思议威德。更无疑怪。信心坚固犹如金山。故云是故当生信心乃至为除此疑说前喻也。
    二从然下。明真言威德从来不可得中。又二。初明交牒。二明随释。
    初中。交牒可云。此真言威德非从乃至而有可得（云云）
    二从然下。明随释中。然此真言威力等者。言如此最无上真言威力真言及持诵者。于其所都。从来不可得。是即自然自证甚深不可思议缘起法性自尔。缘谢即灭机兴即生。如水月镜像。缘生不可思议（云云）
    三从善男下。明真言悉地本来成就中。又二。一明牒经。二明随释。
    初牒经。自可见。
    二明随释中。又三。一明悉地体常住。二明不知故不得。三明法体出三世常在三世。
    初中。本来成就者。本初不生万德。非始可成生之法。故云本来成就。以本来成就故。离因缘兴成。常住不变。故云此悉地体常在不变也。
    二从但下。明不知故不得中。但由行人不自了知等者。如此虽本来成就妙果。众生如实不自知故不得之。今依住如实之行故。自证自知即自成就。故云但由行人乃至终不虚也（云云）
    三从此不下。明法体出三世常在三世中。此不思议果者。指自然自证大菩提心。众缘会时等者。此妙果虽离众缘。而不思议众缘会时。法尔而生起。不失时会。犹如大海虽无为无念。盈满不失时。故云众缘会时乃至终不失时也。如此虽不失时会。其体无始无终。而出过三世。虽出过三世。常在三世。广作佛事更不休废。故经云常于三世不坏化身利乐有情无时暂息（云云）故云又此真言自无始乃至无有失期也。
    四从甚深下。明释甚深缘生理中。又二。一明牒经。二明随释。
    初牒经。自可见。
    二从若下。明随释中。若真言本体等者。若本体非本来成就者。忽随感而垂应。不可有不失时限。若又本来成就者。当待行者心行相应而不可显现。故知本来成就不可思议也。加持显现不可思议。是即依不可思议感。垂不思议应。能感能应既不思议故。缘会自成时。感应道交亦不可思议也。以是义故当知不从彼本成来。不从此修成去。以离去来相故。亦非彼此二处。虽无作无性。缘会即生悉地果。犹如水月。天月不降池水不升。月明水澄感应难思。不思议缘生亦如是。真言不来行者不行。法明行净无性自成。故云若真言本体先不成就乃至如是至理不可以思量分别而能了知也。是举前喻劝信者。如此甚深不可思议真言缘生至理。初心始行人非所不可疑惑故。如来举六个譬。劝诱彼钝机疑惑。令信此真言甚深不思议缘生极理。故云是举前喻劝信也。
    五从是故下。明结成信力能达至理中。又二。一明牒经。二明随释。
    初牒经。自可见。
    二从此下。明随释中。此真言不思议果者。如上甚深不思议缘生果。以分别对治行。非可能证得。唯是信力坚固乃能证入。是故佛先举譬。彼有为生灭真言功能犹如此。何况法佛如来甚深不思议真言势力。百千万亿那由他之一分不可比量。乃至不可说不可说不可说展转之一分非可校量。以是义故。于真言甚深缘生。发坚固无上信心。即依此门习修观察随顺相应故。忽成就不思议因缘。速圆满不思议具德。故云是故唯信力坚固者乃至不思议因故得不思议果也（云云）
    二从尔时下。明正说四处流出真言中。自开为五。一明所住三昧。二明正说四处流出真言。三明标帜之音互出音。四明诸佛称叹说颂。五明佛出世成就业。
    初中。自分为三。一明三昧名义。二明佛从三昧中生无尽表语。三明释无所不至义。
    初中。又二。一明牒经。二明随释。
    初牒经。自可见。
    二从此有下。明随释中。又三。一明二种依。二明能成难思业。三明指真言体。
    初中。又二。一总表有二种依。二明举二种名字。
    初中。此有二种依者。指庄严清净藏三昧。云此有二种依也。
    二明举二种名字中。依三世无碍力者。指真言体。所谓自性清净体超越三世无碍无障故云尔也。是即所加持境也。依佛不思议力者。能加持智。是即从不思议境而发。还照不思议境。故云依佛不思议力。以此境智不二。为此三昧之所依止处。故云此有二种依也依三世无碍力依佛不思议力此三昧乃至所依止处也。
    二从依此下。明能成难思业中。依此法体者。指此境智庄严体。以此定惠庄严力故。于普门法界。利益安乐无量众生。皆令至一切智智之位。依自证之法者。者六大法身当体也。无量定智者。谓呼五大为定。称识为智。指此定力智力。所谓十智力也。十智力者十指也。故云诸力也。是即法华所言定惠力庄严以此度众生义也。故云以自庄严也。
    三从清下。指真言体中。清净者等者。指自性清净自证花台。是即非但此四处流出真言体而已。总两部界会一切真言体也。故云清净即是真言体乃至成就相也（云云）
    二从即时下。明佛从三昧中生无尽表语中。又二。一明牒经。二明随释。
    初牒经。可见。
    二从佛住下。明随释中。又三。一明释无尽语表义。二明依三力以一音说。三明佛心中分四处。
    初中。佛住三昧之时者。言佛从庄严清净藏三昧中。而生无尽法界无尽语表。是即表语业遍满互融义。故云佛住三昧之时生此表业表者标也。所谓诸佛之所印成等者。是即十方三世诸佛以同一本誓故。同共所印成也。故云所谓诸佛之所印成也。印者即是标表义也者。与今所说真言所相应之印也（更问）即是如来语表也者。表如来无尽语业与虚空等也（云云）
    二从法界下。明依三力一音遍满中。法界依力与无等之力。谓从如来信解之力（序分已解）者。法界依力者五大。无等之力者识大。此六大无碍力用显现。必依如来不思议坚固无上信解之力。故云法界依力无等之力谓从如来信解之力也。信解义住心品中委悉说之。故云序分已解也。而生平等语表者。依如此法界依力无等之力如来信解之力故。而生平等法界语表。普出无量音声。故云而生平等语表出无量声即是如来普门导利之语业作用也（云云）
    三从次明下。明佛心中分四处中。又二。一明别牒。二明随释。
    初中。别牒可云。四处流出者。次明佛心中分四处也（云云）
    二从次下。明随释中。佛心者指自性清净法界心莲也。分四处者。发心修行菩提涅槃是也。谓从阿字出三字者。从第一字出第二第三第四。故成四字也。此四合为一者。此四字合成第五一字。是即中因东行次第也。故第五四转成就众德圆满。遍满普门法界无所不至。故云而遍布一切处也。从如来心出此平等妙音等者。言从自性清净心莲华台上。出此法界平等妙音。普今四德遍满法界。故云从如来心出此平等妙音分为四处也。如从无热大池等。譬意可见。此真言等者。一音声譬一大池。无尽语表譬四大河也。此中以事表内证之理者。如来内证众德虽非可表示之法。以如来不思议加持力故。以四处流出之事。表如来内证之理。故云尔也。则四字不同等者。四字虽其体一。依点画字相字义不同也。字相字义不同故。因行证入所用亦别也。所用别故利益众生事亦不同也。故云从如来心出此平等妙音分为四处乃至所为与愿等亦复不同也。
    三从普遍下。明释无所不至义中。又二。一明牒经。二明随释。
    初牒经。可见。
    二从此之下。明随释中。此之四德者。指如上四德也。此四德遍满尽虚空法界无所不至。离前际后际故复无中边。三际不可得故常住不变无有穷尽。故云此之四德乃至此真言示现亦复如是也。
    二从真言下。正明说四处流出真言中。自分为四。一明释归命句。二明释种种巧度门。三明释三业遍礼义。四明说真言。
    初中。明归命句。自可见。
    二从次句下。明释种种巧度门中。微涅缚是种种义亦是巧义者。所谓种种巧也。目契弊是门义者。所谓种种巧门也。故云普门示现种种妙智业巧度门也。
    三从萨缚下。明释三业遍礼义中。非但身口致礼而已者。身礼口唱心念三业同一。而遍礼自法界他法界已成当成十方三世一切如来。故云非但身口乃至皆遍礼一切如来也。如上运心礼处记之（云云）
    四从次真下。明真言体中。次真言体阿阿喑恶等者。总以一字为真言体。今此真言以四处流出为其义故。以之四字为此真言体也。其义上既说之。故云此四字义已说之也。
    三从从是下。明标帜之音互出音中。自分为二。初明牒经。后明随释。
    初中。从是普遍等正觉（回文也）心从是乃至标帜之音者等者。经之正等觉心乃至标帜之音而互出声之文未会引之。就中从是普遍等正觉（回文也）者。已会经云正等觉心从是普遍。是即回文也。故如疏引之。可得心也。
    二从则下。明随释中。又二。一明从一生多。二明标帜音互出音。
    初中。又六。一明从四德普遍一切佛心。二明从一字出无量字。三明四字为一部正宗体。四明一切秘密皆从此生。五明阿字即佛口佛心等。六明释声门义。
    初中。则从是真言四德者。此四德者悲智二法也。此二法体自性清净心故。故自性清净心即四德。四德即自性清净心故。是真言四德即自性清净四德故云尔也。普遍一切如来之心者。从此自性清净四德。普遍一切如来信解之心也。故经言从是者指自性清净四德。普遍等正觉心者指一切如来信解之心也。故云则从是真言四德普遍一切如来之心也。
    二从如下。明从一字出无量字。自可见。
    三从此下。明一部正宗体。此四字者四字是也。是即悲智二法也。此四字总合为。是即悲智总合置中胎故。举四字自第五字显故。别不举也。即是为表四德外无大日。大日外无四德。四德即大日。大日即四德。举四字不出也。故疏第一释住心品品名云。自心发菩提（大智）即心具万行（大悲）见心正等觉（大智）证心大涅槃（大悲已上四字）发起心方便（大悲）严净心佛国（大智）皆以无所住而住故曰入真言门住心品也（云云）此品是一经序品也序必序正宗。故知正宗亦此四字也。又终至后问答中。以此四字为宗体。明知此四字一部正宗体也。故云此四字是此一部经中正宗体也。
    四从一切下。明一切秘密皆从此生中。一切秘密者。非但此经中秘密而已。两部二十万颂中所有秘密甚深之法。皆从此字生。是即大日如来自然自证常住不变自心也。故云一切秘密皆从此生即是毗卢遮那佛心也。
    五从此阿下。明字即佛口佛身等中。此阿字即是佛口等者。所言阿字者即是一经宗体大日佛心也。以是义故字之体即佛身也。字之声即佛口也。
    字之实义即佛心也。故此字之声字实相即如来身口意密也。故云此阿字即是佛口即是佛心也。即是说者等者。以阿字即如来如来即阿字故。佛说即字说也。何以故。如来所出言句皆是从阿字出而诠字之义。故云即是说者。复次三种世间诸法一一言音从字生。还入字门。故云即是说者也。即是闻者等者。三种世间一切诸法。字本不生外更无一法。以更无一法故。说者闻者共同是字也。是故字说字云说者。字即闻字云闻者也。故云即是说者即是闻者也（云云）
    六从声闻下。明声门义中。又二。一明别牒。二明随释。
    初引牒。自可见。
    二从所出下。明随释中。又二。一明释根本出声处。二明展转出生声门。
    初中。所出声处名为普门等者。指字门而云声门。言一切诸字声从字出。还又入字故。字是诸字声出入通门也。门即实相义。如初品中记。以是义故云所出声处名为普门乃至故名门也。
    二从此声下。明展转出声门中。此声能遍一切者。如上从字所出字声能遍一切处。故云此声能遍一切也。此能遍字声亦为门出诸字。亦能遍一切法界。故云声门字出亦遍一切法界也（云云）
    二从此标下。明标帜音互出音中。又二。一明别牒。二明随释。
    初别牒。自可见。
    二从如上下。明随释中。又二。一明一一声互出声。二明表诸佛自他互融无碍。
    初中。如上从一字出四等者。上从一字出无量字既明竟。故云如上从一出四乃至周遍法界也。一一字声皆互出声者。从一字所生无量诸字。各互出无量声。互相摄入自在无碍也。故云一一字声皆互出声乃至余字亦尔也。
    二从此即下。明表诸佛自他互融无碍中。此即是佛之标表者。今此诸字是法曼荼罗身也。诸尊大曼荼罗身也。故以法曼荼罗互融无碍。显表大曼荼罗身自他互相摄入无碍自在义也。故云此即是佛之标表乃至故云而互出声也（云云）
    四从诸菩下。明诸菩萨称叹说颂中。自分为二。一明长行。二明偈颂。
    初中。又二。初明得益相。后明赞叹仪相。
    初中。又二。一明交牒。二明随释。
    初中。交牒可云。诸菩萨闻是已得未曾有开敷眼（云云）
    二从诸菩萨下。明随释中。又二。一明通途解释。二从今下明深秘释。两门共自可见。
    二从发下。明赞叹仪相中。离热者等者指大日世尊。离一切烦恼热恼故云尔也。
    二从奇下。明偈颂中。又四。一初二句明叹秘密法身众德。二次一句明此真言遍法界。三次一句明闻声者成佛。四后一偈明精进离我。
    初中。又二。一明牒经。二明随释。
    初牒经。可见。
    二从叹下。明随释中。叹此真言之行等者。指字妙行。所谓第二是即本有无作妙行。故云甚为奇特。如上从一字出二字。乃至无量无遍遍法界。互出一切音声。施作大佛事。此是如来无尽庄严之藏秘密法身所具无量功德庄严也。故云叹真言之行甚为奇特乃至由此智句能令成佛也。
    二从若此下。次一句明此真言遍法界中。又二。一明别牒。二明随释。
    初中。若此普遍者等者。经之若遍布此者之文未会引之也。
    二从所下。明随释。自可见。
    四从是故下。后一偈明精进离我中。又二。一明牒经。二明随释。
    初牒经。可见。
    二从有二下。明随释中。有二勤上勤等者。指是故勤精进之勤。下勤者指常作之两言也。言常作者是勤之义也。然梵语多含故。有勤义。有常作之义。故经举常作之义。疏释勤义。故云梵音别故也（云云）谓于此一切如来乃至离人法二我故者。其义自可见（云云）
    五从尔时下。明佛说出世成就业中。自分为四。一明表说出世成就业。二明释行者住所。三明说三月念诵观行。四明三月名相。
    初中。又二。一明牒经。二明随释。
    初牒经。可见。
    二从前下。明随释中。又二。一明结前生后。二明释等正觉心。
    初中送于行人令至出世成就者。前世间成就果者。字声圆明本尊现前。所为随心而成。一切无碍。名为持诵之果。虽然未用大空之观惠。故疏第十释世间成就云。若成世间说者即是初一月持诵。次一月于世间法中而得成就。谓种种药物以法成之。能得闻持。一闻不忘。乃至力通明行皆得善成。于大空而得自在。若出世义说。即是随其成就之时。能满一切所愿也（云云）又云。先以事中成就。然后用净惠大空而观察之。即是出世成就也。以是义故云前品已说世间成就送于行人令至出世成就也（云云）
    二从是下。明释正等觉心中。是以于此中说用佛心等者。四字随取一字以为佛心也。所谓观字为出世成就之正业也。字与佛心同一也。故云正等觉心即真言心也。当知此心即是佛心者。指字为此心也。字即佛心。佛心即字也。故云当知此心即是佛心佛心者即是真言心也。
    二从欲作下。明择行者住处中。又二。一明交牒。二明随释。
    初交牒可云。于园苑僧坊乃至或意所乐处（云云）
    后从欲下。明随释中。又二。一明常途解释。二明深秘义。
    初中。又四。一明园苑。二明僧坊。三明岩窟。四明意乐处。
    初自可见。
    二从寺下。明僧坊中。西方毗诃罗译为住处者。指僧坊云住处也。第三第四。又自可见（云云）
    二从若下。明深秘义。自可见（云云）
    三从观彼下。明说三月念诵观行中。自分为三。一明观菩提心。二明观佛形。三明离一切相（矣）
    初中。又三。一明出世成就正行体。二明取一置本尊心上。三明住一境故影像现。
　　初中。又二。一明牒经。二明随释。
    初牒经。自可见。
    二从谓下。明随释中。又三。一正明观菩提心为出世正行。二明一缘自觉除疑网。三明除障住菩提心。
    初中。谓即以心而观自已等者。以字本初不生义观己身中自性清净大菩提心。心自证心心自觉心。是名为出世成就之正行。故云谓即以心而观乃至此是出世成就之正行也。
    二从作住于下。明一缘自觉除疑中。住于此者。住大空三昧。更无异缘。所谓住自性清净大菩提更不缘余法心自觉心。故云住于此乃至常自觉也。
    三从故一下。明除障住菩提心中。又二。一明得入初地。二明分别等引未等引地。
    初中。故一切疑网渐当净除者。得除盖障三昧。住初地净菩提心也。故云故一切疑网乃至即渐见真实如也。
    二从然下。明分别等引未等引地中。又四。一明总分别二种地。二约世间成就明义。三约出世成就明义。四明释未等引名义。
    初中。然此中行时者。住一缘一相字时。且有地前地上不同。地前所得云非三摩呬多地。此云未等引地。是即非初地真净三平等地故也。是三摩呬多地者是即初地已上也。故云然此中行时略有二地乃至皆是非三摩呬多地也。
    二从谓下。约世间成就明义中。所加药物等者。如上品所说。成药物等得不可思议力用。诣十方佛刹。睹见十方诸佛菩萨等。皆是未等引地之相。见如此等不思议故。弥以决定信。精进修行得入等引地也。以是义故。次上云送于行人令至出世成就也。是即等引地之相也。故云谓初得世间成就乃至得入等引地也。
    三从行下。约出世成就明义中。行者初修出世间观方便等者。言初心行者依画像等作真身观时。初闭目现前。其后渐薰修开目亦见。如此闭目开目自在睹见无有隐昧。是即未等引地相也。故云行者初修出世间乃至此是未等引也。得如此事。弥信乐倍增当证得三平等地。是即等引地相也。故云若以得如是乃至尔时名等引相也。
    四从以众下。明释未等引名义中。以众相现时等者。言虽未得真实等引地。以等引地之前相故。睹见不思议现相之时。依此前相弥精进修行。如已见湿土泥。弥励力望清水故。净除盖障得初法明道位也。一缘一相故得等引之名。然非真实等引故云未也。例如彼相似即之人。虽未得初住之真无漏。以彼前相故。得六根清净位。而相似初住分真之位故。名曰相似即。今亦如此。虽未得初地所证之等引地。得彼初地等引地之前相故。名为未等引地也（云云）
    二从随取下。明取一置本尊心上中。自分为二。一明总牒。二明随释。
    初总牒。自可见。
    二从初下。明随释中。又二。一明法说。二明譬说。
    初中。又三。一明本尊心上置字。二明自身为本尊心置字。三明无垢安住。
    初中。初观本尊等者。观画像等本尊。令明了现前已。于彼本尊心上观字。与本尊圆明令相应。故云初观本尊得明了现已乃至经中云与心相应也。所言与心相应者。指经之修习而相应句也。谓以佛己心字置佛心上修习。故云与心相应也。
    二从或下。明自心为本尊心置字中。或自身为本尊等者。言自身为所欲本尊。于心上观字。又与心莲华台上圆明相应。故云或自身为本尊乃至故云心置心等也（云云）
    三从如是下。明无垢安住中。如是观时等者。如上若于本尊心上观之。若于自身为本尊心上观之时。一缘一相更不余缘。安住不动不生一切分别妄想故。自然与观佛三昧相应。故云如是观时乃至与观佛三昧等相应也。
    二从譬如下。明释譬说中。又二。一明本尊圆镜及字。二明自身圆镜及字。
    初中。譬如净眼之人等者。如上本尊心上或自本尊心上观字圆明。而令明了现前。犹如明眼之人面见明镜也。此明镜者更非别物。只是本尊心上圆明。清净无垢浮诸色像故名为镜也。故云譬如净眼之人乃至本尊心上圆明清净无垢也。此圆明中所观字。初观时微少。是即以佛心种子故也。故云所谓极微者乃至以是心种子故也。先既观见本尊等者。先明观本尊合现前已。次于本尊心上观圆明净镜。次于此镜中观字。于此字圆明中。得见本尊真实之相也。故云所谓极微者乃至见本尊真实之相也。
    二从亦下。明自身圆镜及字中。亦自于圆中等者。如观本尊圆镜及字圆明。自身为本尊。其心上观圆明净镜。于此净镜中观字。于此字圆明中。得见本尊真实之相也。是犹地前未等引也。故云亦自于圆中自见其身此犹是未等引相也。
    三从如是下。明住一境故影像现中。又二。一明初观时现相。二明后时互相照见。
    初中。如是住一境等者。如上观本尊净镜中字。唯住一缘不余缘。亦不生妄想之心。如是一缘一相修习故。自心影像显现。而其心上有圆明及字。是即初观之时随见一字。本尊并圆明及字。此三事自然显现也。故云如是唯住一境不为垢障乃至随见一字三事自然现也。
    二从后下。明后时互相照见中。后明心中圆明上见本尊者。于自身心上圆明中。而明见本尊圆明及字。又于本尊圆明中。复见自身圆明及字。如此互相照见无碍自在。名为影像成就也。犹是未等引地相也。故云后时心中圆明乃至此亦是非等引地也（云云）
    二从次第下。明观佛形中。又二。一明结前生后。二明深窟住如来观。
    初中。次第二正觉句者等者。对前观彼菩提心故。云第二正觉句也。又义云。对于正等觉心故云第二正觉句也（云云）此句者是总句也。然者观彼菩提心句者。别句中第一也。然前义者与义相□。后义与文相应。可思之。初观本尊者。自性清净菩提心名为本尊。故秘记云。我本来自性清净理。于世间出世间最胜最尊。故曰本尊。又已成佛自性清净理。于世间出世间最胜最尊。故曰本尊（云云）彼净镜者本尊圆明也。深居圆镜中可思之。净镜中字者。彼本尊种子之字也。心上者正指在处也。可思之。故经云观彼菩提心。今疏文又云初观本尊今但观佛。诚有由耶。若先所观本尊是尊形者。何故今相对初观本尊。而言今但观佛。所以然者一切尊形皆是见法身门故耶。故知前所观本尊者指彼自性清净大菩提心之三昧耶身也。故次下结释三月念诵云。初一月菩提心（私云。指观彼菩提心句等也）次月观佛形像名正觉句（私云。第二正觉句等句也）是即当品中说二个秘明。彼二个秘明。是专说此本尊之正体也（更问）以是义故云初观本尊今但观佛所以然者一切尊形皆是见法身门故也。
    二从于镜下。明深窟住如来观中。又二。一明牒经。二明随释。
    初中。于镜曼荼罗者。指彼本尊居圆镜中无尽万德成就圆满。故云于镜曼荼罗也。大莲华王座者。彼圆镜下莲华是也。深邃住三昧者。即是九识深禅深禅定窟也。彼自性清净体是也。住三昧者。是即十方三世诸佛本三昧耶也（云云）
    二从第二下。明随释中。第二句观佛在于心镜等者。即有二意。一转彼前所观本尊。直成佛形。一于彼本尊圆明之中。观佛种子。转种子成三昧耶。转三昧耶成尊形。色相庄严如本教具足成就。四方四隅乃至十三大院曼荼罗圣众前后左右围绕。故云观佛在于心镜深窟中也。乃至自形作本尊等者。于自身中观本尊。于彼本尊圆明中观佛之种三尊。令周遍法界亦如前。故云乃至自形作本尊也。又此镜中指彼圆明净镜也。先观本尊者。先观彼本尊令周遍法界。故云先观本尊也。指彼中心之云心上也。彼圆明如净镜。故云圆明净镜也。此净镜中有九识自性清净深禅定窟。此窟中有本尊心体。所谓本境本智是也。故经云云何菩提谓如实知自心。疏云心自证心心自觉心。论云于内心中观日月轮也。故云先观本尊心上圆明净镜镜中有窟状中有本尊也。如有窟像等者。此窟中本尊转成尊形。所谓摩诃毗卢遮那如来也。是即本地无相法身如来也。住甚深禅定。载五智宝冠。无量色光普围绕。故云如有窟像观此乃至总持发冠无量光围绕也。
    三从离妄下。明离一切相中。又二。一明别牒。二明随释。
    初中。离妄执分别本寂如虚空者。疏总引二偈中。上二句是深窟住如来观文段内之文也。故属上句。又于彼中以下二句属下第一月修等引文段也。今但取中间二句为离一切相之文段也。
    后从于中下。明随释中。五一明真见佛义。二明结前生后。三明于佛身中又观圆镜等。四明观种子字。五明己身佛身展转相现。
    初中。于中作如是观是名真见佛也者。言如上观圆镜深窟之本尊。转此本尊成毗卢遮那如来。如是观察睹见佛身色相。名为真见佛也。然言真见佛者。前世间成就品中明世间成就果相云。乃至周遍十方佛刹皆悉周遍。或欲睹见十方诸佛无量无数色像（云云）犹是世间持诵之果非真见佛。故今对彼故云真见佛也（云云）
    二从即下。明结前生后中。即真见佛也见佛已者。结前句也。此佛心上者生后句也。
    三从复下。明于佛身中复观圆明等中。复有圆明等者。言如是观真佛身已。于此佛心上。如前复观圆明净镜。初甚深微妙也。后渐大也。如面对因前。故云即真见佛已此佛心上乃至故云现前也。今经文无现前之言。然于彼中思惟之梵语中有现前之义欤。可寻之。
    四从净下。明观种子字中。净无比中等者。如上净镜中种子字净无垢无上故。得其本心之圆明也。故云净无比中乃至从此得见其心也。
    五从又见下。明己身佛身展转相现中。又见己身者。于如来心上圆明中见己身。如本尊如来体相。即在如来心中。故云又见己身如本尊体相在佛心中也。若观自心等者。言自身为本尊。转本尊为佛身。于此佛身心上有圆明及字。于此圆明中。亦有如来本尊如上。故云若观自心乃至如来本尊在中也。如是自身圆明中有如来。如来圆明有自身。入我我入展转相现。犹如帝网不相妨碍。平等平等譬如空光。清净不染如莲华。远离虚妄分别如虚空。此是离一切障大菩提心功德也。此菩提心是正初法明道种子心也。所谓菩萨为因句也。故云如是展转相见乃至初成佛种子也（云云）
    四从次云下。明说三月名相中。又四。一明摄意念诵相。二明初月名义。三明第二月名义。四明第三月名义。
    初中。又二。一明别牒。二明摄意义。
    初别牒。自可见。
    二从如是下。明摄意义中。如是见时彼佛心上作字等者。如上本尊如来圆明中见自身。自身本尊圆明中见如来。展转相现不相妨碍。如是照见已。一心摄心于一境。诵字不异缘。然于定中。自然有声流出。如流水不断。是即不诵而诵。非有相有缘之诵。故云如是见时乃至如流水不断也。从一至一等者。如是一缘一相住不诵而诵不观而观之时。上根上智人一遍至等引。中根中智人百千万遍至等引。下根下智人乃至一期终至等引。最下下智观人二生三生必至等引。故云从一至一乃至以遍多时至多时能自见也。梵音即云三摩呬多等者。三摩呬多梵语中有等引义。又有摄意义。其摄意义者。摄心于一境。更不异缘。是即一心住于缘义也。故云梵音即云乃至即一心义也。等引义如上也。
    二从一月下。明初月名义中。又二。一释一月义。二释洛叉义。
    初中。一月诵者一月是等引等者。言一月者。是一见圆明义也。所谓本尊如来圆明与自身本尊圆明。平等清净离诸妄想分别。得初法明道之位。此是秘密藏中初地净菩提心大圆明月轮也。故云一月诵者乃至初地是第一月也。此即住心品所说菩提为因大悲为根方便为究竟三句共置初地之时。入心位者菩提为因也。今初月位是也。故经云观彼菩提心。住心位者大悲为根也。今第二月是也。故经云奉涂香花等而以作饶益种种众生类。终心位者方便为究竟也。今第三月是也。故经云舍弃诸利养。时彼于瑜伽。思惟而自在。愿一切无障。安乐诸群生。乃至。以我功德力。如来加持力。及与法界力。周遍众生界。诸念求义利。悉皆饶益之（云云）故知彼只三句法体也。此中三月行法圆满也。故云此是等引之地乃至此中具说行法也。
    二从所云下。明洛叉义中。所云洛叉者等者。指经之持满一洛叉也。洛叉此云见。所谓悬心于本不生际。等同于大空故。本有圆明自然现前如对目前。行住坐卧闭目开目常眼现前。故云见也。故云所云洛叉者此译乃至明了现前也。是即洛叉二义中之见义也。此亦名为一见一境故者。如上以一见一境故名洛叉。出世行中。以即事而真之观行成就。即初入信解。故云此亦名为一见乃至是入信地也。注更问者。观达彼自性清净本尊。是即菩提心之行相也。今此一月是正观菩提心故也。更问之意。诚有所由。非面授难知（更问）若常途解释者十万遍也。故云若就世语则是十万遍耳也（云云）
    三从次于下。明第二月名义中。又二。初明总牒。二明随释。
    初中。从又复下。第三月文也。然同文故来而具引之。例如前总持发髻冠乃至持满一洛叉之文笼三段引之。如此例处处多之。今疏常习也。
    二从如前下。明随释中。又二。一明与世间品判不同。二明不同意。
    初中。如前世间行中者。前品中。于第二月虽说奉涂香等。彼犹以有相有缘。不及此中供养。故云如前世间行中乃至意与前殊异也。
    二从此下。明不同意中。此中已得等引者。今此第二月是初地中住心位。即大悲为根句也。故既证得三平等地已。法尔自然发无缘大悲。净佛国土成就众生行无时暂息。故云此中已得等引乃至无不成就大作佛事也。

妙印钞卷四十五
（御本云）元德二年（庚午）八月二十二日加点了
沙门阿寂（六十一）
妙印钞卷第四十六

        沙门阿寂纪
    
　　　
　　　
　　　

释悉地出现品第六之余

    四从又他下。明第三月名义中。又二。一明别牒。二明随释。
    初别牒。可见。
    二从此下。明随释中。又分为七。一明满两月行。二明舍诸利养。三明如理思惟。四明乐欲成妙果。五明无障攀缘念诵。六明以三力回向自他。七明诸义利成就。
    初中。此中者指第三月也。有满两月行者。经之思惟而自在安乐诸群生句。疏释云。彼行者复更如理思惟。即是菩提心而发悲愿。理摄而起故言如理思惟也。所谓菩提心者。是初月行也。悲愿者第二月行也。然初月时菩提心为表大悲为里。第二月大悲为表菩提心为里。各虽有大智大悲。犹是存表里故非满足义。第三月大智大悲同际无表里之异。境智平等法尔运载。故云三理摄而起故言如理思惟（云云）理摄者。至理必然境智相摄。故云理摄也。以境智相照故悲智应用常恒而起。故云而起也。是即初二月者是为此第三月。犹是因也。后二句究竟果。是第三月悲智同际境智平等初法明道极位是也。故云此中有满两月行即到初地也。更问之意者。悲智同际境智平等自性清净大菩提心可思之。故云更问也。
    二从弃舍下。明舍诸利养中。又二。一明别牒。二明随释。
    初中。弃舍诸利养者以文解之者。言以经文意可解疏烂脱。故云尔也。
    二从他月下。明随释中。谓第三月于内外等者。第三月是初地终心故。得除盖障而成就无尽法藏。故云他月乃至皆得成就也。即是于八法等者。为利衰毁誉称讥苦乐违顺八法而所妨道故。行者以秘密方便观智。于此八法不生恶爱之着心也。所调利养称乐者布施爱语利行同事四摄方便也。衰毁讥苦者是彼四摄所对治之法也。然以字本不生故。违顺之境界皆悉不可得也。以不可得故大殖种无作善根。以无作善根故。其报内无尽而不外现。故云即是舍于八法乃至此报无尽不现也。以如此内熏密益故。虽得无尽法门功德之宝财。更不生执着。若作著者不可速入初法明道正位。故云得无量法门乃至故须舍此利养也。
    三从时彼于瑜伽下。明如理思惟中。又二。一明牒经。二明随经。
    初牒经。可见。
    二从彼时行者下。明随释中。彼时者指第三月也。行者指第三月行者也。复更者。初二月之上重作悲智平等行。故云复更也。如理思惟者。释经之思惟而自在句。是即自然自证大菩提心。非有相分别之法。故云如理思惟即是菩提心也。然此菩提心悲智平等无碍自在。故云思惟而自在也。而发悲愿者。释经之愿一切无障安乐诸群生句也。此是平等大悲任运而起。故云而发悲愿理摄而起故言如理思惟也。此中思惟意等者。此中意者。谓于三昧中。以无障意乐而思惟。我当得最自在而度一切众生。所谓一切众生如实不知而沈轮生死。受地狱饿鬼畜生等剧苦。我当住大勇猛大悲心。以无量善巧方便。除彼垢障令至一切智智而誓愿也。故云此中思惟意者谓我当谓如是应理思惟而得自在即是发决定悲愿云何众生乃至除彼一切垢障使无有余也。
    四从乐欲下。明乐欲成妙果中。又二。一明牒经。二明随释。
    初牒经。自可见。
    二从谓下。明随释中。谓如来无量知见等者。又思惟乐欲。我若不得如来无量知见巧妙方便者。何能以一大事因缘利益众生耶。故我当速成就此妙果。故云谓如来无量知见乃至我当速成也。
    五从或下。明无障攀缘中。又二。一明能度攀缘。二明所度苦器。
    初中。又二。一明牒经。二明随释。
    初牒经。自可见。
    二从如是下。明随释中。如是瑜伽无有障碍等者。言又于三昧中。而欲利益安乐一切众生令拔苦与乐。是攀缘也。虽然此攀缘不障碍瑜伽正行。何以故。以觉知能度所度不可得而攀缘觉观本来不生故。不生障碍也。故云如是瑜伽无有障碍以如是攀缘而念诵也。
    二从傍生下。明所度苦器中。又二。一明牒经。二明随释初牒经。自可见。
    二从以我下。明随释中。以我所生无量胜福者。如此等三恶道重苦众生。愿以我所修福智力。拔一切苦恼与无上乐。自身既离诸垢障而有大势。愿还除一切众生苦恼令成就无上大势。是即彼一切众生。由我此无障因缘。即能成就一大事因缘也。是即初心始行菩萨普贤行愿之相也。故云以我所生无量胜福以我功德拔一切苦等者以大悲心乃至此相云何谓生如是大悲之愿也。
    六从及余下。明以三力回向自他中。自为二。一明说以三力回向意。二明举经文结释三句。
    初中。又二。一明牒经。二明随释初牒经。自可见。
    二从此等下。明随释中。又四。一明地上回向自他义。二明地前行者准例。三明结释三月始终。四明思念三句。
    初中。经等悲愿等者。指上普贤行愿也。法界群机无量故菩萨悲愿亦无边也。故云亦有无量种也。初一月持诵等者。初月但观菩提心未发悲愿。第二月虽修习悲愿未究竟。故云初一月持诵乃至然末能成也。第三月悲智圆满故。以此圆满功德普回向自他大菩提之妙果也。故云第三月乃至回向自他也。
    二从真言下。明地前行者准例中。真言行者若得意等者。彼既地上自在大悲愿也。初心真言行者亦能得如此意。随事触境发如此悲愿。以字大悲之水。洗净其心垢。今菩提心得大势力。速证得初法明道。乃至第十一地。渐渐大菩提心势力增广。令证得第十一妙果。皆由此平等大悲愿。令成就圆满不思议妙果也。故云真言行者若得意时乃至力用增长皆由此圆满也。
    三从初一下。明结释三月始终中。初一月菩提心等者。经说观彼菩提心乃至自身像皆现等是也。次月观佛形像等者。经说第二正觉句乃至围绕无量光等是也。第三住真言离一切相者。经说离妄执分别本寂如虚空于彼中思惟等是也。故云初一月乃至亦名二洛叉也（云云）
    四从又广下。明思念三句中。又广大加持者。指经之发广大悲愍句也。言此如来广大加持神力。由此三力功德得成就圆满。我欲行此广大加持神力故。思念此三句也。故云又广大加持乃至想念此三句也。
    二从故下。明举经文结释三句中。又二。一明牒经。二明随释初引牒。可见。
    二从此下。明随释中。此三句和合者。思惟此三句和合。必可作广大加持。如此思念已。还念诵此三力。此三力者是即自性清净法界平等之心也。所谓如来力自性清净也。法界力自性清净也。我功德力自性清净也。如此三力皆是从自性清净字本不生之心生。故云此三句和合乃至此句是真言心也。取三句功德随取花等者。言供养一花一香。结诵一印一明之时。以此三力功德。一一加持之。令遍满法界海。令满足自他大愿。故云取三句功德乃至周遍如来加持力等法界也。
    七从诸念下。明义利成就中。又二。初明牒经。二明随释初牒经。自可见。
    二从由下。明随释中。由住理故者。住大菩提心故。所系念一切义利皆成就。我能成就一切义利故。复能成就他一切众生拔苦与乐等诸义利也。如此义利成就。并依三力功德力。故云由住理故随所系念而成也乃至故言当得如理也。与虚空等力虚空藏明妃等者。前等三月圆满之时。以三力回向自他大菩提。然复以三力加持。与此虚空藏转明妃加持。其义同一故。相接彼三力次说之。故云虚空等力虚空藏明妃真言也。
    三从次尔下。明说虚空藏转明妃中。大分为五。一明别表。二明正说真言。三明持诵供养行仪。四明持诵成就相。五明以有为方便成无为（矣）
    初中。自分为二。一明牒经。二明随释初牒经。自可见。
    后从如下。明随释中。如虚空等者。世间中虚空无等同力者故。以譬此真言无与等力也。故云如虚空乃至故名虚空等力也。又藏者等者。其义又可见。转明者等者。言从此藏中能转生一切功德。作诸佛事。故云转明者乃至能生一切佛事也。如前所发悲愿等者。上第三月时。于瑜伽中发起悲愿。以三力功德回向自他。乃至一花一香。亦以三力功德。回向自他法界。净佛国土成就众生。因兹无不成。今此明亦如此。故云如前所发悲愿乃至以此真言加之无不成也（云云）
    二从初敬下。正明说真言中。又二。一明梵汉交举。二明总句义初文。自可见（云云）
    二从此是下。总释句义中。此是虚空藏虚空等力之义者。指此真言名与义。故云尔也。等一切等者。言一切世间出世间无尽万德。等同本初不生大空。而从此大空。出无尽益物之资财。令遍尽空法界。是即此真言句义也。故云等一切法虚空中乃至普遍一切虚空也。
    三从持此下。明持诵供养行仪中。自分为四。一明善愿成就。二明行者住处。三明曼荼罗色相庄严。四明护持作净。
    初中。又二。一明三遍持诵。二明随念成就。
    初中。又二。一明别牒。二明随释。
    初中。持此三转者等者。别牒也。
    二从若诵下。明随释中。若诵此三遍等者。一切香花等乃至秘密持诵。如前以无障攀缘发起悲愿。以三力回向法界。以此明加持故。自利利他大愿随念皆成就。故云若诵此三遍乃至一切随意成也。献花谓以悲花等者。重释疏文意也。柔和忍辱大悲心名为献花义。以此即事而真之妙花。奉献一切诸佛菩萨成就自在业也。如花者香等亦皆如是。故云献花谓以悲花献一切佛等自在成也。谓随以一花奉献等者。如此以持诵故。一花一香等能遍满法界。上供养一切佛菩萨。下安乐一切众生。故云谓随以一花乃至下施一切有情也。
    二从随彼下。明随念成就中。又二。一明别牒。二明随释初别牒。自可见。
    二从谓以下。明随释。亦可见。故云随彼所生善愿乃至无不随心也。
    二从言行人下。明行者住处中。自二。一明满月持诵。二明择上中下成就处。
    初中。又二。一明牒经。二明随释。
    初中。言行人于满月次入作持诵者（云云）次入之下有献花两言。是烂脱故属上文毕。
    二从先供下。明随释中。先供养美事已者。指善愿皆亦成就句也。因前相然后者。如前于定中发起悲愿。以三力回向自他。以转明妃加持。今又以如此作法。于白月十五日持诵得成就。即是满月者圆满等引地也。
    二从于山下。明说上中下成就处中。又二。一明别牒。二明随释。
    初中。于山峰等者。总牒山峰牛栏中乃至忙怛哩天室等一行也。
    二从造下。明随释中。造曼者罗随上中下事作成就法者。如上于胜处作三种坛也。所谓山峰息灾。中栏增益。林间降伏。其余随应通用上中下。故云造曼荼罗随上中下事作成就乃至或随意所乐处作之也。
    三从言一切下。明曼荼罗色相庄严中。自分为八。一明三事同金刚。二明四方相周匝义。三明开一门通道。四明释金刚结相应。五明二守护者。六明隅角置独古。七明妙金刚座等。八明稽首一切佛。
    初中。又二。一明三事同金刚义。二明以同金刚伏迷乱。
    初中。又二。一明别牒。二明随释初别牒。可见。
    二从所下。明随释中。所画金刚等者。画三胎金刚。周匝为界域。故云所画金刚乃至谓圆整端妙也。严净同金刚者等者。以其金刚皆黄色也。此有三事者。住心抄云色体名同也（云云）然疏说色体明白也。同金刚名者。同三股五股独股等名也。是即体相用也。所谓金刚体者体也。金刚色者相也。同金刚名者用也。是即表体相用共金刚不坏也。故云严净同金刚乃至是净同金刚也。
    二从言彼中下。明以同金刚故伏迷乱中。又二。一明牒经。二明随释初牒经。自可见。
    二从以此下。明随释中。以此三事同于金刚等者。体相用同金刚故。无能破坏者。是故成药物得成就也。故云以此三事同于金刚乃至则所成药物而得成就也（云云）
    二从经云下。明四方周匝义中。又二。一明别牒。二明随释初别牒。自可见。
    二从此下。明随释中。此有二义者。四方坛故云四方是。金刚印当正四方面故云四方（是一）故云此有二义乃至亦正当四方面也。初第一重周匝等者。此坛三重故云尔也。其所方神等者。指秘密曼荼罗品。故云其所方神诸佛菩萨等在后有说处此中未分别也。于此中等者。指经第一卷也。故云于此中布列诸尊乃至相连为异耳也（云云）
    三从云一下。明开一门通道中。又二。一明牒经。二明随释。
    初明牒经中。云一门及通道（云云）
    二从安下。明随释中。安一门并缘者。此坛唯开一门并空处外门。故云安一门并缘也。缘即如上所说者。指具缘品也。故云缘即如上乃至为外缘也（云云）
    四从金刚互下。明释金刚结相应义中。又二。一明牒经。二明随释初牒两句。自可见。
    二从其界下。明随释中。其界者。三重其界域也。金刚互连属亦是金刚义者。连属而不乱者是金刚不坏义也。故云其界乃至亦是金刚义也。金刚结者等者。其金刚股与股互相连也。故云金刚结者乃至是金刚结义也。相应者等者。相应上中下成就而可开也。故云相应者谓此门乃至下成门向南也。
　　五从门门下明二守护者中。又二。一明牒经。二明随释。初牒经。自可见。
　　二从为作下。明随释中。为作成就之物者。作药物等成就。最为除毗那夜迦等障碍。守护者最要也。是上所说相向守护不可越守护者也。故云为作成就之物乃至及相向守门者也。或一一相为印者。其形像所持印也。印在下说者。指密印品等也。
　　六从殷下。明隅角置独古中。又二。一明牒经。二明随释。其义自可见（云云）。
　　七从中下。明妙金刚座等中。又二。一明牒经。二明随释。初牒经。可见。
　　二从于曼下。明随释中。于曼荼罗等者。如上方曼荼罗中心置十字羯磨。其上立金刚。其上有大莲花。如此名为妙金刚座。故云此即金刚座也。故言金刚同者。羯磨并金刚莲花。此三种相合云金刚座故。例同上之三事同金刚。故云故言金刚同也。当结金刚手等者。即结五股印也。故云金刚三昧惠者。五股两方定惠也。故云尔也。住心抄云。疏云于曼荼罗最中置十字羯磨金刚座乃至结金刚手金刚之惠印即五股印（云云）此取道场观所耳（云云）然者是即说道场观次第也（云云）。
　　八从言稽下。明稽首一切佛义中。又二。一明牒经。二明随释。初牒经。自可见。
　　二从当作下。明随释中。当作礼时如上所说者。指惊发地神等中运心礼也。
    四从数数下。明护持作净中。又二。一明数数坚誓愿。二明作护作净。
    初中。又二。一明牒经。二明随释。
    初中。数数坚誓愿者（云云）
    二从谓下。明随释中。谓自誓等者。言自坚誓愿。偏为利益不为自利也。故云谓自誓运心弘普自誓不为已也。广大悲愿者。横穷十方竖尽三世。故云广大也。悲愍一切众生剧苦。发起无上坚固誓愿。故云悲愿也。乃至为一切众生故等者。言专为一切有情。誓愿成此药物等。以加持力故。速合一切众生拔苦与药也。故云乃至为一切众生故乃至能利一切众生也。
    二从应护下。明作护作净中。又二。一明牒经。二明随释初牒经。可见。
    二从随彼下。明随释中。随彼处作护药物作净也者。随彼处者。上所择胜处随一处也。作护者。护持彼处除诸魔障碍故。作净者。作净诸药物刀轮等。除诸垢秽故也。故云随彼处作护药物作净也。然具有多法等者。言于此成就物。有种种众多法。所谓真陀摩尼贤瓶雨宝伏藏轮雌黄刀莲花安膳那药等众多之法是也。十万颂广品有之。故云然具有多法广本有之也。凡取药时须解法用次第者。苏悉地经取物品云。复次我今说取物法。白黑二月八日十四日十五日。日蚀时。地动时日。于其午前而取其物。于念诵时得警界已。而取诸物。或澡浴清净。不食持斋。求善警界而取诸物。所说须物。随方处所有是物者。而就贵货。不仇价直而取诸物。或时自觉增加威力。堪忍饥寒。种种异相。当尔之时而取诸物。其所取诸物。各依本性上中下品。皆取好者。如法得已。应如精进作成就法（云云）如此等法用次第方轨法则能能可解了。故云凡取药时须解法用次第求自采亦有方轨也。乃至作护作净等者。护持胜处事者。如具缘所说也。作净者。作净药物等也。所谓于药物等。有以水可洗之物。又有以水不可洗之物。故苏悉地经净物品云。复次今说净诸物法。用五净洗（云云）已上总可洗诸物总句也。所言五净者。未详。可寻之。又云。不应洗者五净洒之。但应洗者。先五净洗。以胡麻水洗。次香水洗（云云）又云。诸余物等世所称用。应水洗之。或香水洗已。次用诸事真言水洒净。次用部心真言水洒净。次用部母真言水洒净（云云）如此等一一护持一一作净。皆有法则次第。能可寻问也。故云乃至作护作净皆有次第乃至具当更问也。或苏悉地等可通用也。
    四从于此下。明持诵成就相中。自分为四。一明上中下成就相。二明成就果相。三明分配成就物。四明结释悉地。
    初中。又二。一明牒经。二明随释初牒经。自可见。
    二从若得下。明随释中。若得无障成就者。言如此药物等。如此作净无障成就时。有上中下成就相。故云若得无障成就者而有上中下成相上成有三相转乃至谓从少得多从暖得焰等也。
    二从真言下。明成就果相中。又四。一明诣十方佛刹。二明得住寿多劫。三明生死得自在。四明为众生作佛事。
    初中。又二。一明牒经。二明随释。
    初中。真言者自取。游步于大空者。牒经也。
    二从既得下。明随释中。既得成已者。结前句也。或食涂点等而得自在等者。如此成就已。或自饭食或涂自身时。得飞行自在。能从一佛土至一佛土。得见佛闻法大利。能利益众生。故云既得成已或食涂点乃至从一至一也。
    二从住寿下。明得住寿多劫中。又二。一明牒经。二明随释初牒经。可见。
    二从便下。明随释。是又可见（云云）
    三从于下。明生死得自在中。又二。一明牒经。二明随释初牒经。自可见。
    二从即下。明随释中。是名真佛子者。言虽处生死不染生死。虽住菩提心不着法爱。于生死涅槃自在者是如来也。然此行者亦然。故云即以于生死种种自在故是名真佛子也。
    四从言行下。明为众生作佛事中。又二。一明牒经。二明随释初牒经。可见。    
　　二从谓下。明随释中。谓诸众生等者。谓犹为也。谓往至十方为诸众生作大佛事也。故云谓诸众生作大佛事也。世界上行者即是履世界行也（云云）
    三从经云下。明分配成就物中。又二。一明牒经。二明随释初牒经。自可见。    
　　二从得成下。明随释中。又二。一明总分配相。二明分数方轨。
    初中。得成就已持至十方者。既得成就飞行自在。以所成就物上分。奉献十方诸佛及师助伴也。然其分数未详故。能能可寻问之也。故云得成就已持至十方乃至当更问之也。
    二从物成下。明分数方轨中。物成已以金刚印等者。如此成就已。以上所说五胎金刚印。护持自身及本尊。又作护所成就物。故云物成已以金刚印乃至护本尊护物也。然后分为五。一分献受法师。一分献先成就者。一分与同学助伴人。一分充己身分。一分奉世尊。故云方取之为五分乃至及佛也。其物随彼所生于三宝处等者。言若奉献其处三宝。及充先成就者。其物者。若有仙人等来而取者可与之。若不来取者。其物分为二分。一与助伴者。一自取之。若师分。其师在他所者调纳之。待来时当献之。若其师不现在者。缘彼所生之处可回施之。故云其物随彼所生乃至缘彼所生为作功德也。刀等不分者。刀轮履盖等类不可分配者。标心可运心奉献如上之境界。故云刀等不分亦标心为分剂也。从初至末皆用金刚者。始取药物等。造曼荼罗。乃至护自身。护药物等。取药物等。皆悉可用五胎金刚印也。故云从初至末乃至取也（云云）
    四从真言下。明结释成就果相中。又二。一明结为有分别成就。二明以分别成无分别。
    初中。又二。一明牒经。二明随释初牒经。自可见。
    二从若下。明随释中。若得如此成就等者。言如上诸成就。犹是能成所成相应之法。故名为有分别成就也。故云若得如此成就者乃至有分别成就也。
    二从以分下。明以分别成无分别中。又二。初明牒经。二明随释初牒经。自可见。
    二从因有下。明随释中。以分别成无分别等者。如上药物等成就皆是虽有分别。依得见此有分别成就。弥精进修行故获得无分别成就也。故云以分别药物乃至然成此无得无为之果也。
    五从秘密主下。明以有为方便成无为中。自分为七。一明诸佛通达方便。二明以方便不舍众生。三明举显长劝密行。四明所成药物。五明唯心自在得成就。六明愚夫妄计。七明自心自觉（矣）
    初中。又二。一明牒经。二明随释初牒经。自可见。
    二从举三下。明随释中。又五。一明举三世同。二明有为外无无为。三明佛是故住加持三昧。四明因有所为能成无为。五明展转相应义。
    初中。举三世佛欲明同以此入也者。释三世诸佛同仪式也。现在未来等者。言三世诸佛皆以通达二谛故。而说此甚深从缘起法门。以此有为方便。成就不可思议无为果。故云现在未来乃至而说此法门也。
    二从谓无下。明舍有为不可求无为中。谓无为之果等者。谓又为也。言为无为之果。用有为方便。成此不思议果也。故云谓无为之果乃至不可思议也。虽复设此有为方便者。此有为分别之法本性空寂本初不生。故成甚深不思议中道故。离此有为缘生之法。不可求无为别体。了知有为与无为其性毕竟不可得故。即此有为即无为也。即彼无为即有为也。故云虽复此有为方便乃至即成无为之果也。
    三从是故下。明佛是故住加持三时中。是故一切三世等者。十方三世一切诸佛。依方便力。证法界平等。还从此无为无作体性。示有为成诸眷属。从中台自证之德。以自在神力加持三昧故。出现四重法界诸尊。从一一门救摄一切众生。令至大菩提无为无作之果。故云是故一切三世如来。以方便力。乃至以加持力故现十世界微尘金刚菩萨。一一以真言门引接众生。皆令得至无为之果是也（云云）
    四从而于下。明因有所为能成无为中。又二。一明牒经。二明随释初牒经。可见。
    二从本性下。明随释中。本性无所为等者。言本有常住不变体性。无为无作虽无有所为。以因有所为故而能成无为无作果也。故云本性无所为因有所为而能成无为也。还从无为生有为为表也者。如此成无为已还又为众生用有为方便。故云尔也。
    五从展下。明展转相应义中。又二。一明别牒。二明随释初别牒。自可见。
    二从未持下。明随释中。未持诵时者。本来虽自性清净。为贪嗔痴烦恼所缚染故云性本不净也。然依持诵相应故得清净。亦能利众生。故云由持诵故乃至能度众生也。则现不清净身者。得清净体已。还为众生示现随类之身作同事行故。众生亦发清净之心。作清净之行。得清净之身。故云则现不清净身复为他作清净因缘名展转相应也。以此方便遍于法界等者。以如此四摄方便故。今一切众生离苦得乐也。故云以此方便乃至令得义利也。
    二从令得见法下。明佛以方便不舍众生中。又二。一明牒经。二明随释初牒经。可见。
    二从谓诸下。明随释中。又六。一明释见法安乐。二明释发欢喜心。三明得长寿。四明释净好五欲。五明长寿等深义。六明甚深缘生观。
　　初中。谓诸如来以方便等者。以方便证得无为已。还从此无作无为之自证圆极之处。以大悲自在神力加持三昧故。不舍众生。示现随类之身。令得见自性平等法。住大寂无为之安乐行。故云谓诸如来以方便乃至住安乐行也。
    二从或发下。明释发欢喜心中。或欢喜心也者。上句或令见法者。指地前五种三昧道分际。菩提心论所言若才见者则名见真胜义谛。是也。或欢喜心者此安乐行成就故得入初法明道位也。故云或发欢喜心也即法喜初地也。论所言若常见者则入菩萨初地。是也。
    三从或得下。明释得长寿中。或得长寿等者。虽未得初地。依真言不思议力故。常处人中天上。获得长寿。于无数劫得见佛出世也。论所言常在人天忆持不忘。是也。故云或得长寿者乃至恒睹佛兴出也。
    四从或得下。明得净好五欲中。或得净好五欲而自娱乐等者。是即如来隐密方便也。非常五欲娱乐故云净好。以此五欲娱乐故。能供养诸佛菩萨。其事如下释。故云或得净好乃至又能供养一切如来也。如此如来隐密方便。非其人者鲜信之。还习己之常情为毁谤。故云此事无方便者乃至是故生毁也。言然此中佛有秘密难解等者。言秘密者。为不能知如来秘密者。称为秘密。为知者非秘密难解。故云言然此中佛有乃至是无方便者说也故不能解了也。
    五从然此中以心下。明长寿等深义中。然此中以心自在等者。言心者字也。此于诸法最自在。故云以心自在。此字是不老不死妙体。常住不变第一命。故云说为长寿如此寿量即是如来法寿之命也。五欲者谓四无量等者。慈悲喜舍四无量者。是即普贤虚空藏观音虚空库四菩萨三摩地也。是即如来四德也。及菩提心者。中台净法界体也。所谓因果冥合悲智平等心自证心心自觉。故云而自娱乐也。复次四无量者欲触爱慢四位。菩提心者中央金刚萨埵。是即五秘密成就。故云而自娱乐也。供养者八供养菩萨是也。是理趣会五秘密曼荼罗也。以如此等内证甚深之法故。供养自性法身如来也。故云五欲者谓四无量乃至即是真法供养法身佛也。
    六从若行下。明甚深缘生观中。若行者观本性空等者。用方便故。于甚深缘起观本性空。即是无为成就也。如此等不思议。凡夫自不能信者也。故云若行者依佛方便乃至凡夫自不能信耳也。然诸佛如来等者。于甚深缘起法。知见有如此义利故。说此真言行法次第法则也。故云然诸如来及菩萨乃至不可谤为无也。
    三从何以下。明举显长劝密行中。又二。一明牒经。二明随释初牒经自可见。
    二从如余菩萨下。明随释。自可见。
　　四从复次下。明所成药物中。又二。一明总牒。二明随释初总牒。自可见。
    二从次明下。明随释中。又二。一明举所成就物释之。二明成此者名持明仙。
    初中。又金刚杵等者。此外金刚铃铎等物亦所成就物也。具有大本等。故云又金刚杵乃至大本具说方轨也。苏悉地等者。如上彼经中有次第法则。故云次明所成药物乃至苏悉地亦有次第也。
    二从如舄履下。明成此者名持明仙。其义自可见（云云）
    五从经云下。明唯心自在得成就中。又二。一明能信故得成。二明唯用心念持故能成。
    初中。又二。一明总牒。二明随释初总牒。自可见。
    二从世人下。明随释中。世人所不能信者。常人所不可信。此人能信。故不思议事皆能成。故云世人所不能信乃至故云善男女也。
    二从方便下。明唯用心一心持念能成中。又二。一明别牒。二明随释。
    初中。方便具欲乃至唯如是得成就者。经之随所乐求乃至而得成就文未会引之也。
    二从谓下。明随释中。唯心所转即成就也者。言唯心所欲成就。不异缘一心不乱念持故。即能成就。故云谓随意所欲乃至才心作念即成就也。
    六从秘密主下。明愚夫妄计中。又六。一明愚夫念堕断常。二明因者因空。三明因非实有。四明因是有所作法。五明因果妄故有六明自心自觉。
    初中。又二。一明牒经。二明随释初牒经。自可见。
    二从若人下。明随释中。又二。一明举妄计。二从当知下明破之。其义自可见（云云）
    二从经云下明因者因空中。又二。一明牒经。二明随释初牒经。自可见。
    二从意下。明随释中。意明因者因空者。所言因者。彼愚人计有实因实果故。指彼云因者也。然彼之所执因都无所有。故云因空也。余文自可见（云云）
    三从经云下。明因非实有中。又二。一明牒经。二明随释初牒经。自可见。
    二从谓明下。明随释。自可见（云云）
    四从经云当知下。明因是有所作法中。又二明牒经。二明随释初牒经。自可见。
    二从则明下。明随释。自可见（云云）
　　五从经云乃至下。明因果共妄故有中。又又二。一明牒经。二明随释。初牒经。自可见。
　　二从言此因下。明随释。其义又可见（云云）
    六从经云真言下。明悉地从心生中。又二。一明牒经。二明随释初牒经。自可见。
    二从但以下。明随释中。又三。一明以三密方便自觉悟。二明譬。三明合譬。　　　　
　　初中。但以方便自净其心等者。自以三密方便。自净心垢故。自悟不由他。故云但以方便乃至而自觉悟也。
    二从譬下。明二譬。自可见（云云）
    三从修真言行者下。明合譬中。修真言行者本为除遣惑业等者。言修真言之行者为净无始间隔之惑障业苦也。除遣者。只除遣其不知惑障。非谓断除当体也。当体解法界无生灭净染等者。言法界自无非生非灭非净非染。离一切妄想分别。如此体解之时。任运生灭染净自性不可得。而离诸分别。如此离分别之法即真言之体也。此真言之体即法界之体也。如此觉知之时。即得无相三昧。悉地现前。故云修真言行者本乃至当生如是信解也。
    四从次尔时下。明说悉地成就句中。自分为五。一明萨埵请问。二明佛叹请问意。三明诫听。四明萨埵乐间。五明如来正说（矣）
    初中。又二。一明牒经。二明随释初牒经。自可见。
    二从即是下。明随释中。又四。一明问佛心成就句。二明修学现生得见谛。三明不害法身义。四明不害所由。
    初中。即是如上所说一字等者。如上从一字生四字乃至遍满法界见佛心句。然者此中成就法云何问也。
    二从诸见下。明修学而现生得见谛中。又二。一明牒经。二明随释初牒经。自可见。
    二从此即下。明随释中。随于此中而修学者等者。如上于字一缘一相修学者。即现生得登见谛位。是故愿请如来说此成就法也。故云即是随于此法乃至现法乐住故请问也。
    三从不害下。明释不害法界中。又二。一明牒经。二明随释初牒经。自可见。
    二从意下。明随释中。意言非此法界中等者。言平等法界中。怨对法自无无也。有何法界害何法界哉。故云意言非此法界中乃至故不害也。
    四从何下。明不害所由中。又分为二。一明牒经。二明随释初牒经。自可见。
    二从然下。明随释中。又三。一明成就者与法界无二。二明生佛不增不减。三明结释不可分折。
    初中。然此四字究竟成就等者。言究竟成就者更无别法。即法界也。故无所妨碍。此四字皆是佛心也。佛心者法界也。故住此成就者与法界无二无别。更无妨碍者也。故云然此四字乃至无二无别故无妨碍也。
    二从此悉地下。明生佛不增减中。此悉地彼法界等者。言此所成就悉地。与彼一切法界体。更无差别故。不相妨碍。所以然者。是即以法界不思议故。自然法尔道理而如此也。更不可问其所由。是故无量佛成佛得道法界更不增。无量众生灭度更法界不减。是即以自性清净法界金刚不生体本来无动转故。烦恼生死本来自性清净常住不变法界万德也。菩提涅槃本来自性清净常住不变法界万德也。彼德也此德也。此故无法可断者。无法可证者。是故无量佛虽出世成道。自本无可证可得之法故。法界更不增。无量众生虽灭度。元来无可断可灭之法故。更法界不减。只是以法界不思议力故。如实知者。虽无可证可得。住本来正觉。如实不知者。假名为众生。生佛本来一法故。不可减彼增此。同一金刚体性者。更有何减损。故法界不减。同一圆明体性者。更有何增长。故法界不增。譬如大海无量波涛灭没。波涛常不减。海水还成澄净。海水更不增。自性清净法界心海亦如是。无量众生灭度。众生界不减。无量佛还归本觉。佛界更不增。只是法界海上之起。法界海上之灭也。是故增即减。减即增。增减边际不可得。以边际不可得故无有彼此。无有彼此故不可破坏。无有彼此故不可增长。故成就者与法界无所妨碍也。故云何以故法界乃至今无妨碍故不可破坏也。
    三从当知下。明结释不可分折中。当知此不坏等者。如此无有彼此故不可分折。行者如是法界不增不减故无彼此。无有彼此故不可分折通达解了故。即得见法之自性。成就不思议佛法也。故云当知此不坏乃至即得见法成就也。

妙印钞卷第四十六
（御本云）元德二年（庚午）八月二十五日加点了
沙门阿寂（六十一）
妙印钞卷第四十七

        沙门阿寂纪
    
　　　
　　　
　　　

释悉地出现品第六之余

    二从世尊下。明佛叹请问意中。又二。一明牒经。二明随释初牒经。自可见。        
    二从即明下。明随释中。即明重叹执金刚等者。所以重叹者。一者为令时大会得欢喜安乐住故请问。故赞云善哉。一者为令未来一切众生得如此欢喜安乐住故请问。故赞云善哉。又能测如来深意奉问如此深秘密行故。赞云汝复善哉能问如来如是义也。
    三从汝当下。明诫听中。又二。一明牒经。二明随释初牒经自可见。
    二从此意下。明随释中。此意都语会众言等者。非但诫听金刚手一人。普及一切众会故云尔也。
    四从秘密主言下。明萨埵乐闻中。又二。一明牒经。二明随释初牒经。可见。
    二从重明下。明随释中。重者前请问之上。复重说是言。故云重也。慈悲遍满者。如来无极大慈大悲遍满一切法界故。且印持此问。且随顺此而说之。故云重明如来乃至而为解说也。
    五从佛告下。明如来正说中。自分为八。一明阿字作成就。二明持诵者所住。三明布字持三洛刃。四明次月尽以供养。五明不忘菩提心三昧。六明阿字数息观。七明王等所敬爱。八明意生作业戏行舞（矣）
    初中。又二。一明牒经。二明随释初牒经。自可见。
    二从即下。明随释中。即是于正等觉句中者。于如上四字。名为正等觉句。于彼中作成就法。故云即是乃至作成就法也。
    二从若在下。明持诵者住所中。又二。一明牒经。二明随释。其义可见（云云）
    三从以阿下。明布字持三洛刃中。又二。一明牒经。二明随释初牒经。自可见。
    二从谓下。明随释中。谓以心布者。以字布自身上中下分。令遍满身分。故云谓以心布乃至遍于内外身分也。如此作布字观。令成就现前本尊种子圆明。故云又诵此字三洛刃乃至及圆明为三也。字在圆明中等者。如上本尊心上有圆明圆明中有种子字。如此观想现前已。又自身为本尊。心上有圆明。圆明中有字。本尊圆明中有自身。自身圆明中有本尊。互相涉入。故云字在圆明中及至故名三洛刃三洛刃是见义也。依文诵三洛刃竟者。兼浅深两义故。依文者浅略义也。深义是即见义也。
    四从依文下。明次月尽以供养中。又二。一明牒经。二明随释。
    初中。依文诵三洛刃竟者。结前句也。就中依文者。于三洛刃有数义见义。且浅略之时依数义。故云依文也。次于以下牒经也。
    二从诵此下。明随释中。又三。一明满月成就义。二明诸菩萨称叹。三明作礼供养。
    初中。至白月十五日等者。就此又有浅略深秘义。浅略如文。深秘义者。因行证入四点满足意也。四点十六生同一义。如住心品记之。故云诵此三洛刃已。至白月十五日名为满月。此谓白月十五日作成就曼荼罗也。作此法时。如上第二月。奉涂香花等。是即大悲万行成就义也。故云作此法时乃至秘说如前可知也。
    二从作此法时乃至下。明诸菩萨称叹中。又二。一明牒经。二明随释。
    初中。作此法时者。结前之言也。乃至以下随释也。
    二从此解下。明随释中。此解言或余诸金刚者。言经言或余圣天者。此具解说者可言或余诸金刚。然经只云或余圣天。是即指诸金刚然。云也。此名应者。普贤文殊等名也。应者。彼等大菩萨等随行者之感而垂应故云应也。如此名与应者。必不可一准。依法随行其名应不定。故云此名应不可定准也。如此大菩萨等虽悉不来。随一尊来者定为成就者也。故云随有一尊来为成就也。然见时亦有上中下相等者。如文可见（云云）
    三从如是下。明作礼供养中。又二。一明交牒。二明随释。
    初中。交牒可云。应当稽首作礼奉阏伽水（云云）
    二从如是下。明随释中。如是本尊等现前等者。如第二月念诵并具缘品所说。故云如是本尊等现乃至如上说之也（云云）
    五从即时下。明得不忘菩提心三昧中。又分为二。一明牒经。二明随释。
    初中。即时得不忘菩提心三昧又以如是身心轻安乃至身清净者（云云）是牒经也。以乱脱故中间有行者等二十一言也。是随释文也。或云。皆共未会牒经也。
    二从行者下。明随释中。行者以得三昧故者。指不忘菩提心三昧也。以得此三昧故。身心轻安垢障净除也。故云行者以得三昧故乃至轻安谓垢障除也。谓即以此轻安等者。如此身心轻安。如上布字于自身。念诵极持故五根清净。故云谓即以此轻安布想念诵极持身等五根清净也。如六根品者。指法华经法师功德品也。万像皆见者指身根章。能知佛心者指意根章也。如此身心清净故。即随念生身。是即意生之身。故云以身心清净故乃至随念而生也。随生谓因念诵为净者。言随念诵之功。生清净。故云随生谓因念诵乃至身心清净也。若置于耳等者。若以此字置耳之上作持诵。耳根清净。如耳根。余一切支分等皆亦尔也。故云若置于耳上持之乃至闻天等之声也。亦如法华说也者。指法华经法师品耳根章等也。
    六从经云下。明字数息观中。又二。一明牒经。二明随释初牒经。自可见。
    二从此明下。明随释中。又二。一明不生不灭门。二明毒气消除。
    初中。又二。一明浅略义。二明深秘义。
    初中。此明阿字菩提心不生不灭门者。以字本不生故又又本来不灭。是即自性清净大菩提心常住不变体也。故云此明字菩提心不生不灭门也。是故想阿字同出入息。出入息即出入。出入即息出入。故只住字圆明之体无有缺减。是故得长寿也。故云若欲住寿长久乃至即得常寿也。
    二从秘下。明深秘义中。秘说者字及句等者。浅略日日三时持诵义也。深秘三时者。本尊圆明字此三事一相一缘云三时。故云秘说者字及句并本尊为三时也。
    二从若欲下。明毒气消除中。又二。一明浅略义。二明深秘义。
    初中。若欲摄一切毒等者。言若自身若他身。毒气有身中者。于有其毒之处。想字时。渐遍身分。驱下毒气。毒下者字亦遂下。终尽除。故云若欲摄一切毒乃至出尽即除也。夫毒大分为二。一有情。谓龙蛇等毒也。二非情。谓毒草等也。故云毒有二种乃至龙蛇等毒也。
    二从若秘下。明深秘义。自可见（云云）
    七从愿啰下。明王等所敬爱中。又二。一明牒经。二明随释初牒经。自可见。
    二从即以下。明随释中。又二。一明浅略义。二明深秘义。
    初中。谓若欲令人爱念等者。言欲被敬爱及归依者。自身想字。彼身想诃字。自身持商佉。彼身持莲华。如此观想。心中诵字。即得敬爱归依也。故云谓若欲令人爱念乃至亦即爱心顺伏也。
    二从秘说下。明深秘义中。若欲摄伏其烦恼不善之心者。应观想自作阿字已。其心想诃字。心有莲华。手有^7□佉。如此观想之时。字妄心为字本不生所摄伏。故云秘说者若欲乃至谓上烦恼及随也（云云）
    八从时毗卢下。明意生戏行舞中。自分为三。一明总有戏行舞。二明如来自征问。三明如来自解说。
    初中。又二。一明牒经。二明随释。
    初中。时毗卢遮那佛。一切大众会观已。告金刚手秘密主言（已如上解）佛又告金刚手。诸如来有意生名业作戏行舞者（云云）是经之尔时乃至广演品类等二行余之文未会引之也。就中以乱脱故。中间有从佛心业而生乃至令起非等至也等十余行之文。是即此经文随释也。此中注。已如上解者。指住心品也。复次皆共未会经也。
    二从佛心业以下。明随释中。又二。一明释意生戏行舞。二明六大生广大果。    
    初中。又二。一明戏行舞相。二明广演品类。
    初中。从佛心业而生者。从字而生故。是即释经之意生句也。作种种戏行等者。言从字本不生之佛心。现作种种随类之形也。故云从佛心业而生乃至幻作之事也。
    二从随事下。明广演品类中。随事示现等者。随六道四生其事形。示现其类形不可胜计。故经云广演品类。疏云随事示现其类众多不可备言也。
    二从四界下。明六大生广大果中。又二。一明牒经。二明随释。
    初中。交牒可云。摄持四界。安住心王等同虚空。成就广大见非见果者（云云）
    二从四界下。明随释中。又四。一明能生六大。二明成就大果。三明出生诸法。四明希愿满足。
    初中。四界摄持等者。四大也。通内外依正故云尔也。然此是心王安住者。此四大心王识大安住故云尔也。同于虚空者。如此四大并识大同大空虽不动。而能含容一切万物。故云尔也。所谓六大。可思之。故云四界摄持乃至不可取也。
    二从见下。明成就大果中。又二。一明交牒。二明随释。
    初中。交牒可云。成就广大见非见果（云云）
    二从见下。明随释中。见谓种种舞戏之相者。指六道随类之色形。非见谓涅槃之理者。指所证得大般涅槃也。又见谓世间果者。器世间有情世间果是也。非见谓菩提果者。智正觉世间果是也。如此三种世间品类无量无边。故云广大也。亦如大师御释者。见非见者欲色无色果是也。故云见谓种种舞戏之相乃至此类无量故云广大也即是能现种种可见不可见事也。
    三从亦见下。明出生诸法中。又二。一明交牒。二明随释。
    初中。交牒可云。出生一切声闻及譬支佛诸菩萨位（云云）
    二从亦见下。明随释中。亦见三乘修行种种法门者。谛缘度法门是也。
    四从乃至下。明希愿满足中。又二。一明交牒。二明随释。
    初中。交牒可云。令真言门修行诸菩萨乃至无量众生者。
    二从乃至下。有随释中。乃至者。希求世间浅近之愿等是也。愿求禅定智慧等者。福智二门等法财也。余文可见。故云乃至愿求禅定乃至一切施与也。三摩呬多乃至令起非等至也等一十九言。非此处文。下行者成等引之解释文也。
    二从金刚手行舞下。明如来自征问中。又二。一明牒经。二明随释。
    初中。金刚手行舞乃至广大亲一切与者。经之秘密主云何行舞乃至成坏果之文。未会引之也。
    二从舞是下。明随释中。又三。一明重释舞义。二明释广大成坏义。三明亲一切与义。
    初中。舞是戏也复等者。明普现色身虽非真实。曲当前机作种种应也。故云舞是戏也复普现乃至是故名为如来之舞也。犹如舞者等者。其义可见。佛亦如是。然非四界之色者。自性清净法身如来。虽非四界所持之身。随感其应不空。兴废任缘。故云犹如舞者乃至即谓成坏也。
    二从广大下。明广大成坏义中。又二。一明牒经。二明随释。
    初中。广大成坏者。别牒也。
    二从兴废下。明随释中。此兴废随缘故者。结前句也。上所言普现色身。兴废随缘。隐没不定故。此随缘所成果。故云生灭之果。此生灭果名为成坏果也。如此应用遍满法界无所不至故云广大。机缘尽还灭故云成坏。故云此兴废随缘乃至故云成坏也。此成即是变转义者。言成故灭。灭故成。是转变义也。缘谢即灭机兴即生。如幻有幻无故云此成即是变转义也乃至不异法界故也。是即本初不生大空三昧之上金刚幻故。所作都不实。虽然感应不空如舞。以是义故三世诸佛作此金刚幻舞。故云犹所作不实故名为舞三世诸佛皆作此舞也。
    三从亲下。明释亲一切与义中。又二。一明牒经。二明随释。
    初中。一切亲与者经之一切亲证文。未会引之也。
    二从我亲下。明随释中。我亲于先佛等者。言如来我亲于先佛所授得此法。今又亲授与于汝等。故云我亲于先佛乃至故言一切亲与也。言亲谓亲能现前等者。言亲能授与一切希愿之果。前义与此义中。以后义为正。故云言亲谓亲乃至此义正也。
  三从如是下。明如来自解说中。自开为六。一明结前生后句。二明观字于己心。三明转成大日尊。四明自身同本尊。五明成就得益相。六明菩提心无染果。
    初中。又二。一明牒经。二明随释。
    初中。经云如是次第住者乃至得依善住也者。经之行者如次第。先作自真实。如前依法住三句。未会引之也。
    二从先已下。明随释中。先已见字实相已也者。行者当先住字本不生之极际。故云尔也。言先作真实相者等者。指如上本尊心上圆明字自身心上圆明字。明朗现前展转相即不相妨碍如上所说。故云言先作真实相乃至故名先作真实相也（云云）经云如先正思念等者。是即经之正思念如来之句。未会引之。但言经云者。未会之文而只一句。故经与释之间难见分故。置经云之言也。就中。如先者。已会经如前之两言。置上句之首。然未会本之上句但云得依善住无如先之两言。故知今句如先者已会之本如前依法住之句上如前也。谓如上文业者。如上思惟净菩提如实之法。念悲愿持字也。故云谓如上文所说思惟法而念持也。
    二从阿字自已下。明观字于已身中。又二。初明牒经。后明随释。
    初中。阿字自已作乃至自实相说者等者。经之阿字为自体乃至说自真实相二行文。未会引之也。
    二从谓观下。明随释中。又三。一明无点阿字。二明第三暗字。三明金刚标栏。
    初中。谓观阿字在于自已心等者。言以字置自身心莲华台上。故云观阿字在于自已心。是即置自性清净莲华台上也。
    二从又此下。明第三暗字中。又此字经云并点广者等者。未会本云并点作广故。指彼未会经也。言字上加空点成字。是即加增点画故云广。故云又此字经云乃至即是广也。令作深黄色等者。释经之端严遍金色句也。所谓其字深黄色微妙端严也。故云令作深黄色乃至令人悦意也。
    三从于字外下。明金刚标栏中。又二。一明别牒。二明随释。
    初中。别牒可云。四角金刚标者（云云）
    二从于字下。明随释中。于字外作四角等者。于此字四角作三古金刚标栏。其股股互相刃。故云于字外作四角乃至而作之也。
    三从于中置下。明转字成大日尊中。又二。一明交牒。二明随释。
    初中。交牒可云。于彼中思念一切处尊佛（云云）
    二从于中置字下。明随释中。置字等者。于彼三股金标栏中。明观想字已。转此字作大日如来。故云于中置字乃至本尊之形也。
    四从即是下。明自身同本尊中。又二。一明交牒。二明随释。
    初中。交牒可云。是诸正等觉说自真实相（云云）
    二从即是下。明随释中。即是自身现同本尊等者。如上自身心上观圆明圆明中观字。转此字成大日尊。其色阎浮提金色。载五如来冠。住法界定印。遍身放无数光。照尽空法界。故云即是自身现同乃至此佛通身有光也。是即自性清净平等法界大菩提中所见真实之佛也。非心量所见之佛。故云此即菩提心中乃至非同余心数中妄想也。如此自身本尊平等平等。互相摄入遍满法界。无所不至。是即正见自心实相佛也。故云当知如是乃至见心实相之佛也。
    五从作此下。明成就得益相中。又二。一明除疑作饶益。二明除灭重障。
    初中。又二。一明交牒。二明随释。
    初中。交牒可云。修行不疑虑乃至一切众利乐（云云）
    二从作此下。明随释。自可见。
    二从经云下。明除灭重障中。又二。一明住如幻三昧。二明灭重业。
    初中。又二。一明牒经。二明随释。
    初中。别牒可云。住于如幻句者（云云）
    二从此即如来下。明随释。其义自可见。
    二从若能下。明灭重业中。又二。一明别牒。二明随释。
    初中。别牒可云。无始时乃至一切皆消灭（云云）
    二从若能下。明随释中。若能如是作等者。言今住字本不生。作普现色身三昧故。依此金刚如幻三昧故。无始生死重障恶业五无间罪等皆悉消灭。故云若能如是作者乃至众苦果报皆灭也。何以故等者。以何故然云者。依如上修行观智证三平等地故。云何以故犹持诵者以得住于三摩呬多地故三摩呬多是等引义等引神通等令起非等至也（已上十九言有上）若观如是实相离苦者。如上本尊圆明种子平等互融行是也。
    六从经云下。明菩提心无染果中。又三。一明观自心中菩提心。二明为净非净果不所染。三明才观菩提心得佛果。
    初中。又二。一明牒经。二明随释。
    初牒经。自可见。
    二从谓观下。明随释中。谓观行者自心中无上菩提心也等者。直观自身中自性清净本觉大菩提心体也（更问）若住斯观等者。若行者住此观门之时。身口意业皆净除。故云若住乃至身口意业也。三业清净故。净与非净皆远离。所谓净谓三乘果等。非净谓六道果等也。能远离如是等净非净果。证得虚空无垢大菩提心也。故云若住斯观乃至皆不能染也。
    二从经云下。明为净非净果不所染中。又二。一明交牒。二明随释。
    初中。交牒可云。持真言业故乃至如莲出淤泥等（云云）
    二从经云下。明随释中。当业者指持真言业也。是即净心业也。如上净非净果皆不能染。所以然者常与自性清净本觉之理相应故。如莲华不染。即同诸佛如来也。故云经云当业乃至能生一切诸如来故也。
    三从此即下。明才观菩提心得佛果中。又二。一明交牒。二明随释。
    初中。交牒可云。何况于自体得成仁中尊（云云）
    二从此即下。明随释中。此即是仁中之尊者。指如来之妙果也。言非但得为净非净果不所染而已。自身当成仁中尊也。故云此即是仁中之尊乃至况身现证而成佛乎也。
    三从复次下。明说满足一切智智明中。大开为四。一明所住三昧。二明所说真言。三明诸尊领解请说。四明如来听许正说。
    初中。又二。一明牒经。二明随释。
    初牒经。自可见。
    二从住此下。明随释中。又四。一明降伏四魔。二明解脱六趣。三明满足一切智智。四明能说金刚句。其义门大旨皆可见。恐繁不记之。
    二从真言义下。明所说真言中。又二。一明正说真言。二明释真言义。
    初如经。可见。
    二从真言义下。明释真言义中。又二。一明指本经广说。二明疏主略释。
    初中。真言义本经有三千五百偈说此五字义（已上十三字在下）指十万颂广品中也。
    二从此下。明疏主略释中。此五字等者。如此等偈颂赞叹。其文虽广多。所诠不出降伏四魔句。何以故。降伏四魔故解脱六趣满足一切智智。所谓降伏烦恼魔五阴魔死魔故自解脱六趣。降伏天魔而满足一切智智故。举降伏四魔一句而摄自余也。故云此五字即是降四魔真言句也。阿是行所谓本不生行也者。所谓无点字加修行点。是即字也。初本不生义故。第二字是不生之行。故云阿是行所谓本不生行也。傍加二点者。所谓涅槃点也。是故此字既三字具足。所谓也。
    问。然等何故今作此释耶答。于此。为令具足四点也。问若然者无暗字如何答。偈颂中显露也。故今疏释义不释字。故经并疏。合成四点也。是即经举东西摄南北。疏举南北摄东西也。金刚即宝光莲华即羯磨义可思之。甚深甚深。以成就如此四点义故。能降伏四魔。故云阿是行所谓本不生行也乃至除一切苦也。味是缚义等者。字体字也。是缚义也。上有三昧画。转声成味。是即灾过义也。共入字门故无缚无灾也。无缚无灾故亦无解脱法。是即不思议解脱。故云味是缚义乃至即不思议解脱也。啰是净六根义者。字是尘垢义也。所谓色声香味触法六尘也。然入字门故即无尘垢也。以无尘故六根清净也。故云啰是净乃至无尘也。诃义如上已说之者。指疏第七字母释之处也。彼处至诃字门之处。委悉释之故。指彼释也。佉字义上亦有解处者。指同卷。云上亦有解处也。又□有三义即如来三解脱也者。理趣释云。字者因义。因义者。谓菩提心为因。即是一切如来菩提心。亦是一切如来不共真如妙体恒沙功德皆从此生。一字具四字义。且字以为本体字从字生。由阿字一切法本不生故。一切法因不可得。其字中有污声。污者一切法损减不可得。其字头上有圆点半月即谓摩字。摩字者一切法我义不可得。我有二种。所谓人我法我。此二种皆是妄情所执。名为增益边。若离损减增益即契中道（云云）以是义故云即是如来三解脱也。以如此不思议三解脱故。能修万行除三障。故云修行除障故而三解脱也。缺者大空也者。言字等空义也。上有圆点。是即空亦空。故云大空也。所谓人法二空也。故云缺者大空也而住大空也。
    三从佛说下。明诸尊领解请说中。又三。一明得益稽首。二明领解上义。三明请未说布字等皆说。
    初中。又二。一明牒经。二明随释。
    初中。佛说此真言乃至而说偈言者。经之时金刚手乃至稽首一切萨婆若而说偈言二行余文。未会引之。
    二从一切一切智下。明随释中。一切一切智即诸法者。指未会本初一切智智。一切智者所谓诸如来者。指未会本得一切智也。是即已会本云一切萨婆若。初一切者一切智智也。次萨婆若者又是一切智义。故是复一切智义也。故云一切一切智即诸法一切智者所谓诸如来也。
    二从一切下。明领解上义中。又二。一明领救世库藏。二明领佛菩萨等依之作利益。
    初中。又二。一明交牒。二明随释。
    初中。交牒可云。此诸佛菩萨救世诸库藏者（云云）
    二从一切即梵下。明随释中。一切即梵音等者。指诸库藏之诸字也。言诸之字梵语中有一切义。意无法不具故云一切。无物不含故云府库。以此五字为库藏。能充满一切财富。普赐一切众生不匮。故云言以此五字为库能满一切愿也财富即是如来法宝以给乃至由法财富能施一切而说此真言之门也。
    二从一切诸佛下。明领佛菩萨等依之作利益中。又二。一总明交牒。二明别牒随释。
    初中。总交牒可云。由是一切佛乃至起种种神通（云云）
    二从一切诸佛下。明别牒随释中。又三。一明举诸佛菩萨。二明举二乘。三明释行地起神通。
    初中。又二。一明别牒。二明随释。
    初中。一切诸佛菩萨救世者等者。别牒也。
　　二从此一切下。明随释。文自可见。
    二从缘下。明举二乘中。又二。一明别牒。二明随释。
    初别牒可见。
    二从此叹下。明随释中。解云苏罗多等者。是害梵语也。
    三从行地下。明行地起神通者等者。经之能遍所行地起种种神通二句。未会引之也。
    二从上从下。明随释中。上从诸佛等者。言诸佛菩萨二乘等。皆悉依此五字真言。无不作种种神变利益。谓声闻随声闻行果现种种神变。缘觉随缘觉种种行果现种种神变。菩萨随菩萨行果能现种种神变应用。诸佛随诸佛行果作种种神变应用难思化道。故云上从诸佛乃至偈云寻地山林遍无等也（云云）
    三从彼得下。明请说布字等皆说中。又三。一明先叹如来。二明请说此法次第方便。三明见法得欢喜。
    初中。又二。一明牒经。二明随释。
    初牒经。自可见。
    二从非但下。明随释中。故重言之者。指彼得无上智正觉无上智也。
　　二从请自说此下。明请说此法次第方便中。又二。一明请说五字次第。二明请说五字布字等。
    初中。又二。一明牒经。二明随释。
    初中。请自说此教者请佛亲演说之也等者。经之是故愿广说此教诸方便二句。未会引之也。
    二从先赞下。明随释中。先赞已后请佛说此。
    五字次第广说也者。言先赞叹佛已。然后请佛说此五字真言次第修行方轨也。故云先赞已后请佛说此五字次第广说也。若佛广说此法种种门中成就进趣顺行此法名为教也者。释此教诸方便之教义也。此法者今此五字之法也。种种门中者。于五字各有其方便证入门。故云尔也。成就进趣者。于一一门有成就进趣方便。故云尔也。如下说之顺行此法者。随顺如此成就进趣方便修行此五字救世库藏法。名为教也。
    二从及布下。明请说五字布字等中。又二。一明牒经。二明随释。
    初中。及布想等种种类者等者。经之及与布想等种种众事业二句。未会引之也。
    二从所不下。明随释中。所不言处等者。言请佛所未说布想布字等皆此中愿说也。故云所不言处更皆请此中说也。于布字想字等者。于身五处布此五字。故云布字。然想其字声字实相故云想字也。用差别者。黄白赤黑青等用。种种方便请愿佛此中说也。故云于布字想字乃至皆请佛广为宣说也（云云）
    三从诸行下。明见法得欢喜中。又二。一明牒经。二明随释。
    初中。诸行大乘无上乃至见法证得也当住者。经之诸志求大乘乃至当得欢喜住一偈文。未会引之也。
    二从谓自下。明随释中。谓自见已等者。言自见五字圆明之法已。还复授一切众生。自他共令获得无上法利。以是义故请愿佛广说。故云谓自见已乃至故请佛广说也。本经有三千五百偈说此五字义者。此文非当所之所用。可置上之此五字即是降四魔真言句也文首也。
    四从三摩下。明如来听许正说中。自分为三。一明诫听一心住。二明说五字秘法。三明细说五字义。
    初中。又二。一明交牒。二明随释。
    初中。交牒可云。大日世尊言。普皆应谛听。一心住等引（云云）
    二从三摩下。明随释。其义自可见（云云）
    二正明说五字秘法中。又分为五。一明字地轮观。二明字水轮观。三明字火轮观。四明字风轮观。五明字空轮观。
    初中。又为八。一明字为座。二明第二字为摄善句。三明第三字为摄除。四明一月持诵。五明方坛置成就物。六明说障者摄持。七明成就药法。八明结释。
    初中。又五。一明作金刚座所由。二明赞字。三明内外同金刚。四明一切事皆此中思惟。五明结释。
    初中。又二。一明牒经。二明随释。
    初中。干时大金刚乃至加持下身者等者。经之大金刚地际乃至而现菩提座一偈。未会引之也。
    二从第一加持下。明随释中。第一加持等者。为作此法。先自齐轮以下观想令作纯黄金刚。故云第一加持乃至皆作纯金刚也。欲作此金刚真言等者。言此法最第一故非余法所能堪。故先令作金刚座。于此座上令诸事成辨也。故云欲作此金刚真言乃至无坐堪能胜致此也（云云）
    二从为欲下。明赞字中。又二。一明牒经。二明随释。
    初中。交牒可云。最胜阿字为大因陀罗轮（云云）
    二从为欲下。明随释中。为欲说阿字等者。为说此字不思议秘密方便故。先赞字云最胜也。故云为欲说阿字意云此字最胜也。然此不坏常住虽破一切四魔三障。而不为烦恼罪障所破。故名为大因陀罗轮也。故云名大因陀罗者此是金刚中之极乃至名金刚轮也。
    三从此有下。明内外同金刚中。又二。一明牒经。二明随释。
    初中。交牒可云。当知内外等金刚曼荼罗（云云）
    二从此有下。明随释中。内谓如上所说者。指上之第二正觉句。于镜曼荼罗。大莲华王座。深邃住三昧。总持发髻冠。围绕无量光等文等也。外谓想自身坐处等者。指一切金刚色。严净同金刚。乃至中妙金刚座。方位正相直。其上大莲华。八叶鬓蕊敷。当结金刚手。金刚之惠印。稽首一切佛。数数坚誓愿等文也。故云此有内外乃至方表栏者也。
    四从于此下。明一切事皆此中思惟中。又二。一明牒经。二明随释。
    初中。交牒可云。中思惟一切。说名瑜伽座（云云）
　　二从于此下。明随释中。于此座中思惟一切等者。于如上金刚座。修真言行者修行瑜伽成就法之坐处也。故云于此座中乃至应理者之坐处也。三部五部妙用乃至药物成就等一切事业。皆于此坛上作之。故云即思惟一切谓一切事乃至故云一切也。
    五从右下。明结释中。右初释阿字为座竟者。从此以下。为说第二字第三字等。释第一无点字已。作此简别之释也（云云）
    二从次说下。明第二字为摄善句中。又二一明为第一命。二明摄善义。
    初中。又二。一明牒经。二明随释。
    初中。交牒可云。阿字第一命（云云）
    二从次说长下。明随释中。次说长声之阿者。第二字是引声字故云尔也。此是以能活诸字故言命也者。第二字是大悲万行体故活成诸字此字能作也。故云尔也。若无阿字者。若无第二字之行者。诸字皆住最初字之本不生故非命义。今心王字从本不生际。引发本有大悲万行之时。心数诸字亦同发起大悲万行。是故第二字是诸字之命根也。故云若无阿字诸字即不生故第一命也。
    二从此是下。明摄善义中。又二。一明牒经。二明随释。
    初中。此是能摄善句者。经之是为引摄句。未会别牒也。
    二从长阿下。明随释中。长阿即是行若想此字能摄善者。言能观想此引声字者。善摄万善万行也。故云尔也。若触字者。亲触此字故云触也。余义自可见。故云若触阿字乃至亦能满足一切之行故也（云云）

妙印抄卷第四十七
（御本云）元德二年（庚午）八月二十六日加点了
沙门阿寂（六十一）
妙印钞卷第四十八

        沙门阿寂纪
    
　　　
　　　
　　　

释悉地出现品第六之余（经第三疏第十一第十二）

    三从次说下。明第三字为摄除句中。又二。一明牒经。二明随释。
    初。交牒可云。常安大空点。能摄授诸果（云云）
    二从次暗下。明随释中。又二。一明摄除义。二明授与义。
    初中。若想此字能摄除一切等者。此字者第三字也。能摄除者。摄取一切四魔三障安本不生际故云摄也。除不知妄情成平等一味故云除。故云能摄除乃至皆能摄而去之也。内障谓种种障道者。烦恼障法障业障等三障是也。但有现前者。如此三障虽令现行。皆悉摄除也。外障谓一切外物为障者。于诸有情非情等之违顺二境悉除离也。病有种种者。所谓内外病也。外谓四百四病等是也。内谓三毒等分乃至八万四千病等是也。乃至失心即能救之者。此亦有内外。内谓依三毒之毒气失自性清净本心。外谓依龙蛇等之毒气失从缘起之本心。如此一切毒气一切病患。于此字。一相一缘观想故皆悉除尽。故云若想此字能摄除乃至速与三昧相应也。
    二从若想此字得如下。明授与义中。若想此字得如上功德等者。非但除如上一切毒病等诸障。又能满足一切佛法。授与悉地之果。故云若想此字乃至授悉地果也（云云）
    四从若持下。明一月持诵中。又二。一浅略明义。二深秘明义。
    初中。又二。一明结印诵言持诵。二明作增益成就。
    初中。又二。一明交牒。二明随释。
    初中。交牒可云。行者于一月乃至天修罗莫坏（云云）
    二从若持下。明随释中。金刚印者。如上所说（更问何印）余文自可见。故云若持诵者一月中乃至所不能坏也。
    二从凡一下。明作增益成就中。又二。一明满一切愿。二明观佛形。
    初中。又二。一明交牒。二明随释。
    初中。交牒可云。乃至随自意。增益事成就者（云云）
    二从凡下。明随释中。凡一切增益事等者。言一切世间出世间增益事。皆于此中成就。世间谓福乐等增益事也。出世间谓曼荼罗圣众出现无尽福智二严等增益事也。故云增益亦名圆满谓能满一切所愿也（云云）
    二从若欲下。明观佛形中。又二。一明牒经。二明随释。
    初中。交牒可云。行者一切常乃至名大金刚句（云云）
    二从若欲下。明随释中。若欲作此增益法时者。言若欲作如上之世间出世间一切增益事。真言行者于此方坛。如上所说观大日尊。戴五佛冠住法界定印。身色真金色。通身光明围绕。故云若欲作此增益法乃至周匝光焰有威光也。有威光者即是兼明本尊义者。彼佛心上观圆明。圆明中有字。是即本尊义也。故云有威光者乃至明本尊义也。梵音如此者。有威光梵语中兼明本尊义。故云尔也。以发为冠等者。以五智圆满发而为冠故。此冠不坏坚固如大因陀罗也。所谓五智能破一切障义也。故云以发为冠乃至无能除者也。想此佛在等者。观想如上之佛于金刚方坛中持诵故。一切意愿皆成就。故云想此佛乃至作一切成就物也。
    五从经云下。明方坛置所成就物中。又二。一明牒经。二明随释。
    初中。交牒可云。金刚莲华乃至而作诸悉地（云云）
    二从经下。明随释中。又二。一明一一作释。二明结释。
    初文。自可见。
    二从但与下。明结释中。但与增益相应等者。今此方坛增益相应。故云尔也。言大因陀罗观等者。观大因陀罗句。未会引之也。谓于金轮中等者。于黄色圆明之中观之。故云观大因陀罗而作诸悉地也（云云）

已上第十一卷竟

    六从复次下。明说障者摄持法中。自分为三。一明诫一心住。二明摄持方便秘观。三明释安住不倾动。
    初中。又二。一明牒经。二明随释。
    初中。交牒可云。今说摄持法。一切一心听。行者一缘想（云云）
    二从复次下。明随释中。凡加持法如前等者。指息障品所说也。法犹未尽等者。彼品加持法未具足故。此品中又说彼余分令具足明了也。故云犹未尽此中具足明之也。凡一切为障害道等者。三障四魔能障出世菩提之道。损害法身之命。故云凡一切为障害道者也。如此三障四魔皆悉用此法令不动摇。故云皆用此法令不动也。一切一境等者。令住心于一缘住本不生际也。故云一切一境者令一切住心而体也。体谓令体达字实相也。
    二从作此下。明说摄持方便秘观中。作此法者。今此字摄持法也。八峰须弥山者。净菩提心表相也。八峰是八叶。上莲华者花藏世界海也。三股者三部妙用也。其体常住三世故云金刚。其股向上者。莲花上立三股也。经言而用置其顶者。彼三股之股上置阿字。令光焰围绕。依之诸障令摄除。故云作此法先想乃至如是想已一切障皆令摄除也。
    三从如是下。明释安住不倾动义中。又二。一明交牒。二明随释。
    初中。交牒可云。安住不倾动（云云）
    二从如是下。明随释中。如是摄彼等者。令摄除诸障者已故。自在安住随意修行无碍也（云云）
    七从又成下。明成就种种物中。又二。一明交牒。二明随释。
    初中。交牒可云。百转所持药。乃至是等悉除愈等者（云云）
　　二从又成下。明随释中。又成就药法等者。如上成就一切物乃至成就药物。其次第法用皆如上所说。依苏悉地等可行之。今不委细。故云又成就药法乃至今此中但略明大宗耳也。余文可见。
    八从凡增下。明结释中。凡增益事等者。方坛是增益相应坛也。故云凡增益事与金刚黄色相应也。
    二从次明下。明说字水轮观中。又八。一明不同。二明色相座位。三明转字成本尊。四明九重月轮作此法。五明流出净乳等。六明所成就物。七明成就花报。八明加大空点。
    初中。又二。一明牒经。二明随释。
    初中。交牒可云。佛子应复听。第一缚字门者（云云）
    二从次明下。明随释中次明字门等者。言此缚字中有五种不同。然今经初说无点。终说第三字点故。上缚字第一无点字也后兼三昧等者。第三字点也。故云即是上缚字先明其体后兼三昧之画也。
    二从其想下。明色相座位中。又二。一明交牒。二明随释。
    初交牒可云。雪乳商佉色。而自脐中起。鲜白莲花台（云云）
    后从其想下。明随释。自可见。
    三从成就下。明转字成本尊中。又二。一明交牒。二明随释。
    初中。交牒可云。而于彼中住乃至思惟以纯白者（云云）
    二从成下。明随释中。成就已即回此字者。如上于脐轮中观白莲华。其上观字。令现前纯白圆明已。然后转此作本尊。故云成就已即回此字乃至最为第一也。其佛本尊者。此中佛者如云深邃住三昧总持发髻冠。其本尊者。彼佛圆明中本尊也（更问）纯白无比同于秋夜月光等者。指彼本尊圆明也。
    四从彼曼下。明九重月轮作此法中。又二。一明交牒。二明随释。
    初中。交牒了云。轮圆成九重乃至除一切热恼者（云云）
    二从彼曼下。明随释中。彼曼荼罗等者。指圆坛也。当重圆犹如九重月等者。言非如横竖重之。但九圆明交杂难分别。犹如霏雾白云白雾相间之状。而住其圆明作息灾法也。故云彼曼荼罗荼罗乃至凡一切息灾相应皆此中作也。
    五从牛乳下。明流出净乳等中。又二。一明牒经。二明随释。
    初中。交牒可云。净乳犹珠鬘乃至出离诸障毒者（云云）
    二从牛乳下。明随释中。牛乳珠鬘同者等者。净乳犹珠鬘之句。未会引之也。想此字中如上者。如次上牛乳等流注如白珠如水精如月光而注灌其心。自他灌之。一切内外热恼皆令消除。故云想此字中如上乃至以此注之皆除也。前阿字是金刚曼荼罗者。黄色方坛是也。已上释字。此□字名为风水曼荼罗也者。是次释字也。
    （□金刚也地黄  ○悲也白水地也
    △惠也火地赤  ^4□神通也风地黑）
    已上有深秘之习。今以字名风水曼荼罗。是则秘记所言方圆人法习是也。可思之。依之于两字。结释四大义也。谓诸大不出方圆之二故。方圆三角半月各各下皆置地字。即诸大不出字之意也。能能可思之（更问）六从如是下。明所成就物中。又二。一明牒经。二明随释。
    初中。交牒可云。如是于圆坛乃至次第成悉地（云云）
    二从如是下。明随释中。如是系缘一境者。释如是于圆坛等引作成就句也。苏乳珠鬘等者。如是等种种物随行者意。若与寂灾相应皆成就。故云苏乳乃至皆得成就也。
    七从或求下。明成就花报中。又二。一明交牒。二明随释。
    初中。交牒可云。当得无量寿。乃至是名寂灾者。吉祥曼荼罗（云云）
    二从或求下。明随释中。或求长寿等者。或得长命。或现种种希有身。或为人天等所敬爱。或得多闻总持。或得聪明智惠。或息除一切诸病。获得如是等种种未曾有成就也。故云或求长寿乃至如是等皆得成也。
    八从若此下。明加大空点中。又分为二。一明牒经。二明随释。
    初中。交牒可云。第一摄持相。安以大空点（云云）
    二从若此下。明随释中。若此□字安点等者。安大空点故成。是即摄除之句也。此摄除甚多。如上说。故云若此□字乃至然摄除有无量事故云等也。
    三从次说下。明字火轮观中。又三。一明灭罪生善最第一。二明释一境悦意义。三明转字成不动。
    初中。又二。一明牒经。二明随释。
    初中。交牒可云。罗字胜真实。乃至应受无择报（云云）
    二从次说下。明随释中。又五。一明除障中第一。二明火中之火。三明无间重罪能灭。四明生诸善功德。五明与不动相应。
    初中。次说罗字除障曼荼罗者。总表句也。于除障中等者。所谓障者。其类虽甚多。不出三障。断除此三障之法又虽甚多。今以此字如来勇勤之智火为最无上。故云于除障中最为第一真实之法也。
    二从此啰下。明火中之火中。此啰字是赤中之赤等者。夫世间火。能照二种世间暗冥。不能照智正觉世间。此字智火能照三种世间性相。无所不遍。故云是赤中之赤火中之火也。烧中之烧者。火之中劫烧为第一。然劫烧能烧尽须弥巨海。不能烧烦恼业苦山海。故云烧中之烧也。
    三从由能下。明无间重罪能灭中。由能烧灭等者。以有如此甚深不可思议之功德力故。五无间业犹能烧尽。何况于轻罪哉。故云由能烧灭种种乃至除使无有余也。
    四从既罪下。明生诸善功德中。既罪灭已则生等者。恶业重障既除尽故。从自性清净大菩提心门。能生种种大悲万行功德善根。故云既罪灭已则生诸善功德也。
    五从此字下。明与不动相应中。此字门所作与不动等者。不动明王者如来智火之体三角曼荼罗之主也。故三世诸佛断惑证理。皆依明王智力故。今此字智火者。是即与不动明王三摩地法门专相应也。随种子字同一也。可思之。能作三品一切事者。所谓息灾增益降伏上中下成就悉地是也。故云此字门所作乃至能作三品一切事也。
    二从其法下。明释一境悦意义中。又二。一明交牒。二明随释。
    初中。交牒可云。瑜只善修者乃至悦意遍彤赤（云云）
    二从其法下。明随释中。又二。一明住一境观极赤。二明极令悦意。
    初中。其法先如上就住心一境等者。如上字字等中。住一境一缘三摩地。观想极赤三角坛也。谓其色极赤。如朝日初出之色难可睹见。而三角也。住此一缘一相观想。更不余缘。故云其法先如上就住心一境观作极赤三角曼荼罗也。
    二从极令下。明极令悦意中。又二。一明鲜明义。二明秘语义。
    初中。极令悦意言谓令鲜明等者。言如上赤色三角曼荼罗。鲜明观察微妙正整义也。故云此悦意言谓令鲜明妙整也。或本云此悦意定是即于定中悦意鲜明义也。
    二从又悦下。明秘语义中。又悦意是当心作之等者。以此字智火。正照见自性清净本觉之心。故云又悦意是当心作之秘语也（更问）
    三从周匝下。明转字成不动中。又二。一明总交牒二明随释。
    初中。总交牒可云。寂然周焰鬘。乃至皆于智火轮者（云云）
    二从周匝下。明随释中。又三。一明作息灾用。二明作增益用。三明作降伏用。
    初中。周匝作于焰鬘等者。此三角曼荼罗。周匝令有焰鬘。犹如烈大之光焰相连之状。于此中观字。令鲜明悦意已。然后转此字成不动明王。其像非嗔非笑。寂然之像。是即息灾方便作用也。故云周匝作于焰鬘乃至其形寂然也。
    二从又云下。明作增益用中。又云者。上释息灾义。次之言之。故云尔也。先想不动明王等者。如常观想不动明王种三尊已。于其心上作三角坛。其中置字。此转成不动明王。故云先想不动乃至回作不动明王也。除障故罪灭者。三障净除故重罪消灭竟。以是义故作息灾用。如此除障息灾故无尽福智出生。是即增益义也。故云除障故罪灭乃至福生之义也。
    三从次此下。明作降伏用中。又分为三。一明举所同日曜等。二明所降怨对。三明结释。
    初中。又二。一明别牒。二明随释。
    初中。交牒可云。日曜诸眷属。及作一切火（云云）
    二从次此下。明随释中。次此成就是物等者。谓于此三角中。七曜九执等同在东南角相邻故。可用三角之坛。故云次此成就是物者谓指乃至谓须火用作之。义准二十八及十二房等与月水同位者。谓二十八宿十二宫等。月天水天中间在之。今准例之。日天火天中间置九执等（云云）或转火令冷等者。如此事等皆此中可作也。故云或转令冷乃至日亦是惠日也。
    二从摄取下。明所降怨对中。摄取者摄取恶法难调之人者。谓魔醯首罗等是也。摄伏根本无明烦恼等也。故云摄取者摄取恶法难调之人皆令柔顺调伏也。此中摄伏恶人者。谓能摄伏烦恼而得自在人也（云云）及发怨者等者。谓于佛法发怨心者。是即自三毒等分烦恼。及他三毒等分烦恼等也。如此等自他烦恼罪障。净除之令得入本不生际。故云及发怨者能令自他得俱成也谓发彼怨等也。消枯枝分等者。言一切众生身分三毒烦恼为本体故。令彼三毒消渴。枝末自分自然枯竭无所堪能也。所谓不能堪恶法恶事也。故云消枯枝分者能令彼身乃至令彼消渴无余也。若外相而言等者。言若论外事者。作恶事。沽竭恶龙所居之龙池等。令不能作恶事。故云若外相而言沽涸即是竭龙池等也。
    三从彼一切下。明结释中。又二。一明牒经。二明随释。
    初中。别牒可云。是等所应作皆于智大轮（云云）二从彼一切下。明随释中。彼一切作者等者。除障降伏事皆是此坛相应也。故云彼一切作者乃至皆此中作也。然皆与慈悲等者。如此内心住大慈大悲。令彼恶逆降伏善调。令得入佛道。是即大慈悲相应降伏摄除法也。故云然皆与慈悲乃至得作佛道因缘故也。
    四从诃字下。明字风轮观中。自分为八。一明风性能增益。二明摄除破坏义。三明说本尊色像。四明成就所应事。五明现身得成佛。六明用心作坛成就。七用降伏魔军众。八明因诃字说佉字。
    初中。又二。一明交牒。二明随释。
    初交牒可云。诃字第一实乃至诸种子增长（云云）
    二从诃字下。明随释中。诃字第一真实者等者。别牒也。风性能增益也者。万物得增进滋长。皆是风大力用也。故云风性能增益万物也乃至亦是生此诸事也。谓因业等生种子。稍增益滋茂之事皆得自在也。
    二从万物下。明摄持破坏义中。又二。一明交牒。二明随释。
    初中。交牒可云。彼一切摧坏并以大空点（云云）二从万物下。明随释中。万物或能消耗等者。非有增长之用而已。又能摧破。是故上安空点也。故云万物或能消耗变化无方此字事用亦尔也若上安点即能坏彼一切因业等事也。
    三从其法下。明说本尊色像中。又二。一明交牒。二明随释。
    初中。交牒可云。今说彼色像。乃至住彼曼荼罗（云云）
    二从其法下。明随释中。其法先想本尊有大威德威光之像者。其像深玄青色具大威德。威光相似降三世。故云先想本尊有大威德威光之像。恶谓其像作极忿怒形也。云此但是风轮之尊非降三世也。其像亦作深青色（即黑类也）也。黑焰遍出于外者。释焰鬘普周遍句也。于其额上连眉作半月形者。眉间作半月曼荼罗。而其半月作风吹动之相也。故云于其额上连眉作半月形其半月作风吹动之标帜也。于中安字等者。于此半月坛中。想字。成大威德威光忿怒尊。黑焰光遍出其身外。如此观想现前已。于自身眉间。如上想半月坛。其中置字。转字成如上威光暴怒身也。故云于中安字先想外作即回作自身也。
    四从若作下。明成就所应事中。又二。一明牒经。二明随释。
    初交牒可云。成就所应事。作一切义利。应现诸众生（云云）
    二从若下。明随释中。若作此成就等者。言若能成就此。为一切众生作种种不可思议义利。故云若作此成就乃至作种种义利也。次成就谓下所列者。轻次下云法轮及罥索。朅伽那剌遮。并目竭岚等物是也。故云次成就谓下所列物于风中作也。
    五从即能下。明现身得成就中。又二。一明交牒。二明随释。
    初交牒可云。不舍于此身。乃至能开深密处（云云）
    二从即下。明随释中。即能此现身等者。此法若能成就者。于现生逮得五通。游本不生际成身秘密。隐显应物。能开阿修罗等深密崛。施作种种佛事也。故云即能此现身乃至开阿修罗宫等也。
    六从下云下。明用心作坛成就中。又二。一明交牒。二明随释。
    初中。交牒可云。住此一心坛。而成众事业（云云）
    二从下云下。明随释中。下云念者只是用心作也者。一心梵语中含念义。故云下云念者也。只是用心作也者。于内身以意心观作故云用心作也。非但此风坛而已。五字所成曼荼罗皆心作成就坛也。故云此五字皆是心作成就坛也。亦可以事法作坛者。若以事法虽作坛。而能观察与心作相应作成就。故云亦可以事法作坛而观心与相应也。若如以事相作坛而修等者。言若以事法作坛。如上心作以事相作坛而坐其中可作之。又于其坛中置刀莲等物令成就。乃至白乳等流注其中等也。故云若如以事相乃至想白乳满中也。
    七从昔佛下。明降伏魔军众中。又二。一明交牒。二明随释。
    初中。交牒可云。菩萨大名称。乃至降伏魔军众（云云）
    二从昔佛下。明随释中。昔佛坐道树下等者。所言昔者有二义。一谓指大日如来最初显德成佛之时。二谓指今日应化佛坐道场之时。其义自可见（云云）
    八从次即下。明因字说字中。又二。一明交牒。二明随释。
    初中。交牒可云。诸因不可得乃至而得空智惠（云云）
    二从次即下。明随释中。次即因诃字门等者。言字因业所生缘起诸法即毕竟不生。名为大空。此缘起外全无大空。故云次即因诃字门转明佉字诃即因义也。又有字相习（更问）有因故等者。言有因故即有业。有业故即有果。然此因即本初不生。以因本初不生故业即不可得。以业不可得故果何有。如此观达之时。因业果法皆不可得。以不可得不可思议故。同如来坐道场之时。众魔自降。故云次即因诃字门乃至犹如虚空空而复空故也。
    五从大德下。明字空轮观中。又四。一明说虚空色。二明说佉字加点义。三明所持印。四明所成就物。
    初中。又二。一明牒经。二明随释。
    初中。大德世尊说彼色者等者。经之大德正遍知。宣说于彼色二句。未会引之也。
    二从谓说下。明随释中。其曼荼罗无方圆半月等相等者。虽虚空无定形色。而从虚空现一切色。今如来毕竟大空亦如是。无相而现种种色故。以无定相之色为虚空色也。故云谓说虚空色也其曼荼罗无方圆半月等相当知虚空无相而能成就相此坛作种种色也空现种种色相也。
    二从若于下。明说佉字加点义中。又二。一明交牒。二明随释。
    初中。佉字及空点。尊胜虚空空（云云）
    二从若于下。明随释中。若于上加点等者。字加空点故转成字。故云即入欠字门也。此欠字门所说尊等者。大空三昧所成本尊是也。故云此欠字门所说尊者乃至即大空也（何尊更问）
    三从惠刀下。明所持密印中。又二。一明交牒。二明随释。
    初中。惠刀印共作者。经之兼持惠刀印。所作速成就等二句。未会引之也。
    二从谓下。明随释中。谓兼以刀印等者。以此印护持自身。速成虚空法界之身。作大成就也（更问何印）
    四从若欲下。明所成就物中。又二。一明交牒。二明随释。
    初中。交牒可云。法轮及罥索。乃至不久成斯句（云云）
    二从若欲下。明随释中。若欲成就等者。若于此坛欲成就一切物。皆悉成就。然其所成就其名字其种类无量不可胜计。故云若欲成就一切乃至不可具言也。作其轮或以金等者。若欲成就轮法者。作其轮若金若以镔铁。故云作其轮或以金或以镔作也。作索用线等者。作索若白线若用藕糸等。故云作索用线或藕丝也。若作刀者释朅伽也。即以镔铁作之。故云若作刀用镔铁也。在图如文。利处在下者。言利端向下。半月为上也。故云利处在下名那罗遮也。在图如文。此名没^8□蓝。如此器物器杖虽无量。且经举五种摄自余。故云此等器甚多不可具载别有图也。如上诸器等者。言如此等无量器物随一欲成就之。用此欠字随上中下事可成就。故云如上诸器乃至得成持之也。以游历国土业者。上来五字妙观一一次第能成就者。得五神通游历国土。是名为持明仙也。
    三从次更下。明细说五字义中。自分为七。一明观察告敕。二明细说字门。三明细说字门。四明细说字门。五明细说字门。六明细说字门。七明如影得欢喜。
    初中。又二。一明牒经。二明随释。
    初中。交牒可云。尔时毗卢遮舍那乃至而说偈言（云云）
    二从次更下。明随释中。又二。一明释长行。二明释偈颂。
    初中。次更细说五字之义者。虽前说五字义。其义未尽故。重说其细义。故云次更细说五字之义也。若住此理随事相应等者。住此五字门义理。随上中下等事相应。即能辨成一切事业也。故云若住此理随事乃至是故告金刚手言也。
    二从是下。明释偈颂。文自可见（云云）
    二从阿下。明细说字门中。又二。一明同字本体色。二明同佛世尊。
    初中。又二。一明交牒。二明随释。
    初中。交牒可云。阿字为自身。乃至及与贪嗔等（云云）
    二从阿字下。明随释中。得与阿字本体本色等者。以本不生为本体。黄色为本色。然依本不生故砾石金宝同一也。以本不生故众罪贪嗔等自然远离也。故云得与阿字本体乃至一切三毒罪业悉离也。
    二从若如是下。明同佛世尊中。又二。一明交牒。二明随释。
    初中。交牒可云。当得俱清净。乃至离一切诸过（云云）
    二从若下。明随释中。若如是者当得净心者。以观达本不生际故心清净也。以心清净故同诸佛能利众生。故云若如是乃至离诸过患也。
    三从次明下。明细说字门中。又四。一明解诸真言法则。二明作大利益事。三明雪乳流注其心。四明秘密释。
    初中。又二。一明交牒。二明随释。
    初中。交牒可云。复次于□字乃至解作业仪式（云云）
    二从次明下。明随释中。若能与此相应解诸法则等者。言今此水轮者大慈悲水故。是即大悲为根句。故云尔也。
    二从即下。明作大利益事中。又二。一明牒经。二明随释。
    初中。交牒可云。利益众生故。乃至一切皆如是（云云）
    二从即下。明随释。自可见（云云）
    三从先下。明雪乳流注其心中。又二。一明交牒。二明随释。
    初中。交牒可云。心水湛盈满。乃至遍满于大地（云云）
    二从先下。明随释。顺上文。自可见（云云）
    四从当知下。明秘释中。又二。一明交牒。二明随释。
    初中。交牒可云。以是悲愍水乃至得成就菩提（云云）
    二从当下。明随释。自可见。
    四从次明下。明细说字门中。又三。一明焰光遍满。二明神变。三明能除自他业苦。
    初中。又二。一明牒经。二明随释。
    初中。交牒可云。思惟在等引。乃至利世随乐欲（云云）
    二从次明下。明随释。如上自可见（云云）
    二从亦能作下。明神变中。又二。一明牒经。二明随释。
    初中。交牒可云。行者起神通。乃至住真言法故（云云）
    二从亦下。明随释中。俱现神变者。谓从字出火救八寒地狱之苦。从字生水能消八热地狱苦。如此名为神变也。
    三从次又下。明能除自他业苦中。又二。一明牒经。二明随释。
    初中。交牒可云。罗字为下身乃至救重罪众生（云云）
    二从次又下。明随释中。次又下安罗字等者。字大智也。字众生念念因业。此因业为大智火之所焚灭。故云次又下安罗字乃至能除自他一切罪苦也（云云）
    五从又如上下。明细说字门中。又三。一明双作阿缚。二明色曼荼罗。三明诸根清净。
    初中。又二。一明交牒。二明随释。
    初中。交牒可云。住大因陀罗。乃至各各众事业（云云）
    二从又如上下。明随释中。又如上者指地轮观中。作大金刚轮者指方曼荼罗也。此是刚中之刚等者。字大菩提心坚固体故云尔也。双作阿□二字者。此大菩提心阿□二字所成也。所谓境智二法也。此境智具足故即能摄伏一切也。自龙方（西南方）等者。言自龙方北。从地天南。彼二中间也。所谓地天种子字也。水天种子字也。作此阿缚置彼方事者。与彼三摩地为令相应也。此则如来内证地龙天也。注西南者非谓西南角。从正西方寄北云事也。是即风大具地水之德显施自在之用也。故云即能摄伏一切也风能遍一切处也。余文如上可见（云云）
    二从色下。明色曼荼罗义中。又二。一明交牒。二明随释。
    初中。交牒可云。色曼荼罗中。依法而作之（云云）
    二从色下。明随释中。谓依本色者。如此于大因陀罗轮中。作阿缚二字事业已。然后住字本色形。所谓前所说风坛也。故云色曼荼罗谓依本色即是前说风坛也（云云）
    三从心摩触下。明诸根清净中。又三。一明意根清净。二明身根清净。三明耳根清净。
    初中。又二。一明交牒。二明随释。
    初中。交牒可云。触心而念持。逮得意根净（云云）
    二从心摩下。明随释中。心摩触者等者。以心照触自心故云心摩触也。谓于圆明中。想此字门。而当中心之心故得意根清净。故云谓想此字乃至意根净也。
    二从于经行下。明身根清净中。又二。一明交牒。二明随释。
    初中。交牒可云。轻举习经行。中诵获神足（云云）
    二从于下。明随释中。于经行中等者。若行者起经行时。观此字念诵而作轻举之想。能现种种神变。故云于经行中乃至现种种神足也。
    三从或坐下。明耳根清净中。又二。一明交牒。二明随释。
    初中。交牒可云。宴坐观阿字。乃至当得耳清净（云云）
    二从或坐下。明随释中。或坐而想阿字等者。于瑜伽座中。而耳根中想字。依清净耳根。故云或坐而想阿字乃至即得天耳也。或云随用一字者。今字门之上又用阿缚字等。对此义故言或云随用一字者。字门中唯用字之一字。字门中唯用一字之一字。如此念持皆得如上成就故云或云随用一字皆得也。或可此文是阿字用等者。上来所说四字皆是字所生也。故虽别说。于。只是皆字义用。故云或可此文是阿字用也。此更问者。秘记方圆之习。可思之（云云）
    六从意生下。明细说字门中。自分为三。一明意生随念至。二明无相而现相。三明才持坏生死。
    初中。又二。一明交牒。二明随释。
    初中。交牒可云。秘密主如是等意生悉地句（云云）
    二从意生身下。明随释中。意生身等者。上来所说五字门所成悉地句。皆是非业力因缘所生之悉地。从自性清净本心。发一念观智故。随彼意念。还成就自己本来自性清净万德也。故云意生身者乃至随念至十方也。
    二从当知下。明无相而现相中。又二。一明交牒。二明随释。
    初中。交牒可云。秘密主观此乃至众行生（云云）
    后从当知下。明随释中。当知如来有如是等者。如上方圆三角半月等曼荼罗。等字门。皆是以如来于法得最自在力故。于毕竟无相大空中。奋迅示现。成辨一切大佛事。故云当知如来乃至成辨一切佛事也。
    三从才下。明才持坏生死中。又二。一明交牒。二明随释。
    初中。交牒可云。于思念顷才转乃至善业种子（云云）
    二从才持下。明随释中。才持诵时等者。才一念思想本有净菩提心。而观察持诵故。一念顷得至字本不生际。以本不生故生死涅槃本来不生也。故云才持诵时乃至即是转诵之转也（云云）
    问。偈颂长行其义各别。何故今此长行不说字门耶答。地水火风皆有形有色也。故偈颂说之。空大无色无形故。为显此义。别长行不说之也（云云）
    七从行者下。明如影得欢喜中。又三。一明随顺诸佛。二明随顺众生。三明释所由。
    初中。又二。一明牒经。二明随释。
    初中。交牒可云。秘密主如来无所乃至随顺一切处者（云云）
    二从行者下。明随释中。行者若能如是修行等者。如上来所说。随顺一切如来心处。观行相应时。诸佛世尊现其人前。摩顶授记如影随形。而能圆满其无上大愿。故云行者若能乃至而满其愿也。
    二从行者下。明随顺众生中。又二。一明交牒。二明随释。
    初中。交牒可云。随顺众生心。悉住乃至得欢喜（云云）
    二从行者下。明随释中。行者既得满所愿等者。言行者以如此法持诵得满大愿已。还随顺一切众生。常影现众生前示教利喜。故云行者既得乃至随顺一切众生也。
    三从所以下。明释所由中。又二。一明长行。二明偈颂。
    初中。又二。一明牒经。二明随释。
    初中。交牒可云。皆由如来无分别意离诸境界故（云云）
    二从所以下。明随释中。所以尔者此如来等者。如上住五字门。所以圆满净佛国土成就众生之普贤行愿者。以住三平等地。无有分别。能超越一切妄想戏论有心境界故也。故云所以尔者如来住于乃至一切心境界相也（云云）
    二从时方下。明偈颂中。又二。一明离时方造作。二明劝诱行者。
    初中。又二。一明牒经。二明随释。
    初中。时方作业一切亦无离者。经之无时方造作乃至真言行发生一偈。未会引之也。
    二从时谓下。明随释中。时者离生灭故无三世之时。离往来故无十方之分域。本来无作故离诸众务事业。虽然以如来自在神力故示无尽庄严藏。普应普门法界一切众生。故云时方造作乃至能普应一切众生也。
    二从是故下。明劝诱行者中。又二。一明交牒。二明随释。
    初中。交牒可云。是故一切智乃至应当作成就（云云）
    二从是故下。明随释中。是故行者等者。言于真言行。如此以有成就不可思议未曾有无上悉地故。行者须信心坚固一相一缘当勤学之也。故云是故行者当勤学之也。上来释悉地出现品竟。故云右得悉地品竟也。

已上释悉地出现品毕
妙印抄卷第四十八　　一校了
（御本云）元德三年（辛未）正月二十五日加点了
沙门宥范（六十二）

妙印钞卷第四十九

        沙门阿寂纪
    
　　　
　　　
　　　

释成就悉地品第七（经第三疏十二）

    将今释此品。即开为四。一宣大纲。二释品题。三明陈来意。四明入文判释。
    一明宣大纲者。如来答金刚手二种问。而说真言行果不可思议来处。所谓从一切众生自己本来之心处而来生。还成就一切众生自己本来之心处妙果。故经云。摩诃萨意处。说名曼荼罗。诸真言心位。了知得成果。诸有所分别。悉皆从意生。分辨白黄赤。是等从心起。决定心欢喜。说名内心处。真言住斯位。能授广大果（已上说果）念彼莲花处。八叶须蕊敷。花台阿字门焰鬘皆妙好。光晖普周遍。照明众生故。如合会千电。持佛巧色形。深居圆镜中。应现诸方所。犹如净水月。普现众生前。知心性如是。得住真言行（已上说行）疏释云。心处大众生曼荼罗皆作如是说者。心处亦可名为心位。即指此众生自心之处。即一切佛大非胎藏曼荼罗也。佛答意言。若欲知真言行及果。当于心处求之。皆如是说者。谓十方三世佛亦皆如是说。一道无异。非独我如是说也（云云）言此品中。正以种种秘密不思议修行方便故。能了知自心本来自性清净果。然此净心行及果。更不从余处而来。但直从行者自心而生。全无别来处也。如此等无上无过上悉地成就行果。始此品中说之。是即当品大意也。
    二明释品题者。今别题所言成就悉地者。是非世间有相有为之成就悉地。是即出世无上成就悉地也。故疏云。行者见此心佛之时。即名悉地第一成就。所谓得第一常身也。悉地有多种。或世间或出世间。或无量差别。今此成就者。即是出世间第一成就。所谓成就第一常身。此常身即是诸佛金刚不坏身也（云云）问何故供养次第卷指当品云出世间品瑜伽法耶答。今经习。始说世间法。终出世间法。此则此经法则也。故彼卷意。上既说世间成就故。此品言成就悉地者。是即可成就出世无上悉地。故云出世间品也。随今疏云。今此成就者即是出世间第一成就（云云）以如是等义故。名为成就悉地品也。
    三明来意者。初从住心品。至第六悉地出现品。虽说净菩提心如实句并攒摇之方便及悉地流出句等。皆是明真言果满之相。未说出世无上修入方便。是故疏云。从此品以前说真言之果。从此品以后次第明修行入证之方便。从此为首也（云云）故次上品而此品来。是即当品来意耳也。
    四从时执下。明入文判释中。大开为二。一明金刚手发问。二明如来答问。
    初中。又二。一明赞萨埵德。二明说发问甚深至理。
    初中。又分为四。一明释金刚义。二明释吉祥义。三明释开敷眼。四明释转金刚印矣。
    初中。又二。一明牒经。二明随释。
    初中。时执金刚乃至开敷眼者。经之时吉祥金刚。奇特开敷眼二句。未会引之也。故疏任未会本。先释金刚义也（云云）
    二从金刚下。明随释中。复次此菩萨身等者。此菩萨身即是五智五大不二冥合体也。非但此菩萨而已。十方三世一切诸佛菩萨乃至一切众生。皆亦同一金刚之体也。故云复次此菩萨乃至故名持金刚也。
    二从吉祥下。明吉祥义中。又二。一明别牒。二明随释。
    初别牒。自可见。
    二从叹下。明随释中。众善功德具足等者。普贤行愿皆悉圆满。悟三密金刚之人中最为第一。是即吉庆吉祥义也。故云吉祥者乃至即是吉祥义也。
    三从时彼下。明释开敷眼中。又二。一明别牒。二明随释初别牒。自可见。
    二从时彼下。明随释中。又三。一明闻奇特法。二明开功德宝藏。三明结归阿字功德。
    初中。闻如上说者。指上品所说四处流出句并五轮布字观等也。闻如此之法。作奇特之思。智惠之眼明朗而开敷。专心观察佛恩。奉问彼行从来及至到之处也。故云时彼菩萨乃至方发问也。
    二从复次下。明开功德宝藏中。又二。一举譬。二明合譬初文。自可见。
    二从菩提下。明合譬中。虽有秘密菩提心等者。自性清净妙莲。是一切如来功德实相库藏也。然此妙法莲花。不蒙如实平等大惠烈日之光晖。不能开明。今此菩萨为如来烈日所照。开如实知见已。云何奉问以此花台甘露之妙法。与一切众生令得如此之开敷眼也。故云菩萨亦尔乃至亦得如此开敷也（云云）此中烈日者。如来大智日光超越于列亿千日月轮故云尔也。非但如来而已。一切众生亦尔也。
    三从复次下。明结归阿字功德中。如上所说者。指上品二种真言。其义自可见（云云）
    四从转下。明释转金刚印中。又二。一明正转金刚杵。二明其光明遍照。
    初中。又二。一明牒经二明随释。
    初中。转金刚杵者。经之手转金刚印文。未会引之也。
    二从有下。明随释中。有微旨者。今此金刚杵是一切如来微细法身同一金刚之深旨也。以平等法界密惠。共同照一切众生色心。然众生如实不知故。于此秘密宝藏中。怀无量恐怖。受六道贫里之苦恼。是故转智火欲令开敷一切众生心眼也。故云有微旨乃至令一切皆得开敷心眼故也。
    二从火先下。明其光明遍照中。又二。一明火光义。二明遍照佛刹义。
    初中。又二。一明别牒。二明随释初别牒。自可见。
    后从火喻下。明随释。又可见（云云）
    二从遍下。明遍照佛刹义中。又二。一明略牒经文。二明随释初文。自可见 。
    二从以此下。明随释中。诸文可见。注云私谓此世界者即是净心之土者。指上之无余世界云此世界也。净心之土者。一切众生自性清净心莲花台。是即花藏世界常寂光土。超越三世不坏常住。曼荼本佛镇住此中。故云即是净心之土常无毁坏金刚之国土也。
    二从发下。明发问甚深至理中。又三。一明赞叹佛德。二明问不生中何发众行。三明问真言从何来至何处。
    初中。又二。一明牒经。二明随释。
    初中。发美妙音乃至牟尼者。经之微妙音称叹。法自在牟尼二句。未会引之也。
    二从谓下。明随释。其义自可见（云云）
    二从真言下。明问不生中。何发众行中。又二。一明牒经。二明随释。
    初中。真言乃至不可得者。经之说诸真言行彼行不可得二句。未会引之也。
    二从谓下。明随释中。又二。一明总表问意。二明细释问意。
    初中。谓平等三业真言之行业者。请问依三平等之行得无上大果报。愿佛为我等说此行也。故云谓平等三业乃至为我等说也。
    二从问下。明细释问意中。又分为五。一明无量功德皆得成就。二明以入字故不能发行。三明证者能示悟众生。四明不证者不能为人说。五明问如此不思议云何能行。
    初中。此真言者。指上品所说阿字门也。及行者。指此阿字所生之妙行。所谓即心具万行是也。依此行能得一切如来功德者。是第三字门也。广大甚深之事者。第四字门也。如此等四点成满故。无量无边未曾有法皆成。故云问意言此真言及行乃至皆得成就也。
    二从然一下。明以入字故不能发行中。然一切法无不入于阿字之门等者。言一切法入字门故本初不生也。本初不生中云何能发起众行耶。虽无生无灭。而又具一切功德。是即无相而有相。有相而无相。不可思议不可得之境界。非十地等觉所量。唯佛与佛乃能穷尽。故云然一切法无不入乃至佛佛自证也（云云）
    三从若闻下。明证者能示悟众生。自可见（云云）
    四从若心下。明不证者不能为人说。是又自可见（云云）
    五从如下明向如此难思法云何能修中。如是者。指如上难思行果。故云如是不思议不生不灭也。奉问此不可思议不生不灭法中云何得修行证入。故言云何修行也（云云）
    三从真言本体下。明问真言从何来至何处中。又二。一明牒经。二明随释。
    初中。真言本体乃至宣说一切者。经之真言从何来乃至如众流赴海一偈半。未会引之也。
    二从又此行下。明随释中。又二。一明总表问意。二明细释问意。
    初中。又此行者从何所来等者。此甚深无相之行者间无生无灭故无去来。若无来去之相者始从何来终至何所耶也。故云又此行者乃至何所也。
    二从意问下。明细释问意中。又三。一明问无去来云何发起。二明释为我说意。三明一切万法皆同一味。
    初中。意问无生之行等者。奉问此无生之行无有所可发趣云何而得成就耶也。故云意问无生之行乃至而得成就也。
    二从此义下。明释为我说意中。此义亦甚深也为我说者等者。如此不来而来不去而去。是即甚深不可思议缘起也。请问愿佛为我等说此希有无上之法也。故云此义亦甚深也为我说者意言乃至无上之法也。
    三从如是甚下。明一切万法皆同一味中。如是甚深法性等者。此法从自性清净之大悲海而出。还归入本初不生之平等一味。从来至到不可思议也。譬如万水源从大海而出。还归入深海一色一味。如此不思议解脱名为发行义也。故云如是甚深法性乃至无有差别也如是说竟也（云云）
    二从次如来下。明如来答问中。自分为六。一明众生心处名漫荼罗。二明知心处故得成果。三明佛法尽由心分别而有。四明以只多照干栗太。五明照干栗太故得大果。六明开习定初门。
    初中。又三。一明总表。二明牒经。三明随释。
    初中。次如来答云者。经之世尊等十言。会意引之也。
    二从心下。明牒经中。心处大众生乃至如是说者。经之摩诃萨意处说名曼荼罗二句。未会引之也。
    三从心处下。明随释中。心处亦可名为心位者。所言心者。治定本云意或云心。未会本云心或云识。皆是一法异名也。所谓一切众生本来成就自性清净心莲花台上果德是也。心者。集起为义。所谓秘记云。曼荼罗圣众集起曰心。今疏云。心处亦可名为心位。即指此众生自心之处。即一切佛大悲胎藏曼荼罗也（云云）故知今心者。是自心自觉曼荼罗圣众。集会云聚出生现起。名为心也。次意者。思量为义。如此一一曼荼罗圣众。各思量自证之三摩地故云意。故秘记云思量名意。经云思惟字等也。次识者了别为义。故经云诸有所分别。疏释此文云。诸佛法尽犹心有。如人眼根见色者。眼根与色对不能了知青黄赤白等。次眼识即生不定之虑。此青黄哉。次意识即分别分折言此是青黄赤白等种种众相。当知但由心分别而有也（云云）又云。以一切万法莫不从心分别而有（云云）是故秘记云了别为识也。故知心意识是一心之异名也。是故经疏共更互说也。次处者。如此曼荼罗圣众居处故云处。位者。如此曼荼罗圣众一一次位不乱故云位也。故云心处亦可名为心位乃至胎藏曼荼罗也。然以四种烦恼等者。障自心所具四智果德故云四烦恼。所谓第八识障大圆镜智。第七识障平等性智。第六识障妙观察智。前五识障成所作智。故指如此等诸识云四种烦恼也。亦是障四转功德。开此四转为八叶故。此四种烦恼。亦障八叶心莲功德令不开敷。故云然以四种烦恼乃至不能明了而自觉知也。若如实自知时。障体即宝处也。故云若能自觉心处乃至大圆满实相之地也。是故佛答等者。金刚手之问意。请问说此真言来所至到之处故。佛答言。若欲知真言行从来及至到果所。当于汝心处可求之。更不可求别处。故云是故佛答意言乃至当于心处求之也。皆如是说者。治定经说名漫荼罗之说字。未会本云皆作如是说故。如此别牒也。其义自可见（云云）
    二从真下。明知心处故得成果中。又二。一明牒经。二明随释。
    初中。真言诸心处彼识知果受者。经之诸真言心位。了知得成果二句。未会引之也。
    二从果谓下。明随释中。其义自可见（云云）
    三从佛意下。明佛法尽依分别心而有中。又二。一明牒经。二明随释。
    初中。交牒可云。诸有所分别乃至是等从心起（云云）
    二从佛意又言下。明随释中。诸佛法尽犹心有等者。指外道等心外建立法。非因为因非果为果。或以断灭为宗极。三世十方诸佛教法皆悉说从心出兴。所谓以善分别心离恶分别心。以离恶分别心故。善分别还寂灭。到本不生际。是名为佛法。故云佛意又言诸佛法尽犹心有也。如人眼见色等者。浮根不能了知色等。眼识生不定虑。然后意识细分别。了知色等本来种种众相。故知诸法皆由心分别而有。今了知自性清净大菩提心依妙观察智力用。所谓字门也。此字亦名为遍知院也。言字者中台自性清净大菩提心之体也。上加圆点成字。此圆点者如实一念净菩提心是也。此时心王毗卢遮那入金刚界成自然觉故。心数诸尊亦同入金刚界同时成自然觉故。此正觉名为遍知院也。如此正觉正知不出三部妙体。故经云分辨白黄赤是等从心起。更问之意是也（云云）
    四从决定下。明以只多照干栗太中。又二。一明牒经。二明随释。
    初中。决定悦心之处者等者。经之决定心欢喜说名内心处二句。未会引之也。
    二从此心下。明随释中。又三。一明辨二心不同。二明举二乘为例。三明此中意。
    初中。此心梵云只多者。决定悦心之心也。治定本云决定心欢喜。是则第七识能行之虑知心也。次干栗太等者。心处之心也。治定本。此云说名内心处。是则所证之体大般涅槃是也。
    二从如二下。明举二乘为例中。如二乘入道等者。入正性离生时。得决定心永无退转之思。依此决定三昧故。内心得现法之乐。生实知见。故云如二乘入道乃至即生实知见也。然三乘各有等者。三三昧乃至观练薰修禅定等浅深重重不同。如大论中说（云云）
    三从今下。明此中意中。若能证此心处心中之心者。正指心莲华台上中心之心。故注云此即干栗太心也。是即所证之心也。即是如来决定心者。能证只多心也。一缘一相大菩提心能得毕定印故云决定心。以一缘而不缘余境故云谓三昧也。依有此一相一缘三昧故。至本不生际。能了知真言本来无作行并本来无作果。所谓八叶花台妙因妙果也。故云即是如来乃至了知真言行之与果也。
    五从若了知下。明照干栗太故成大果中。又二。一明牒经。二明随释。
    初中。若了知彼行乃至无上大果者。经之真言住斯位能授广大果二句。未会引之也。
    二从佛意下。明随释中。佛意言犹心住定故等者。依能证三昧。得如实正见。是即心自证心心自觉心之自证自知大果也。故云佛意言犹心乃至如实之见也。即能自知是事不信者。虽自闻如此心处之名字。未信其宝处之现相故。虽闻无益。是故从此以后正开彼心处观想之初门。令逮得如实之体。故云即能自知是事不信虽闻无益故此已下正明习定初门也。
    六从如上下。明开习定初门中。又二。一明结上来意。二明正开观想门。
    初中。又二。一明结金刚手所问意。二明结释如来答意。
    初中。如上执金刚所问等者。金刚手问云此真言心不来不去也。从何所而来。又去至何所。其至到得果云何愿说之也。故云如上执金刚所问乃至云何得果者也。
    二从今者下。明结释如来答意中。又分为五。一明结众生心名曼荼。二明结知心处故得成果。三明结佛法由心分别有。四明结以只多照干栗太。五明结照干栗太故成大果。
    初中。夫真言者从自心发等者。真言行从自心而出。及真言果又从自心而成。更心外无行与果之法也。故云夫真言者乃至外无别法也。
    二从所以下。明结了知心处故得成果中。此曼荼罗名之为净者。一切众生为不知之妄见所隔。而如实不了知。若如实了知自心本净。是即曼荼罗果处也。全非余处。故云所以者何此曼乃至不从余处来也。
    三从行及下。明结佛法由心分别有中。行及果报皆亦如是者。行者四隅也。果者四方也。如此八叶皆由心分别而有。是即以有心境界故。云行及果报乃至莫不从心分别而有也。中台非因非果故绝有心之域也。
    四从今下。明以只多照干栗太中。今此阿字门等者。指干栗太自心体。言此本初不生干栗太心亦不从余处来。但是众生自心耳。故云今此阿字门乃至无别来处也。
    五从所以下。明结照干栗太故成大果中。以有方便修定故等者。此自性清净本初不生自心。为不知之所染污。不自能显出。是故行者以字大方便。一缘一相修习故。自心微垢渐渐清净也。以清净故至到本初不生际。是即大果报相也。如此等大果报更不从余处来。但是行者自心耳。故云所以者何以有方便修定乃至而得之也。当引央掘等者。央掘经第二云。尔时世尊告央掘摩罗。汝今当受离不与取戒。央掘摩罗以偈答言。

    我今亦不能  受持不盗戒
    常受不与取  劫盗他财物
    不与者菩提  无有授与者
    不与而自取  故我不与取
    佛坐菩提树  不得亦不失
    此是自性法  最胜无有上

    一打纸云。央掘摩罗以恶逆邪见故。切千人指欲为花鬘。既切得九百九十九人。今一人未到之。中间得一念觉悟时。而作是念。如此指爪从本乍有如是如是人。而此我有也。别不可切之觉知已。其后不能切之。然言不盗戒义者。所谓依非理之心切之即盗也。盗不盗皆法界是觉知。是不盗义也。今亦如是。以不知故取诸法之相。如实觉知法界即是也。以即是故自心之外更无别法。以无别法故。心自行心自证。此自行自证之处名为大果报。故云当引央掘不盗戒义也。
    问何故至此处。殊结释前后之文。细判问答之意耶答。欲开甚深秘藏观门。能能窍定金刚手问起之志旨。及如来答问之深意。问及答皆共从不思议之心处出生不思议行果。还明成就不思议大果报已。然后从此以下以如来于法自在大方便力故。直于凡夫肉心之中心。观想不可思议自性果德。施作不可思议广大佛事。以是义故疏家殷勤定科段。结释问答之深义也（云云）
    问。此已下正明习定初门也（云云）然者如世间成就品中。说三月念诵等习定门。又如悉地出现品者。说四处流出妙观并五轮布字习定门等。依之世间成就品疏云。先当依此品次第而修行之。即是最初发足处也（云云）又悉地出现品疏释观彼菩提心句云。谓以心而观自己菩提之心。此即出世成就之正行（云云）既云最初发足处。云出世成就之正行。是岂非明习定门。然今何故云此已下正明习定初门耶答。从此以前虽说观念持诵等。未正开自心花台。今开如来秘密之奥藏。示众生自秘之库藏。故云正明习定初门也。所言习定者。如来最无上大定所谓自性清净本觉。甚深无相寂静安然。周遍法界海故云大定也。对彼秘密曼荼罗法品等之终穷故云初门也。但世间品最初发足处者。于彼世间成就。最初发足。今是出世最无上习定初门也。故大别异也。又悉地出现品言出世成就之正行者。只举其名字不明行相。今正举其体故。又是异也（云云）
    二从然此下。明正开观想初门中。又分为五。一明直观花台八德。二明花台观字。三明观字门。四明观字。五明观字。
    初中。又二。一明牒经。二明随释。
    初中。交牒可云。念彼莲华处。八叶鬓蕊敷（云云）
    二从然此下。明随释中。又二。一明此心难示故请佛加直作方便。二明正观心莲华台。
    初中。然此心源等者。直指花台云心源也。此花台微妙寂静而绝离名相。非一切如来大善巧方便不可开敷也。愿十方三世一切如来。为化最上乘直行直入菩萨。直于凡夫心处之心而作方便。直令开此不思议心莲。不可用余对治持诵行等也。是即甚深之中甚深。秘密之中秘密。难值之中难值。难闻之中难闻。难解之中难解。难入之中难入。故如来犹以顾同一本誓故。请加于十方三世诸佛。而作直入直满方便。故云然此心源乃至亦不作余对治行也。此心之处即是凡夫肉心。最在于中。是汗栗驮心也。此中注云。对治者曼荼罗者不作如上造坛曼荼罗等对治也。持者诵也者。不用先来持诵也。真言行者修行也者。不可作如此真言行者修行。直于凡夫肉血干栗驮心中。可直修直行也。
    二从将学下。明正观心莲华台中。又三。一明直指凡夫心处。二明观想八叶花台。三明观鬓蕊具足（矣）
    初中。将学观者亦于是处等者。直指一切众生胸中八分肉团。此肉团正是自性清净莲华台也。故云将学观者亦于是处思莲华之形乃至其心如实之相也。
    二从是故下。明正观八叶花台中。是故者。如此自性清净本觉体。为不知之烦恼妄想之所缚。不能自开觉是故以如实智。观此肉心令开敷也。故云是故先当乃至观令开敷诸蕊具足也。
    三从所以下。明鬓蕊具足中。所以云蕊具足者亦有其意等者。此自性清净心莲华台开敷之时。无量无边功德法门皆悉具足圆满。是则非但论表德义而已。自性果德表相也。故云所以云蕊具足者乃至皆从心而有也（云云）
    二从于此下。明华台观字门中。自分为三。一明正台上观字。二明光晖普遍。三明举譬显普现。
    初中。又二。一明牒经。二明随释。
    初交牒可云。华台阿字门。焰鬘皆妙好（云云）
    二从于此下。明随释中。又四。一明观字。二明释于坐上义。三明焰鬘妙好义。四明问答决疑。
    初中。于此台上思想阿字而在其中者。如上观八叶莲华令开敷已。于此中心华台上观想字。故云于此乃至其中也。
    二从于坐下。明释于坐上义中。于坐上者谓于等者。于华台梵语中有于坐上义故。如此别牒也。谓于华台中心上观字故。云于坐上者谓于彼莲台中之上观字故名坐上也（云云）又言坐上者亦含等者。为释或义又别牒也亦含多意者。于彼梵语含多意。所谓或有华坐义。或有自身坐时义。或有是成就大曼荼罗者义。故云又言坐上者亦含乃至是成就大曼荼罗者也。
    三从从此下。明焰鬘妙好义中。从此字出无量光等者。从此字出无数光明遍满法界。其义如文可见。故云从此字出无量乃至以为一光之鬘也。
    四从何故下。明问答决疑中。又二。一明问答八叶不多少。二明问答多花中观莲花。
    初中。又二。一明答有自然八辩。二明答观八叶与理相应。
    初中。此有二义者。表言也。一切众生身中法然有八辩肉团。是即非诸佛菩萨作。非天人修罗作。非父母祖父祖母作。此是自性天然八德也。为地狱猛火寒冰不所染污。乃至为二乘灰断入寂不沉寂。是即自性自然莲华三昧也。故殊观之令开敷也。故云一者一切凡夫乃至即是三昧实观而且便也。
    二从然下。明答观八叶与理相应中。然其理者若观等者。与四智四行其理相应。故殊观八叶。其义可见。即是四摄法者。普贤文殊观音弥勒如次布施爱语利行同事四摄法。亦是如次慈悲喜舍四无量心也。更问此意也。先从阿字门发菩提心等者。从字生字。故云先从阿字乃至即是言来处也。次知彼果者。就之有二义。无点字置东方。第五字置中台。是即修行证入次第也。第一字为中台。第五字置北方。此是方便化道次第也。如初品说。更问此意也。以如此义故云次由此是字轮四阿字义乃至末后恶字门也（云云）
    二从问何用下。明问答多花中观莲花中。又二。一明问之言。二明答之言。
    初问言。可见。
    后从答此下。明答之言中。此亦有意者。对前八叶而答。故云此亦有意也。如世莲华乃至皆生其中者。其义自可见。恐繁不记之（云云）
    二从周遍下。明光晖普周遍中。又二。一明牒经。二明随释。
    初中。周遍普照明众生类故等者。经之光晖普周遍照明众生故二句。未会引之也。
    二从观此下。明随释中。又三。一明普现色身义。二明初学行仪。三明譬说。
    初中。观此花鬘之光等者。字有焰鬘。其光遍照法界众生之时。无明妄云速消尽。亦能普现色身教法遍满十方界。如佛无异。故云观此花鬘之光乃至如佛无异也。云众生者等者谓彼以无明故乘业而生等者。今如此众生教化成就。故云众生者乃至令得佛之知见也。知见者如俗言心开意解等者。言大国俗于一切事得其意称云心开意解。此彼国俗风也。今云心开。亦如此。于普门法界自利利他一切事。皆悉得其意故。所谓本不生也。以本不生故入阿字门。故云知见者如俗言乃至即入阿字门也。漫荼罗中作此观行者。谓于如上字方曼荼罗中。作如此观行时。即入字门。明见大惠光明。此光明遍法界。现随类应现之色身。作种种佛事。故云漫荼罗中乃至而作种种佛事也。
    二从然行下。明初学行仪中。然行者初学观等者。言初心行者直不能观心处者。如文画莲华台。于其上画字。令有圆明。如此方便谛观。于外处令显现已。然后于内心又观想。如上所说。如此内外能就见本不生际时。色光普遍法界一切佛刹作佛事。故云然行者初学观时乃至不可以喻言也。如此色光是自性清净寂静法身如来平等大惠之光明也。故云即是如来平等大惠之光也。
    三从如千下。明譬说中。又二。一明引牒。二明随释初别牒。自可见。
    二从如世下。明随释中。如世间等者。喻意可见。然此光从心遍照之时等者。如此字圆光流散普照尽空法界。于应度众生前。现巧色摩尼之身。说巧色摩尼之法。令悟巧色摩尼之体。以是义故经云持佛巧色形。疏云然此光从心遍照之时乃至皆实不虚矣也。
    三从如下。明誉譬显普现中。又三。一明圆镜譬。二明水月譬。三明圣者所秘。
    初中。又二。一明牒经。二明随释。
    初中。交牒可云。深居圆镜中。应现诸方所（云云）
    二从如下。明随释中。如世明镜于中现等者。譬意可见（云云）净心之镜等者。举分譬而况释也。镜譬如上品释（云云）
    二从行者下。明举水月譬中。又二。一明一月顿现众水。二明月出时成就万物。
    初中。又二。一明牒经。二明随释。
    初牒经。自可见。
    二明随释中。又三。一明法说。三明譬说。三明合譬初自可见。
    二从由如下。明譬说。是又可见。
    三从然以下。明合譬。其义自可见（云云）
    三从复次下。明月出时成就万物中。又二。一明牒说。二明合譬。
    初中。复次如月出时者。明譬说。自可见。
    二从行者下。明合譬。又自可见（云云）
    三从从此品下。明圣者所秘中。从此品者。非谓三十一品随一之品数。以隐秘义故。今此品中说诸字门中。字第一也。字第二也。故说阿字已。欲说暗字门故。从此品者指第二暗字门云尔也。以前说真言之果者。指第一阿字门本初不生不思议果云尔也。从此品以后者。指罗字门并览字门云尔也。言第一字门本初不生不来不去果故。此妙果未现前故第二用字净除之点。未犹究竟成就故。又用罗字惠火之方便。能见心性不生。虽然犹未能究竟明了见于心性毕竟无相故。用览字方便。至毕竟无相之大空。如此修行入证之方便中。暗字是其始。故云从此品以后次第明修行入证之方便从此为首也。此中复有坐起等者。言此中复虽说一一方圆等坐摄取降伏威仪事业等。悉地出现品中并秘密曼荼罗位等中委悉说之故。此处别不说之。此经是如来最上秘密奥源故。一一次第明白不说。是故一部始终都摄。此处种子彼处三昧耶尊形等取合之。又此品坐起威仪彼品秘观三摩地等取合之。如此一经本末合论明修行证入之方便。故云此中复有坐起威仪众多秘法不别出之此经乃至次第说也。委细如第一记（云云已上相传）
    三从如上下。明观字门中。又二。一明牒经。二明随释。
    初中。总牒可云。次于其首上乃至而思惟暗字（云云）
    二从如上下。明随释中。自分为九。一明指前所观为本。二明加净除点。三明用空点所由。四明所观身分处。五明释妙好净无垢。六明释水精月电。七明释寂静法身。八明释一切所依持。九明说悉地相。
    初中。如上观八叶等者。如上观八叶花台令开敷已。于其花台观想字。令焰鬘围绕已。故云如上乃至阿字门也。
    二从先用下。明加净除点中。先用净等者。于此字上加大空点。名为净除。依此净除方便。令彼圆明长养滋茂成大果。故云如上观八叶及阿字门乃至更明方便观庵字门也。
　　三从前入阿下。明用空点所由中。前入阿字门者。指前无点阿字门也。余文自可见（云云已上相传）。
　　四从此庵字下。明所观身分处中。又二。一约浅略明义。二明深秘义。
    初中。此庵字当观在顶上等者。于行者顶上骨缝。令观置暗字。令光焰散四方。故云此庵字当观乃至令字正面着之也。
    二从直后下。明深秘义中。直后更有秘密等者。以字形相直配观行者身分。所谓肩以下字字体也。首顶空点也。故云直后更有乃至为身分四支也（布字样在面授）问水从阿字下等者。言问此字之智水亦流入于余字耶否也。意字加空点者。亦余等诸字加空点。字加涅槃点。亦余字加涅槃点。是则百光遍照王也。为显此义故如此问起也（已上相传）
    五从以行者下。明释妙好净无垢中。又二。一明牒经。二明随释。
    初中。交牒可云。妙好净无垢（云云）
    二从以行下。明随释中。以行者未识自心等者。言行者直不识本有圆明之体。约八分肉团令开敷八叶莲华。虽令开敷。若无定水不能滋长故。次以字之定水。令滋长涤除其垢得六根清净位也。故云以行者未识乃至皆总清净也。
    六从由六下。明释水精月电中。又二。一明别牒。二明随释。
    初中。别牒可云。如水精月电（云云）
    二从由下。明随释中。由六根等者。结前句也。心性无垢犹如水精等者。彼水精圆明体也（相传更问）
    七从当知下。明释寂静法身中。当知此即名见者。经之说寂静之说之字含见义。故云当知此即名见也。成就者即是体同法界者。是即正自性清净法界体。故云尔也。此法界体如实了知。名为见。亦云成就。故云当知此即名见乃至即是体同法界也。此法体寂静安乐本来常住。故云当知此法本来寂然也（更问相传）
    八从一切下明释一切所依持中。又二。一明牒经。二明随释。
    初中。交牒可云。一切所依持（云云）
    二从一切下。明随释中。又三。一明有情世间所依。二从乃至下明器世间所依持。三从法界亦尔下明智正觉世间所依持。其义自可见（云云）彼三轮器界观可思之（更问）
    九从以众下。明说悉地相中。自分为二。一明得见圆明。二明普现色身。
    初中。又二。一明牒经。二明随释。
    初中。交牒可云。诸真言悉地（云云）
    二从以众生下。明随释中。又三。一明六根净故能见。二明未见故用别字。三明释见义。
    初中。以众生无明垢故等者。为妄想颠倒所盲。不能见自心圆明。以如上之方便观智故。涤除六根垢尘。即逮见自己本来常寂光体。故云以众生无明垢故乃至即明见也。
    二从未见下。明未见故用别字中。未见时更有方便等者。如上虽用净除长养方便。犹未能得见故。更又用余方便。所谓字是也。今亦在别品中者。如上记。二品既将说竟。故指字门云别品也。是又隐语也（云云）故云未见时乃至又非直观此二字也。此中二字者二字也。行者自观者。以字等诸字门布诸支分故云尔也。一义云。更以诸字者。指等字也（云云）如此等加持方便事事明了。即成悉地持明仙。故云行者自观时更以诸字乃至故成持明仙也。
    三从又此下。明释见义中。云见者等者。所言见者。悉地名为见也。是即非眼见之见。只与自性清净法界体相应。名为见也。此见成名为悉地。故云又此中云见者乃至见即是法界体也。镜净影现。水澄月浮。是即离能见所见去来分别之域。自性清净法界圆镜大摩尼亦如是。众生心净即现。非能所去来一异相。若能如是逮见。为悉地之相也。故云如镜净故万像自现乃至若如是见之时即是悉地之相也。
    二从能普下。明普现色身中。又二。一明牒经。二明随释。
    初中。交牒可云。能现殊类形。得天乐解脱。逮见如来句（云云）
    二从能普现下。明随释中。能普现色身等者。彼自性清净法界大如意宝珠。以普现色身故。或现巧色摩尼身。或出巧色摩尼语。或开巧色摩尼法。于尽空法界。示现无尽庄严藏。无法不照无所不遍。故云能普现色身示无尽庄严藏也。非但具足妙天之乐者。具足天之妙乐故云尔也。若深秘释者。天者第一义天。所谓大智金刚眷属门也。亦得大涅槃微妙之乐者。大悲菩萨大眷属也。亦见如来句者。不二极妙境智坐处。故云行者由心净故乃至句是诸佛之坐处也。谓佛住处也者。自性法身所住处故云尔也。

妙印钞卷第四十九　一校了
（御本云）元德三年（辛未）正月二十七日加点了
沙门阿寂（六十二）
妙印钞卷第五十

        沙门阿寂记
    
　　　
　　　
　　　

释成就悉地品第七余（经第三之余疏十三之余）

    四从如上下。明观字门中。自为七。一明字置两眼。二明调身修道。三明以字明灯照心处。四明圆镜现前。五明诸佛道同。六明诸识发光。七明见心佛名第一成就。
    初中。又二。一明牒经。二明随释。
    初中。交牒可云。罗字为眼界。辉烛犹明灯（云云）
    二从如上下。明随释中。如上见时犹未名等者。如上虽观想现前。未名究竟成就。故以字明灯置两眼。以此惠灯照见心处。无垢清净光明赫奕。故云如上见时乃至光明如灯赤炎光辉也（相传）
    二从行者下。明调身修道中。又二。一明牒经。二明随释。
    初中。交牒可云。俯颈小低头。舌近于齶间（云云）
    二从行者下。明随释中。行者当坐时等者。言行者欲入字三摩地之时。少屈其颈。以字明灯观照内心之心莲华台之实相。即能见心性之不生。故云行者当坐时少屈乃至又不太直也。然今付之有二义。一谓为调身分四大不生病患。二为以一相一缘净眼速彻照心源。故云此有二义乃至速达心源故也。又坐时舌亦不得乃至当处中等者。是又调身方便也。又当处中者。与中心相应义也（云云相传）
    三从此罗下。明以字明灯照心处中。又二。一明牒经。二明随释。
    初中。交牒可云。而以观心处。当心现等引（云云）
    二从此罗下。明随释中。即净知见之明灯等者。今以此字惠火焚灭心垢。温养心莲故速得成就也。故云此罗字门乃至故速得成也。以如此字净知见观照自心故。永离能所一异等之相。而本初不生。但从缘生故。自然得如是知见也。故云如是净眼观于自心乃至故得如是见也。
    四从如上所下。明圆镜现前中。又二。一明牒经。二明随释。
    初中。交牒可云。无垢妙清净。圆镜常现前（云云）
    二从如上下。明随释中。如上所说真言等者。指上五字布观中也。真言方便者。今此字是赤之中赤。火之中火。烧之中烧。以是义故无间业罪犹能烧尽。何况余罪垢哉。罪垢消尽故心处自无垢清净。以心处无垢故自性清净大圆镜自现前。故云如上所说乃至常现在前也。
    五从当知下。明诸佛道同中。又二。一明牒经。二明随释。
    初中。交牒可云。如是真实心。古佛所宣说。照了心明道（云云）
    二从当知下。明随释中。当知等者。言如此自性清净本初不生真实心。是诸佛秘密众生库藏也。以是义故妄不宣说。三世十方诸佛以同一本誓故共同宣说。故云当知此即是乃至真实之心也。此心处之心性不生不灭常住不变。故云如是心性乃至故名真实也。以上佛告金刚手等者。如来依金刚手问。说真言行果不来不去而从心处出生。故云以上佛告金刚手乃至能见如来之道也。行即是道者。行之外无道。道之外无果。只是自心之道自心之行自心之果故。非谓如彼修行得果之行因道果。是即三世诸佛同一本誓。唯一行一道无异路。故云行即是道也乃至亦复无异也。以啰字门等净此心故等者。言以此字智慧明灯。即见古佛所行之道。所谓自性清净秘密法界体是也。故云以罗字门等乃至所谓秘密真言也。
    六从行者见此下。明诸识发光中。又二。一明牒经。二明随释。
    初中。交牒可云。诸色皆发光（云云）
    二从行者见此下。明随释中。行者见此真言道之时者。依字方便。照了内心明道之时。心外六识亦随放光。是即内外同一故也。故云行者见此真言道乃至识谓六识也。经云诸色。疏云诸识。其意言。经色者此心明道者是巧色摩尼之圆明。指此巧色摩尼之色光故。云诸色皆发光也。或经云诸识。是依疏改色为识欤。小野相传本书色字也。然疏云识者。此内心巧色清净故。外缘六识亦皆放光。是心王开觉之时心数同开觉之意也。如小乘中等者。小乘意者心意识不论其差别。大乘意者皆有别相。所谓心集起为义。意思量为义。识了别为义。故云如小乘中乃至即有别相也。谓六识身但是三缘和合等者。根境识三缘和合之时。但生不定识。不能决定知诸法。其能分别者是心也。其心源清净故。随六识亦皆发起。故云谓六识乃至六识亦皆光明晖发也。犹如大宝珠等者。譬意可见众生六识亦尔者。大宝珠体性常净喻自性清净心源。莹治去垢雨宝放光譬六识发光。是即内心源清净故外缘亦清净也。意显内外但净也。故云众生六识乃至亦皆纯净也。所谓六自在王性清净等者。是观自在王如来异名也。是即六识所变佛故云六。于上求下化得最自在故云自在王。亦云观自在王如来。是故云妙观察智遍于三身也。性清净者。自性清净妙莲不染义也。明悟此自性清净之佛故为莲华主。今得见此自性清净巧色摩尼圆明故。六识亦清净发光晖。故云六自在王清净也。六自在王事。可勘佛本行集经也（云云）
    七从彼持下。明见心佛名第一成就中。又二。一明牒经。二明随释。
    初中。交牒可云。真言者当见。乃至第一常恒体（云云）
    二从彼持下。明随释中。如是见心性者。照了自证自然大菩提心体名为正觉。离心量分别之修行酬因得果之邪倒故名正觉正知。人天二足中尊者。胎藏界名人曼荼罗。金刚界名天曼荼罗。如此两部曼荼罗不二冥合之体故名中尊。故云如是见心性时乃至人天二足中尊名两足尊也。是故彼经云。金刚观自在以成两手臂。三世不动尊以为两膝脚。心为遍照尊（云云）更勘经释等者。即此意也。若离此心性等者。一切诸法皆悉从此心处之心而生。故离此心性有见如来句者无有是处。是故限见此心佛。名为第一成就。若未见此句者。不可名为见第一常身。故云所以者何若离此心性乃至所谓第一常身也。此第一常身未成就以前。有多种悉地。故云悉地有众多种乃至或无量差别也。然今所言成就悉地者。正逮见此心性名出世间第一成就。所谓金刚不坏妙体也。是即所言坚住金刚性。全成金刚体。速转自身分。便同金刚身是也。又论云。若人求佛惠。通达菩提心。父母所生身。速证大觉住（云云）故云今此成就者即是出世间乃至诸佛金刚不坏身也。如是见金刚不坏句名为见如来句。如来句者所谓见字本初不生之句也。故云见此心时即是乃至见于实相也。
    五从虽如是下。明观字门中。又二。一明牒经。二明随释。
    初中。交牒可云。从此次思惟乃至得成不死句（云云）
    二从虽如是下。明随释中。又分为七。一明结前生后。二明依前作法观览字。三明览字字相。四明览字字义。五明一切功德从无相而生。六明佛菩萨以此为库藏。七明佛菩萨等以此得无上智。
　　初中。虽如是说然行者等者。言如是虽以之方便观想。未能究竟明了逮见于心性故。更用明了之方便。所谓览字也。故云虽如是谓然行者乃至所谓转罗字为览字也。前于目中作观罗字等者。前于两目中。观尘垢不可得字。为惠火明灯。今转彼字作相不可得字。成第一无相大空三昧也。故云前于目中乃至令作览字也。
    二从还如下。明依前作法观览字中。还如前等者。如前字观之时。俯颈小低头。舌近于齶间。两眼置此览字。以此大空无相三昧。而观想心上字也。故云还如前小低乃至而观于心中阿字也。
    三从此之下。明览字字相中。此之啰字是相义者。为简异前字故云尔也。有点是大空三昧者。此字上加圆点。是即毕竟大空画也。
    四从所谓下。明览字字义中。所谓第一无相等者。一切诸相入字门故本来不可得。以不可得故即相而无相也。即无相而相也。是故有相无相毕竟不生不灭。即是大空也。故云所谓第一无相无相之法诸相本空也。以一切相者皆是不坚固法等者。言一切诸相本来不坚固。而当体即不生。以不生故同大空。以同大空故金刚不坏实相也。如是思惟大空不生法句故。与至理相应。是即不死句也。不死句者诸佛如来常住法身之妙体。故云以一切相者乃至即是诸佛常住之身也。今以此字无相方便。离一切相。所谓离有相无相亦有相亦无相非相非无相等分别诸相。而从缘生。不来不去。是即法身常住之常身毕竟不死之句也。故云由此览字方便乃至一切法空不死句也（云云）今既虽诸观究竟。未说此大空无相之法故。诸观之终说此字。是即究竟终穷方便秘观也。以是故今经及将说竟。佛说无相三昧品。即此意也。彼一部内始终。此当品中始终。总别虽异。宗旨无异路耳。
    五从若欲下。明一切功德从无相而生中。又二。一明牒经。二明随释。
    初中。若欲广大智五通乃至是不随顺等者。经之若欲广大智乃至由不随顺之一行半文。未会引之也。
    二从广大智下。明随释中。又五。一明释广大智身。二明释神通。三明释长寿。四明童子形。五明释持明仙。
    初中。广大智身等者。如来色身广大无量故云尔也。谓一切三乘等者。上从如来无量万德。下至五通长寿等。非字加持而能成者无有是处。故云谓一切三乘功德乃至皆从无相法中而得成辨也。
    二从如神下。明释五神通中。如神通有多种等者。于神通有种种不同。有漏通无漏通。外道凡夫等通名有漏通。声闻缘觉菩萨通名有漏无漏。佛独得最无上漏尽通。比二乘之通等者。以菩萨神通比二乘之时。如日光与萤火。外道凡夫与二乘亦尔也。故云如神通有多种乃至如用日光等彼萤火也。如此等皆是入地菩萨也。故云此即是入于菩萨地也。
    三从长下。明长寿中。长寿谓于寿自在等者。其义自可见。
    四从谓下。明童子形中。谓寿无量等者。童子者表不老义。十六者表十六大生。亦是持明仙也者。如此五通仙等是悉地持明仙也。如上释。故云长寿谓于寿自在乃至亦是持明仙也（云云）
    五从持明下。明持明仙中。持明者谓持谓人等者。如上释。其义可见（云云）若不观此离一切相等者。如此持明等犹离无相无能成就。何况无上悉地哉。故云若不观此离一切相本来空寂法门此仙尚亦不可得。经意言若不随顺乃至何况究竟法身不思议业也。
    六从真言智下。明佛菩萨以此为库藏中。又二。一明牒经。二明随释。
    初中。真言智发起真实智是极上一切诸佛财富等者。经之真言发起智乃至救世之库藏之文。未会引之也。
    二从次入下。明随释中。以入览字门故离一切诸相等者。言以字加持故能离一切相者。见如来平等大惠真实智体。故经云是最胜实智。疏云于一切法中最在其上也。一切佛菩萨以此甚深无相境智为资财。而自受用。故云一切诸佛乃至资财是受用义也。如此宝财圆满自利利他满足。是即如来大长者也。故云如是智宝乃至大长者义也。
    七从菩萨下。明佛菩萨等以此得无上智中。又二。一明牒经。二明随释。
    初中。交牒可云。由是诸正觉乃至佛无过上智者（云云）
    二从菩萨下。明随释中。菩萨救世者乃至二乘等者。菩萨摄上句之诸正觉也。声闻等之等字摄于缘觉。游涉土地者。游步国土义也。此由此法门者。如此等无量无边不可思议未曾有功德法门。皆由此字无相甚深力用。故云菩萨救世者乃至得成无上道也。经言得无上智者。菩萨大智对二乘故云无上智也。次佛无过上智者。指佛最无上智也。故经云离一切相则名诸佛者。经之皆作如是说之梵语中含离一切相则名诸佛义故云尔也。

已上释悉地成就品竟
释转字轮曼荼罗行品第八

    将解当品。自开为四。一宣大意。二明释品题。三明来意。四明入文判释。
    初明大意者。转阿字之轮摧不知之城。开曼荼之台示无尽之宝。甘露生三昧之力得如来现法之乐。无阂力明妃之灯破无明烦恼之闇。故疏云本不生者即是阿字轮。入此轮即是与诸佛同体无二也（云云）是即此品大纲也。
    二明释品题者。转谓旋转无穷为相。转迷开觉为义。字谓字本初不生为义。轮谓转惑摧破为功。所谓转本初不生之金轮摧妄想颠倒之闇崛。飞六大一实之宝车至三三平等之本宫。曼荼罗者如上释。行者。谓行者非但以造坛图画等而为曼荼罗之行而已。当与一一三昧相应。名为真实曼荼罗行也。故疏云。复次若但以图画尊容用为真实者。如彼画师等亦可成就阿阇梨功德。然不但以图画故而得成彼真言之行。当须一一与三昧神通相应。方名不思议行（云云）是即指无相平等三密妙行。故云转字轮曼荼罗行品也。
    三明来意者。上品之时金刚手举问真言并行果之从来。如来依之虽说其真言行果从来不可得之义。犹未终究竟。是即为治慢法之者。佛明白次第不说故也。故上品余分行果之相。此品中说之。是故疏云。如上金刚手初问佛。佛即从初至究竟。皆答此问中间他语间断。今佛复腾前意而答也。如上览字门义。已略说讫。今依前佛为修真言行者。欲令众缘具足速得无上道故。复从甘露生三昧起。说此明妃也（云云）以是义故。次上品而此品来也。
    四从如来复观下。明入文判释中。自分为十。一明观察大会。二明说无阂力明妃。三明表说转字轮曼荼罗行。四明金刚手归命稽首。五明请哀愍演说。六明佛说伽陀自加持。七明金刚等能见佛菩萨座。八明说世出世惠命阿字门。九明说敷置圣天位。十明说灌顶法。
    初中。又二。一明牒经。二明随释。
    初中。如来复观乃至观察众生界者等者。经之毗卢遮那乃至观察众生等一行余文。未会引之也（云云）
    二从大众下。明随释中。亦有意怀者谓将说妙方便而为本意。欲令一切得大利而为本怀。故云亦有意怀乃至皆蒙大益也。
    二从如是下。明说无阂力明妃中。又三。一明所入三昧。二明从定起说明妃。三明说明妃功德。
    初中。又二。一明牒经。二明随释。
    初中。如是观已入甘露生三昧者等者。经之住甘露生三昧。未会引之也。
    二从如世下。明随释中。又二。一举譬。二明合譬。
    初文。自可见。
    二从今此下。明合譬中。今此三昧亦如是等者。言今此甘露生三昧。若闻名义。若思惟名义。若修行实义者。色心热恼速消灭。得常住不死如来现法之乐。故云今此三昧乃至现法之乐也。
    二从从此定下。明从定起说明妃中。又二。一明牒经。二明随释。
    初中。从此定起复说一切三世无碍力明妃者等者。经之时佛乃至明妃曰之文。未会引之也。
    二从三世无有下。明随释中。又三。一明明妃义。二明当品来意。三明释真言句义。
    初中。三世无有能破坏者等者。超越三世故无能破坏者也。唯本有圆明而无不知之闇昧。故云破除一切乃至故名之为明也。若心口出者名真言者。从自性清净本觉之自心而出声字。此为缘而显。故云若心口出者等也。从一切身分等者。依此内证真言力用。从一一身分而出。故云从一切身分等也。余文可见（云云）
    二从如上下。明当品来意中。如上金刚手初问佛者。金刚手经初以九问。初从凡夫一念净菩提心。终至于佛果功德。一一奉问之故云如上金刚手初问佛也。佛即从初至究竟者。付之有二义。一者从经之初至经之终。依金刚手之问说之。故云尔也（云云）一者金刚手奉问成佛之始终故。始从凡夫一念种齐之心。终至佛果无上功德。说之。故云佛即从初至究竟皆答此问也。初义为正（云云）余文可见。
    三从伽伽下。明释真言句义中。又二。一明梵汉交举。二明释句义。
    初自可见。
    二从加加下。明句义中。又分为四。初释第一句。二明释第二句。三明释第三句。四明第四句。
    初中。伽伽那三迷者伽伽是行义重言行者等者。言伽者是行也。伽那者是行即空也。所谓实行即无所有行也。无所有行即实行也。如此行故即等虚空无相无碍。无所不遍。故云伽伽那乃至无所不遍也。此中先指者初之伽也。次破坏者次伽那也。言以字大空行破先行也。
    二从然复下。明释第二句中。然复有异义等者。谓阿无也。钵罗底所害也。三迷等也。即无所害也。所谓如上空虽无相无碍如虚空。然此空寂入字性空性寂不可得故。还有相也。此相者。所谓如来无相法界大空三昧万德无尽庄严三昧也。此无尽庄严万德无能害者。故云阿钵罗底也。问之者此意也。故云然复有异义乃至次明第二句义也。
　　三从虽举下。明释第三句中。虽举此空为况等者。如此大空无相万德。即与一切如来等同也。是即上句三迷通下句萨□怛多揭多也。三曼多平等也。弩揭底随至也。言如上无相甚深万德与一切如来同等。即至到三平等句之处也。故云虽举此空为况乃至是一切如来所至之处也。第三句也更问即此意也（云云）
    四从次复下。明释第四句中。虽具万德而无所表示者。言初句伽伽那是空寂而无过无德也。然第二句时。此空具万德无所不备。第三句时。如此万德与如来同等至随三平等之处。此三平等大空虽具万德。还无所表无所指。是故似空寂。故复重云伽伽那三迷也。更问句义者此意也。故云次复言乃至更问句义也。此中云无碍力者。缚罗胜愿也。所谓三平等之胜愿是也。落叉相也。所谓无相也。所谓圆满三平等无相胜愿。自利利他无障无碍无等力。故云无碍力乃至不可破坏也。
    三从以此下。明说明妃功能中。又二。一明长行二明偈颂。
    初中。又二。一明牒经。二明随释。
    初中。以此善男子乃至无二境界者。经之善男子以此明妃如来身无二境界而说偈言之文未会引之也。
    二从佛于下。明随释中。佛于三昧中等者。佛于甘露生三昧中。而现此明妃。口说云真言也。陀罗尼（男声也）者总持。故云尔也身分流现名为明。故云佛于三昧中乃至身现曰明也妃者如世女人能生男女等者。譬如世国王妃生男女不令绝王胤。此明妃亦尔也。能生大日法王王子。不令绝如来大自在之种胤。是故云妃者如世女人乃至众德不具也。
    一从由是下。明偈颂中。又二。一明牒经。二明随释。
    初中。由是力故乃至能苦除灭者。经之由是佛加持乃至能灭除众苦一偈文。未会引之也。
    二从言此下。明随释中。言此明妃者即同等者。以无相大空三昧故同如来身。若不悟此大空三昧无由成佛。故云言此明妃乃至即是如来甚深境界也。故言是佛境界者。指长行之无二境界也。余文可见。能除一切众生身口之苦者。应云身口之罪。然因中说果云身口之苦也。今佛为彼等故等者。凡夫二乘及诸地菩萨等分分皆有苦有无明。是故除彼等一切苦恼。体达不思议解脱。令得诸佛无上现法之乐。故云今佛为彼等乃至无量无边功德现法之乐也。
    三从时毗卢下。明表说转字轮曼荼罗行中。又二。一明寻念本不生际二明诫听转字轮行。
    初中。又二。一明牒经。二明随释。
    初中。时毗卢乃至执金刚言者等者。经之时毗卢遮那乃至执金刚言二行余文。未会引之也。
    二从如来下。明随释中。寻念我本初不生等者。言我及一切如来皆悉本初不生也。如诸佛者。一切众生又皆本初不生也。故以此本初不生阿字。加持自身及执金刚等也。故云如来从甘露生三昧乃至以不生力加持之也。一切皆入阿字门等者。如来如此加持故。一切皆悉入阿字本不生际也。即是无二体也者。如来以无言说将如是寻念。故云尔也。故云一切皆入阿字门即是无二体也。如是思念已等者。如来如是寻念已告诸上首金刚。此中上首者。非但秘密主而已。十佛刹微尘数皆是上首也。故云如是思念已乃至非但秘密主而已十佛刹土诸执金刚皆是上首也。
    二从谛听下。明诫听转字转行中。又二。一明牒经。二明随释。
    初中。谛听善男子乃至能住彼前者等者。经之谛听转字轮乃至普现其身等一行余之文。未会引之也。
    二从轮谓下。明随释中。又分为四。四明释轮义。二明释曼荼罗。三明释品广义。四明叹阿字德。
    初中。又二。一明轮转无穷义。二明旋转摧破义。
    初中。轮谓阿字门等者。言以此阿字之一字入一切字门。经一切法。顺逆横竖旋转无碍无有穷尽。故云轮谓阿字门乃至故名轮也。
    二从又如下。明旋转摧破义中。此阿字轮亦复如是者。以字本不生之刃利轮。四重五逆之高山犹能摧破。何况自余罪垢耶故云此阿字轮乃至无不摧灭也。
    二从是下。明释曼荼罗义中是清净义者于曼荼罗有无量翻名。是即其随一也。下更释之者指秘密曼荼罗位品等也（云云）
    三从品下。明释品广义中。品广者等者。付未会经释之故云尔也。此中之义能遍一切处者。此中所说义门。遍通尽空法界三种世间诸法故云尔也。品者只是一分之名者。显种类同故云尔也。余文可见。诸品亦皆云广者。亘三十一品皆可有广义故云尔也。即是言略故一分者。于诸品中。略广之言只似限当品一分。故云言略故一分也。虽然以义广故。一一品品无尽无碍如轮义。故云义广故无尽也。
    四从本不下。明叹阿字德中。本不生者等者。指经之真言门云尔也。是即真言梵语曼荼罗也。然曼荼罗者字故云尔也。住此字门诸菩萨。能净佛国土成就众生皆悉圆满。是即字功德力。故云本不生者乃至故云住彼前也。
    四从尔时执下。明金刚手归命稽首中。又二。一明长行。二明偈颂。
    初中。又二。一明牒经。二明随释。
　　初中。尔时执金刚乃至已叹佛者等者。经之尔时执金刚乃至而赞叹言一行余之文。未会引之也。
    二从此苦下。明随释中。又三。一明表示义。二明欢喜踊跃义。三明敬法故下地。
    初中。此菩萨以金刚杵上而有莲华台者。从佛心大空中生金刚智。从此智体生本净花台。所谓三部妙体也。虚空者佛部也。金刚者金刚部也。莲华者莲华部也。如此三部诸佛菩萨住处。故云以此为座也。金刚即是诸佛智印者。五智五大智印也。以此智印而印自性清净心莲华六大法界之体。故云金刚即是乃至故有所表也（更问如第四记）
    二从如掷下。明欢喜踊跃义中。如掷金刚慧虚空中等者。付之有浅深。其浅略如文可见。其深秘义如第四记。掷虚空自证极满义。回转而下。下化众生义。并上下亦尔也。故云如掷金刚乃至此亦表佛智无碍也。
    三从为闻下。明敬法故下地。自可见。
    二从归命下。明偈颂中。自分为五。一明归命菩提心。二明归命发菩提心。三明稽首真言行体。四明敬礼先造作者。五明归命证空者。
    初中。又二。一明别牒。二明随释。
    初别牒。自可见。
    二从即是下。明随释中。即是归命等者。直归命一切众生自性清净本觉大菩提心之体也。
    二从归命菩提下。明归命发菩提心中。又二。一明别牒。二明随释。
    二从又下。明随释中。又复顶礼等者发如实大菩提心入百法明门。是即初地菩萨也。
    三从稽下。明稽首真言行体中。又二。一明牒经。二明随释。
    初牒经。自可见。
    二从次归下。明随释中。次归敬真言行体等者。即指字门而为地。于此本初不生大地之上。满足十地波罗蜜。此十波罗蜜从本不生际而出生。还至到本初不生之处。是即不行而行不到而到也。故云次归命真言乃至地及波罗蜜也。
    四从敬礼下。明敬礼先作成就者。又二。一明牒经二明随释。
    初牒经。自可见。
    二从以一下。明随释中。以一切众等者。此大菩提心。一切众生虽同等有。不能自了知故。先觉此菩提心证无上大果。还传授于一切众生。为欲报此大恩德故奉敬礼也。故云敬礼先造作者乃至又更礼拜也。重言归命顶礼者等者。言余句唯云归命云稽首。然此句中言敬礼者。谓敬者归命义。即在意密。礼者顶礼义。即在身密。故云重言归命顶礼也。复次敬者兼内外。是即归命之义也。礼亦兼内外。其内者运心作礼是也。其外者低头合掌等是也。故云重言归命顶礼也。此义大同少异者。何句归命顶礼虽大同。此句是殊深重思传灯恩故。内心外仪共殷重也。故云少异也。故云重言归命乃至深至故尔也（云云）
    五从空证下。明归命证空者中。又二。一明牒经。二明随释。
    初中。交牒可云。归命证空者（云云）
    二从空证下。明随释中。所言空证者。证得如上之甚深无相无分别平等大惠之法。还说此大空与众生故云尔也。已上五句是如次中东南西北五点具足圆满义也。是故即本觉菩提为中。乃至字门为第五。复次如次东南西北中也。是即一切众生本觉大菩提心为大圆镜智。乃至字门为大日之意也。金刚手旋转五股。自身从莲台下等。皆与归命之言可相应也（云云更问如第四）
    五从如此下。明请哀愍演说中。又二。一明结前生后。二明请哀愍我及众生故说字轮。
    初中。又二。一明牒经。二明随释。
    初中。如此叹佛已复请者等者。经之秘密主如是叹已之七言。未会引之也。
    二从如世人下。明随释中。以譬显叹佛之意。故云如世人乃至故先叹佛也（云云）
    二从白佛下。明请哀愍我及众生故说字轮中。又分为三。一明释法王义。二明请以三故说阿字轮。三明如说修行圆满故说字轮。
    初中。又二。一举总牒。二明作释。
    初中。白佛言世尊乃至及一切众生故者。经之而白佛言乃至为利益众生故一行余之文。未会引之也。
    二从法王下。明作释。其义自可见。
    二从愿哀下。明请以三故说阿字轮中。又二。一重明别牒。二明随释。
    初别牒。自可见。
    二从为法王下。明随释中。为法王等者。一者为哀愍我故说之。二者为护念我故说之。三者为利益众生故说之。以如此等三之所由故。愿法王说之而奉请也。故云愿哀愍我乃至故为利众生故愿佛更说阿字轮也。
    三从如说下。明请如说修行圆满故说字轮中。又二。一明牒经。二明随释。
    初中。如说修真言行者令得圆满故者。经之如所说真言修圆满故之九言。未会引之也。
    二从圆满下。明随释。自可见（云云）
    六从次佛下。明佛说伽陀自加持中。又分为四。一明本初义。二明说法无比。三明本寂无上。四明以加持皆知。
    初中。又二。一明总牒。二明随释。
    初中。次佛告秘密主乃至世所依称号者等者。经之毗卢遮那乃至号名世所依等文。未会引之也。
    二从将说下。明随释中。又五。一明结前生后。二明我义。三明本初义。四明所依义。五明称号义。
    初中。将说秘藏等者。将说难信难解阿字轮。先自叹功德。令闻者信乐倍增。故云将说乃至以此法难信故也。如将说法花等者。法花云。佛所成就第一希有难解之法。唯佛与佛乃能穷尽诸法实相（云云）今亦如此故云亦自叹也。
    二从如梵下。明我义中。如梵音云我等者。于梵语之字引声中有阿声。是即本不生义也。此不生是一切诸法所依止之处也。故云如梵音云乃至即是一切之所依止也。又此中我摩字又摩声即是不生义也（云云）亦是叹中说法等者。言我之梵语字也。此字有阿声。此阿即是一切诸法本不生义。此本不生即是自称之中说法义也。故云叹中说法也。复次我者如来叹德之自称也。故云叹中也。说法者是转惑摧破义也。故佛以自称故说我之时。魔醯首罗之我慢自然殄灭。如来独得无相大我。依之三界一切众生根本魔醯首罗犹以如此。我等何不随顺如来教敕耶。是故一切众生皆悉受如来教化。了知本初不生之大我。是即说法义也。故云亦是叹中说法也。更问者即此意也（云云）
    三从本初下。明本初中。本初即是寿量义者。以字本不生故。超越三世。不来不去常住不变。是即寿量长远义也。又法花所说久远实成无作本佛寿量长远亦如此故。更问者即此义也。
    四从世所下。明为世所依义中。初举三喻。自可见。今佛以下。合譬亦可解。然更有深意等者。如来具足如此功德。是依自性清净本初不生妙体。以是义故一切金刚菩萨及一切众生。皆亦有如此自性清净本初不生妙体。与如来万德。平等平等无二无别。为显如此等甚深义利。金刚手唯愿世尊为利益我等及一切众生故说阿字轮而奉请也。依之为说阿字轮。先自叹德。自加持及加持一切金刚菩萨等并一切众生平等法界体也。故云然更有深意虽云自叹即是说法意也。
    五从称号下。明称号义中。称号者等者。言平等法界虽无名字。觉知本初故世号为佛。故云称号者我觉乃至如是名也（云云）
    二从说法下。明说法无等比义中。又二。一明牒经。明随释。
    初牒经。自可见。
    二从此无下。明随释中。此无比中诸外道等者。内外一切外道也。所谓不了知内证真实秘密之法故。皆名为外道。佛如此等深密法能说之。故云说法无等比乃至故说法亦无比也。
    三从本寂下。明本寂无上中。又二。一明牒经。二明随释。
    初牒经。自可见。
    二从此本下。明随释中。此本字中即有阿声者。言梵语之阿本义也。此阿即不生不灭而本来常寂最无上也。故云此本字中乃至更无过上也。余文可见。佛虽自叹美等者。言佛自叹功德者即叹阿字功德也。故云佛虽自叹美乃至称叹此阿字也。余自可见（云云）如饮水者等者。譬意可见。当引深密者。未勘本说也。云本寂者等者。自性清净本来寂灭之法一切外道二乘非其境界。故云本寂无有上也。
    四从然佛下。明以加持力皆知中。又二。一明牒经。二明随释。
    初中。交牒可云。时佛说此伽陀。如是而作加持（云云）
    二从然佛下。明随释中。然佛以加持力等者。言如来自然自证之法虽非说可示人。如来于法自在故。以大方便力说此伽陀。以法界平等。自加持。及加持金刚手等并一切众生。依之金刚手等皆能识知难思之境界。是即奇特之中奇特。希有之中希有也。故云然佛以加持力乃至即为希有也。
    七从由加持下。明金刚等能见佛菩萨座中。又二。一明释坐义。二明此座与理相应。
    初中。又二。一明牒经。二明随释。
    初中。由加持故乃至胜愿能现者。经之以加持故执金刚者乃至佛菩提座之文。未会引之也。
    二从谓佛下。明随释中。谓佛说此偈已者。佛以大方便说伽陀加持之。依之诸金刚等能现佛菩提座。所谓自已本来自性清净之体。遍法界无所不至。超越三世不动不坏。而能曼荼圣众在于此中。是故名为座。故云谓佛说此偈已以佛神力乃至而不相离（更问）加持故能现也。此中更问者此意也。此自性清净心莲华台显现开敷时。无量大愿皆圆满。故云此座即是如来乃至而作佛事故云胜愿也。
    二从佛虚下。明此座与理相应中。又二。一明牒经。二明随释。
    初中。佛虚空如无乃至成就是业者等者。经之世尊犹如虚空乃至是业成就之文。未会引之也。
    三从即此座下。明随释中。即此座者等者。是即心莲华台犹如虚空离诸分别戏论尘垢常住不变。故云犹如虚空离一切分别也。虽诸菩萨如是修行等者。依八叶莲华方便秘观。修行观察故。与虚空无二无别。而与毗卢遮那四智四行之理相应。故云虽诸菩萨如是乃至故云理相应也。如行行者彼得果等者。如行者。所谓如真言之行也。言无从来至到之处。以为真言之行。所谓本不生之行也。如此行者即得无来无去之果。此行果与自性心莲华台四智四行无二无别也。是即初品所说菩萨之身为师子座之意也。故云如行行者彼得果乃至之所成就悉地也。
    入从于时下。明说世出世惠命阿字门中。自分为六。一明遍佛身出现阿字。二明一切同字。三明正说字真言。四明诸佛以法身同加持。五明行者以字故能作佛事。六明于佛心当勤修习矣。
    初中。又二。一明牒经。二明随释。
    初中。于时佛诸支分乃至成就勤修者等者。经之即时世尊乃至勤修成就悉地等二行余之文。未会引之也。
    二从谓下。明随释中。谓遍佛身分佛身分皆现此阿字等者。所谓佛身体皆字也。身色黄金色是字色也。觉体不生不灭常住不变是佛体性也。故云谓遍佛身分皆现此阿字真言也。世出世间等者。如初品记之。二乘定观等者。三三昧及十二缘生观等也。如此上从佛内证功德。下至人天所修禅观。皆悉以字为惠命。故云此阿字门即是世出世间二乘定观等之惠命也。摄心不散等者。犹释定义也。
    二从如寿下。明一切同字中。又二。一明牒经。二明随释。
    初中。如寿一字诸寿乃至同现等者。经之皆同寿命同种子同依处同救世者之文。未会引之也。
    二从如上下。明随释中。自分为五。一明同寿命。二明同种子。三明同依处。四明同救世者。五明同胜义出现。
    初中。如上世出世间一切所作等者。言乃至世间治生产业。阿字为其命根。其义如文可见。故云如上世出世间乃至如彼死人天所能为也。
    二从复阿字下。明同种子中。复阿字是开口声等者。言开口必字也。若闭口无声字。是故开口之时字即生。字生故一切字生。故云复阿字是开口声也乃至以阿字门而为种子若离阿字亦不成也。
    三从同依下。明同依处中。同依处者等者。一切众生草木等皆依止大地。若无大地者则无住处。此阿字亦尔也。若离阿字一切诸世出世间诸法无所依之处也。
    四从救下。明同救世者中。救度亦同等者。一切佛菩萨名为救世者若无佛菩萨者三界众生无救世导师故。沈轮苦海无有出期。今此阿字亦尔也若无此阿字者一切世间失救世之导师。复次救世者者自性清净本觉妙印也。此阿字亦同之。救度世间。故云同救世者也。
    五从末后下。明同胜义出现中。末后者指未会经文也。云现者如上为菩萨大众等者。言佛以大方便力故出现大宝金刚座。或出现三部无尽庄严等。是则一切吉祥胜义也。此阿字亦尔也。世出世间甚深微细不可思议吉祥殊胜义利。皆从阿字出现。故云末后云现乃至此一切胜义皆能出现也。
    三从次即下。明正说阿字真言中。又二。一明说敬礼句。二明一字言。
    初句。自可见。
    二从此正下。明说一字言中。此正是阿字真言门者。此一部此一品从始至于终。唯虽说字功德。正说此字一字真言专局当所。故云此正是阿字真言门也（相传更问）

妙印抄卷第五十　一校了
（御本云）元德三年（辛未）正月二十六日加点了
沙门阿寂（六十二）
妙印钞卷第五十一

        沙门阿寂纪
    
　　　
　　　
　　　

释转字轮曼荼罗行品第八之余（经第三之余疏十二之余）

    四从善男下。明诸佛以此法身同加持中。又二。一明牒经。二明随释。
    初中。交牒可云。善男子此阿字一切如来之所加持（云云）
    二从善男下。明随释中。善男子者。指金刚菩萨等及一切修真言行者也。此真言者指阿字门也。以法身者。此阿字是十方三世一切如来本地法身也。是故十方一切诸佛以此平等大惠本地法身。同共加持一切持真言者也。故云以法身同所加持也。
    五从诸有下。明行者以阿字故能作佛事中。又二。一明牒经。二明随释。
    初中。交牒可云。真言门修菩萨行乃至一切法转（云云）
    二从诸有下。明随释中。诸有修行之者等者。此中诸犹凡也。言凡有修行此真言之者。以此字故住普现色身三昧。为一切众生。能开佛净知见。广作佛事。故云诸有修行之者乃至此阿字门名能如是作之也。当此者。此字也。彼体者。彼清净法界体也。此字彼体即是同一切佛身也。故云当此彼即同一切佛身也（更问）阿字门一切法转者等者。言从此阿字流出等字门。遍周法界。如上四处流出句。故云阿字门一切法转乃至从此阿字门修行转也。更问者此意也。
    六从是故下。明于佛心当勤修习中。又八。一明为见诸佛法身勤修。二明为供养佛故勤修。三明为证发菩提心勤修。四明为与诸菩萨同会勤修。五明为利益众生勤修。六明为求悉地勤修。七明为求一切智智勤修。八明总结。
    初中。又二。一明牒经。二明随释。
    初中。是故秘密乃至诸佛者等者。经之是故秘密主乃至若欲见佛一行余文。未会引之也。
    二从谓下。明随释中。谓欲见一切佛净法身也者。指自性清净本地法身也（更问）
    二从欲下。明为供养佛勤修中。又二。初欲供养者。别牒也。后谓游一切佛刹等者。随释也。其义可见。
    三从欲证下。明为证菩提勤修中。又二。一明别牒。二明随释。
    初中。欲证发菩提心者。别牒也。
    二从谓证下。明随释中。谓证菩提令心净也者。言欲发菩提心及证菩提心者。勤行可修习阿字门也（云云）
    四从欲与下。明为与诸菩萨同会勤修中。又二。初欲与诸菩萨同会者。别牒也。
    后谓与那罗延菩萨等者。随释也。言那罗延者大力坚固义也。所谓与阿毗跋致坚固不退菩萨一生补处大士。同共一处受得现法乐也。
    五从欲利下。明为利益众生勤修中。又二。初欲利众生者。别牒也。
    后谓如毗卢者。随释也。谓如大日如来三密无方化用。常恒为一切众生广施作佛事也（云云）
    六从欲求下。明为求悉地勤修中。又二。一明别牒。二明随释。
    初别牒。自可见。
    二从此中下。明随释中。此中等者。言悉地有多种不同。其中佛身为最第一。然佛身当速疾可成就。何况余世间成就等耶。
    七从欲求一下。明为求一切智智勤修中。又二。一明别牒。二明随释。
    初牒经。自可见。
    二从然下。明随释中。然此等者。一切智智尚能成就。何况余一切义利哉。但前句明色法成就。此句明心法成就。此两句合论明色心实相究竟满足也。
    八从此诸下。明总结中。又二。一明牒经。二明随释。
    初中。此诸佛心勤而修之者。经之于此一切佛心当勤修习之文。未会引之也。
    二从佛言下。明随释中。佛言如上所引之事者。指上七种胜愿也。欲成如此大愿者。更无异方便。但当修习此阿字声字实相也。故云佛言如上乃至勤修此阿字之门也（云云）
    第九从尔时下。明敷置圣天位中。自为三。一明表说敷置圣位。二明絣定方位。三明画诸尊。
    初中。又三。一明牒经。二明问答决疑。三明结释。
    初中。尔时毗卢遮那乃至不思议法说者等者。经之尔时乃至不思议法二行余之文。未会引之也。
    二从如前下。明问答决疑中。又二。一明重前更说问答。二明一处不说更分折说问答。
    初中。又二。一明问。二明答。
    初中。如前已广说敷置曼荼罗位今何以更说等者。问意言。前具缘品广说曼荼罗圣尊竟。何重又说之有何意耶而问也。
    二从此有下。明答中。又分为四。一明开发一类未闻者。二明令已闻倍得明了。三明前说未周遍令无所阙。四明前说名未说尽形状。
    初中。欲更开发一类众生故者。有一类未闻前说故。为此未闻者佛重开法会也。故云欲更开发一类众故也。
    二从令前下。明令已闻倍得明了中。令前已等者。言虽前已听闻。未明了通达故。重说令彼具足明了。故云令前已听闻者倍得明了故也。
    三从前下。明前说未周令无所阙中。前虽说诸位地等者。言总前虽说诸位。未周备故今更说之。为令前所说无所阙也。故云前虽说诸位乃至令无所阙乏故也。
    四从又前但下。明前唯说名未说形状中。前但说其名等者。言前唯说其坐位名字。未尽说其形状色相等故。今说之尽令具足也。故云前但说其名乃至令具足故也。
    二从何故下。明一处不说更分折说问答中。又二。一明问。二明答。
    初中。何故不并说之等者。问意言。若然者何故一处不说而分折说之耶。
    二从于此下。明答中。又分为二。一明令闻者发珍重心。二明令一一作法与三昧相应。
    初中。于此亦有意者。付之有深意。所谓假令虽深欣乐法者。顿极不可说之。何以故为令发起珍重之心故。渐渐说之渐开导其心。故云乃至深乐法者乃至渐渐开道也。
    二从复次下。明令一一作法与三昧相应中。复次若但以图画尊容等者。言若但依择地造坛图画尊像可成就真言真实之行者。彼画师亦能可成就如来功德。虽然全不可有其义。只须一一行与其三昧相应可成就不思议行果。所谓献一花时与花三昧相应。乃至献一灯与灯明三昧相应。造方坛时与金刚智印三昧相应。及至造半月时与风轮神通三昧相应。如此触一一行事。随一一作业。皆悉与彼彼三昧相应。而至三平等大空位。名为不思议行果故。渐渐开导为生如此甚深秘密之惠。而分折说之也。故云复次若但乃至谓与三昧神通相应说之也（云云）
    三从然大下。明结释中。然大日如来入大悲乃至故更说也者等者。大日如来前所入三昧。与今所入三昧。共同是大悲胎藏三昧也。明知前与今无有别异。只是前坛诸方图画未满足。是故更重说之也。故云然大日如来入大悲乃至亦复未具故更说也。
    二从彼阿阇梨下。明絣定方位中。自分为十。一明住秘密加持。二明知方角絣定空位。三明絣定中台。四明絣定第一重以下。五明重重各分四位下拼。六明重重开四门。七明释迦文殊更互。八明从定色以来未记。九明下彩色时秘观并次第。十明说无能害力明妃。
    初中。又二。一明牒经。二明随释。
    初中。彼阿阇梨乃至礼一切佛者等者。经之时彼阿阇梨乃至稽首一切诸佛之文。未会引之也。
    二从如上下。明随释中。又三。一明秘观方便加持。二明调线。三明礼一切佛。
    初中。如上已说中心作阿字等者。如上观八叶心莲。于其中心观阿字。于顶上观字。并两眼观字及字。如此作无相甚深秘密加持。与无相法界本地法身体无二无别也。然后可絣定方位等。故云如上已说乃至而运布规量也。又经云先住阿字一切智门等也。
    二从凡合绳下。明调线中。凡合绳者。非大坛金刚线。为絣定方角所用之绳也。若不调其作法中间断绝者。师弟共令损失。故云凡合绳乃至致损耗也。
    三从礼一切下。明礼一切诸佛中。礼于阿字真言之体者。阿字是一切诸佛心。又是本地法身也。故运心合掌回心于本不生际。名为稽首一切诸佛也。故云次礼一切佛即是礼于阿字真言之体也。
    二从师礼下。明知方角絣定空位中。又二。一明知方角。二明絣定八方空位。
    初中。又二。一明牒经。二明随释。
    初中。交牒可云。东方申之乃至周于北方（云云）
    二从师礼下。明随释中。师礼已次当知方所等者。言先能可了知四方面相。故云师礼已次当知方所乃至之所得便也。
    二从在坛下。明絣定八方空位中。在坛巽地乃至即四方位竟也者。已上定正四方毕。次弟子乃至不得移易者。定四角毕。次若定乃至即得也者。定四方四角中心十字界也。已上如具缘品。故云如前审谛也（云云）
    三从次金刚下。明絣定中台中。又二。一明牒经。二明随释。
    初中。次金刚有情乃至曼荼罗置之者。经之次作金刚萨埵乃至入于内心置曼荼罗一行余之文。未会引之也。
    二从欲谓师下。明随释中。欲谓师先定线道等者。定四方四角十字等空位毕。然后入内欲絣定中台分位故。又住秘密加持也。言如例想字成大日。然后为作事业。转字为字。转字为金刚萨埵。结彼印诵彼言已。絣定内院之分域。故云谓师先定线乃至转作执金刚菩萨之身也（已上句在十三）阿阇梨复于瑜伽中乃至即同彼身执持如来智印者。如上可了知。别不释之。虽改阿字为缚等者。以字入字故。以本不生故缚即无缚也。是即不相离义也。故云虽改阿字为缚乃至体一门异也。既作此观等者。如此持诵加持已。入中胎如前空定引绳。定中台方所分域也。故云既作此观即与弟子乃至于中台定方所也。如上所说前引绳当心等者。言如上空定。次先当心引绳虽印持。未下绳也。如此先作其标相也。故云如上所说前引线乃至置了方作也。当知如此定时顶上等者。言如上印持决定方位时。于顶上观字。放三重光。遍身成三重曼荼。如上说。故云当知如此定时顶上乃至皆如上说之也。
    四从如是（有十三）弟下。明絣定第一重以下中。又二。一明牒经。二明随释。
    初中。如是第二曼荼罗乃至佛空性形者等者。经之如是第二曼荼罗乃至如来形空性形等一行余文。未会引之也。此中第二曼荼罗者。指第一重。对中台故云第二也。
    二从次复叹缚字下。明随释中。又二。一明秘密加持。二明絣定第二重以下。
    初中。又二。一明叹字义。二明次第相释。
    初中。次复叹缚字之德者。叹金刚手种子字也。所谓以字入字时。以本初不生故缚即无缚。以无缚故即同字无二无别也。是即以同字故叹字也。故云次复叹缚字之德乃至如来之形亦空无自性也（已上有十三卷）
    二从无二相应下。明次第相释中。又二。一明重别牒。二明随释。
    初中。无二相应形如来形空性者等者。经之无二瑜伽形如来形空性形句。未会别牒也。是即为次第相释。重又别牒也。
    二从转相下。明随释中。转相释等者。言不二相应境智冥合。故云无二相应形。无二相应即是如来也。故次云如来形。此如来形者。性相共不可思议毕竟大空之体性。故云空性形也。如此次第相释故云转相释也叹此无二形即是如来形如来形者即是性空形也（云云）无二形即是等者。是义如前释。
    二从如上引绳下。明絣定第二重以下中。如上引绳犹未至地拼之者。远指具缘云如上。近指内院云如上也。故云如上引绳犹未至地拼之也。以上絣定第一重方位竟。不说第二第三重等。说第一方位絣定已。云所余二曼荼罗亦当以是方便作诸事业故。且第一重为例可知。且具缘品为例可知故。别不说之也。
    五从次二分下。明重重各分四位下拼中。又二。一明牒经。二明随释。
    初中。次二分天位乃至弃舍东面线申等者。经之次舍所行道乃至作诸事业二行余之文。未会引之也（已上句有十三卷）
    二从次定方竟下。明随释中。又五一明下拼内院。二明下拼第一重。三明下拼第二重。四明下拼第三重。五明总结。
    初中。次定方竟者。如上絣定诸方所已。然后如上作加持方便。为金刚萨埵。入内院。如前絣定更下线拼之也。故云次定方竟师想乃至为直尔下拼也。
    二从谓每一院下。拼第一重中。谓第一院皆有三重等者。于一重内分三位。所谓从内第一行道院。第二供养院。第三尊位也。故云舍第一第二于第三院安神位也。然且舍置其第二院。至第三院。从其外界畔而下线拼之。故云谓每一院皆有重乃至于第三院下色也（已上有十三卷）假令中台方六尺等者。言中台方六尺者。取其半分故第一广三尺也。于此三尺内分四位。所谓行道供养尊位外缘也。如具缘品细释。故云假令中台六尺乃至师当运心一切应来会此。若无图位尊有之者。随方位于其外缘可供养也。故云然无图位坐乃至中供养也。
    三从次折下。明下拼第二重中。次折第二院三尺等者。指第一重。对中台故云第二院也。三尺者第一重广量三尺也。取其半分故第二重广量一尺五寸也。于此内亦如前分四位。具如具缘品。故云次折第二院三尺乃至均布四道如上也。
    四从次更下。明下拼第三重中。次更折一尺五寸者。第二重广量一尺五寸也。其半分故第三重量七寸五分。于此内亦如上分四道。故云次更折一尺五寸乃至令得所也。
    五从以上下。明总结中。以上当在五色之前者。如此先虽定四重界畔。未下五色。故云以上当在五色前义犹未了更问之。即更问者。安布五色次第作法可问之。故云尔也（云云）
    六从第一下。明三重开四门中。第一台外门口者。中胎门之口。与行道院。相运开之。取小许处也。行此门之处作诸事业也。故云第一台外门口乃至用其门位也。其三重门外者。其余三重门。若有处者。大作亦无咎。故云其三重门乃至大作多侵地无妨也。具如第二品所说（云云）
    七从前曼下。明释迦文殊更互中。前曼荼罗中者。指具缘品也。由先定中胎竟等者。言今亦释迦云第二者。先定中台竟。即直向第三院故云第二。虽然正是非第二。是即第三重也。故云由先定中胎竟乃至则是第三重也。今此中自有诚文者。次下说调彩色时秘密加持云。阿阇梨复以羯磨金刚萨埵加持自身。以□字门及施愿金刚已。当画大悲藏生大曼荼罗（云云）疏第十三释此文云。此阿阇梨以如来加持及阿字故即是毗卢遮那如来。以如来自作成事所不应故。缚字并施愿吉祥金刚者是文殊。次种子是^8□字即空点也。用加缚字为满字耳。更以缚字加持作金刚萨埵身而画诸像（云云）以此文为诚证。文殊第二释迦第三也。所以然者。定诸院外界时想阿字。次作中台时想缚字。次作第二重时想文殊及满。次作第三重时想释迦及字。如此次第方便明白也。故今依此诚文者。文殊第二释迦第三重无疑者也。故云今此中自有诚文文殊在第二重释迦在第三重也。想阿字定外院次想缚字而作中台次作第二院想文殊或想瞒字亦如前遍身分等次第三院当想释迦或想作字也。
    八从经中下。明从定色以来未记中。经中者。当所经文中不说。虽絣定线位此线位治定以后。或定五色阶道。或立撅引线等行事等不说之。虽然经不说故。疏又随未记也。其门行事等。进如具缘品所说。退如秘密曼荼罗位品所说。前后合论可成其行事也。此中更问之也者。即此意也（云云）
    九从经云复次下。明下彩色时秘观并次第中。自六。一明秘密方便加持。二明下白色用。三明下赤色用。四明下黄色用。五明下青色用。六明下黑色用。
    初中。又二。一明牒经。二明随释。
    初中。经云复次毗卢遮那乃至寻念彩色下者等者。经之复以大日加持乃至而布众色之文。未会引之也。
    二从时阿下。明随释中。时阿阇梨当想等者。如上想字为大日如来。以彼秘密印与字相应。即是广大法界印明也。以此印明加持故自身即大日如来也。故云时阿阇梨当想乃至即是大日如来也。
    二从如是下。明下白色用中。又分为五。一明观自身即法界体。二明三平等故离诸过。三明以字故得三平等。四明字色光。五明转字作佛。
    初中。又二。一明牒经。二明随释。
    初中。交牒可云。真言行者应以洁白为先说伽陀曰者（云云）
    二从如是下。明随释中。如是想已等者。如上作法界加持已。既始下白色时。观自身即法界体而明白无垢也。故云如是想已先下乃至明白无染也。
    二从如是想念下。明三平等故离诸过中。又二。一明牒经。二明随释。
    初中。交牒可云。以此净法界乃至远离一切过者（云云）
    二从如是想念下。明随释中。如是想念时非直我身等者。言非但我而已同法界。一切有情皆同净除诸过与一切如来同等也。故云如是想念时乃至离一切过也。
    三从然所下。明以字故得三平等中。又二。一明牒经。二明随释。
    初中。交牒可云。如是而观想思惟罗字门（云云）
    二从然下。明随释中。然所云一切有情等者。言以何故而能得至如此之三平等处耶。所谓字门力也。入此字尘垢不可得之时。己界佛界众生界皆悉至本不生际。至不生际故永离一切过患也。故云然此非无方便乃至永离诸过也。
    四从故次下。明字色光中。又二。一明牒经。二明随释。
    初中。交牒可云。寂然光焰鬘。净月商佉色（云云）
    二从故次下。明随释中。又二。一明随文解释。二明师承义。
    初文。自可见。
    二从此中下。明师承义中。此中即有字有缚字者。字引声有阿声。又字最初点是字画也。又字尘垢不可得即是字义。故云即有字也。有缚字者。言净月商佉色故是白色也。白色是缚字水大色故。此兼三字。是即兼备黄白赤上中下三种悉地。故云师云乃至百遍或千遍方下色也（云云）
    五从凡加持下。明转字作佛中。凡加持色法等者。如此以字加持白色已。于所下白色中又想字。成其字已转成白色曼荼罗。于曼荼罗中想字。转字成佛形也。故云凡加持色法乃至即转为佛也。此有二种者。寂然降伏二种。通用二种形像。一者阿利荼。二者钵罗底里荼也。故云此有二种也。然今举阿利荼之一种。彼钵罗底里荼有下卷黑色之处说之。当想佛形而作此印也者。作寂然像皆通用此印故云尔也。凡作印有二种威仪者。凡作降伏寂然印。总有二种威仪。其中今此阿利荼作寂然之形之时威仪也。非降伏之威仪也。其降伏威仪。彼钵罗底里荼是也。故云凡作印有二种威仪乃至四佛作寂然之形用此印也。
    三从第二下。明下赤用中。又二。一明牒经。二明随释。
    初中。第二下赤色应记之者等者。经之第三布赤色乃至最胜无能坏之文。取意引之也。
    二从言阿下。明随释中。与经文挍合。一一次第自可见。不作别释。其义大旨如先先释之。不合是阿字也者。指无点字。云不合也。不合点画。是即阿字义也。故云是即也。义合用罗字加点耳者。无点字者白色种子也。今赤色种子。以义合点成故云尔也。余方便准前者。次上白色时如转字成佛形。此字又转成佛形。如上白色之时作法可作之。故云尔也。故云余方便准前也。

已上释十二卷竟

    四从次下。明下黄色用中。又二。一明牒经。二明随释。
    初中。次下黄色时当想乃至是金色牟尼佛者。经之第三真言者乃至金色同牟尼二行文。未会引之也。
    二从牟尼是下。明随释中。与经文其释不次第。是即总取一段释之。非烂脱也。迦是作业义者。言以字门入字门故。即本不生也。以本不生故即同字故。其色黄色。既得入不生不灭之实际。故云永离诸过住此三昧害诸毒光明一切遍也。当入定依教者等者。释成经之定意随于法教义也（云云）
    五从次下青色下。明下青色用中。当想摩字者。字是大空也。故以青色为其色也。彼上思惟乃至度生死者。三有名为生死。谓以此无相法界大空三昧破三有故。生死即除灭。故经云破有法王出现于世终归于空也。故云彼上思惟摩字乃至度生死义也。释迦牟尼也等者。释大寂菩提座义也。一切佛用此字等者。释身色等二句也。此字者字门也。大日如来降伏魔醯首罗时。住此字门三摩地故。一切佛亦尔。故云一切佛用乃至而降诸魔军众也。其字如虹之外轮者。指此字色光也（云云）余方便者。转字成佛形。如悉地出现品等也（云云）
    六从次下黑下。明下黑色用中。又二。一明牒经。二明随释。
    初中。挍牒可云。最后布黑乃至降伏诸魔军（云云）
    二从次下黑色下。明随释中。兼作印拟于作诸障之者等者。所谓怖魔印也。此毗俱胝等者。如普通真言品所说。余方便如前者。指白色之处也。此一段当在前者。言此降伏通用尊有二种形像。一名阿利茶。二者名钵罗底里茶。然其阿利茶形像。上卷白色之处说之。故云此一段当在前也。一段者。言一尊事也。非文段之一段也。故上卷表此有二种唯举其阿利茶之一种。不说钵罗底里茶。今卷结此二尊。释钵罗底里茶之一种。不论阿利茶故。上下两处合论显二尊也。其形像大体虽同。然又有其别。所谓阿利茶左手作举。申风指当胸。右臂竖如击物。直申举。钵罗茶利里茶举左手。是即其不同也。又阿利茶作寂然之形用此印。故上卷云四佛作寂然之形用此印也（云云）钵罗底里茶作降伏之相故。今文云。此是降伏通用也。作金刚忿怒形不须作佛形也（云云）此二尊通一切用身印也者。以此二尊通用降伏摄取二门故云尔也。
    十从尔时下。明说无能害力明妃中。又二。一明所入三昧。二明举真言注释。
    初中。又二。一明牒经。二明随释。
    初中。尔时毗卢遮那乃至一切如来境界生说者。经之尔时世尊乃至境界中生其明曰等二行余之。未会引之也。
    二从如来下。明随释中。又二。一明结前生后句。二明释三昧名义。
    初中。如前者等者。言佛前既入甘露生三昧说三世无阂力明妃并字轮及五色阶道等法门已。令修真言行者无量方便具足圆满故。复入此无量胜三昧也。故云如来前者乃至更入无量胜三昧也。
    二从无量下。明释三昧名义中。又二。一明释无量胜。二明释无能害力。
    初中。无量胜三昧者等者。以有无量不可思议功德故发生此明妃。此明是自证自然大智之境也。言明名不思议智。妃名不思议境。如此境智冥合六大无碍。以是义故以行者与明妃功德同故。所作功德皆悉同一切如来也。故云无量胜三昧者无量乃至所作功德亦复同于如来也。
    二从遍一下。明释无能害力义中。无能害即是无障碍义者。言于普门法界一切三种世间诸法。若能修此明妃之行。得最殊胜之胜力。无有能摧害者。故云遍一切无能害力乃至亦即入于如来境界也。
    二从南下。明举真言注释中。自分为九。一明注释第一句。二明注释第二句。三明注释第三句。四明注释第四句。五明注释第五句。六明注释第六句。七明注释第七句。八明注释第八句。九明注释第九句。
    初中。又二。一明引牒。二明随释。
    初引牒。自可见。
    二从归下。明随释中。犹诸如来生者。犹尚由也从也。所谓从诸如来境界而生也。是故非一者。言归命已成今成当成一切如来。以是义故云一切如来也。故云是故非一也。如此一切如来无量无边不可胜计。故云以非一故云等也。
    二从萨下。明注释第二句中。又二。一明引牒。二明随释。
    初引牒。自可见。
    二从一切下。明随释中。一切诸佛以为首望也者。言为成自利利他之大愿。归命诸尊圣众。然其中先诸佛为最先。故云一切诸佛以为首也。望谓满月义也。犹如月之中以十五圆明之月为最胜。诸佛亦尔也。一切觉者中最胜殊也。以是义故云望也。更问之意此义也。
    三从阿下。明注释第三句中。又二。一明引牒。二明随释。
    初引牒。自可见。
    二从以下。明随释中。又二。一明随文解释。二明深秘义。
    初文。自可见。
    二从又下。明深秘中。此中阿字即佛本身者。一切诸佛以本初不生之妙体为本地法身。故云尔也。
    三迷是等者。言从阿字之境智而生。还同阿字之自体也。故云又秘释乃至是等于阿字体也（云云）
    四从钵下。明注释第四句中。又二。一明引牒。二明随释。
    初引牒。自可见。
    二从钵下。明随释中。又二。一明随文解释。二明深秘。二义共可见（云云）
    五从阿遮下。明注释第五句中。又二。一明引牒。二明随释。
    初自可见。
    二从不动下。明随释。其义自可见。
    六从伽下。明注释第六句中。又二。一明引牒。二明随释。
    初引牒。自可见。
    二从空下。明随释。其义又可见（云云）
    七从萨下。明注释第七句中。又二。一明引牒。二明随释。
    初引牒。自可见。
    二从寻下。明随释中。于恒恒时等者。寻念字忆想本不生。时时克克无时暂间断。故云尔也。
    八从萨□下。明注释第八句中。又二。一明引牒。二明随释。
    初引牒。自可见。
    二从遍至下。明随释。其义可见。
    九从娑下。明注释第九句中。又二。一明引牒。二明随释。
    初引牒。自可见。
    二从娑下。明随释中。娑缚自也者。言自忆念本誓不违越义也。谓如来往昔立如是大誓愿。不敢违越。众生若随顺修行者。必赴应之令满足所愿。今行者亦如是修行故。必惊觉诸佛忆念本所立誓愿。必垂应作加持。令行者速成就满足大愿也。故云娑缚自也诃是本也更问乃至当念本所立誓愿也。若深秘释者。娑缚自也者。自性清净心莲华之自体也。诃是本也者。是即本初本菩提心也。所谓以字入字门时。字因果不可得也。以因不可得故果亦不可得也。以因果毕竟不可得故证不生不灭大涅槃。此大涅槃以本性寂不可得。住普现色身之作寂。惊觉一切众生自性清净本觉如来。令住同一本誓。是即娑缚诃义也。更问者此义也（云云）
    三从次调下。明画诸尊位中。自分为二。一明调彩色秘观持诵。二明正画尊像。
    初中。又四。一明读经持诵。二明念阿字定外院。三明想字作中胎。四明想文殊作第二重。
    初中。又二。一明牒经。二明随释。
    初中。次调彩色法佛乃至八遍诵之者等者。经之次调彩乃至持此明妃八遍之文。未会引之也。
    二从谓下。明随释中。先当读诵大般若经等者。大般若是以十八空为体。故大品云。诸法一相所谓无相（云云）诸佛亦以无相为体。故次上疏云。经云离一切相则名诸佛也（云云）以是故读诵显密般若经。即是诸佛作礼义也。故云先当读诵乃至即是作礼义也。若秘释者。调彩色者。五大交色是即五大也。大般若者能照大智也。所谓以大智圆明字智水。和五轮法界五大色。图画行者本来自性清净本觉真身之像。此时自己本来四重法界诸尊。各顾本誓出现放光。更互恭敬供养尊重赞叹。是即自受法乐嘉会之仪式也。故云谓彩色将图彼如来本真之像先当读诵大般若经恭敬供养即是作礼义也。又想彼色中字类等者。下一一色之时。随其色类想如上之。可下白赤黄黑等色。或口诵此字。故云又想彼色中字类乃至千遍也。又诵明妃遍者。为令显八叶心莲各与此明同等也（云云）
    二从从座下。明念阿字门定外院中。又二。一明牒经。二明随释。
    初中。从座起绕已乃至金刚及字印也者。经之从座而起乃至念诸弟子之文。未会引之也二从从座起下。明随释中。从座起绕曼荼罗等者。言阿阇梨从座起住阿字本不生。发慈悲心。旋绕大坛重重外界。以此秘密加持力回施弟子也。故云从座乃至加持彼。弟子也。若深秘释者。从座起者。从自性清净本觉圆满心莲华台之自证位。发起大悲。图画方便究竟尊形。所谓菩提心为因大悲为根方便为究竟也。以如此三句秘密加持。令应度弟子开菩提心种子生大悲根成就方便究竟果实。故云从座起绕曼荼罗发大慈心即以此大慈悲力加被弟子也。
    三从阿下。明想字作中胎中。又二。一明牒经。二明随释。
    初中阿阇梨乃至施愿金刚等并之者等者。经之念诸弟子乃至加持自身之文。未会引之也。
    二从此阿下。明随释中。以如来加持者。指自性法界云尔也。阿字者其明也（更问）以此印明加持故自身即大日也。然欲作事业故转大日成金刚萨埵。是即以大日自不可有作业故也。故云此阿阇梨以如来乃至以如来自作成事所不应故也。
    四从缚字并下。明想文殊满字作第二重中。又二。一明牒经。二明随释。
    初中。缚字并施愿吉祥金刚者等者。经之以缚字门及施愿金刚已之文。未会引之也。
    二从是文下。明随释中。以种子是^8□字等者。以字之大空点加故转成。是即金刚萨埵普贤大菩提心与文殊大空和合故。堪能作种种未曾有之事业。故云是文殊也次种子是^8□字乃至又诵此□字百遍等也。
    二从画大悲下。明正画尊像中自分为四。一明画中台藏。二明画第一重。三明画第三重。四明画第二重。
    初中。又二。一明牒经。二明随释。
    初中。画大悲藏乃至安祥者。经之当画大悲藏生乃至造大日世尊之文。未曾引之也。
    二从师如下。明随释中。文三。一明画作大日。二明中台画大日所由。三明有上中下三法。
    初中。师如是自加持已安祥等者。如上作诸院加持已。安祥泰然入中台而作大日尊像也。其华座发冠种种服饰庄严。如文可见（云云）二从所以下。明中台画大日所由中。所以曼荼罗中等者。言速令彼弟子发起悲愿。及以此中胎藏加持故。早欲同大日尊令圆满一切智智身。故云所以曼荼罗乃至先须造立也。
    三从复次下。明有上中下三法中。复次造坛有上中下等者。上品画尊形。中品画三昧耶形。下品画种子字。若财力富厚者可画尊形。然虽财力富饶不作尊形者。师得秘法隐覆之罪。故云复次乃至即犯秘法隐覆之罪也。若无势力者。重法轻身信力彻随更不惜身命奉事于阿阇梨。如此辈不能资力辨。师住大慈大悲之心。即可作种子曼荼罗也。故云若观弟子乃至即是如来之体也（云云）
    二从置阿下。明画第一重中。自分为五。一明画遍知院。二明画观音院。三明画金刚手院。四明画持明院五明画四大护院。
    初中。又分为三。一明画遍知尊。二明画佛母尊。三明画一切救世者。
    初中又二。一明牒经。二明随释。
    初中。挍牒可云。东方一切诸佛以阿字门大空点者（云云）
    二从置阿下。明随释中。置阿字竟等者。中台直东置暗字。转成三角形。焰鬘围绕等。如上说（云云）
    二从又于下。明画佛母尊中。又二。一明牒经。二明随释。
    初中。挍牒可云。伊舍尼方乃至伽字者（云云）
    二从又下。明随释中。置于伽字者。画等空不可得字也。余如上说。
    三从次火下。明画一切菩萨位中。又二。一明牒经。二明随释。
    初中。挍牒可云。火天方乃至或置迦字者（云云）二从次下。明随释中。迦者作业不可得字也。
    二从北方下。明画观音院中。又二。一明牒经。二明随释。
    初中。挍牒可云。夜叉方观世乃至或作娑字者（云云）
    二从北方下。明随释中。及弥勒贤劫等者。言现在贤劫中一切一生补处等大慈大悲菩萨皆以为眷属也。余如上说（云云）
    三从南下。明画金刚手院中。又二。一明牒经。二明随释。
    初中。挍牒可云。焰魔方乃至所谓□字者（云云）二从南方下。明随释中。又此中置字与前坛方位或不同问之等者。言前坛者即指具缘品坛位。彼品之时。一向一院普通用字。然今画或画故云尔也。皆是理智不二五智五大和合义也。但断除为面。字增益为面。可思之。更问者即此意也。余文可见（云云）
    四从毗卢下。明画持明院中。又二。一明画不动。二明画降三世。
    初中。又二。一明牒经。二明随释。
    初中。挍牒可云。次涅哩底方乃至所谓唅字者（云云）
    二从罗刹方下。明随释中。西南方也者。西门左胁也。余文如上。可见。
    二从次于下。明画降三世中。又二。一明牒经。二明随释。
    初中。挍牒可云。风天方乃至所谓诃字（云云）
    二从次下。明随释中。西北也者。西门右胁也。或但作字者谓长诃字者字第二点也。
    五从次于四方下。明画四大护院中。自分为六。一明总表。二明画无畏结护。三明画坏诸怖畏。四明画难降伏。五明画无胜者。六明画诸眷属。
    初中。又二。一明牒经。二明随释。
    初中。挍牒可云。次于四方画四大护者（云云）
    二从次于下。明随释中。次于四方者。既画第一重四方已。次于彼第一重四方外缘。可置四大护。故云次于四方画作四大结护也。所谓无畏结护者在遍知院外缘中。坏诸怖结护者有观音院外缘中。难降伏结护者有持明院外缘中。无胜结护者有金刚手院外缘中。是则依仪轨并师传记之。但现图曼荼罗之中无四大护院。今经疏并仪轨有之（云云）
    二从东下。明画无畏结护中。又二。初明牒经。后明随释。
    初中。挍牒可云。帝释方乃至所谓作□字者（云云）
    二从东方下。明随释中。作无畏结护等者。净菩提心超越三世故云无畏。以此净菩提心。结护法界令断四魔三障。故云结护也。是名也者。无畏二字是其名。故云尔。身金色是金刚不生之色。白衣是本性清净表也。面少嗔状是降伏魔怨义也。所谓增益息灾降伏三种妙用也。或但置字字也者。是缚也义。以入阿字故缚即无缚也。故加字之点是即无畏结护义也（云云）
    三从北方下。明画坏诸怖中。又二。初明牒经。二明随释。
    初中。挍牒可云。夜叉方名坏诸怖乃至所谓博字者（云云）
    二从北方下。明随释中。前不断而自无畏也。此断除而无怖畏也。故云怀诸怖也。白色白衣是本有大悲之上庄严服饰也。刀是怀诸怖三昧也。所谓从本有自净大悲门。发猛利大智力断除诸障者也作博字者。是有义也。所谓所坏之诸怖也入字故诸有即不生也。以不生故即远离诸有。是即大般涅槃也。
    四从西方下明画难降伏中。又二。一明牒经。二明随释。
    初中。挍牒可云。龙方名难降伏乃至所谓索字者（云云）
    二从西方下。明随释中。难降者。强刚难化者能降伏。故云难降大护无有能制伏者故以为名也。如此间深紫蜀葵花色者。极深紫色也。是赤黑交杂色也。所谓法界心字智火。为大悲愿力风所吹。弥增其势摧破难降者。增长大菩提心萌牙之义也。是即降伏难降之者身色也。其面微笑等者。内心住法乐故云尔也。是即折伏摄取相兼也。所谓身色折伏义也。微笑摄取义。言非但降伏而已以四摄方便令引入大菩提直道也。其作观大会众之状者。以如此秘密加持。结护一切大会众令除诸障义。故云其面微笑乃至谓四方众会也。刀印又降伏义也（云云）字坚固义。所谓难降者也。入字故坚固即不可得。以不可得故性相即涅槃。故加字之点也（云云）
    五从南方下。明画无胜中。又二。一明牒经。二明随释。
    初中。交牒可云。焰摩方乃至所谓吃忏（二合）字者（云云）
    二从南方下。明随释中。诸义自可见。字作忏者。作业也以入字门故即性钝也。是即般若无知自性钝故。下加性钝不可得字门。然性钝亦可得。还住普现色身三昧。而三密事业无时暂息。故字上加字也。是即造作即无造作。无造作即有造作也。作与无作共不可得故。亦上加大空点而成字也。如此大空无能胜故云无胜。以此护一切大会故云大护者也。但仪说字。其义一也（云云）
    六从上来下。明画诸眷属中。又二。一明牒经。二明随释。
    初中。交牒可云。及一切眷属使者皆悉坐白莲华上者（云云）
    二从上下。明随释中。上来者。指如上四大结护者也。此四大护者皆各其左右置眷属也。其形相皆如受教命之形。故云眷属即使者也。皆坐白莲华上者。皆表与无相法身同一也。

妙印钞卷第五十一　一挍了
（御本云）元德三年（辛未）正月二十二日加点了
阿寂（六十二）
妙印钞卷第五十二

        沙门阿寂纪
    
　　　
　　　
　　　

释转字轮曼荼罗行品第八之余

    三从持真言下。明画第三重中。又分为三。一明结前生后。二明图尊容。三明外院秘密加持。
    初中。又二。一明牒经二明随释。
    初中。交牒可云。真言者如是敷置也（云云）
    二从持真言下。明随释。自可见（云云）
    二从次出下。明图尊容中。又二。一明牒经。二明随释。
    初中。交牒可云。次当出外于第二乃至或以字句所谓婆字（云云）
    二从次出下。明随释中。次出外向第三院者。释经之次当出外于第二分也。言经言第二者是治定中胎已。直出第三院定外院故云第二分。非谓第二院也。故十二卷末会通其前后云。前曼荼罗中云（指具缘品也）第二院置释迦第三院文殊师利。此文互也。由先定中台竟直向第三院定之故云第二。非是第二。则是第三重也。今此中自有诚文。文殊在第二重释迦在第三重也。想阿字定外院。次想缚字而作中胎。次作第二院。想文殊或想瞒字。亦如前遍身分等。次第三院当想释迦。或想作字也（云云）故知今经第二分者。第三重且云第二也。是故疏押悬释次出外向第三院画牟尼王也。其印当置钵袈裟等者。钵是风轮最居下意也。袈裟是以法界色染一切众生。与无上福田之表示也。锡杖救六道轮回。案一大圆明之表相也。若字者作字者。有也。所谓三有也。以入字故远离三有故。加字之点也。经云破有法王出现于世。又云于归于空。即此义也。
    三从次外下。明外院秘密加持中。又二。一明牒经。二明随释。
    初中。次外曼乃至发趣者等者。经之次于外曼荼罗乃至发菩提心之文。未会引之也（云云）
    二从作法界下。明随释中。作法界自性观者。观自性清净妙体。即同本地法身如来身。是故自身并曼荼罗全体同彼本地法身万德已。然后结彼印诵彼明。加持曼荼罗及自身故。曼荼罗并己身。与彼无相法身之万德无二无别也。以如此等秘密甚深方便。加持曼荼罗外境。令荼吉尼遮文荼等普门法界功德与中胎藏无二无别也。故云作法界自性观也乃至以此加持住菩提心也。又十二卷云。想阿字定外院也。为作如是之加持方便作中台已。直向第三院也。此发趣是向义等者。是治定本云发菩提心。未会本云发趣然此发趣含多种义门。所谓向义者。背迷向悟义。言发如实菩提心向自证三菩提故也。至义者。得至三平等地故也。修行义者。知心性如是。得住真言行故。如实知自心。即是不行而行之修行也。故云发趣是向义至义修行义也。更问者即此意也。此一段者。今此外曼荼罗法界自性加持一段。是深之深秘之秘也。故云此一段此最为胜者谓秘密胜上义也（云云）
    四从彼三下。明画第二重中。又分为六。一明秘密加持。二明画文殊院。三明画除盖障院。四明画地藏院。五明画虚空藏院。六明总结（云云）
    初中。又二。一明牒经。二明随释。
    初中。彼三分位乃至如前调色者等者。经之彼舍三分位乃至调色于第三分之文。未会引之也。
    二从谓置下。明随释中。谓置释迦已次第二院者既画第三院释迦已。至第二院。先礼大日尊。如前想满字。自身作金刚萨埵。以彼印明加持。然后画第二重诸尊也。故上卷云作第二院想文殊或想瞒字亦如前遍身分等也。故云谓置释迦已次第二院乃至图画也。更问者即此意也。
    二从东方下。明画文殊院中。又二。一明画施愿金刚二明画眷属。
    初中。又二。一明牒经。二明随释。
    初中。交牒可云。帝释方作乃至（云云）
    二从东方下。明随释。自可见。
    二从于文下。明画眷属中。又二。一明牒经。二明随释。
    初中。交牒可云。于其右边乃至所谓染字（云云）
    后从于文下。明随释。自可见（云云）
    三从南方下。明画除盖障中。又二。一明牒经。二明随释。
    初中。交牒可云。依焰摩方乃至所谓字（云云）后从南下。明随释。自可见（云云）
    四从北方下。明画地藏菩萨中。又二。一明牒经。二明随释。
　　初中。交牒可云。夜叉方地藏乃至所谓伊字（云云）
　　二从南方下。明随释。自可见（云云）
　　五从西方下。明画虚空藏菩萨中。又二。一明牒经。二明随释。
    初中。交牒可云。龙方虚空乃至所谓伊字（长声云云）后从西方下。明随释。自可见（云云）
    六从然此下。明总结中。然此坛中者。总指四重曼荼罗也。所少位次尚多者。今才中胎第一第二第三上首犹皆未图故。其所残甚多。故云所少位次尚多也。今云造了事者。让其功于前后影略互现。所谓上者指具缘品。下者指秘密曼荼罗位品。如此前后上下补摄而成一坛。故云即云造了者亦是上下互现也。非但此图画而已。一切事业秘密修行方便。复皆上下一部补摄。得其都法而可行用也。是即今经习。不说次第明白故也（云云）
    第十从梵本云下。明说灌顶中。又二。一明说大坛行事。二明说正觉坛法。
    初中。自分为八。一明门外持诵。二明作应度事业。三明召弟子。四明授三归。五明缯帛覆面。六明随力供养。七明耳语告言。八明投花作法（矣）
    初中。又二。一明牒经。二明随释。
    初中。梵本云次持诵者乃至住菩提心者。经之直言者宴坐乃至而住菩提心之文。未会引之也（云云）
    二从造了时阿下。明随释中。造了时阿阇梨者。如上造四重曼荼罗竟。阿阇梨出门外坐。住自性清净法界观菩提心。结彼印诵彼真言。彼法界体所图曼荼罗自身。平等平等而无二无别也。故云造了时阿阇梨先在门外坐住法界兼菩提心此菩提心即是法界性也（云云）
    二从梵本云当下。明作度人事业中。又二。一明牒经。二明随释。
    初中。梵本云当结金刚乃至又现印三昧耶等者。经之向于帝释方乃至三昧耶印等之文。未会引之也。
    二从向东下。明随释中。又分为六。一明结前生后。二明作业金刚方便。三明教殷勤修供养。四明释等言。五明示三昧耶。六明召请诸尊。
    初中。向东方而作金刚印等者。如上作法界观智而同法界体。故云向东方乃至既同诸佛也。
    二从然下。明作业金刚方便中。然后作度人等者。然复如例转字成字。转字成金刚萨埵已。结彼印诵彼明。故云然后作度人乃至字身印皆悉作之也。作佛亦尔者。若阿阇梨住法界加持。亦转字想字。转字成大日。结法界印结法界言。令成就三密。故云作佛亦尔恐烦不广一一言也。
    三从次供下。明教殷勤修供养中。次供养作殷勤者等者。此阿阇梨教弟子。令发极净殷勤之心。能能教诫弟子。于四重诸尊。一一次第作三昧耶印令修供养。故云次供养作殷勤乃至勿忘次第也。
    四从三昧耶下。明释等言中。三昧耶印众多故云等也者。言作诸供养。及作种种事业之时。皆当作三昧耶印。诵三遍而作诸事。如此事业非一故云等也。以是义故云三昧耶印众多乃至作事多用处故云等也（云云）
    五从先念下。明示三昧耶中。先念遍一切者。经之念一切方所三转持真言句别牒也。所谓曼荼罗中等者。言以三昧耶印点示诸位也。所谓一中胎藏。二遍知院。三观音院。四萨埵院。五时明院。六四大护院。七文殊院。八除盖障院。九地藏院。十虚空藏院。十一苏悉地院。十二释迦院。十三外部天等院。如此等诸位一一次第运心而点示也。故云先念遍一切乃至运心普遍也。若深行者即是等者。如此持诵时。若行者信心相应。一一诸尊随指示即现前。当示三昧耶。故云若深行者即是乃至方示三昧耶也。由作此法即以此等者。如此遍一切方所而惊觉故。皆各顾本誓面面而作加持。故云由作此法乃至而作加持也。
    六从请诸下。明召请诸尊中。请诸尊法等者。如上指示诸尊而普惊觉已。以不动降三世等成辨诸事印言普召请也。故云请诸尊乃至即得也。若又以一一上首印言等各别召请。故云若具捷疾惠乃至别请亦得此即请本尊乃至准用即得也。
    三从外唤下。明召弟子中。又二。一明牒经。二明随释。
    初中。交牒可云。依法召弟子向坛而作净（云云）
    二从外唤下。明随释中。次外唤弟子等者。召弟子于门外向坛立之。先教如法护身。以不动印言。除诸障洁白清净也。故云次外唤弟子令彼护净者弟子先在门外唤之令近门向坛乃至如法洁净也。
    四从即结下。明授三归中。又分为二。一明牒经。二明随释。
    初中。交牒可云。授彼三自归乃至一心同彼体（云云）
    二从既结下。明随释中。又二。一明结前生后。二明以三印加持。
    初中。既结护已等者。如上如法护身除障已。次为授三归印明。故云既结护已为授三归也。
    二从此三下。明以三印加持中。此三归谓印法也者。非如华严经等所说之三归。只是以秘密印法加持也。故云此三归谓印法也。其三印加持样有面授（更问）故云初印护身乃至次印印支分也。次印印支分次印更问者。用三印加持顶心齐已。然后以金刚萨埵印明印其支分。故云次印印支分次印更问上云金刚有情也所谓结五胎印加四处诵金刚萨埵明也。由此三印故者。已前三印也。除金刚萨埵印也。以此三印加持故。安住自然自证之大菩提心。故云由此乃至住菩提心也（更问）作法界法轮印时彼当一心作自体者等者。经之结法界性印次结法轮印一心同彼体之文未会别牒也。从谓行者以下。作释也。即观自身同于法界者。以此印明加持自身故。全体同彼法界之体已。故云谓行者运心乃至同彼印自体也（更问）上法界自性印结之彼法轮印次结更问者。结三印次第也。次结更问者。法界自性印之次法轮之前可有一印故。经但云次。疏云次结。是即不说明白次第之意也。故云次结更问也。自此自身加持已。然后加持弟子。亦如此既令同法界已。然后弟子髻中想阿字。以彼印印之。三遍或七遍。故云先想弟子髻中乃至或七遍也。以上此段是如来眼目阿阇梨心腑也。非面授不可知（云云）
    五从次当下。明缯帛覆面中。又二。一明牒经。二明随释。
    初中。交牒可云。缯帛覆面门而起悲愍心（云云）
    二从次当下。明随释。自可见（云云）面覆事能可口决之（云云）
    六从不空下。明随力供养中。又分为二。一明牒经。二明随释。
    初中。不空手作菩提圆满故者。经之令作不空手圆满菩提故之文。未会引之也。
    二从谓彼下。明随释中。谓彼弟子欲令无上菩提等者。为欲令弟子速圆满无上菩提故。能随其力所堪。能尽所有奉供养诸佛菩萨等。或以宝花沉水香等奉献之。故云不空手乃至而献之也。此中不空手者。住心抄云不空手者是坚实合掌也然者此又住彼印而奉献也。
    七从时师下。明耳语告言。并有面授。故云时师欲令弟子乃至向其顶上着之（云云）
    八从然后下明投花作法中。又二。一明牒经。二明随释。
    初中。交牒可云。次当为彼结乃至一切应传授（云云）
    二从然后下。明随释中。当记彼堕在何尊之处等者。言其投花堕在何院何尊。又于一尊身上有上中下左右差别。如此等堕在之处。一一次第记持。随其投花上中下内外浅深之相。或授佛部。或授莲华部。或授金刚部。或授别尊别法等。或授普门。故云当记彼堕在何尊之处乃至法教如是作三昧耶故一切与也如此堕其投花。或普门或一门。堕应授之不空过。故云一切与之。更问者即此意也。
    二从尔时下明说正觉坛法中。又二。一明萨埵请说二明如来许说。
    初中。又二。一明牒经。二明随释。
    初中。尔时执金刚乃至愿佛自诸等者。经之具德持金刚乃至演说灌顶法一偈。未会引之也。
    二从请佛下。明随释。自可见。
    二从时佛下。明如来许说中。自分为七。一明由佛说法得自在。二明随法作形灌顶。三明召弟子着花王座。四明以四菩萨加持瓶。五明以一切支分生灌顶。六明为弟子作秘密加持。
    初中。又二。一明牒经。二明随释。
    初中。时佛住法界性中告金刚手谛听一心我说一切诸法教所谓最上自在摄者等者（云云）但此中听一心之次我说一切之上有我说此法令修行者乃至名自在义不同也之五十一言。是烂脱。其中间交置随释也。此例非一处。于上所所在之可勘之。
    二从我说此法下。明随释中。我说此法令修行者等者。言如来说此法者。为于此秘密内证灌顶法中得法王子位。于普门法界令得最自在也。故云我说此法令修行者乃至令得胜上教法也。以父母所生身登大日花王台。故云速得义。继光师事业摄取持明藏。故云摄持义也。不同财宝多名为自在也。故云与上所云多财名自在义不同也。谓心有愿求等者。以要言之。净佛国土成就众生自利利他大愿圆满。于普门法界。无作事业皆悉成就。故云谓心有愿求悉能摄取乃至自在所为必成也。
    二从阿阇下。明随法作形灌顶中。又二。一明牒经。二明随释。
    初中。交牒可云。师以如来性加持于自体或复以密印（云云）
    二从如来本形下。明随释中。又分为四。一明阿阇梨自持。二明随法作形。三明得法任运成就。四明凡师持诵必用。
    初中。如来本形加持乃至由此庄严故云即同佛身等者。如秘密曼荼罗法品及三悉地等中说。并有面授（更问）若不用此甚深秘密加持。自身花台万德犹未开。何况令开敷弟子心莲华台上功德耶。故次下云。若不以此印者则法式不具。令彼弟子不能住菩提心（云云）
    二从随彼下。明随法作形中。随上中下法者。随投花上中下左右等。皆在其本佛形。如云。持真言行者。观身如佛形。根本命金刚。释轮以为座多罗为二目。毗俱胝为耳。吉祥为口舌。喜戏为鼻端。金刚观自在。以成两手臂。三世不动尊。以为两膝脚。心为遍照尊。齐成虚空眼。虚空宝为冠。相好金刚日。以此十五尊。共为一佛身。如世月团圆。佛性亦如月（云云）于一佛身上有如此之佛形。故随其得佛。阿阇梨如上普门持诵上。又观彼得佛之种三尊。成彼尊已。然后为弟子而灌顶也。故云随上中下法乃至而为灌顶也。
    三从若是得定下。明得任运成就中。若是得定阿阇梨者。夫得法入地阿阇梨。虽不作如是持诵。已得法验现前故。所作悬镜通局任意。自利利他无障也。故云若是得定乃至任运成就也。
    四从若不下。明凡师持诵必用中。若不能如是等者。夫未见谛阿阇梨须顺如上之法则。一一持诵一一加持。更不可有阙减。故云若不能如是乃至及想而作也。    
　　三从方唤下。明召弟子着花王座中。又二。一明牒经二明随释。
    初中。方唤弟子也者。经之次应召弟子令住法界性大莲华王中之处。取意引牒也。
    二从次引下。明随释中。次引弟子将向大花王等者。既投花得佛已引弟子至正觉坛。是即上所言灌顶坛也。至彼坛前。先以左足踏花门。以右足踏花台。结跏趺坐也。故云次引弟子乃至先作灌顶坛处也。
    四从四宝下。明以四菩萨加持宝瓶中。又分为二。一明牒经。二明随释。
    初中。四宝作大菩萨加持大瓶者等者。经之以四大菩萨所加持宝瓶之文。未会引之也。
    二从是中下。明随释中。是中胎四大菩萨所加持瓶者。但经不说中台瓶。虽然其义必定可有之。故云是中台四大菩萨所加持瓶也。是即毗卢遮那四德之宝瓶也。故置在中胎并四角也。然后以不动明王印真言加持作净。亦以净法界心字净之己。以大日真言加持中瓶。所谓以大日真言加持中瓶。次以普贤真言加持东南角瓶。次以文殊真言归命（如上）加持西南角瓶。次以慈氏真言归命（如上）加持西北瓶。次以观音真言归命（如上）加持东北角瓶也。故云是中台四大乃至而用庄严也。
    五从次当下。以一切支分生印灌之中。又二。一明牒经。二明随释。
    初中。交牒可云。结支分生印而用灌其顶（云云）二从次当下。明随释。其义如上释（更问）
    六从又复下。明为弟子作秘密加持中。又分为四。一明以字加持。二明心上想。三明以加持。四明等同仁者。
    初中。又二。一明牒经。二明随释。
    初中。交牒可云。髻中应授与。大空暗字门（云云）
    二从又复下。明随释中。又复未灌顶前等者。既加持五瓶已。未灌顶已前。作如此加持。故云又复未灌顶乃至想作闇字也。
    二从其心下。明心上想字中。又二。一明牒经。二明随释。
    初中。交牒可云。心置无上句（云云）
    二从其心下。明随释。自可见。
    三从又想下。明以字加持中。又二。一明牒经。二明随释。
    初中。交牒可云。胸表无垢字。或一切阿字。
    二从又想下。明随释中。但想字等者。言虽不用字。但可想字许也。故云尔也。
    四从金色下。明等同仁者中。又二。一明牒经。二明随释。
    初中。交牒可云。发髻乃至仁者（云云）
    二从金色下。明随释中。以上此一段者亦是阿阇梨最极甚深秘密加持也。非面授更不可伺。具如秘密曼荼罗法品等（云云）

已上释转字轮曼荼罗品竟
释密印品第九（经第四疏第十三之余）

    将开为四。一宣大意。二释品题。三明来意。四明入文判释。
    初宣当品大意者。说三种三昧耶。示四重曼荼体。开诸尊之密印。显遮那之众德。就中三种三昧耶者。曼荼之具体如来之体性也。爰以疏云。若不以此印者则法式不具。令彼弟子不能住菩提心。则有退转。与空洒香水无殊也（云云）凡此品中虽说众多印契。字眼有三印。于三之中。最极秘奥又唯有一印。前后一部经疏。偏说此一印之功德。如来无尽万德亦从此一印而出现。故此印名为如来庄严具同法界趣。亦名如来性。亦名法界自性。亦名法界幢。是即此品大意也。
    二释品题者。密者深密秘奥之义。十地三贤非其境界。二乘异生何能窥耶。故云密也。印者所持决定之义。所谓开四重法界万德庄严之图印。显自己本来心莲台上之法位。以是义故云印也。
    问曰。今所言密印者。总为被一品所说之诸印。将为局一印为密印之名耶答。有总别二意。所谓总被诸印。别局一印（更问）是即总属别名之义也。可思之。以如此等义故名为密印品也（云云）
    三明来意者。上品中虽说字字轮之真言秘密加持之观法。未说如来无尽庄严身密之印故。次上品而此品来也。就中上品中说最极之言。此品中说甚深之印。彼明此印甚深甚深（更问）
    四从尔时下。明入文判释中。自分为二。一明观察大会二明说诸印。
    初中。又二。一明牒经。二明随释。
　　初中。尔时毗卢乃至大会众者等者。经之尔时乃至诸大众会之文。未会引之也。
    二从佛已下。明随释中。佛已略说灌顶等者。上品中极略说之竟。故云佛已略说灌顶仪法了也。将欲更有所说故等者。将欲说如来秘密之印故。观察法界大会众会。是即为欲令时机契合也。故云故随观察乃至如来身密之印也。
    二从次即下。明说诸印中。大分为六。一明说如来身会印。二明说诸大菩萨印。三明说诸金刚印。四明说释迦院印。五明说外部天等印。六明总结（矣）
    初中。又分为二十九。一明说三种三昧耶。二明说大慧刀印。三明说商佉印。四明金刚不坏坐印。五明说金刚大慧印。六明说如来顶印。七明说毫相印。八明说大钵印。九明说施无畏印。十明如来满愿印。十一明说怖一切为障者印。十二明说悲生眼印。十三明说如来索印。十四明说如来钩印。十五明说如来心印。十六明说如来齐印。十七明说如来腰印。十八明说如来藏印。十九明大界印。二十明说大护印。二十一明说普光印。二十一明说如来甲印。二十三明说如来舌相印。二十四明说如来语印。二十五明说如来牙印。二十六明说如来四辨印。二十七明说如来十力印。二十八明说如来念处印。二十九明说一切法平等印矣。
    初中。又三。一明说初三昧耶。二明说第二三昧耶。三明说第三三昧耶。
    初中。又四。一明说印名。二明诫听善思。三明萨埵乐闻。四明如来正说。
    初中。又二。一明表其名。二明由此严身度众生。
    初中。又二。一明牒经。二明随释。
    初中。次即告金刚手乃至标帜同者等者。经之告执金刚乃至同法界趣标帜之文。未会引之也。
    二从言一下。明随释中。言一切佛等者。言十方三世一切如来以此法界自性。庄严其心身。显得常住法身。故云言一切乃至如来法界之身也。若有众生等者。众生亦以此自性清净本觉印故。同等本地法身法界之身。故知已界佛界众生界皆悉以此印故成就平等法界之身。故云若有众生乃至同如来法界身也。譬如大将之幢三军从此。进退任意决胜负于一时。故云此印者乃至即名法界幢也。
    二从诸佛下。明由此严身度众生中。又二。一明牒经。二明随释。
    初中。交牒可云。菩萨由是严身乃至受教而行者（云云）
    二从诸佛下。明随释中。诸佛其由等者。经云菩萨。疏云诸佛。只是因果不同明昧殊异耳。复次今此真言乘菩萨。如实知见与佛等。是故疏云诸佛。复次诸佛以大悲度众生。是名为菩萨故。经云菩萨也（云云）复次经举菩萨。疏明诸佛。如此诸佛菩萨皆由此自性法界。建大菩提标帜令龙天八部舍邪归正。故云诸佛其由乃至奉教修行也。
    二从汝下。明诫听善思中。又二。一明牒经。二明随释。
    初中。交牒可云。汝今谛听乃至如是说已（云云）二从汝可下。明随释。自可见（云云）
    三从世尊下。明萨埵乐闻中。又二。一明牒经。二明随释。
    初中。世尊乃至今正是时者等者。经之金刚手白言乃至今正是时之文。略引之也。
    二从此两下。明随释中。又二。一明迦罗时。二明三昧耶时。
    初中。初说迦罗之时者。言今此普门大会皆悉信力坚固纯有贞实人。无有我慢不信之支叶。正是机教相顺之时。应机而说之也。故云初说迦罗乃至而说正是其时也。
    二从次三下。明三昧耶时中。次三摩耶之时者。是即时节之时也。言今日正是应说法之时也。故云次三摩耶之时乃至说法时也（云云）
    四从尔时下。明如来正说中。又三。一明所住三昧。二明说无碍害力明。三明说手印相。
    初中。又二。一明牒经。二明随释。
    初中。尔时乃至身力三昧者等者。经之尔时薄伽乃至害力三昧之文。来会引之也。
    二从佛为下。明随释中。佛为满斯愿等者。言为令圆满无上大菩提大愿。佛入此三昧。故云佛为满斯愿故复入三昧也。如来巧色摩尼无尽庄严身。遍法界无量无边。如此无量身各具十佛刹微尘数眷属。各于法界得最自在力。如此无量不可思议自在神力。如金刚无能害者。故云此即是如来乃至无能害也。
    二从住此下。明说无碍害力明中。又三。一明表入佛三昧耶。二明正说真言。三明功能。
    初中。又二。一明牒经。二明随释。
    初中。交牒可云。住斯定故乃至无等三力明妃曰（云云）
    二从住此下。明随释中。而发三明真言者。今此明虽有无量名义。且略举三义。所谓一者无碍义。谓此自然自证智力明。横遍十方竖彻三世。一切处一切时无障无碍自在。故云无碍力也。二者无害义。谓如此金刚智力虽能摧害一切四魔三障。而不所摧害。故云无害力也。如此三平等大智圆明之体更无与等无比类。故云无等力也。故云住此三昧乃至名为无碍无害无等力也。若修此明等者。修此明者三密具足圆明也。所谓身净者身密也。语净者口密也。所谓满足者意密也。以如此三密平等圆满故。会入于平等法界三身圆明位。故云会于三身故名为三明也。余文可见（云云）
    二从南摩下。明正说真言中。又二。一明梵汉交举。二明释句义。
    初文。可见。
    二从阿娑下。明释句义中。此中即以阿字为首者。此真言以字为体。以本不生故与诸佛法身无二无别而无相也。以性寂不可得故无相而现相。是即离相之相也。故云此中即以阿字为首乃至是无与等比也。三迷者谓佛三身等者。三身即一故云三等。以三等故同字。无相离相也。故云三迷乃至故言等也。三摩耶者等者。虽有四义且今是不可越义。三世十方诸佛以同一本誓。同共说此明敢不违越。以何故以法界平等故。以难信难入难得故。三世诸佛同说此三昧耶。加持一切众生故。众生得闻修习行之毕竟得入三平等三昧耶。如诸佛教敕不可违越。若不闻者不入不得。故云三摩耶者是不可违义乃至即不得入亦不得听闻也。莎诃义。可见。
    三从此明力下。明说功能中。又二。一明牒经。二明随释。
    初中。此明力故乃至得现三法者。经之秘密主乃至地波罗蜜之文。未会引之也。
    二从谓成下。明随释中谓成就有三法等者。谓自性清净本尊力。并字真言及彼印。此三法具足故。满足十地波罗蜜也。故云谓成就有三法乃至具即得成就也。不越三法道界者等者。所言界者结界之界也。非法界之界。所谓于五色界道结界中而修行。敢不违越如上之三昧耶。故云不越三法道界乃至故名不越耳也。
    三从次说下。明说手印相中。又分为二。一说印相。二明说功能。
    初中。又二。一明牒经二明随释。
    初中。次说手印之相也者。经之是密印相当用定慧乃至而建立之文。取意引之也。
    二从三藏之下。明随释中。自七。一明疏家劝诫。二明手指名句。三明十二合掌。四明正说今印之相。五明先不作此印不可作法。六明印言相应持诵。七明五处加持。
    初中。三藏云者。指善无畏也。西方者指印度国。余文可见。若不能一一浴者等者。虽不能一一澡浴洗手嗽口。涂香洒净已结跏趺坐。正威仪而可结印。若不然者非但不成悉地而已。还得罪也。故云三藏云乃至不得速成耳也。
    二从其五指中下。明手指名句。自可见（云云）
    三从今此中下。明十二合掌中。自为十三。一总表十二名相。二明宁尾拏合掌。三明三补吒合掌。四明屈满罗合掌五明仆拏合掌。六明嗢多那惹合掌。七明阿陀罗合掌。八明钵罗拏摩合掌。九明微钵哩哆合掌。十明毗钵罗哩曳萨哆合掌。十一明帝哩曳合掌。十二明阿驮罗合掌。十三明覆手合掌。
    初中。今此中等者。胎藏界一切印皆从合掌起。是即凡心如合莲之意。欲说诸印故先说十二合掌名相。令知其印母。故云今此中乃至极要宜明记也。
    二从第一下。明宁尾拏合掌中。此名坚实心合掌者。言十指直竖相合。十指端少许开之也。上品云不空手是也（云云）
    三从第二下。明三补吒合掌中。此名虚心合掌者。掌中心不相着为异。故名虚心合掌（云云）四从第三下。明屈满罗合掌中。此云如来开莲者。掌内从前印犹广穹隆空之为异。故云然掌内空令稍穹隆乃至此云如来开莲也（云云）检下之如来念处印云如来割之莲。然者云如来者书写误欤。可云如未开莲欤。
    五从第四下。明仆拏合掌中。此名初割之莲者。十指相合水火风三指少许开之为异。故云以二地指二空乃至此名初割之莲也。
    六从第五下。明嗢多那惹合掌中。此云显露也者。言二手仰相并而向上。显其掌内。故云显露合掌也。
    七从第六下。明阿陀罗合掌中。此云持水也者。言仰并两手而诸指头令相就。如掬水状。犹似钵印。故云此云持水。诸指头合相就。与前印为异也（云云）
    八从第七下。明钵罗拏摩合掌中。此云归命合掌也者。如金刚合掌也（云云）
    九从第八下。明微钵哩哆合掌中。此云反叉合掌也者。言如转法轮印而不转反也。故云反叉合掌也（云云）
    十从第九下。明毗钵罗哩曳萨哆合掌。言如金刚持遍礼印。而二地二空不相钩。故云似坐禅人手相加之形。此云反背互相着合掌也（云云）
    十一从第十下。明帝哩曳合掌中。此名横柱指合掌者。谓两掌向上相仰而二中指相□。其形如九峰印也（云云）
    十二从第十一下。明阿钵罗合掌中。此云覆手向下合掌者。谓二掌并覆之。而二中指之端相□也。
    十三从第十二下。明覆手合掌中。亦同名者。梵语与第十一相同。所谓阿钵罗也。故不举之。以多含故有覆手义。故此名云覆手合掌也。其印相如诸龙印（云云）
    四从今此下。明今印印相中。今此三昧耶印先合三补吒掌者。经之是密印相当用等文。重别牒而未会引之也。先以已下明印相。自可见。其五指已下说印义。并有面授（更问）
    五从此三昧耶下。明先不作此印不可作法中。此三昧耶印者。此入佛三昧耶印也。若初修行者一切持诵初。必先可作此印。若不然者作法不成。故云此三昧耶乃至不合作诸法也。
    六从非直下。明印明相应持诵中。非直乃至作法者。言非但结其印而已。又与前所说真言印明兼备相应。故云非直作此亦须诵前真言作法也。凡诵真言作印喻如等者。言夫结印诵言必同时结诵不可前后。非但结诵而已。复必与秘观可相应也。结诵不前后。犹如二耕牛同进而不前后。秘观亦相应。譬如农夫进两牛。然今且言结诵相应。不论秘观相应也。虽然三密必可相应故云尔也。是故云凡诵真言作印喻如耕牛二牛同进不得前后也。
    七从先以下。明加持五处。自可见（云云）
    二从然此下。明说功德中。又二。一明牒经。二明随释。
    初中。交牒可云。此一切诸佛救世之大印正觉三昧耶于此印而住（云云）
    二从然下。明随释中。又二。初明问。后明答初问言。自可见。
    二从以此下。明答中。以此真言故者。指此入佛三昧耶印明。而共云真言。是即印言不二故。赞真言功德故成印之功德。何以故。彼真言者即字也印亦与字同体。故云尔也。能除宿障者。所谓无始间隔也。无始间隔者即不知妄见也。既净除不知妄见故自性清净之自身清净也。此内身清净故外境清净。外境清净故诸障自净除。是即大护也。依之福智圆满。故云以此真言故乃至诸佛惊觉满其所愿也。
    问。上卷既说此真言。何故此品中又重说之耶。
    答。具缘品中为造坛所用虽说之。未说密印故。为令与密印相应。此品中印明共说。故疏云。凡诵真言作印喻如耕牛二牛同进不得前后也（云云）已上皆准知之。
    二从又次其印下。明说第二三昧耶中。又二。一明说印相。二明说真言。
    初中。又二。一明牒经。二明随释。
    初中。交牒可云。又以定慧手乃至是为净法界印（云云）
    二从又次下。明随释中。又二。一明印相。二明印义。
    初中。又次之两言。是第九番烂脱之了也。其印以二空指者。第十之刀也。故又次其印以二空指等可读继也。印相可见。
    二明印义者。问印义如何。答。印相犹有惮。何况于印义耶。虽然忘越法。先大悲。任师传注大绳。文云。其印以二空指内掌中。以左右手地水火三指。压而作拳。竖二风令直（云云）初二空者生法二空也。所谓左生空。右法空也。如此二空以入字门故。即是本初不生之大空也。然此大空者。非谓如彼世间虚空并三乘所执之空。无德不具无相不备。所谓六大为体。四曼为相。三密为用。为大定智悲所庄。两部曼荼罗诸尊宛然具足。互相摄入圆通无碍也。故名为大空。此大空之上三轮器界居在。所谓地水火三指是也。然火动之时与风大共。是风轮也。故加初空成五大。然立二指令当胸者。识大表示也。故成六大不可思议也。地水火空四指为奉。是四种曼荼各不离之意也。以地水火三指压空。是三密同归大空证三平等之义也。是即字本不生大空之上。安立三轮器世间。其上六大四曼三密体相用无碍。四重法界曼荼罗圣众宛然出现。所谓风指是也。已上付右拳言之也。即是佛界成立义也。左手亦如此。是即众生界安立也。然佛界无量无边不可思议功德智惠之缘生。名为右风。众生界无量无边迷妄不知之缘起。名为左风。然众生如实不知故沈轮生死。诸佛如实知见故安住法乐。是故以诸佛如实之智惠。加持众生妄想之法。皆悉六大四曼三密体相用无碍。而与诸佛体相用不异。以是义故竖二风令相合。是则佛界众生不二平等之义。故云其印以二空内掌中以左右掌地水火三指压而作拳竖二风令直也。已上佛界众生界不二平等如此。己界亦尔也。故文云即向里而转令两手指从顶两边各近左右颊颈而向里曳稍下曳之（云云）如上安立佛界众生界不二平等已。然后向里而转者。结此平等印已。以此印向自身而转。是即己心自性清净大觉之体亦如此加持也。故云即向里而转令两手指乃至至心即散手也（云云）以是义故己界佛界众生界平等平等无二无别也。是即三三平等之意也。故疏云平等法门则此经大意也（云云）
    门曰。此印名法界生印。然与此名字如何相应耶。答曰。地水火空四指为拳。是即六大四曼三密体相用当体也。名之为法界。此上竖二风。名之为生。故名为法界生也（云云）
    问。印与名相应尔也。然与真言如何相应耶答。疏云达摩驮都（法界也）萨□（二合）婆□（生也）俱唅（我也）法界者即是佛身。下句云我者。言我即是法界也。故知名字真言印义。全体同一也（云云）
    二从法界下。明说真言中。又二。一明梵汉交举。二明释句义。
    初如文可见。
    后从达摩下。明释句义中。法界者即是佛身等者。指本地法身之佛也。下句者俱唅之句也。即我亦如是之义也。言如从自性清净法界本地法身之佛。现巧色摩尼之身。说巧色摩尼之法。示巧色摩尼之法。三世常恒于普门法界垂三密无尽庄严藏。行者亦如是。故云下句云我者言我即是法界也乃至亦即体同法界也。
    三从次更下。明说第三三昧耶中。又二。一明说印相。二明说真言。
    初中。又二。一明牒经。二明随释。
    初中。挍牒可云。复次定惠手乃至俱相向（云云）二从次更下。明随释中。又二。一正明印相。二明印义。
    初中。次更作印乃至令至掌内相□也者。印相如常。自可见。
    二明印义者。文云。先作反背手合掌。以二地指反相勾（令右加左上也）余水火风三指。以次亦反相勾讫（云云）言显大日如来及十方三世诸佛说法利益之相也。所谓左众生界。即普门所被众生也。右佛界。即普门随类之形像也。然众生从一念迷妄之始已来。背自性清净本源而向缘起妄境故。左五指皆背自身而向外也。诸佛以如实之智惠常恒向内住心莲华台上故。背妄想颠倒之外境故。右五指背外境向自身也。然非但背妄境向自性心莲华台上而已。又无缘大悲不舍众生故。钩以布施。索以爱语。锁以利行。喜以同事。以如此等四摄方便。令引向心莲华台故。以右五指各钩结左五指也。然先以二地反相勾者。地指是字也。谓以诸佛之本初不生之知见。令照知一切众生必定是字本不生之体故。先以右手之诸佛字勾结。左手之众生本初不生之字众生本觉与诸佛本觉。令毕竟平等。是即六大法界也。次三指令勾结者。是即以诸佛平等三业。加众生三业令相勾也。然反左空入右掌中者。以众生之断灭空。入诸佛内证。然后以右空押左空头者。以诸佛大空加彼断灭之空。平等无二无别也。令一切众生证此大空。为诸佛说法之本怀。故法花经云。如是一相一味之法。所谓常寂灭相。终归于空。破有法王出现世间。随众生欲种种说法（云云）以是义故此印名转法轮印也。复次此印显释迦如来一代始终。所谓二地华严时也。言厚殖善根之人最初感佛日。悟如来道场所得之法。是最初左字为右字而所勾是也。次水火风三指鹿苑方等般若中间三昧也。所谓断见思尘沙无明三惑证双非双照中道。末后二空反合是法花时。是即三乘五乘七方便九法界。皆悉会入一佛乘证得阿字本不生际。故经云终归于空。是即释迦如来出世成道本怀也。
    二从南下。明说真言。自可见。
    问。若然者此印得名云何相应耶答。此印名转法轮印。譬如转轮圣王轮宝。摧破山岳不平等之处。令成平平大地。如来平等说法亦如是。摧破一切众生我慢放逸之高山。令成三平等地。故此印名为转法轮印也。
    问。印名相应尔也。与真言云何相应耶答。金刚。呾摩句痕我身也。言我身即同金刚也。如我者一切众生皆悉同金刚。即是法界自性也。是即三平等义也。故印名言同一也。可思之。
    问。佛说此三种三昧耶有何深意耶答。其深意具缘品疏并不思议疏等委细说之。恐繁不书。披彼可见之。故云此真言上已释之更勘也。

妙印钞卷第五十二　一校了
（御本云）元德三年（辛未）正月二十一日加点了
沙门阿寂（六十二）
妙印钞卷第五十三

        沙门阿寂纪
    
　　　
　　　
　　　

释密印品第九之余

    二从作刀印者下。明说大惠刀印中。又四。一明别表。二明说印相。三明说名字功能。四明说真言。
    初中。次作刀印者等者。即别表也。上来依三种三昧耶成普门万德已。然为俱生我见所缚。未显自在力故。以大惠刀截彼邪见等见网。令得普门法界大自在力故。次说此惠刀印故云尔也。
    二从即屈二风下。明说印相中。又二。一明挍牒。二明随释。
    初中。挍牒可云。复舒定惠乃至如朅伽（云云）
    二从即屈下。明随释中。又二。一正说印相。二明印义。
    初中。即屈二风乃至令如大刀之形即是者。即是说印相。其文自可见（云云）
    二明释印义者。定惠二手者。左定右惠也。作归命合掌者。交叉十指端是也。所谓右五指为上。左五指为下。右是五圣也。左是五凡也。五凡载五圣。是即归命义也。故云归命合掌。即屈二风。指头相对。以二空相并而压捻之。令如大力之形者。如上定惠令不二平等已。然后屈二风指者。左风指是众生俱生身见也。右风指独一法界大智也。以此大智照见众生妄想缘起身。自性清净无垢无染。与如来法界无相缘起之体无二无别。故二风头相对也。然犹迷悟相对故非毕竟大空。以是义故以性相二空。令彼迷悟二法归本初不生之大空。是故以此大空三昧大惠刀。截断一切众生烦恼所知二障。令住本不生际。故此印名为大惠刀也。故云即屈二风指乃至令如大刀之形即是也（云云）
    问。即与名相应尔也。与真言相应如何答。字二空也字二风也。地水火三指即三业也。是即字也。其义自可见。能能印名言交合相应。可知其深意也（云云）
    二从大刀无垢下。明说名字功能中。又二。一明牒经。二明随释。
    初中。大刀无垢法乃至无贪法生者。经之此大惠刀印乃至谓俱生身见之文。未会引之也。
    二从刀喻利智下。明随释中。又二。一明释大刀义。二明信解无贪生。
    初中。顺前印义可知。故云刀喻利智以能令除断乃至如上说之也。今此中意正欲等者。言断除我见等一切烦恼。令证无垢清净毕竟独空。故云今此中意乃至身见俱生之类即是垢也。今断是垢竟即休息者。诸见之垢尘即休息也。
    二从邪末下。明信解无贪生义中。邪末休息者。根本无明休息故邪见等枝末烦恼随又休息。由邪末休息故有最殊胜法生。所谓如来信解也。故云邪末休息乃至如来信解也。或云。邪末休息者。身见等虽断尽休息。邪见未休息有胜法对治法。所谓如来信解力也（云云）是末字成未字故成此义。两义能能可思案（云云）此义如最初解者。指序品也。谓无贪等善根也者。法界自本我有也。非可贪。然以不知之妄见故起小贪小嗔等。依之覆弊法界万德不能显现。是故如来以大方便。奋迅示现无尽庄严藏。断除彼不知之身见等烦恼之时。如实知见法界。即是之万德无非一法我之自性清净心莲华台上万德。如此解知名为如来信解。如此信解时。贪嗔痴等一切妄见皆悉法界即是也。故云如来信解谓是何法谓无贪等善根也。
    四从其真言曰下。明说真言中。又三。一明别表。二明略举真言指上。三明随释。
    初中。其真言曰者。别表也。
    二从南下。明略举真言指上。又可见。
    三从此真言下。明随释中。此真言梵音等者。言其梵语真言虽说之。于其义者具缘品中委细释之故不释之。仍云如上说也。此真言以初摩字等者。第二句初字也。以此字为此真言之心。故云此真言以初摩字为心也。是我义者。字吾我义。所谓俱生我见等是也。然入字门故吾我不可得也。以不可得故证本初不生大空。故是第五空点义。以大空故无所不遍。故云即是遍一切处也。由此故次生诃字者。释次之字也。言由此无相大空故无尽万德缘生。然从字大空而生缘起。即本不生也（云云）下有乌字等者。释真言之终字。然不言字体者。巧假上字为字体。此字上下置点成。故云下有乌字为三昧上有点为大空也。满三种身者。依此字三解脱门证得三身果位。然此三身离生灭去来。是即本地法身也。故云诵此者乃至即是法身现也。
    三从次作吉祥下。明说商佉印中。自分为四。一明别表。二明印相。三明说名字功能。四明说真言。
    初中。次作吉祥商佉印者。别表句也。上来既以大惠刀截俱生邪见等网。成普门法界大自在力已。故于普门法界。吹大法螺宣说大法。令闻者归大寂涅槃也。故次说之。
    二从先作下。明印相中。又二。一明牒经。二明随释。
    初中。挍牒可云。复以定惠二手乃至如商佉（云云）
    二从先作空中下。明随释中。又二。一明正说印相。二明印义。
    初中。从先作至如吹螺之法也者。说印相。自可见（云云）
    从明印义者。先作空中合掌如前者。如初印合掌义。次屈二空指以二风指压之等者。是即无所不至遍法界义。如摄大轨仪云双佉依本。是即成就六大四曼三密体相用无碍已。从此自证之本源大空。而示大悲方便之缘生。所谓二空之上相柱二风是也。是即空即是色意也。令如商佉形等者。住如此空即是色之色。以言说示无言说之法。是即色即是空义也。此印功能不可思议。刹尘佛不可说尽也（云云）
    问。此印名胜愿吉祥法螺印。然者如何与印相应耶答。定惠二手作虚心合掌。是胜愿吉祥义也。屈二空以二风压之令如商佉形者。法螺义也。其意随印义可知也。
    问。印名与真言相应如何答。字者胜愿吉祥义。又与虚心合掌同一也（更问）空点法螺义。又与屈二空以二风压之义。同一也。一一次第能能印名言而相应可作之也（云云）
    三从此是下。明说名字功能中。又二。一明牒经。二明随释。
    初中。挍牒可云。此名为胜愿乃至寂静涅槃（云云）
    二从此是下。明随释中。满一切愿者。以此即明加持故。能满足自利利他大愿。所谓普贤行愿圆满也。故云此是满一切愿乃至即满一切善愿也。宣说大法等者。动寂平等本来不生不灭。即是大般涅槃也。故云宣说大法乃至即是寂静涅槃印也。
    四从其真言下。明说真言中。又二。一明重表。二明释其义。
    初中。其真言者。即重表也。
    二从归命下。明释其义中。暗此是真言之心者。字体字不生也。空点无所不至大空也。故云暗此是真言之心乃至寂然遍一切处也四从次金下。明说金刚不坏坐中。又三。一说印相。二明说名字功德。三明说真言。
    初中。又二。一明牒经。二明随释。
    初中。挍牒可云。复以定惠手乃至令火风轮和合（云云）
　　二从次金下。明随释中。又二。一明正说印相。二明释印义。
    初中。次金刚乃至水指单立即是也等者。说印相。自可见。
    二释印义者。经云以定惠两手相合者。虚心合掌也。与第一印其义相同。是即本觉体也。次疏云以二空指二地指皆相并余舒散如开割之莲华者。八叶开敷莲华也。已前本觉合莲花开敷圆满修生显德之体也。次火风指相合水指单立即是也者。风火水三指。是如次菩提为因大悲为根方便为究竟三句也。然自证之显德圆极已。故迁菩提为因大悲为根二句归本有无相凝然也。故住纯一无杂方便为究竟普现色身三昧。故唯单立二水也。所谓左水指是无明烦恼之爱水也。能润生死色身。令增长三界六道之妄法。右水指是诸佛大悲之智水也。能润菩提种子。令增长四重法界之万德。然以诸佛大悲智水。加持无明烦恼爱水。明与无明本来不生也。以本来不生故无明即明明即无明也。以无明即明明即无明故。无无明可破。无明朗可证。明与无明本初不生万德故。而宛然有。所谓两部曼荼罗诸尊圣众是也。左水指是胎藏曼荼罗也。右水指是金刚界曼荼罗也。如此两部诸尊不动不坏。安住自性心莲华台上。故疏名为金刚不坏座。经云吉祥愿莲华诸佛救世者不坏金刚座。是即虚空心合掌义门也。觉悟名为佛菩提与佛子悉皆从是生者。二水指单立义也。准印义可思之。问。印与名既尔也。然者与真言如何相应耶。答。字是与虚心合掌。其义同也。即本源当体也。并兼菩提为因义。即是二风指也。次傍加长字点。是即大悲万行。所谓二火指是也。次又加涅槃点。是即远离义也。所谓远离无明住明朗。然以入字门故。明与无明本来不生。以本来不生故。无明与明共是寂静涅槃也。所谓两部曼荼罗之万德也。故以三字合成字为真言也。能能可思之。
    二从此是下。明说名字功能中。又二。一明挍牒。二明随释。
    初中。挍牒可云。吉祥愿莲华乃至悉皆从是生（云云）
    二从此是下。明随释。准上自可见（云云）
    三从真言下。明说真言。准上可知之（云云）
    五从次作金刚下。明说金刚大惠印中。又三。一明说印相。二明说名字功能。三明说真言。
    初中。又二。一明牒经。二明随释。
    初中。挍牒可云。复次定惠手乃至交合如拔折罗（云云）
    二从作金刚印下。明随释中。又三。一明说四种拳。二明说印相。三明印义。
    初中。然作拳法有其四种者。夫金刚界一切诸印皆从拳印起。是即佛心如满月之意也。可思之。故今此五股金刚印从拳而生。故经云定惠手五轮外向为拳（云云）是先说印母也。是先说四种拳欲示金刚界诸印印母故先说之。第一如常作拳法等者。莲华拳是也。故云大指竖之此是一也。次以空指等者。金刚拳是也。故云金刚拳第二也。叉二手而合作拳等者。外缚拳是也。故云此名指在外拳等也。次以十指相刃皆令十指头在于掌内者。内缚拳也（云云）
    二从次作金刚下。明说印相中。次作金刚印。者。五股金刚印也。二手皆屈水指向掌内等者。内缚五股印明。但经说外缚。是内证外用自证化他不同耳。其相自可见（云云）
    三明印义者。先二手缚者显自证圆极之体。所谓佛心如满月之意也。屈水指向掌内者。右水法性也。左水无明也。然以右水指钩左水令入内者。无明即法性。法性即无明故。法性无明同际。而同归入本初不生之大空也。次二火立合者。是即本有常住境智也。此普贤大菩提心一念缘起时。境智更不相离故。左境右智相具而出也。是即金刚萨埵也。所谓理智冥合体也。三种世间诸法一念缘起位。皆境智冥合而出生故。是即金刚萨埵位也。三世常住故云金刚。忍乐修行坚持不舍故云萨埵。所谓此位以本有智忍乐本有境故云忍乐。从此六大无碍位。发起一念大悲万行故云修行。坚持上求下化菩提心故云坚持。不舍离诸佛及众生故云不舍。此是字智体自受用身境智冥合位也。故云二火立合也。次二风各立之者。此自受用身之处三部妙用宛然也。故立二风相加中指成三部也。三部妙用圆满故。开出无尽宝藏名为宝部。为开出一切众生无尽庄严藏。现巧色摩尼身。说巧色摩尼法。示巧色摩尼心。名为羯磨部故。五部宛然也。是即五智圆满义也。既五智圆满自具五大故。五智五大具足圆满周遍法界。已上约智正觉世间明义。若约器世间若约有情世间明义。准之可知。故瑜只经首题云金刚峰楼阁一切瑜伽瑜只也。可思之。
    问此印名金刚大惠印。然者云何与名相应耶。答。以五智五大如实大智惠。摧破不如实妄见。如金刚能摧破一切强刚物。故名金刚大惠印也。
    问。印与名其义尔也。与真言云何相应耶答。字是四字合成字也。所谓字本初不生之体即印母金刚缚是也。次字一念净菩提心体。所谓二火立合是也。次字损减义。次字增益义。所谓五智五大之损减增益二德也。以是义故印名言其义全体同一也。可思之。
    二从由此下。明说名字功能中。又二。一明牒经。二明随释。
    初中。挍牒可云。金刚大惠印乃至人天不能坏（云云）
    二从由此下。明随释。自可见。
    三从其真言下。明说真言。准印义。自可见（云云）
    六从次佛下。明说如来顶印中。又三。一明说印相。二明功能。三明真言。
    初中。又二。一明牒经。二明随释。
    初中。挍牒可云。复次定惠手乃至屈二空相并（云云）
    二从次佛下。明随释中。又二。一正明印相。二明印义。
    初自可见。
    后明印义者。先作指向内拳者。内缚印也。即是十界一如本源内证极位也。即申二中指者。其义如上五股印之二中指义。次以二风指加于中指之背者。谓成三部三密。如上释之。屈二空指令相并者。众生三密如诸佛三密。诸佛三密如众生三密。以是义故有相即无相。无相即有相。平等平等本初不生。以本初不生故为最无上。故云如来顶也。即三佛顶也。
    二从此大下。明功能中。又二。一明牒经。二明随释。
    初中。挍牒可云。此印摩诃印乃至即同于世尊（云云）
    二从此大下。明随释中。即同诸佛身者。诸佛三身也。
    三明说真言中。者。其义如上。但二者。一五大义。一五智义也。故云初为因后为果也。复次一已成诸佛顶也。一行者成佛顶义。故云合加顶上。更问者即此义。言作此印加顶上故。与如来顶功德同等无有异也（云云）
    问。印名言相应如何答。印者三密三部而成三平等最无上。故名如来顶印字者三密种子也。故诸佛三密与众生三密平等平等故说二个。一是行者三密三平等也。一是诸佛三密三平等也（云云）
    七从次如下。明说如来毫相印中。又二。一明印相。二明功能。
    初中。又二。一明牒经。二明随释。
    初中。挍牒可云。复以智惠手为拳置于眉间者（云云）
    二从次如下。明随释中。又二。一明印相。二明印义。
    初自可见。
    初明印义者。以智手为出大指之拳者。是莲华拳印也。地水火风四指作拳立大指。是即独一法界毕竟无相大空也。置印于眉间表中道一实义。左手当腰是表自身即是大我义也。
    二从作此下。明功能中。又二。一明牒经。二明随释。
    初中。挍牒可云。此名毫相藏乃至即同仁中胜（云云）
    二从作此下。明随释中。同如来毫相具足者。所谓毫相者。白色细毛卷集在眉间。名之为毫相。白色是本源体。即拳义也。细毛卷集者空指义也。此空非但空。含藏无尽万德。是故细毛卷集也。故此印名如来毫相印也。
    问。印名尔也。与真言如何相应耶。答。真言者也。以字本不生故万德不休息。所谓第二字也。远离因缘所生之生死。所谓大般涅槃也。故加第十二点。所谓字也。谓字即拳也。第二字立空指是也。所谓大空无相行也。置眉间者。字所谓远离二边即大涅槃也。以此毕竟大空之行。净除一切众生业因果报。令至大寂涅槃。所谓字业因也。入字门故即无因也。故上加空点也。字即生也。所谓四生也。是即三界六道果报之生虽多。不出胎卵湿化四生也。如此四生皆从妄想颠倒之业因而生。然入字门故因业即不生故。果报四生亦不生也。是故加第十二点成也。故云以此不生行（字）净一切因也（字）阇谓生不可得也（字）也（云云）
    八从次作下。明说如来钵印中。又分为三。一明印相。二明名字。三明说真言。
    初中。又二。一明牒经。二明随释。
    初中。挍牒可云。住瑜伽座乃至俱在脐间（云云）二从次作下。明随释中二。一明正说印相。二明印义。
    初中。次作如来钵印等者。结法界定印（不缚只右为上）取袈娑二角置定印中是也。
    二明印义者。左五大也。右五智也。左手取袈娑二角者。袈娑色是法界色。然此袈裟二十五条或九条也。二十五条教化二十五有之众生令入法界月轮之标帜也。九条亦九界覆护义也。今如来出世成道本意。利益二十五有九界之众生。为令入法界圆明故取袈娑也。二角者。上从有顶下至无间。表不残一众生之义。始以右手取之绕左臂者。表佛大悲不舍众生之义。所谓布施爱语利行同事四摄也。然后回入手中者。引众生令入诸佛大智。是即定惠刀庄严以此度众生之意也。故云即同如来乃至能令一切非器众生皆堪为法器也（云云）
    问。与如来钵如何相应耶答。钵者其形半月形也。是即风轮能安置器世间次第也。故云安立器世间风轮最居下也。如来大悲亦如此。能摄取非器众生令安置法界心殿。然于此钵印有二种不同。下所说释迦小钵印者。安置一大三千界众生。是即法花所言今此三界皆是我有其中众生悉是吾子之意也。今此大钵印安置尽空法界一切众生。故名为大钵印也（云云）
    问。若然者与真言如何相应耶答。字者。是有也。所谓三有二十五有也。入字门故有即不生也。以不生故远离三有二十五有。证不生不灭大般涅槃。故加第十二点也。二从作此下。明说名字中。又二。一明牒经。二明随释。
    初中。挍牒可云。是名释迦牟尼大钵印（云云）
    二从作此印即同下。明随释。准印义可见。
    三从真言下。明说真言。是又准印义可见（云云）
    九从次作施下。明说施无畏印中。又三。一明说印相。二明功能名字。三明真言。
    初中。又二。一明牒经。二明随释。
　　初中。挍牒可云。复次以智惠手上向而作施无畏形（云云）
    二从次作施下。明随释中。又二。一明正说印相。二明印义。
    初印相。自可见（云云）
    二明印义者。左手如前者。其印义如前钵印。而当脐者脐是身之中分也。表如来大悲齐等也。右手指向上者。右五指是五智也。向上者上求菩提义也。而向外舒之如招物之像者。今以平等法界五智。知见无尽法界一切众生之类。皆悉五智圆满。而无非一众生五智五大之体。是故烦恼及随烦恼等。无非一法六大法界故。贪嗔痴等一切烦恼除故。未来种种可畏业报皆断除。故此印名施无畏印也。
    二从若作下。明功能中。又二。一明牒经。二明随释。
    初中。挍牒可云。能施与一切乃至名施无畏者（云云）
    二从若作此印下。明随释中。爱恚即时者。贪嗔也。不言痴者。贪嗔除故痴亦断。三毒断除故未来生死。地狱饿鬼畜生等种种大可畏皆断除。故云若作此印乃至种种大可怖畏也（云云）
    三从其真言下。明说真言中。又二。一明举梵注释。二明释其义。
    初自可见。
    二从遍是下。明释其义中。遍是普义即是遍一切处等者。指二乘凡夫境界。于彼等境界。普除一切恐畏。而能胜彼。故云遍是普义乃至普除一切烦恼也。
    问。印名言相应如何答。印者表放五智无畏之师子取二乘异生之禽兽。还放寂静安稳之苑。令得无畏常住之乐。故此印名为施无畏印。次真言者是遍于一切生死涅槃之处。除大可畏之义故。是亦印名言同一也。能能可思之。
    十从次如下。明说如来满愿印中。又四。一明印相。二明说名字功能。三明说真言。四明问答决疑。
    初中。又二。一明牒经。二明随释。
    初中。挍牒可云。复次以智惠手下垂作施愿形（云云）
    二从次如来满下。明随释中。又二。一正明印相。二明印义。
    初中。说印相。自可见。
    二明印义者。左手亦持等者。如前可准知之。右手向外舒而下垂者。先以五智金刚智体。除诸众生怖畏毕。此谓从五智金刚智体开出无尽宝藏如意宝珠。普施与一切众生。能满世出世一切大愿。故云如瑜伽中宝生佛印也。
    二从作此印下。明说功能。准印义可见。
    三从真言下。明真言中。又二。初明梵汉挍牒。二明释其意。
    初文。自可见。
    二从意云下。明释其意中。愿诸佛与我金刚身者。言我与五智金刚体也。是即真言行者本愿也。此愿成就即满所愿也。故云意云愿诸佛乃至即是满所愿也。
    四明问答断简者。问曰。印名言相应如何答。印谓表开无尽万德与一切众生。满世出世大愿。故名为满愿印。次真言诸佛与我金刚身者。以右五智金刚身。加持左众生故。速证金刚不坏身。而满一切愿也（云云）
    十一从次怖下。明怖一切为障者印中。又四。一明说印相。二明说功能。三明说真言。四问答料简。
    初中。又二。一明牒经。二明随释。
    初中。挍牒可云。复次以智惠手乃至住于等引（云云）
    二从次怖一切下。明随释中。又二。一明正印相。二明印义。
    初明印相。自可见（云云）
    二明印义者。左手如前可思之。次以右手为拳出大指者等者。言空指是本初不生大空也。此大空之中有如来真实不坏三密。所谓地水火三指是也。从此如实净菩提心发起自受用智身。所谓风指也。是即以本初不生之行证本初不生之体。境智冥合。如来无尽万行万善皆悉无不圆满。故舒风指竖之。当于眉间。眉间是不二冥合独一法界表示也。以如此等万行力降伏诸魔。所谓如来千智力也。然经以毗俱胝形住等引者。是即表作寂共不思议也。所谓毗俱胝形是忿怒降伏之相。动散无极之体也。而住等引者。此无极动作。以本初不生故。镇等引不动也。寂亦本来不可得故。镇是动散也。以是义故即不动而作。即作而不动。动作天妨也。以动作无妨故。昏散为便所起四魔三障不治自然退。不战自降。故名为怖一切为障者印也。
    二从此一切下。明功能中。又二。一明牒经。二明随释。
    初中。挍牒可云。以如是大印乃至驰散无所碍（云云）
    二从此一下。明随释。准印义可见（云云）
    三从真言下。明说真言中。又二。一明梵汉挍举。二明其义。
    初自可见。
    二从此真言下。明释其义中。此真言诸佛大力也者。所谓本有常住十力。此十力各又具十力。展转无量不可思议故。即是如来十力一切力中最大自在也。此十力从本有大慈大悲而生。是故妄情所生一切大力诸魔。无有相对可论优劣胜负。故云此真言诸大力也乃至从大慈所生也（云云）
    四明问答料简者。问曰。印名言云何相应耶答。表从本有平等海生金刚智。此智动寂平等。故镇动镇寂。以此平等大智故四魔自然退散。故名为怖一切为障者印也。真言中十力从大慈生者。即此义也。可思之。法全次第。此印阙。但在余处（云云玄法青龙共此处次第与愿之次悲生眼也至华座次执介次出怖摩印言也）。
    十二从次佛下。明说悲生眼中。又分为四。一明说印相。二明说功能。三明说真言。四明问答料简。
    初中。又二。一明牒经。二明随释。
    初中。挍牒可云。复次以智惠手乃至而在其下（云云）
    二从次佛下。明随释中。又二。一明正说印相。二明印义。
    初中。先为拳乃以空指压风地二指（云云）然者疏依师传并十万颂大本。是又一义也。经疏不可取舍。各可成其义也。但法全次第存经说也。
    二明印义者。左手如前。先为拳乃至空指压风地二指者。先为拳者。自证极满唯佛与佛境界也。三业持常寂故非十地三贤之所知也。然此自证圆满之处。无尽万德宛然而有。所谓缘起万法即风指是也。此万德本初不生也。所谓本初不生字即地指是也。然以无相大空三昧。加此本有缘起之上故。有相无相无二无别一相一缘也。所谓作寂平等大空也。故以空指押地风甲也。若依经说者。无相法界大空位缘起本有万德安住。而本初不生也。是即疏作寂平等名为大空。经大空之上见作寂不二。能能可思之。然后申水火指者。是即自证极满之上大智大悲也。所谓以法界心字智火。照见一切众生可度不可度利钝通塞等之相。然后降平等法界大悲水之时。各随其根性无不蒙其润。是即自证之上大智大悲也。故以此印加持两眼。所谓左大悲眼也。右大智眼也。由此加持故肉眼转成佛眼。故经云智者或佛眼也（云云）
    二从以此下。明说巧能中。又二。一明牒经。二明随释。
    初中。挍牒可云。此名一切佛乃至智者成佛眼（云云）
    二从以此下。明随释。准印义可见（云云）
    三从真言下。明说真言中。又二。一明梵汉挍举。二明释其义。
    初文。自可见。
    二从夫虚下。明释其义中。夫虚空等者。为显举世间虚空无德无失。而不可比类如来之空。故云夫虚空乃至不可为匹也。此释迦伽那句也。大悲体者释迦卢拏摩也句也。一切如来以大慈大悲为两眼故。指大悲体为如来眼也。从大悲生者。从自性清净莲华台上大悲胎藏生故云尔也。能生大悲者。是修生之大悲也。然从本有大悲生故。此悲即常住也。以常住不变故本有缘起自证化他。唯一法无有二法也。更问者。即此意也。
    四明问答料简者。问曰。印名言相应如何答。印者表于作寂不二大空之上。以悲智具足大方便。净一切众生肉眼。成就佛知见。故云如来眼印。又云悲生眼印。真言中空愿悲体如来眼（云云）所谓从大空而生大悲愿体。名为如来眼。故知印名言同一也（云云）
    十三从如来罥下。明说如来索印。又四。一明说印相。二明说名字功能。三明说真言。四明问答料简。
    初中。又二。一明牒经。二明随释。
    初中。复次以定惠手乃至圆屈相合（云云）
    二从次如来下。明随释中。又二。一正说印相。二明印义。
    初文。自可见。
    二明印义者。先作十指向内之拳者。佛心如满月之意。即名字之中如来之当体也。二风指者。从此自证极满之位。出生四摄利他之罥索。然此索悲智平等也。所谓左悲也右智也。悲智和合。而以布施之钩招之。以爱语之索缚之。以利行之锁锁之。以同事之铃悦之。故作内缚拳舒二风指如圆环之状也。二空以右押左双内掌中者。左空是众生空也。右空是法空也。然以右空押左空。表以法空遣众生空。然法空犹存。故非毕竟无相大空。故双内掌中者生法二空共不生。故入字本不生际。圆满毕竟无相之大空义也。
    二从此印下。明说名字功能中。又二。一明牒经。二明随释。
    初中。挍牒可云。此胜愿索印乃至能缚诸不善（云云）
    二从此印下。明随释。准印义可知之（云云）
    三从真下。明说真言中。又二。一明梵汉挍举。二明释其义。
    初中。系系即是因也者。字体字也。是因业不可得义也。所谓一切众生所具净菩提心是也。以诸佛大悲行呼召此净菩提心故。傍有三昧画故转成。是呼召义也。此因以本不生故离因果者。本有常住之因故。本来不生自离因果之分也。即令此因净复净者。此净菩提心因本来自性清净。故云令此因净。然自性清净因犹与不知之微垢共故。复净此微垢。仍云复净也（已上钩义也）摩诃钵奢大乘索也。以诸佛净菩提心因索。缚众生本觉菩提心因。故云即大乘索乃至是名大索也（已上索义也）娑唠驮哩耶如空也。萨埵驮都。于有情界中而摄持之除其痴（云云已上锁义也）提目吃底涅社多信解生也（已上铃义也）。
    二从又此索下。明释其义中。如来以此信解之力等者。如来信解一切众生有此净因故。必定师子吼示现种种类形。以折伏摄取之方便。令获如来妙果。故云又此索者乃至普同有情界义也（云云）
    四明问答料简者。问曰。印名言相应如何答。表从佛心如满月之自证圆极之位。以四摄之方便。净一切众生菩提心因业性相二空之执。悉尽。令归入毕竟大空三昧也。故此印名为如来罥索印也。真言中又有四摄义。可思之（云云）
    十四从次作如下。明说如来钩印中。又四。一明印相。二明说名字功能。三说真言四明问答料简。
    初中。又二。一明牒经。二明随释。
    初中。交牒可云。复次以定惠手乃至犹如环相（云云）
    二从次作如下。明随释中。又二。一正明说印相。二明印义。
    初文。自可见。
    二明印义者。先以左手空指厌余四指之头令如环状者。以空押四指者成。圆满理智不二之义。是即诸佛集会道场也。以右手地水火三指入左掌内。以右空从左大指背入掌中捻右手三指。舒风指令如钩形者。三指是十方三世三密三部诸尊圣众也。以空捻三指者。表三密三部三三平等皆悉圆满大空。立右风令如钩形者。是即以独一法界表示。召十方三世三部圣众。令集会平等法界自性清净道场。非但召诸佛令集会法界道场而已。亦能召一切众生同令入道场。同一切诸佛。令圆满菩提妙果。故名为如来钩印也（云云）
    二从作此钩下。明说名字功能中。又二。一明牒经。二明随释。
    初中。交牒可云。如是名钩印乃至及恶思众生（云云）
    二从作此钩印下。明随释。其义准印义。可知之。
    二从阿下。明说真言中。又二。初明梵汉交举。二明释其义。
    初义。自可见（云云）
    二从此中行下。明释其义中。谓由此行能召诸佛等者。其义准上印义。可知之。
    四明问答断简中。问印名言相应如何。答。于理智不二法界道场。召三部圣众。及召一切众生。与诸佛令等同故。名如来钩印。真言义亦准之可知之。法全次第无之。
    十五从次如来心下。明说如来心印中。又三。一明说印相。二明说真言。三明问答料简。
    初中。又二。初明牒经。二明随释。
    初中。交牒可云。即此钩印舒其火轮而少屈之（云云）
    二从次如来下。明随释中。又二。一正明印相。二明印义。
    初中。作法皆准于前者。其作法皆准前钩印。但立名右火风二指。余皆如前也。但法全次第。三昧手空押地水甲。惠地水入定掌。以空押惠地水甲。定惠火风舒竖心前（云云）
    二明印义者。左手义如上钩印。右手以空押地水立风火。是不动□印也。如来心者是净菩提心也。然不动者净菩提心体也。所谓以空押地水甲者。两部不二意也。立风火者。火是毗卢遮那净法界心智体也。火必得风增势力故。依大悲行愿之风。智火弥增威猛。以此定惠力庄严。引一切众生令入法界道场也。然入左掌互相钩者。表能住所住不思议而不相离也。故此印中两部曼荼罗诸尊圣众宛然集起。故云心印也（云云）
    二明说真言中。又二。一明梵汉交举。二明释其义。
    初自可见。
    二从即下。明释其义中。从佛心生者。从自性清净法界而生也。
    三明问答断简者。问印名言如何相应耶答。表于理智圆满法界道场。两部不二大日。以大智大悲方便。引众生入法界道场也。故此印名心印。曼荼罗圣众集起曰心义。可思之。真言中智生（云云）所谓从清净法界心。生不二大智也。然准印义可思之（云云）

妙印钞卷第五十三　一校了
（御本云）元德三年（辛未）正月二十四日加点了
沙门宥范（六十二）
妙印钞卷第五十四

        沙门阿寂纪
    
　　　
　　　
　　　

释密印品第九之余

    十六从如来脐下。明说如来脐印。又三。一说印相。二明说真言。三明问答料简。
    初中。又二。一明牒经。二明随释。
    初中。交牒可云。复以此印舒其水轮乃至名如来脐印（云云）
    二从次如来下。明随释中。又二。一正明说印相。二明印义。
    初如文可解也。
    二明印义者。亦准于前加舒水指者。左右手作军荼利印。而左右二地二空相钩结是也。二地二空本源字本不生大空也。水火风三指者三密也。然左众生本源三密也。右诸佛本源三密也。故以诸佛本初不生大空。钩结众生本初不生故。佛及众生平等平等无二无别也。以本初不生故。诸佛三密与众生三密亦平等平等无二无别也。故各立三指而相对也。众生三毒之三密。同诸佛甘露之三密。即成就不生甘露味。是即军荼利明王三摩地。故真言中有甘露生句。可思之。
    二从真言下。明说真言中。又二。一明梵汉交举。二明释其义。
    初文自可见。
    二从甘下。明释其义中。甘露者智智之别名者。甘露能除病痛。得不死常寿之体。此本初不生妙甘露亦如此。能除一切众生色心无知热恼。令成常住不坏清凉之体。故云甘露者智之别名乃至令得常寿之身也。此甘露味亦从佛心生者。指真言初字云佛心。其义如悉地出现品等中所说（云云）
    三明问答料简者。问曰。印名言相应如何答。表以本初不生三平等甘露。除一切众生妄想颠倒热恼。令得常住不变身故。此印名为如来脐印。齐轮五轮中水轮也。是即甘露水也。南方灌顶方也。是即甘露瓶也。能能可思之。真言中甘露生（云云）其义准印义可知之（云云）
    十七从次如来腰下。明说如来腰印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。即以此印乃至名如来腰印（云云）
    二从次如来下。明随释中。亦准如来钩作之。内风指而舒水指（云云）法全次第云。内缚二水令竖（云云）可依此次第欤。然者内缚者佛心如满月之意。即自证圆极也。二水合竖者是腰义也。腰是水轮也。即诸佛大悲水。是即腰义也。
    二从真言下。明说真言中。又二。一明梵汉交举。二明释其义。
    初自可见。
    二从当知下。明释其义中。即是从如来生者。指自性清净本地法身如来也。凡印真言皆呼其义者。谓印义并真言义相应而可行之。故云尔也。他皆效之者。一切真言皆如此相应可行也（云云）
    三明问答料简者。问曰。印言名如何相应耶答。表从内证极满位。发生大悲。令一切众生同如来大悲故。此印名如来腰印。真言中亦云如来生。其义可思之（云云）
    十八从次如来藏下。明如来藏印中。又三。初明说印相。二明说真言。三明问答断简。
    初中。又二。一明牒经。二明随释。
    初中。交牒可云。复次定惠手乃至此是如来藏印（云云）
    二从次如来下。明随释中。又二。初正说印相。二明印义。
    初文可见。
    二明印义者。先作三补吒合掌者。本有净菩提心体也。水风二指皆屈入掌者。左水指无明也。即是凡夫也。右水指诸佛大悲也。以此大悲加持一切众生无明烦恼。即是本初不生也。以本不生故。与诸佛大悲同等。安住自性清净满月轮中。次左风是二乘也。言风者六道赖缘之妄缘起也。然此妄缘起之法。为二乘但空之所断灭。而住生空。所谓空指也。然以平等大惠之大空。加持二乘但空。与诸佛大空等同。作寂平等。所谓右风指作也。左空寂也。以作寂平等故。二乘断灭之小空。即诸佛大空普现色身三昧也。所谓三部妙用无时暂息。二地二火二空各立合是也。言凡夫二乘三业即佛金莲三部妙体。与诸佛三密。平等平等无二无别也。此是如来秘密之藏。唯佛与佛境界也。故云如来藏印也。
    二从啰是下。明说真言中。啰是无垢义者。字尘垢也。即是凡夫无明烦恼也。然无垢者二乘但空也。上点是大空三昧也者。诸佛所说大空也。以此大空故。凡夫无明二乘但空。皆悉与诸佛大悲大空。平等无二也。故云啰是无垢义乃至第一除凡夫二乘障也。是即释初字义也。第二住于如来甘露之空者。言诸法本不生故缘起万法自空也。诸法空性亦不可得故。乍空自有也。空空自有故无有可破。有有自性空故无空可证。如此大空名为如来甘露之空也。所谓右空风二指是也。字尘垢本来常住真善妙有之体故。即是大空之法也。故戴自然自证大空。是即非对治修生之空法也。故云第二住于如来甘露之空也。是即释第二字也。二字傍二点是净除义者。如此令凡夫二乘有空同诸佛毕竟大空故。凡夫妄情三业。即与诸佛三密平等故显三部佛。故云第一除凡夫垢也二乘但空尽灭之法。亦即与诸佛三密平等故亦显三部妙用。故云第二除二乘垢也。
    三明问答料简者。问。印名言相应如何答。表于自性清净本觉之上。除凡夫二乘有空证三平等。是即如来自证境界。非十地等觉所知故。此印名为如来藏印也。真言中又除凡夫二乘二种垢。证如来甘露之空。故知印名言全体同一也。
    十九从次结下。明说大界印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。即以此印。散其水轮。向上置之。名大界印（云云）
    二从次结下。明随释中。准前如来钩印者。指内缚也。但钩印经疏相违。所谓经内缚立右风。疏异之。虽然共是内缚义也。故其义不相违欤。故今准前如来钩印法者。指内缚也。但二手各举水指。令散直竖。即是也（更问之不分明）者。法全次第云无堪忍四方四大护可用大界印真言。南东北西如次可行。南门名金刚无胜大护。种子字黑色。印相合掌屈二火掌相叉。第二略说。真言归命丽噜补哩尾矩□尾矩□莎贺。东门名无畏结大护。种子字金色。印相内缚舒二火如针。真言如南门。北门名坏诸怖大护。种子字素色。印相内缚二火立如钩形。真言如南门。西门名难降大护。种子字色如无忧花。印相定慧风空递相取。如锁钩。余轮舒散。真言如南门（云云）如此随方位。其印种子别也。今经疏所说者。彼大界总印明也。未说其别种子字。故云更问之不分明也（云云）然者且付疏文。内缚立二水。令散直立也。就此明印义者。内缚者自证境界。即唯佛与佛境界也。二水散竖者。大智大悲义也。所谓大智故不退菩提。大悲故不舍生死。悲智同际。自他同运无相法界第一义谛。无垢无相。是名为诸佛大界。如此如实大界。始从发菩提心乃至成佛。一相一缘不令间断故。四魔三障不得其便。是即大界义也。故云此中大界者乃至即是大界义也。
    二从真言下。明说真言中。离相三昧者。离凡夫有相也。重啰字作二乘相也者。离二乘但空相也。第一义也者。离有相无相故住第一义谛。然此第一义谛犹不可得。故云第一义不可得也。离垢也者。既归本不生故离一切尘垢。离一切尘垢故断生死系缚。断系缚故作业本来不生。以作业本来不生故虽具诸相而离相也。诸佛以此离相之相。庄严法身。更无比类又无过上。故云此等皆是三昧乃至此是诸佛大界也（云云）
    三明问答断简者。问曰。印名言相应如何答。其印母义如前。立二水向上者。表从自证圆极之位。以大智大悲庄严其身。不舍生死不退菩提。常于三世不坏化身。利乐有情无时暂息。乃至成佛不令间断故。四魔三障不得其便。故名为大界印。真言中。离凡夫二乘垢者。入本初不生际故。具诸垢而离垢尘。具诸缚而离系缚。具造作而离造作。具诸相而离相。故云也。是等皆是如来无上三昧也。故云此等皆是三昧乃至此是诸佛大界也。
    二十从次作下。明说大护印中。又三。一明说印相。二明说真言。三明问答断简。
    初中。又二。一明牒经。二明随释。
    初中。交牒可云。即以此印其二火轮乃至大护印（云云）
    二从次作大护印下。明随释中。又二。一正明说印相。二明印义。
    初中。准前如来藏印者。指内缚印母也。余文自可见。
    二明印义者。印母者自证圆极之位也。二水二火各立合者表大智大悲之义。所谓二水大悲也。大悲独不立。必依悲哀之境。所谓左水者大悲之境。六道凡夫无明也。右水者能应大悲之体也。然指头相柱者。显感应道交生佛一如也。次其二火指头亦相柱者。左火二乘无余灰断之火也。右火法界心字智火也。以此字智火之光明。照见彼二乘灰断之空。自性清净万德宛然无阙减。是故必定师子吼。以种种巧方便。开彼灰断之但空。出现无尽万德。与诸佛大菩提令等同故。二火头相柱也。又开二空指相去二寸以下者。表诸佛亦不住自证寂灭涅槃。不舍有情。常作佛事故。释啰乞刃句云拥护也。非但护于二乘。亦护一切诸佛。诸佛由此故不舍众生。常作佛事无有休息。此不住寂灭（云云）以是义故二空开立相去也。是即两部大日以巧色摩尼身。出巧色摩尼声。示巧色摩尼法。除一切众生四魔三障之恐怖。令知见三德秘藏之万德故。真言次句云如来大力生也。依之大力诸魔不能暂堪忍故。名无堪忍大护印也二从真言曰下。明说真言中。又二。一明举梵注释。二明其功能。
    初如注其句义。自可见。
    二从此名下。明其功能中。此名无堪忍大护等者。准印义可知（云云）
    三明问答料简者。问曰。印名言相应如何答。表自证满之上。以大智大悲方便。除凡夫二乘障。与诸佛悲智令同等也。加之又护诸佛本誓。不住寂灭涅槃。不舍有情常作佛事。以如是如来威猛大力故。三障四魔不能暂堪忍故。此名无堪忍大护印也。其真言义者。遍十方三世一切时处。以种种巧度门。除一切怖障。令住大空。又能护诸佛不住寂灭。常作佛事。生十力等功德。除一切众生内外诸障。令圆满三部妙体。是又与印名其义相应（云云）
    二十一从次如来普下。明如来普光印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。复以风轮而散舒之空轮并入于其中。名普光印（云云）
    二从次如下。明随释中。又二。一明正说印相。二明印义。
    初自可见。
    二明印义者。内缚而二空并入掌中者。两部大日自证圆极之位也。二风指直竖各不著者。是即十界常住缘起万法也。所谓左风众生界缘起也。右风诸佛缘起也。次二火指头相合等者。是平等法界大智慧体也。是即缘起本有不二平等大智也。所谓以此平等大智照本源内证大空。以性寂不可得故诸法宛然不隔缘起。以此平等大智照有相缘起十界。以诸法本不生故虚融无碍不异大空。以是义故两部大日不动本源（二地二水二空也）而施普现色身于三世十方（二风直竖）三世常恒虽示离相之缘起（二风立）镇受自受法乐于方圆心殿（二地二水二空也）如此乍本有住缘起。乍缘起住本有。缘起与本有。全体遍收无二无别。如此手等大智光名为如来普光。复次二火光之相。二风光之用也。二地二水二空光之体。是即体相用无碍自在。名为如来普光印也（云云）
    二从真言下。明说真言中。光以从无相无观等义中生也（云云）所谓无相无观本源也。生缘起也。光不二智光也。
    三明问答料简者。问曰。印名言相应如何答。知见缘起本有无二无别智光故。名普光印真言。句义中如来光以无相无观等义中生也（云云）无相无观等者。二地二水二空也。生者二风也。如来光者二火也。然印名言同一也（云云）
    二十二从如来下。明说如来甲印中。又三。一明说印相。二明真言阙。三明问答断简。
    初中。又二。一明牒经。二明随释。
    初中。交牒可云。又以定慧手乃至名如来甲印（云云）
    二从如来下。明随释中。又二。一正明说印相。二明印义。
    初文。其义可见。
    二明印义者。三补吒合掌本有自证之体也。以二风傍置中指背上。是金刚光义也。所谓二地二水二火。是金刚不坏佛体。如次佛莲金三部也。二风此三部佛之智光也。以此智光除生死黑暗。无能映夺者。故此印名如来甲印也。
    二从其真下。明真言阙中。其真言阙之更勘本等者。经中不说此真言。故云其真言阙之也。更勘本者。经第二说如来甲真言曰。归命（云云）　疏第九释云。右句义中。伐折罗入□罗是金刚光。微萨普啰是普遍义。言此金刚智光普遍一切。能除生死暗障。无能映夺之者。则是如来甲义也。此真言以最后吽字为体。具足三解脱。谓上有摩字空点。是大空义。即是空解脱门。本体是诃字。离因缘故。即是无相解脱门。下有乌字三昧画。以本不生故即是无作解脱门。如是三门一切诸障所不能入。以此惠光严身故。名为如来甲也（云云）然此真言。疏主意未治定欤。依之释同真言云。检密印品。其中梵本似有残释。疑此是金刚萨埵圆光真言。更当访余梵本（云云）故知疏主御意未治定也。是故法全次第出如来甲真言云。归命钵罗（二合）战拏□曰罗（二合）入缚（二合）□尾娑普（二合）罗吽（云云）归命次有钵罗战拏之句。以下不殊也。钵罗能胜义。战拏暴恶也。无能胜此极恶忿怒之体也。如此威猛智光云金刚光。此金刚光遍一切时处无所不至。故云普遍也。是故四魔三障所不能伺侵故云如来甲真言也。
    三明问答料简者。问曰。印名言相应如何。答。表从本有清净法界体发三部智光。令一切众生证三解脱门。然此智光能除生死暗冥。无能映夺此智光之者。故名为如来甲印。真言中言。无能胜此暴恶金刚光普遍（云云）又其义是同一也（云云）
    二十三从如来舌下。明如来舌印中。又三。一明印相阙无。二明说真言。三明问答料简。
    初中。如来舌印。亦阙之勘本者。先如来甲有印无真言。此如来舌有真言无印。故云亦阙之也。勘本者可勘余梵本。故云尔也。然法全次第出如来舌印云。虚心合。二水入掌。以二空押水甲侧（云云）付之释印义者。虚心合者。自性心莲本初不生妙体也。二水入掌者。水是字言说也。有言说者皆是戏论非真实。入字门故即无言说也。故二水入掌中也。然以本不生故即大空也。故以二空押二水也。然大空之上言说故。所有言语皆审实非虚言。此名为如来舌印也。
    二从如来下。明说真言中。又二。一明梵汉交举。二明释其义。
    初文。自可见。
    二从如来者下。明释其义中。准印义可知（云云）
    三明问答断简者。问曰。印名言相应如何答。表戏言说皆悉本初不生故。所出言语皆真实不虚诳。故名为如来舌印。真言中云住如实法（云云）准印义。可思之。
    二十四从次如来语下。明如来语门中。又三。一明说印相。二说真言。三明问答料简。
    初中。又二。一明牒经。二明随释。
    初中。挍牒可云。以此印令风水轮乃至名如来语门印（云云）
    二从次如下。明随释中。又二。一明正说印相。二明印义。
    初中。亦准前印即作三补吒合掌等者。此印次第所出如来舌印也。然经印似马头印。此名如来语印。然者依经说可成印相欤。
    二明印义者。且依经说释之。疏印如上释之。谓经云以此印者。虚心合掌印也。令风水轮屈而相捻者。水风入掌相捻也。言虚空心合是本源也。二水一切言说也。入字门故即无言无说也。二风一切缘起法也。又入字门故即无相无生也。言一切言语皆戏论也。戏论尽一切有相缘起诸法皆尽。有相缘起诸法尽故至三密平等源底。所谓地火空三指是也。既至三平等源已。还以种种无量巧智门大方便。令一切众生成就广大法界万德也。
    二从真言下。明说真言中。又二。初明梵汉交举。后明释其义。
    初文。自可见。
    二从谓下。明释其义中。此语从如来无量门巧惠者。虚心合掌并二水二风是也。而作此智广大无量者。三平等大智也。所谓二地二火二空是也。
    三明问答断简者。问曰。印名言相应如何答。表本有净菩提心之上戏论言语有相缘起。皆悉以字门故无言无相也。从此无言无相极满之位。以种种无量巧智方便。令一切众生成就广大法界体也。巧色摩尼语言广大无量。于一切时处无不遍至。故名为如来语门印。真言中言。此语从如来无量门巧惠而作此智广大无量（云云）可思之。
    二十五从如来牙下。明说如来牙印中。又三。一明说印相。二明说真言。三明问答断简。
    初中。又二。一明牒经。二明随释。
    初中。挍牒可云。如前印。以二风轮屈入掌中。向上。名如来牙印（云云）
    二从次如来牙印下。明随释中。又二。一正明说印相。二明印义。
    初自可见。
    二明印义者。合掌如前即本有自证之位也。二风者一切有相缘起万法也。二空者如来无相法界大空作寂平等之牙也。所谓以如来所证之无相法界大空之牙。摧啖一切有相生灭之万法。成如来胜上之一味。令归入法界胎藏故。此印名如来牙印也。
    二从真言下。明说真言中。言此胜上之味从如来境界生也（云云）
    三明问答断简者。问曰。印名言相应如何答。表以无相法界大空。加持有相缘起之万法。皆悉甚深无相成本初不生之甘露味故。此印名如来牙印。次真言中。谓此胜上之味从如来境界生也者。如来境界者虚空合掌是也。所谓本地法身如来也。胜上之味者。有相生灭诸法。为大空之牙所啖摧。成不生甘露胜上之味。以成不生甘露味故。得成常住不变不生灭之身也。故知印名言是又同一也。
    二十六从次如来四下。明说如来四辨印中。又三。初明印相。二明说真言。三明问答断简。
    初中。又二。一明牒经。二明随释。
    初中。挍牒可云。又如前印相乃至各如来辨说印（云云）
    二从次如下。明随释中。又二。一正明说印相。二明印义。
    初文。自可见。
    二明印义者。合掌是本初不生之处也。以二风指当二火背者。是成三身义也。所谓地水火三指法身也。是即内证三身合为一法身也。二空三身所证大空也。从此处出生应化二身。所谓二风是也。如此三身各对当机众说法利生时。面面得四无碍辨。于集会中得无畏自在也。所谓于诸佛大法。得于法自在德。故名法无碍也。说一法而成无量法。说无量法而成一法。一即多多即一。一多自在。故名辞无碍。于一义中含无量义。摄无量义为一义。故名义无碍。于一一法一一义中。辨才不可思议。故名辨无碍。故云如来由此印故乃至此辨才不可穷尽也。以要言之。如来三部无尽庄严藏皆悉摄入此中也。
    二从真言下。明说真言义。如注释。自可见（云云）
    三明问答料简者。问曰。印名言相应如何答。表开三身功德。具足四无碍辨。得说法自在。度无量众生。令得微妙清净之法故。此印名如来四辨印也。又真言义中。不思议奇特语普至清净言音（云云）言如来不可思议奇特清净微妙音声。普至法界。令闻者获得无垢清净体也（云云）
    二十七从次如来十下。明说如来十力印中。又三。一明说印相。二相说真言。三明问答断简。
    初中。又二。一明牒经。二明随释。
    初中。挍牒可云。复次以定惠手乃至持十力印（云云）
    二从次如来十力下。明随释中。又二。一明正说印相。二明印义。
    初如文可见。
    二明印义者。合掌如例自证之体也。二地二空一处和合。境智冥合体。即自受用也。从此本源自受法乐之处。出生三密加持身。所谓左水火风三指众生三业也。右水火风三指诸佛三密也。以诸佛三密。加持众生三业皆本初不生。故与诸佛三密。平等平等无二无别。诸佛众生平等平等故。十界一如皆同住自性清净本觉位。所谓同如来十智力也。
    二从吽字下。明说真言中。吽是三德也者。三密三身三部等众德也。空也者上空点也。点是三昧也者。下字点也。闇是生义也者。字字体是生也。入字门故即不生也。故加大空点转声成。是即以诸佛三密。招众生三密。令同如来十力之体。故云又招召也。更问者即此意也。谓得招者。能招众生三密故云尔也。此印能持如来十力者。以此印故行者能持如来十智力也。此三字合者。三字。如梵本真言者句未置之。然今疏家初句之初释之。故云此三字合在句后如梵本中也（云云）其兰字以上是十力者。指句也。即此兰字长阿声者。傍有第二点故云尔也。与伽相连者。即长阿与伽相连即成身分义也。故句成十力身分义也。所谓五大五智支分也。
    三明问答断简者。问曰。印名言相应如何答。表于自性清净法界。住自受法乐。从此自受法乐之位。开三密之秘藏。招一切众生。入自性心莲华台。圆满十种智力。故云如来十力印也。次真言义者。十力身分三德生（云云）十力者。十指即十界十智十度等也。所谓虚心合掌也。身者万德聚集义。分者身上中下分皆是诸尊分位也。是即本地法身之身分也。三德者水火风三指也。生者招众生令生十力之义也。故印名言是又同一也。
    二十八从次如来念下。明说如来念处印中。又三。一明印相。二明说真言。三明问答断简。
    初中。又二。一明牒经。二明随释。
    初中。挍牒可云。又如前印乃至是如来念处印（云云）
    二从次如来念下。明随释中。又二。一正明说印相。二明印义。
    初中。此合掌皆如来割之莲极空中合掌也。更检前文勿令错也（云云）此则十二合掌中第三合掌也。故彼说印相云。然掌内空令稍穹隆。名屈满罗合掌。此云如来开莲也（云云）指此文云更检前文也（云云）然彼如未开莲云如来开莲者。书写误欤。所以然者。今文云如未割之莲。是即开与割其义同。以之思彼。彼云如来者误也。应云如未开莲。今殷勤诫云更检前文勿令错也。诚有所由哉。能能前后检合。更不可误失也（云云）
    二明印义者。三补吒合掌者自性清净心莲华台本地法身当体也。有佛无佛性相常然无有增损六大法界全体也。次二空二风聚相捻者。以诸佛如实念念。照众生迷妄念念。皆悉本初不生。以本不生故众生念念生灭作业。与诸佛普现色身作业。平业平业无二无别。故二风相捻而显生佛不二也。生佛不二者所谓大空也。故以二空二风聚相捻也。是即作寂平等。以度众生令成此等同虚空万德。是即如来念处也。复次合掌者六大无碍也。四指聚相捻四曼不离义也。此印有三空穴三密加持意也。此是毗卢遮那如来真实念处也。故此印名如来念处印也。
    二从真言下。明说真言中。又二。一明举梵注释。二明释其义。
    初文。自可见。
    二从言此下。明释其义中。言此念与虚空等者。诸佛大悲念。遍法界无所不至故。众生念念亦与诸佛等同。遍法界无所不至。故云言此念与虚空等乃至不能为一切众生作大利益也。
    三明问答断简者。问曰。印名言相应如何答。表于自然自证心莲华台上六大法界。具四曼三密相用。以如来大悲行愿之念风。加众生虚妄不实之念风。平等平等无二无别。至三平等地如来念处体故。此印名为如来念处印也。真言中。如来念众生利益生虚空等无等准印义可思之。
    二十九从一切下。明说一切法平等印中。又二。一明说印相。二明说真言。
    初中。又二。一明牒经。二明随释。
    初中。挍牒可云。又如前印乃至名一切法平等开悟印（云云）
    二从次一切下。明随释中。又二。一正明说印相。二明印义。
    初印相。自可见。
    二明印义者。合掌如上无异。以二水二空聚而相捻者。左水无明烦恼也。无明能润业令增长四生。如水润种子合滋长。右水如来悲也。以此大悲利益妄想颠倒众生。引令至本不生际故。与诸佛同等无有差别。故以二空押二水。是生佛不二平等大空也。是即开我性心莲。悟心内万德故。此印名如来一切法平等开悟印也。
    二从真言下。明说真言中。得至一切法平等随如来开悟（云云）准印义可思之。右上来三十二印言成就如来众德。以之庄严阿阇梨身而度众生故。法全次第此名为如来身会也（云云）
    第二从次如意下。明说诸大菩萨印中。自分为七。一明说四大菩萨印。二明说观音院。三明说地藏菩萨印。四明说文殊院印。五明除盖障院眷属印。六明地藏院眷属印。七明虚空藏眷属印。
    初中。自分为四。一明说普贤如意珠印。二明说慈氏印。三明说虚空藏印。四明说除盖障印（云云）
    初中。又三。一明说印相。二明说真言。三明问答断简。
    初中。又二。一明牒经。二明随释。
    初中。挍牒可云。复次定惠手乃至如意珠印（云云）
    二从次如下。明随释中。又二。一正明说印相。二明印义。
    初印相。自可见。
    二明印义者。合掌者本初大菩提心如意宝珠当体也。此净菩提心处有五智五大。所谓左五指五大也。即普也。右五指五智也。即贤也。然开此五智五大圆满净菩提心如意宝。出生三部妙功德以与众生。所谓二火佛部也。右风莲华部也。左风金刚部也。以此五智五大及三部知见。加持一切众生故。众生五智五大及三密。与诸佛同等无有差别。所谓右诸佛五智五大三密也。左众生五智五大三密也。复次开二风者。表以巧色摩尼身说巧色摩尼法示巧色摩尼体也。是即开如意宝藏之口。平等示众生也（云云）
    二从真言下。明说真言中。平等至无垢法生大中之大供养中供养（云云）
    三明问答料简者。问。印言名相应如何答。表五大五智圆满之上三平等妙用圆满。是即从净菩提心如意宝珠。直示三平等之体也。故云普贤如意珠印也。真言中。平等至无垢法者。净菩提心如意宝珠当体也。大中之大供养中供养者。言以三平等为诸佛广大功德。以此广大无边功德故。诸佛大欢喜。故云大中之大供养中供养也。然者印名言又同一也（云云）
    二从次慈下。明说慈氏印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。即此虚心合掌乃至是慈氏印（云云）
    二从慈氏下。明随释中。又二。一明正说印相。二明印义。
    初如文可见（云云）
    二明印义者。是无所不至印也。大旨如如来念处印义。是宗大事也（更问）令指头至火指根下者。上观莲未敷。峰合。双依本二横其端（云云）今与此相同。付之流流习异义不同（更问）此印如率都婆形者。摄大仪轨云。正觉甚深密。出过语言道。是为率都婆（云云）
    是又与被轨而相同也。所谓五轮塔也。是即从大日所被苻嘱大慈之体也。仍此菩萨顶上载此塔故。名为戴塔菩萨也。是即三业持常寂之意也。故龙花正觉之朝。开此塔婆之微妙万德。当以大慈之体可授于一切众生也。故此名为慈氏菩萨。即是依此印得名也。故云以持一切如来法身塔故犹如观音持佛身也。言慈氏持如来大慈。观音持如来大悲也。
    二从真言下。明说真言中。无胜（其名也）胜一切众生性知（云云）言一切四魔三障无能胜故云无胜。于无胜之中能得胜故云胜也。知一切众生性者。所谓六大法界五轮塔婆是也。
    三明问答料简者。问曰。印名言相应如何答。表三种世间诸法皆悉六大四曼三密体相用无碍自在之义。此是大日如来大慈之体性也。此菩萨能继此如来大慈故名慈氏印。真言中又言。于无胜中而得其胜知一切众生性也。准印义可例知之也（云云）
    三从次虚下。明说虚空藏印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。又如前印乃至名虚空藏印（云云）
    二从次虚下。明随释中。又二。一正明说印相。二明印义。
    初印相。自可见。
    二明印义者。合掌如上无异。是自性清净如意宝珠体也。二空入掌内者。表此自性清净宝藏与虚空等同无所不至。然此虚空非如世间虚空。此净心虚空无色无形。无尽万德宛然庄严。十界性相湛然成就。是故以二风押二空上也。是即作寂平等不思议藏也。故此印名虚空藏印也。
    二明说真言中。等于虚空得着种种衣（云云）释云。谓如虚空无色而能现种种形。此菩萨亦尔。犹如虚空而能满种^5□愿。现种种形种种利益众生也（云云）
    三明问答断简者。问曰。印名言相应如何答。表于自性清净如意宝藏中。而万德庄严以度众生。然世间库藏有灭尽期。亦未周遍满一切众生大愿。今此如意宝藏。竖穷三世无尽期。横綩十方无不遍。犹如虚空无尽期遍十方故。此印名虚空藏印也。又真言中。等于虚空至得着种种衣（云云）是即普现色身三昧义也。准印义可思之（云云）
    四从次除下。明说除盖障印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。又如前印以二水轮乃至是除一切盖障印（云云）
    二从次除下。明随释中。又二。一正明说印相。二明印义。
    初自可见（云云）
    二明印义者。合掌如上。清净法界体也。于此清净法界上。除四障显四乘果也。所谓地水四指所除之法。凡夫二乘菩萨垢障也。除此四障故四果自显。所谓六个住心所显之果也。言二火二风四指是也。然此四乘果位。以本来不生故自住大空。所谓佛果清净法界位也。故立二空是也。除如此等盖障令得三平等地故。此印名为除盖障印也。
    二从真言下。明说真言中。阿是能除义者。即大空也。利益众生除四垢也。
    三明问答断简者。问曰。印言相应如何答。表于自性清净法界中。除四垢显四果共入大空三昧。故名除盖障印。次真言云凡夫爱见垢者左水指也。声闻垢者左地指也。缘觉垢者右地也。菩萨垢者右水也。除众生垢故入声闻位者左风也。除声闻垢故入缘觉位者左火也。除缘觉垢入菩萨位者右风也。除菩萨垢入清净位者右火也。以是义故印名言相应同一也（云云）

妙印钞卷第五十四　一校了
（御本云）元德三年（辛未）正月二十五日加点了
沙门阿寂（六十二）
妙印钞卷第五十五

        沙门阿寂纪
    
　　　
　　　
　　　

释密印品第九之余

    第二从次观下。明说观音院印中。自分为六。一明说观音印。二明说大势至印。三明说多罗尊印。四说毗俱胝印。五明说白处尊印。六明说马头印。
    初中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。如前以定惠手乃至是观自在印（云云）
    二从次观下。明随释中。又二。一明正说印相。二明释印义。
    初印相。如文可见。
    二明释印义者。此印以莲华合掌为印母。是即一切众生本觉体也。次作开剖合掌者开敷莲华印也。言此菩萨开自性心莲成正法明如来果德已。故作开敷花也。然此佛发大悲阐提行愿。誓度众生故。以大悲愿行。还隐显德果位。似未成佛故。还相合风火二指。所谓二火大悲行也。二风大悲愿也。次水指独立者。左水大悲之境也。所谓六道凡夫三毒烦恼也。右水大悲之体也。所谓普门随类大悲应现之体也。然入普观三昧。观一切众生三毒所生五蕴性相自性清净远离三毒本初不生。如是观想已现种种随类之形。说种种所宜开之法。令一切众生证本来不生大寂涅槃。虽然法界众生不尽故。能应大悲亦不息。是故二水独立不合不入也。
    二从真言下。明说真言中。又二。一明举梵注释。二明释其义。
    初中。如来观悲体三垢大空三昧生（云云）
    二明释其义中。由见蕴性者。观一切众生五蕴色性皆是自性清净也。从离三毒得无贪等者。是字四德也。然今以异门说为也。故云从离三毒乃至有三啰字也。
    三明问答断简者。问曰。印名言相应如何答。表本觉心莲既开敷已。还为大悲阐提行愿。隐显德果位限。尽未来际住普现色身三昧。以普观三昧。常恒观一切众生本觉及受苦相故。名观自在印。次真言中。如来观者本觉观也。所谓真观清净观广大智惠观是也。次句悲体者观苦众生也。所谓悲观及慈观是也。不舍众生不退菩提。故云常愿常瞻仰也。是又与印名其义同也（云云）
    问。若然者与金刚不坏坐印。其义为同为异耶答。彼约三句时。且隐初二两句。开方便为究竟。此一向隐自证极满。专示化他因位故。大途虽同。义门少别也。可思之（云云）
    二从次大下。明说大势至印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。如前定惠手乃至大势印（云云）
    二从次大下。明随释中。又二。一明印相。二相印义。
    初自可见。
    二明印义者。合掌是既开敷已。还又合印也。故云作三补吒合掌屈十指相柱令周圆如未割之莲也。言此心莲华台初开敷时。离六道生死不知之生。得大慈大悲之生。然大悲之境既归本不生故。能应大悲亦归本不生故超菩萨生。所治众生能治菩萨共还住平等法界大智圆明也。故云此未开莲即是如来宝^5□犹开敷已而却合故。譬如国王从内宫而出于外朝。施制断已。还入内宫之时。威光大势甚盛。此菩萨亦如此。从自性清净之内宫而出修生显德之外朝。示断迷开悟之制断已。还入本觉平等心殿之时。威光遍曜法界。大势等振十方。故名为得大势至印也。
    二从真言下。明说真言中。又二。一明梵汉交举。二明其义初自可见。
    二明说真言义中。生等智（云云）言离凡夫生。又超菩萨生。住平等法界大智圆明中也。
    三明问答断简者。问曰。印名言相应云何答。表万德既开敷已。还入自性清净光明心殿之中。依住此内证真实境界故。威光曜十方。过千电超亿日。故经云光晖普周遍。照明众生故。如合会千电。持佛巧色形。深居圆镜中。应现诸方所。犹如净水月。普现众生前（云云）甚深甚深（更问）具如此大势故。此印名大势至也。次真言中离世间生。又超菩萨生住平等智中也（云云）言众生空故离世间生。法空故离菩萨生（是即开敷花义也）生空法空共归平等大空。故云住平等智中也（是即还合义也）是故印名言又同一也（云云）
    三从次多下。明说多罗尊印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。如前以定惠手乃至是多罗尊印（云云）
    二从次多下。明随释中。又二。一正明说印相。二明印义。
    初中。先作指向内相叉拳合掌者。即内缚印也。余文自可见。
    二明印义者。内缚拳是自证极满。佛心如满月之义也。竖二风者一切缘起诸法也。二空者大空也。所谓以大空不二眼。知见从缘生一切诸法。皆悉本初不生住如实际故。此印名为眼印。是从观音大悲眼生故云尔也。所谓二风之中间眼也。其中间二空并立是眼精也。言以大空为眼精。而唯一眼者见诸法实相一如平等之眼故唯一眼也。而眼精有二者。一如平等诸法。理智具足悲智成就。故有二空也。
    二明说真言者。呼彼者。以大空呼缘生之众生也。渡者渡生死也。悲生者。从观音大悲之眼。而此菩萨生。渡众生令至大悲之处也。委细释如普通真言品也（云云）
    三明问答断简者。问曰。印名言相应云何答。表自证极满之上。从悲者眼而生以如如平等法界眼呼一切众生令至自性大悲之处。故此印名眼印。所谓大悲眼也。次真言义者。如上释可见。然者印名言又同一也（云云）
    四从次毗下。明说毗俱胝印中。又三。一明说印相。二明说真言。三明问答断简。
    初中。又二。一明牒经。二明随释。
    初中。挍牒可云。如前印举二风轮参差相押。是毗俱胝印（云云）。
　　二从次毗下。明随释中。又二。一明正说印相。二明印义。
    初文。自可见。
    二明印义者。内缚合掌如前释之。二风立参差者。以如如法界大智降伏四魔三障义也。所谓右风诸佛所证得万善万行诸波罗蜜功德智慧。左风指生死凡夫矫慢放逸作业也。故以诸佛功德智慧威力。对彼妄想颠倒业果之时。不能堪忍而生恐怖。以右风押左风。是即以功德智力。令恐怖降伏彼重障烦恼义也。二空立合者。此恐怖之上。以毕竟无相大空。摧破彼有无之畏故。二空立合也。毗俱胝者。此翻为皱。故普通真言品云。观音额皱中现此菩萨。西方谓额上皱文。为毗俱胝。如全人忿时额上有皱也（云云）故此印名毗俱胝印也。委细义如真言品（云云）
    二明说真言义者。一切恐怖吽吽恐怖残害破障也（云云）其义准印义可见（云云）
    三明问答料简者。问印名言相应如何答。表从自证极满之处。恐怖三障降伏四魔令归毕竟大空故。此印名毗俱胝印（毗俱胝是忿怒之相也）真言中。又一切恐怖又恐怖。吽吽亦是恐怖义也。残害也破障也（云云）其义准印义可见。故知是印名言同一也（云云）
    五从次白下。明说白处印中。又三。一明印相。二明说真言。三明问答料简。
    初中。又二。一明牒经。二明随释。
    初中。挍牒可云。如前以定慧手乃至是白处尊印（云云）
    二从次白下。明随释中。又二。一明正说印相。二明印义。
    初自可见。
    二明印义者。合掌者是自性清净信心之体也。次屈二水入掌者。即是字也所谓左水字也。右水上空点也。是即身成佛义也。次以二空押二水者。此处无成无不成。离能觉所觉而作寂平等也。故以二空押二水者。表彼修生显德成佛犹不可得也。以是故住一向清净大菩提心之宝处。以白净菩提心庄严自性法身也。
    二明说真言义者。如来境界生鬘（云云）言从如来境界生以诸佛功德庄严法身也。
    三明问答断简者。问曰。印名言相应如何答。印表从白净菩提心体发大智。引众生。入白净菩提心之处。令证大空。能所共住白净法身之处故。此印名白处尊印。次真言义者。从如来境界生以佛功德庄严法身。是又同一义也（云云）
    六从次马下。明说马头印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。如前印屈二风乃至是何耶揭哩□印（云云）
    二从次马下。明随释中。又二。一明说印相。二明印义。
    初文。自可见。
    二明印义者。合掌者白净菩提心之体也。二水众生业因也。言无明浊水润三毒等分烦恼故也。二风众生苦果也。此即彼三毒所生三界六道从缘生苦果身也。二空是摧破彼业报能治智体也。言此菩萨以大智大悲之大空牙。啖食一切众生三毒之水草。令归入一味平等法界胎藏。譬如马之以但念水草余无所知故。昼夜朝暮啖食水草。更无余所知。此菩萨大悲之念亦如此。欲尽无明烦恼之浊水六道生死之苦草故。三世常恒啖食无暂息时。故此印名马头印也。
    二从真言下。明说真言者。啖折碎打击（云云）谓啖食三毒折破四魔。令散失法界之四方也。
    三明问答料简者。问曰。印名言相应如何答。表于自性清净之处。以大智大悲空牙。啖食一切众生三毒重障。令归入法界。故云此印名马头印。次真言中又云。啖折碎打击（云云）其义准印义可知（云云）
    第三从次地下。明说地藏院印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。同前印乃是地藏菩萨印（云云）
    二从次地下。明随释中。又二。一正明说印相。二明印义。
    初中。且有三不同。所谓一经云申二水轮风轮余如拳（云云）二疏云内缚申地水指令相头合。二空指直并而立之（云云）三轨云内缚二火各开立（云云）然者三处不同如何答师传云。各各有其意。谓经显四摄利他行体。疏显地藏得名。轨撰正法幢旗之意也（云云）
    二明印义者。所谓同前印者内缚也。即自证圆极之处也。申二水轮风轮者。从此自证之位而出。三世常恒施四摄利他之义也。次疏申地水指相合二空并立者。是即显地藏义也。所谓地水相和诸法出生。今此地藏亦尔也。谓字不生万德与字智水和合。出生无尽万德。然此万德皆悉本来不生故。立大空加之时。作寂平等成不可思议普现色身三昧也。次轨内缚二火开立者。至下可释之。
    二明说真言者。是离二乘菩萨三因。圆满微妙清净法身（云云）
    三明问答料简者。问曰。印名言相应如何答。表于自证圆极之处。三世常恒以四摄方便引一切众生。令入无尽庄严藏。犹如从大地流出无尽伏藏。普施一切无有尽期故。此印名为地藏印也。次真言义者。初即是金刚不坏大菩提心。即内缚拳是也。次行此大菩提心不坏万行也。次即笑义。谓以此大菩提心万行。令一切众生离苦得乐故。是欢喜悦乐义也。次句妙身也。谓非但欢喜悦乐。自身微妙与诸佛法身同一也。然准印义可知之。
    第四从次圣下。明说文殊院印中。自分为八。一明说文殊印。二明说光网印。三明说无垢光印。四明说继室尼印。五明优婆髻室尼印。六明地惠幢印。七明说请召童子印。八明说诸奉教者印。
    初中。又三。一明说印相。二明说真言。三明问答料简。
    初中。又二。一明正说印相。二明印义。
    初中。又二。一明牒经。二明随释。
    初中。挍牒可云。复以定慧手乃至是圣者文殊师利印（云云）
    二从次圣者下。明随释中。又二。一明正说印相。二明说印义。
    初中。又有三不同。所谓经虚心合掌。二火二水外缚。以二风置二空上。如钩形（云云）疏云。虚合以二火。反压二水背。二风屈与空指头相捻（云云）轨云。三补吒二火反押二水背。二风捻空轮口授云。先三补吒二水付二地背。二火付二水背。风捻二空（云云）然者经文有文殊持如意珠故。此印表三密无妨如意宝珠也。疏显文殊本誓也。轨显青莲华印相也。依口传者与疏印同一也。
    二明印义者。初经印者。合掌如例自性清净法界之体也。二水二火如意珠也。二风二空师子奋迅三昧。此则文殊所入神变加持三昧也。所谓以巧色摩尼身说巧色摩尼法示巧色摩尼体。是即三部无尽庄严藏开出义也。然如此三密化用无妨无碍。如师子王于八方最自在也。所谓作寂平等。而缘起本有无障无碍也。言二风缘起万法也。二空本来无相大空也。故此表缘起本有平等无二故。四指一处相捻也。而如钩形者。表师子王义。钩是王表示也。可思之。虽作如此不可思议无妨应用。更不动本初不生之处故。二地如本不动也。次疏与轨其印相同。是即师资相承口传也。所谓先三补吒二水付二地背。二火付二水背。风捻二空也。言合掌如上净菩提心体也。此印名青莲华印。然莲华三缘具足滋长开敷。色相微妙也。所谓大地水润日光也。地中虽有其种。无水大润不能出生。必得池水润然后出生。适虽出生。若无日光暖气不能滋长开敷。是故以水指加地指上。以火指亦如水指上。是即三种世间诸法出生增长义也。所谓青莲花也。从大空智生故。空色为其色。自性清净故莲华为体。青莲华一切莲华中最上也。此大空智亦如此。一切大智中最无上也。是即文殊左手所持青莲华也。然此青莲华以自性清净故本来不生。以本来不生故毕竟大空也。然往昔本誓大悲行愿与此大空和。无所而不遍无障而不断故。是无所不至义。即是空无相利剑也。是即文殊右手所持利剑也。左青莲华是众生本觉也。右利剑无相法界大空智也。以此大空利剑。元品无明犹能断尽。何况于现行粗欲惑障哉。是即此菩萨本誓愿也。故此印能结显此菩萨本誓悲愿也（云云）
    二从真言下。明说真言中。超度二乘境界。呼召童子。摧破诸魔。住解脱道幢。念昔所愿。度众生令同我无异义也（云云）
    三明问答料简者。问印名言相应如何答。表于自证三菩提上。以无相法界大空智。摧破四魔三障。令一切众生与文殊无异。次文殊师利者。此云妙吉祥。又云妙音。合掌体是妙义也。其上大悲万德是吉祥义也。复次妙谓本极本妙即自性心莲华台是也。音者说法利生之音声无等比。故云妙音也。超度二乘者即大乘。大乘者即本初不生体。所谓我性心莲华台也。又呼召童子者是不老不死义。所谓字本不生大寂涅槃之体也。摧破诸魔者大空无相义也。即二空也。解脱道者。即相而无相也即无相而相也。所谓不思议解脱道也。是即二空也。然印名言同一也。能能可思之（云云）
    二从次先下。明说光网印中。又三。一明说印相。二明说真言。三明问答料简。
    初中。又二。一明牒经。二明随释。
    初中。挍牒可云。以三昧手为拳。乃至是光网钩印（云云）
    二从次光下。明随释中。又二。一明正说印相。二明印义。
    初自可见。
    二从次光下。明随释中。又二。一明正说印相。二明印义。
    初印相自可见。
    二明印义者。左地水火空四指是本源也。风指是一切缘起诸法。然此缘起皆悉如幻无自性故。召之令住无相法界中也。以一手作之者。文殊一德故以一手作之也。左定三昧义。所谓光网三昧也（云云）
    二从真言下。明说真言中。呼召童子超度二乘摧破四魔如上。知一切诸法如幻。即住诸法空性本性中也（云云）
    三明问答料简者。问印名言相应如何答。表召如幻诸法令住平等大空。犹如光网无性无碍故。此名光网印也。真言中召童子。令知如幻。令住空性本性中（云云）准印义可思之（云云）
    三从次无下。明说无垢光印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。即如前印一切乃至无垢光印（云云）
    二从次无下。明随释中。又二。一明说印相。二明印义。
    初印相。自可见。
    二明印义者。左五皆立屈第三节（云云）言地水火三指贪嗔痴三毒烦恼也。风者从此三毒所生六道四生果报身也。所谓四指烦恼业苦也。然以空无相入空而加持故业即解脱。故证无相大空。是故空指并立风指也（云云）所谓无垢光也。空者无也垢者三指也以无垢故得明朗之体。即光也（云云）
    二从真言下。明说真言中。呼召童子。示种种随类之形。以种种行。忆昔所愿度一切众生也（云云）
    三明问答料简者。问印名言相应如何答。呼召童子者本源也。种种形种种行者地水火风四指也。忆念昔所愿者空也。所谓无相法界大空。此即此菩萨本誓愿也。以此大空。净一切众生垢。是即无垢义也。可思之。
    四从次继下。明说继室尼印中。又三·一明说印相。二明说真言。三明问答断简。
    初中。又二。一明牒经。二明随释。
    初中。交牒可云。如前以智慧手乃至继室尼刀印（云云）
    二从次继下。明随释中。又二。一明正说印相。二明印义。
    初印相。自可见。
    二明印义者。以右手作拳者本源也。而申火风指令并合者刀也。空亦立相并者。此刀非但刀。即是空无相刀也。故以空相并风火也。以此大空无相利刀。断凡夫二乘尘垢。所谓地二乘也水凡夫也（云云）
    二从真言下。明说真言中。呼召童子（女声故童女也是三昧也）与愿。忆昔本愿授与行者也（云云）
    三明问答断简者。问曰。印名定相应如何答。表于本源之处。以空无相利刀断二乘凡夫惑障也。故名为刀印。继室尼依发结端严得名。如上释。真言义如上。准印义可思之。
    五从次邬下。明说优婆继室尼印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以智慧手乃至戟印（云云）
    二从次邬下。明随释中。又二。一明说印相。二明印义。
    初印相。自可见。
    二明印义者。右手作拳如上是本初也。而直申火指者空无相大戟也。以此妙惠利刃戟。穿无智。令达如实相之处也。故云此印名戟印也。邬波髻室尼是髻结端严之中端严也。次明说真言。准印义可见（云云）
    三明问答断简者。问曰。印名言相应如何答。于本源之上以空无相刃戟。穿贯无智。令至清净法界大空位故。此名为邬波继室尼戟印。次真言中。以妙惠穿无智达于实相（云云）可思之。
    六从次地下。明说地惠印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以三昧手乃至地惠幢印（云云）
    二从地下。明随释中。又二。一明印相。二明印义。
    初印相。自可见。
    二明印义者。左手作拳是即本初也。而申地水空亦在外者。地也水也。然以空加之故成。即是两部不二菩提心幢也。以此妙惠幢摧害四魔故。名地惠幢印也。次真言中呼忆念智幢也（云云）
    三明问答料简者。问。印名言相应如何答。于本源之上。立两部妙惠幢摧破四魔。令行者同文殊也。故名地惠幢印也。真言义亦可见（云云）
    七从次请下。明说请召印中。又三。一明印相。二明真言。三明问答料简。
    初中。又二。一明牒经。二明随释。
    初中。交牒可云。以惠手为拳乃至请召童子印（云云）
    二从次说下。明随释中。又二。一明正说印相。二明印义。
    初印相。如文可见。
    二明印义者。右手作拳者本初也。亦是大指在外者等者。即大空也。而屈风令圆屈如钩与空指头少许不相到者。风是一切缘起万法也。而以大空加持此缘起万法。即本来不生也。故作而寂也。空亦非但空故。寂而作也。作寂中不恶故。风空屈令相望以作寂平等故。作外无寂。寂外无作。以是义故作乍作独钩。一切诸法趣此钩无不作。寂乍寂独钩。一切诸法趣此钩无不寂故。风空二指头少许不相到也。以如此作寂平等大智。请召凡夫有二乘空。令归作寂平等大空故。云请召童子印也。
    二明真言义。如文可见。
    三明问答料简者。问曰。印名言相应如何答。以作寂平等大钩。请召一切空不空等万法。令入平等法界大空。故名请召印。次真言中召请一切作持圣者之身（云云）准印义可见（云云）
    问曰。以上来五菩萨皆文殊使者也（云云）然者有六菩萨。何故云五菩萨耶答。付之有两义。一者除光网。所以然者光网是文殊如幻三昧之德。故尚属圣者文殊。非使者眷属故除之（云云）一义继室尼优婆继室尼合为一菩萨。所以然者。尊形本誓大旨同一故（云云）以次义为正（云云）
    八从次诸下。明说诸奉教者印中。又二。一明说印相。二明真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至诸奉教者印（云云）
    二从次诸下。明随释中。又二。一明正说印相。二明印义。
    初印相中。与使者少异者。如上六菩萨是文殊一德直主。为普门法界使者。利益众生。此诸奉教者受文殊教命。能作奇特之事而利益众生也。故直作与受教命作。不同也（云云）印相自可见（云云）
    二明印义者。内缚拳自证本源也。所谓文殊也。左风所度众生也。右风能度奉教者也。二空者文殊所命之大空也。此奉教者奉承此大空以度众生也。故此印名诸奉教者印也。
    二明真言者。示忿怒之行。作奇特之事。能满众生大愿也（云云）
    三明问答料简者。问曰。印名言相应如何答。表自证圆满之上。受大空之命以度众生也。故名诸奉教者印。次真言中。作奇特之事满众生愿（云云）可思之。
    第五从次憍都下。明说除疑怪印中。自分为八。一明说除疑怪印。二明说施无畏印。三明说除恶趣之印。四明说救护惠印。五明说大慈生印。六明说悲念印。七明说除一切热恼印。八明说不思议惠印（矣）
    初中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至除疑怪金刚印（云云）
    二从次憍都下。明随释中。又三。一明辨翻译异并释其名。二明正说印相。三明印义。
    初中。憍都羯罗。此云除疑。或云除垢。故云次憍都羯罗乃至或除垢也。如大众人等者。若一切人有疑者。此菩萨以本愿而往为不请支除其疑也。故云如大众人乃至故以为名也。
    二从其印下。正说印相。自可见（云云）
    三明印义者。内缚拳自证圆极之处也。二火立合屈第三节如□者。大智利剑也。以此大智利剑断一切缘生之疑网。令入本性无垢满月圆明之体也。次二空指大空也（云云）
    二明说真言者。无惠截断生（云云）谓截断无智。令生大智也。
    三明问答料简者。问曰。印名言相应如何答。表以大智无相利□。断一切缘生之疑网。令入本不生际。故名为除垢除疑印也。真言中又截断无智令生大智（云云）
    二从施无下。明说施无畏印。又三。一明说印相。二明真言。三明问答断简。 　
 　 初中。又二。一明牒经。二明随释。
    初中。交牒可云。举毗钵舍那臂作施无畏手。是施无畏者印（云云）
    二从施无畏下。明随释中。又二。一明印相。二明印义。
    初中。毗钵舍那者惠也。所谓右手也（云云）
    二明印义者。申右臂向上作施无畏者。地为信者。地是坚固无动义也。入佛法大海以坚固信力为先。如初品中记。水为进者。水润一切生令增进。精进亦尔也。信心增进无有间断。又如流水相续无断绝也。火为念者。火能温物令增长。念三宝奇特境界。令增长一切功德善根。如能温育一切物也。风为定者。夫凡夫二乘定者以无念无相为定。诸佛菩萨禅定不尔。即散而定也。即定即而散也。定散无碍无妨名为诸佛菩萨首楞严禅定。故风为定。是即作寂平等之大定也。空为惠者。所谓大空也。此空非谓如彼二乘权乘等空。无量无边不可思议众德皆悉圆满。而本初不生故名为大空。如此照知智惠名为惠。所谓般若无智自性钝故之惠也。此五根能成五智之根本。圆满娑罗树王枝条花果。故云五根。根能滋长圆满成五力。所谓五智之力也（云云）如此五根五力。不能诸魔动摇故。此印名施无畏印也。
    二从真言下。明说真言。自可见。所谓无畏句也（云云）
    三明问答断简者。问印名言相应如何答。表五根五力圆满施无畏。所谓五根者五大也。五力者五智也。是五智五大圆满故。离一切众生生死畏。令满足无上大愿也。故云施无畏印。又真言句施无畏可思之。
    三从次除下。明说除恶趣印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前舒智手乃至是除恶趣印（云云）
    二从次除下。明随释中。又二。一天正明说印相。二明印义。
    初中。即如前舒手令掌向上而举之者。前施无畏印如打破物之势。此为异（云云）
    二明印义者。言根力既得成就。以此五力打破一切众生恶趣之门。拔出受苦众生。置无上大菩提之岸。故此印名除恶趣印也。
    三明真言者。举众生界（云云）
    三明问答料简者。问印名言相应如何答。表以五智力打破三恶趣之门。令成就五力。真言中举众生界者。拔出恶趣众生义也。可思之。
    四从次救下。明说救护惠中。又三。一明印相。二明说真言。三明问答料简。
    初中。又二。一明牒经。二明随释。
    初中。交牒可云。如前以惠手掩心是救护惠印（云云）
    二从次救下。明随释中。又二。一正明说印相。二明印义。
    初如文可见。
    二明印义者。如前舒手（右手）置心者。以五智力既拔出恶趣中已。是故护此一切众生自性清净心莲华台上万德。令得为一切四魔三障不所损坏。故以掌向身。而掩自心者。以此五智力加持心莲华台功德也。大指稍竖向上者。表令一切众生心莲华台上功德向无相法界大空也。
    二说真言者。离因惊发大之中大尊之中尊者。以五智力惊发一切众生大菩提心。然忆本愿故除一切苦。护一切智智也。
    三明说问答料简者。问曰。印名言相应如何答。表以五智力加持一切众生本觉令离诸障也。故名为救护惠印也。真言中呼召惊发大之中大念本愿除一切苦护一切（云云）可思之。
    五从次大下。明说大慈生中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以惠手作持花状是大慈生印（云云）
    二从次大下。明随释中。又二。一正明说印相。二明印义。
    初印相。自可见。
    二明印义者。以空风相捻如人持花之状者。风谓心莲华台无尽无余万德也。空谓此万德自性清净本初不生。以本初不生故大空也。所谓万德之当体即大空也。大空之当体即万德故。空风相捻显本有自性清净万德也。作持花状者。即作莲华叶也。即是一切众生自性清净心莲华也。余三指竖而向上者。从此自证三菩提莲华三昧中而出生三部诸尊。是即从自性清净法界大慈心而生也。
    二明说真言者。自心生（云云）
　　三明问答料简者。问印名言相应如何答。表持自性清净心莲华。从此心出生三部大慈妙用。普度一切众生。故云大慈生印也。次真言中自心生者。谓从自性清净大菩提心而生。不从世间四大种姓中也。所谓从刹利波罗门毗沙须陀四种姓之心而不生也。故名自心生也（云云）
    六从次悲下。明说悲念印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以惠手乃至是悲念者印（云云）
    二从次悲念下。明随释中。又二。一明正说印相。二明印义。
    初印相。如文可见。
    二明印义者。如前舒手覆掌掩心。而屈中指当心□之者。右手五指如前。五力满足义也。然屈中指当心者。自受用智体也。以此境智不二之念力。持念自性清法界。为此自性清净法界自在王之所系属故。不得自在。所谓为悲者所系缚。不得放逸自在也。常念本愿。以度一切众生。令至自性清净法界也。
    二明说真言者。悲念者（云云）复次末卢更问界也者。是即悲念所治魔界也。念持悲者故四魔不得其便也。更问此意也（云云）
    三明问答料简者。问曰。印名言相应如何答。表以法界心字之念力。照念自性清净体。故此印名悲念者印。真言中悲念者（云云）可思之。
    七从次除下。明说除一切热恼印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以惠手作施愿相是除一切热恼印（云云）
    二从次除下。明随释中。又二。一正明说印相。二明印义。
    初印相。自可见。
    二明印义者。作与愿手者。右手五指仰者。开五智圆满功德金刚宝藏。施与一切众生之义也。故云如瑜伽中宝生佛印也。
    二从真言下。明说真言中。以离因之法而满一切众生愿者。自性清净法界大菩提心离因果之分。故云离因之法也。以此净菩提心加持一切众生本觉。还令令得此万德。故云满一切众生愿也。次句先得者。言此菩萨先既开此净菩提心已。今以本愿大悲故与一切众生。令除一切烦恼热恼。令入此无上正等菩提之道也。
    三明问答料简者。问曰。印名言相应如何答。表开五智所成如意宝藏。除一切众生求愿之热恼。故此印名为除一切热恼印也。真言中。离因与愿先得（云云）准印义可思之。
    八从次不下。明说不思议惠印中。又三。一明印相。二明说真言。三明问答料简。
    初中。又二。一明牒经。二明随释。
    初中。交牒可云。如前以智惠手乃至是不思议惠印（云云）
    二从次不下。明随释中。又二。一明正说印相。二明印义。
    初印相。自可见。
    二明印义者。空风捻如执珠之状者。其空风相捻如宝形。是即作寂平等如意宝珠也。以此净菩提心如意宝珠。加持三有法界众生。皆悉具足此不思议宝藏。中指稍相离而向内者。知见此如实之藏。法界心字智光也。此智从何处生耶。即从本有大智大悲而生。所谓地水二指是也。
    二明说真言者。满一切愿者。言譬如如意宝珠随心所求满一切愿望。此净菩提心之宝珠亦如此普满一切众生种种希愿。故云满一切愿也。
    三明问答料简者。问印名言相应如何答。表开作寂平等不思议宝珠。满三有法界一切众生不思议之希愿也。故此印名不思议惠印也。真言中满一切愿（云云）可思合之。
    问曰。何故不说主印耶答。上四菩萨中说之故。唯说眷属印。不说除盖障印也（云云）

妙印钞卷第五十五　一校了
（御本云）元德三年（辛未）正月二十八日加点了
沙门阿寂（六十二）
妙印钞卷第五十六

        沙门阿寂纪
    
　　　
　　　
　　　

释密印品第九之余

    第六从次地下。明地藏院印中。自分为六一明说地藏旗印。二明说宝处印。三明说宝手印。四明说持地印。五明说宝印手印。六明说坚固意印（矣）
    初中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至是地藏旗印（云云）
    二从次地下。明随释中。又二。一明正说印相。二明印义。
    初印相自可见。
    二明印义者。内缚拳申二火竖之者。内缚者自证圆极之体。二火立开者善恶二种幢旗也。所谓右正法大菩提心之幢也。左众生迷妄邪倒之慢幢也。然以菩提心正法之幢加持邪倒慢幢。彼矫慢即不可得也。以不可得故入字本不生际故。与正法幢无二无别无有异。以无二无别故无有舍一而可执一。故二火各开立也。是即善恶不二邪正一如之意也。故此菩萨所入三昧名为不坏金刚行三昧也。是即不改善恶性相。知见本初不生无尽庄严藏之时。离三乘所修因业。归自性清净法界字本不生际。从此字本不生之大地。流出无尽万德。满一切众生大愿。故云地藏菩萨旗印也。此菩萨化成焰摩法王。制断一切众生善恶差别之业。令发平等之心故。此王名为平等王。仍前立此正法幢。令善恶相而露显。摧邪倒慢幢。令入不二妙境。故此印名正法幢旗印也（云云）
    二从真言下。明说真言中。有三。是即凡夫二乘之因也。此入字门故即本不生也。次句希有也。才念此菩萨本誓。一切众生种种我想即除。谓之为希有也。
    三明问答料简者。问曰。印名言相应如何答。表以净菩提心之幢旗。摧一切众生我想之慢幢。令入平等法界之体。而满足无上大愿也。故此印名地藏菩萨旗印。亦名正法幢印也。真言中离三因希有也（云云）准印义可思之（云云）问曰。此菩萨印言上既说之。何故重亦此处说之耶答。前虽说身密之印。未说本誓之印故重说之也。
    二从次宝下。明说宝处中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。惠手为拳乃至宝处印（云云）
    二从次宝下。明随释中。又二。一正说印相。二明印义。
    初印相。自可见。
    二明印义者。右手作拳者本源当体也。风空相合如意宝珠也。三指立之三密三部三身也。
　　二明说真言中。离因呼召大之中大色（云云）召无相菩提心也。
    三明问答料简者。问。印名言相应如何答。表从自性清净大菩提心如意宝珠。出生三部无尽庄严藏。故此印名宝处印。真言中呼召大之中大者。呼召一切众生无相大菩提心。令至无相法界摩诃摩诃之处也可思之（云云）
    三从次宝手下。明说宝手菩萨印中。又三。一明说印相二明说真言。三明问答料简。
    初中。又二。一明牒经。二明随释。
    初中。交牒可云。以此惠手乃至宝手菩萨印（云云）
    二从次宝下。明随释中。又二。一明正说印相。二明印义初印相。自可见。
    二明印义者。右手作拳以空押三指者。是自证大菩提心如意宝也。立水指是从净菩提而生大悲应用万德也。此手是本觉大菩提心之如意珠也。所谓五智所成也。故云宝从手出也。
    二从即真下。明说真言中。宝出（云云）可思之。
    三明问答料简者。问曰。印名言相应如何答。表从净菩提心如意宝出生大悲万德。故名宝手菩萨印。次真言中宝出（云云）从净菩提心而生大悲利物应用也（云云）
    四从次持下。明说持地菩萨印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。以定惠手乃至是持地印（云云）
    二从持地下。明随释中。又二。一明正说印相。二明印义。
    初印相者。金刚持遍礼印也（云云）
    二明印义者。左众生界也。右佛界也。所谓以诸佛大空持众生本觉体。谓左地指即故也。又以众生空持诸佛本觉体。谓右地即字也。言诸佛本觉与众生本觉。平等无二故相持不离也。然其不二体亦三股也。所谓三密三部之妙体也。故此印名持地印也。
    二明说真言者。持地（云云）
    三明问答料简者。问印名言相应如何答。表佛界众生界互持其本觉。显三部妙体。故名持地印。真言中持地（云云）其义自可见（云云）
    五从次宝印手下。明说宝印手印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前作五股乃至宝印手印（云云）
    二从次宝印下。明随释中。又二。一明正说印相。二明印义。
    初印相者。外缚五古印也。
    二明印义者。外缚者自证极满佛心如满月位也。是即如来真实所也。从宝处出生五部妙用也。
    二明说真言者宝生（云云）
    三明问答料简者。问印名言相应如何答。表从自证圆极之宝所。出生五部妙明。次度众生也。故云宝印手印。真言中宝生（云云）可思合之（云云）
    六从次坚下。明说坚固意印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。即以此印乃至发坚固意印（云云）
    二从次坚下。明随释中。又二。一明正说印相。二明印义。
    初中。如前五股之状令诸指头并相著者。二手坚固合掌是也。
    二明印义者。唯本有净菩提心体也。此六大法界境智不二妙体。不坏常住如金刚。故云坚固意。谓从金刚不坏之体分别诸迷悟之境。转其迷成觉故云意。意是了别义也。故经云诸有所分别悉皆从意生（云云）即此意也。
    二明说真言中。金刚生（云云）
    三明问答料简者。问印名言相应如何答。表从金刚不坏大菩提心。了别善恶诸法。改恶成善。故此印名坚固意菩萨印也。次真言中金刚生者。从金刚菩提心生万德。以之度众生也。可思合之（云云）
    第七从虚空下。明虚空藏院眷属印中。又五。一明说虚空无垢印。二明说虚空惠印。三明说清净惠印。四明说行惠印。五明说安住惠印矣。
    初中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠二手乃至是虚空无垢菩萨印（云云）
    二从次虚下。明随释中。又二。一明正说印相。二明印义。
    初印相。自可见。
    二明印义者。合掌者本源也。二风缘起也。二空者本有缘起平等大空也。
    二从真言下。明说真言中。虚空无量行（云云）
    三明问答料简者。问印名言相应如何答。表本源与缘起平等大空。其上化他万行与虚空等。无量无边。故此印名虚空无垢印也。次真言义虚空无量行（云云）可思合之（云云）
    问何故不说虚空藏印耶答。前既说故不说之也。
    二从次虚空惠下。明说虚空惠印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前轮印是虚空惠印（云云）
    二从次虚下。明随释中。又二。一明正说印相。二明印义。
    初中。经如前轮者。指彼第三三昧耶印也。所谓转法轮印也。
    二明印义者。左众生界也。右佛界也。以诸佛五智加持众生本觉五智。是即等虚空惠。其外义如上释之。
    二明说真言者。轮转（云云）
    三明问答料简者。问曰。印名言相应如何答。表诸佛五智与众生五智不二平等故。不舍众生不退菩提。三世常恒以等虚空智惠度众生也。故此印名虚空惠印。次真言中转轮者。以五智成就法轮。摧破众生不知不平等山岳。故云尔也。可思之。
    三从次清下。明说清净惠印中。又三。一明说印相。二明说真言。三明问答料简。
    初中。又二。初明牒经。二明随释。
    初中。交牒可云。如前商佉印是清净惠印（云云）二从清净下。明随释中。又二。一明正说印相。二明说印义。
    初印相。自可见。
    二明印义者。表以自性清净等同虚空大智惠。加持缘起万法。皆与本源平等故。必定师子吼令归入无相法界大空三昧也。
    二明说真言者。法生（云云）
    三明问答料简者。问曰。印名言相应如何答。从自性清净生智惠。令缘起万法同令归法界。故名清净惠印。次真言中法生者。法者自性清净妙法莲华是也。生者等同虚空悲智也。可思合之（云云）
    四从次行下。明说行惠印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前莲华印是行惠印（云云）
    二从次行惠下。明随释中。又二。一明正说印相。二明印义。
    初印相者。前观音印也。所谓开敷花印也（云云）
    二明印义者。未开莲合掌为印母。即本源也。从此本源开出三部妙体。所谓水火风三指开立是也。其义如上释。
    二明说真言者。华藏也。华谓自性清净心莲华。故云华。即菩提心也（更问）藏者指行者胸藏也。名之为藏者。无尽万德从此出生故也。
    三明问答料简者。问曰。印名言相应如何答。表自性清净法界之上。开出三部妙行。普门度一切众生。故名行惠菩萨印也。次真言者华藏（云云）华者自性清净大悲心莲华是也。藏者一切众生万德庄严之藏也。能能可思合之。
    五从次安下。明说安住惠印中。又三。一明说印相二明说真言。三明问答料简。
    初中。又二。一明牒经。二明随释。
    初牒经。可见。
    二从次下。明随释中。又二。一明正说印相。二明印义。
    初印相者。师传云。两手合臂十指各开立。是名莲华台。言莲华余开敷相貌也。是即福智满足成就究竟也。疏与经。其印大异也。疏云此印与多罗菩萨相似。但少开耳（与图异更问云云）所言更问者风指少开而不开也（云云）彼成眼义。此表福智开发义。故其义别也。
    二明说真言者。智生（云云）法界满足一切智智生。故无法不成无德不满故。得法界安住大智。故云智生也。
    三明问答料简者。问曰印名言相应如何。答。表法界万德开敷满足之智。示十法界身以度众生。故十指各立散也。故名安住惠印也。真言中智生（云云）可思之。
    第三从次执金刚下。明说诸大金刚印中。自二。一明说执金刚印。二明说眷属印。
    初中。又三。一明说印相。二明说真言。三明问答料简。
    初中。又为二。初明牒经。后明随释。
    初中。交牒可云。如前以二手乃至是执金刚印（云云）
    二从次执下。明随释中。又二。一明正说印相。二明印义。
    初印相者。五股印是也。
    二明印义者。是五智五大满足三十七尊不二和合之义也。委细有面授（更问）
    二明说真言者。暴恶大忿怒义。种子字也。五智五大具足义。又三解脱门义也。可思之。
    三明问答料简者。问印名言相应如何答。表五智五大不二平等义。持此金刚智印故名执金刚印也。真言义暴恶大忿怒者。一切四魔三障无能敌者也。义如上。可思之。
    二从次摩下。明说眷属印中。又自七。一明说忙莽鸡。二明说金刚锁印。三明说忿怒月黡印。四明说金刚针印。五明说金刚槌棒印。六明说难胜金刚印。七明说相向金刚印。
    初中。又三。一明说印相。二明说真言。三明问答料简。
    初中。又二。一初明牒经。二明随释。
    初中。交牒可云。如前印以二空轮乃至是忙莽鸡印（云云）
    二从次摩下。明随释中。又二。一明说印相。二明印义。
    初中。即如向内叉合掌无异者。内缚也。但火风指如金刚者。火风立合也。次第云。合掌地空入掌余三散立是三股杵印也（内缚三右云云）
    二明印义者。内缚者自证圆极之处也。其上三股者三密三部义也。以自证三密加持众生三业。皆悉本来成就三部圣众三摩地法门。依此加持故。诸佛三密与众生三密平等平等。坚固不坏如金刚。故云但火风指如金刚也。
    二明说真言者。平等同于如如理。住如如理故我慢自然无也。最胜之又最胜故重云胜也。谓以如如无我之法。降伏一切四魔三障。即能战胜义也。
    三明问答料简者。问印名言相应如何答。自证圆极之上。以金刚三密加持众生三密。而成就平等法界。能降伏四魔。得能战胜。故此印名金刚母印。其义如普通真言品释之。真言中云。平等如如离我慢能胜（云云）
    二从次金刚下。明说金刚商佉罗印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至是金刚锁印（云云）
    二从次金刚下。明随释中。又二。一明正说印相。二明印义。
    初中相可见。是即转法轮印也。但不旋转也。
    二明印义者。是又如前释之。
    二明说真言中。投缚烦恼所知二障。令碎摧其身分。金刚智生一切处无有能害也（云云）
    三明问答料简者。问印名言相应如何答。表勾缚一切众生烦恼所知二障。令至无相法界之大空。故云金刚连锁印也。真言中。又缚二障令碎摧身分。金刚智生。一切处无有能害（云云）可思合之。
    三从次金刚下。明说忿怒月黡印中。又三。一明印相。二说真言。三明问答料简。
    初中。又二。一明牒经。二明随释。
    初中。交牒可云。以此金刚惠印乃至是忿怒月黡印（云云）
    二从次金刚下。明随释中。又二。一明正说印相。二明说印义。
    初中。月黡者。言此尊智体明净如满月故云月。而在佛额毫相而生故云黡。故云此金刚在佛额毫相乃至故号月黡尊。如前五股等者。如五股印而二空轮少屈而入掌。以二风押二空甲上。而不着二空。是也但法全次第。此尊名降三世金刚。亦云忿怒月黡尊。内缚五股印（云云）
    二明印义者。且付疏文释之。如前五股金刚印者。指部主五股印。是即五智五大圆极圆满义如例。此自证之上二风如勾而捻者。显一切众生作业与一切诸佛作业平等一如。二空令少屈不相捻著者。明净无垢大空智显离一切执着也。（云云）
    二明真言者。离因无垢。忿怒。极令除故（云云）
    三明问答料简者。问印名言相应如何答。表诸佛作业众生作业平等平等离诸执着也。无垢清净而于佛额生。而断除诸魔。故云月黡忿怒印。真言中离因无垢忿怒极令除故（云云）可思合之。
    四从次金刚下。明说金刚针中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至是金刚针印（云云）
    二从次金刚针下。明随释中。又二。一明正说印相。二明印义。
    初中。次金刚针印者。法全次第。忙莽次金刚锁上在之其印。次第内缚独古印也。疏如多罗尊而屈二空入掌是也。
    二明印义者。内缚者自证极满也。二风大菩提心作寂平等智体也。以此智针彻贯无明妄想。令入无相大空也。
    二明说真言者。一切法穿金刚针与愿（云云）言以金刚针空贯一切法。令一切众达诸法源也。
    问印名言相应如何答。表以平等智针。贯本有缘起一切法。令至本源。故此印名金刚针印。真言中又一切法穿金刚针与愿（云云）可思合之。
    五从次金刚槌下。明说金刚槌棒印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前以定惠手乃至是金刚拳印（云云）
    二从次金刚槌下。明随释中。又二。一明正说印相。二明印义。
    初中。次金刚槌棒印者。法全次第名金刚拳印。其印相疏并次第相同。可见之。
    二明印义者。内缚者自证之体也。二空并立者。以无相无作大智惠。作金刚不坏槌棒。以此槌棒击破一切众生三毒等分之坚执。令四方散分。故云金刚槌棒印也。
    二明说真言者。散生（云云）言以金刚所生大智之槌棒。打破三毒之坚缚而令散灭也。
    三明问答料简者。问印名言相应如何答。表以金刚不坏槌棒打散三障四魔也。故名金刚槌棒印。真言义准印义可知之。
    六从次难下。明无能胜印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。以三昧手乃至是无能胜印（云云）
    二从次难胜下。明随释中。又二。一明正说印相。二明印义。
    初中。次难胜金刚印者。法全次第阙之。其印相如文可见（云云）
    二明印义者。右手作拳竖风指诸佛教敕也。所谓诸佛善逝知见一切众生悉本初不生毕竟独空之体故。必定师子吼宣下毕竟应度之教敕。此金刚奉彼教敕不违越三昧耶。以无相法界大空。摧破四蕴箱盖。成平等大空。故左手作拳立大指也。依之降伏难降伏之者。无能胜者。故名无能胜金刚印也。
    二明说真言者。难降大忿怒食一切如来教奉（云云）言奉一切如来教敕作大忿怒。食一切难降伏四魔三障而尽也。
    三明问答料简者。问曰印名言相应如何答。表依如来教敕现大忿怒。食断四魔三障令同大空。故此印名难胜金刚印。真言中难降大忿怒食一切如来教奉（云云）准印义可见（云云）
    七从次相下。明说相向金刚印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。以惠手为拳作相击势持之。是阿毗目佉者（云云）
    二从次相向下。明随释中。又二。一明正说印相。二明印义。
    初中。相向金刚者。于挟门左右。与难胜金刚而相对相向故名相向。故云次相向乃至故得名也。其印如上。唯翻右为左者。左拳相当心举右拳。以为异也。
    二明印义者。右拳自证之体也。左拳所食烦恼也。所谓右大指诸佛行愿也。以此无相法界之行愿师子王。相向一切众生大菩提心。而啖食彼为障者。令无余也。故此印名相向金刚印也。
    二明说真言者。呼召相向极大暴恶食。何不急速。本誓忆念（云云）谓云于诸佛所而立誓言食啖一切烦恼。今何忆本所愿。急速不食啖耶也。
    三明问答料简者。问印名言相应如何答。表诸佛行愿师子王能呼召一切众生大菩提。而相向。食断彼四魔三障无其余。故名为相向金刚印也。真言中呼召相向极大暴恶食。何不急速。本誓忆念（云云）准印义可思之。
    第四从次如前下。明说释迦院中。自分为八。一明说释迦钵印。二明说释迦毫相印。三明说二明王印。四明说八大佛顶印。五明说真陀摩尼毫相印。六明佛眼印。七明说无能胜明王印。八明说无能胜明妃印（矣）
    初中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前持钵相是释迦钵印（云云）
    二从次如前下。明随释中。又二。一明正说印相。二明印义。
    初中。如前者指如来身会也。即是释迦佛钵印者。十指圆合。开大指如钵形是也。
    二明印义者。合掌本源也。二空开各付风指傍者。开无相法界大空。加持缘起诸法。皆悉堪为法器。是故必定师子吼掘彻三有法界一切烦恼之源底。盛满甘露不生之妙食。故此印名释迦佛钵印也。
    二明说真言者。一切烦恼一切法得自在虚空等（云云）言以如来毕竟独空利钁。掘一切烦恼而令彻底。于诸法得自在也（云云）
    三明问答料简者。问印名言相应如何答。表开本有大空。运持一切众生。彻见烦恼之底。成自在大空。皆悉堪为法器。故此印名为钵印也。次真言义准印义可思之。
    二从次如下。明说释迦毫相印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。释迦毫相印乃至是一切佛顶印（云云）
    二从次如下。明随释中。又二。一明正说印相。二明印义。
    初印相者。右手作拳以风□空在掌也。
    二明印义者。右手作拳是自证圆极之位也。以风□空作寂平等义也。置眉间是又中道不二义也。
    二明说真言者。二缚三因（云云）言离凡夫二乘因业。得三解脱门。除烦恼所知二障。令得平等大空也。
    三明问答料简者。问印名言相应如何答。表以作寂平等智惠断除二障得三解脱。是即中道不二义也。故此印名释迦毫相印。亦名一切佛顶印也（云云）真言义准印义可见之。
    三从次左手下。明说二明王印中。又二。一明说不动印。二明说降三世印。
    初中。又三。一明说印相。二明指上品真言。三明问答料简。
    初中。又二。一明牒经。二明随释。
    初中交牒。可云以三昧手为拳乃至是不动尊印（云云）
    二从次左手下。明随释中。又二。一明正说印相。二明印义。
    初印相。自可见。
    二明印义者。右佛界。左众生界也。右地水二指两部体也。然以空押地水甲者成。是即两部大日觉体圆满义也。火指大智印三昧也。风指行愿也。言平等法界心字智火。为行愿之风所吹。增威猛大势力。焚灭一切四魔三障之尘垢。所谓左手地水二指法性无明也。然以空指押二头者。无明即法性。法性即无明意也。风指不动体。即不动生死涅槃安住字本初不生实际故名不动。火指火光三昧也。所谓不二平等法界大智光明也。以此大智光明故生死黑暗即明也。以是义故佛界即众生界。生界即佛界无二平等故。以右火风入左掌月。成大不二也。依之威猛大势振法界。四魔三障皆悉降伏消除。无有宥免之义也。
    二明真言中。准前品者指普通真言品也。彼品疏云。真言首归命普遍诸佛。战荼（极恶也所谓暴恶之中又甚暴恶也）摩诃卢瑟拏（大忿怒也）萨颇吒也（破坏也）□（恐怖也）怛啰迦（坚固也）唅鍐。用后二字为种子。诸句义皆成就此也。乃至唅字。诃是行义。又有阿声。是怖魔障金刚三昧也。点即大空也。以此大空不动。动行大怖一切摩障也。鍐字。摩是我义。字门即无我也。又以此大空无我三昧而怖众魔。以此字亦有声及点也。阿嚧唅鍐四字皆有阿声。即是重重怖魔。极怖内外二障之义也（云云）
    三明问答料简者。问印名言相应如何答。表不动烦恼生死。示法界常住之相。故此名为不动印。真言中极恶大忿怒破坏恐怖竖固（云云）准印义可思之。
    二从降三世下。明说降三世印中。又三。一明说印相。二明真言。三明问答料简。
    初中。又二。一明牒经。二明随释。
    初中。交牒可云。如前金刚惠印是降三世印（云云）
    二从降三世下。明随释中。又二。一明正说印相。二明印义。
    初中。如五股金刚者。指忿怒月黡尊印也。
    二明印义者。其义如上释。
    二明说真言者。普通真言品疏云。诃诃诃（诃是行义喜义。此三行者即三乘人行也。由本不生故。此三行是为佛行也）毗萨^8□（二合）曳（此是奇哉怪哉之义也。如佛常教。以慈对治于嗔。以无贪治贪。以正见治邪见。今乃以大忿嗔而治忿嗔。以大贪除一切贪。此则最难解难信。故言怪哉也）萨缚怛多揭多（一切诸佛也）毗舍也（境界也）三婆缚（生。从诸佛境生也）帝隶路迦也（三世）吠阇也（降胜）□（义同上说）惹（呼召惊觉之义也。若诵此能遍入一切众生之心。而惊觉之令障尽。等于法身之佛也）言以大忿怒降伏凡夫二乘行因。令入一切如来境界。等同本地法身之佛也。
　　三明问答料简者。问印名言相应如何答。表自证圆极故示作寂平等之体。明净大空不执着于诸法之义。是即降三世义也。故名降三世印也。真言义准印义可思之。更问者。今二明王非释迦院所摄。即是持明院尊也。然以不说明白次第义故。于此处说之也。更问者即此意也（云云）
    四从次佛下。明说八大佛顶印中。自分为八。一明如来顶印。二明白伞佛顶印三明胜佛顶印。四明最胜佛顶印五明除业佛顶印。六明火聚佛顶印。七明发生佛顶印。八明无量音声佛顶印（矣）
    初中。又三。一明说印相。二明说真言。三明问答料简。
    初中。又二。初明牒经。二明随释。
    初中。交牒可云。如前以定惠手乃至是如来顶印佛菩萨母（云云）法全次第名能寂母印也。
    二从佛下。明随释中。又二。一明正说印相。二明印义。
    初中。作三补吒等者。虚合屈地水入掌。立合二火。以二风捻二火第三节上。二空付二中下节是也。
    二明印义者。合掌本源也。次地水入掌者。众生法性无明与诸佛大智大悲平等故。四指入内成内证四智也。此本觉四智上生三部知见故生三眼也。
    二明真言者。经阙之。法全次第又不举之。
    三明问答料简者。问印名言相应如何答。本有平等三部知见故名如来顶印也（云云）
　　二从次白下。明白伞佛顶印中。又三。一明说印相。二明真言。三明问答料简。
    初中。又二。一明交牒。二明随释。
    初中。交牒可云。复以三昧手乃至是白伞佛顶（云云）
    二从白伞下。明随释中。又二。一明正说印相。二明印义。
    初印相。自可见。
    二明印义者。左掌是众生本觉白色清净体也。右风指诸佛行愿也。所谓诸佛大悲行愿。众生本觉体为伞。是则令众生有相同无相体也。
    二明真言中。真言如前者。指普通真言品。彼品云。字为此尊真言也。罗是相。入字门故即无相也。上有点即大空也（云云）
    三明问答料简者。问印言相应如何答。表令众生本觉白伞同诸佛之体故云白伞佛顶。次真言义者。有相即无相故同大空也。
    三从次作胜下。明胜佛顶印中。又三。一明说印相。二明真言。三明问答料简。
    初中。又二。一明交牒。二明随释。
    初中。又二。一明印相。二明印义。
    初中。如前刀印者。无所不至印也。
    二明印义。如上释（云云）
    二明真言者。苫（社是障也。是怨敌相对义。一切有对法同于大空无胜劣也）    
　　三明问答料简者。问印名言相应如何答。表平等法界无所不至。普断一切众生业缚空无相利刀故名大惠刀。以此印与魔怨战而得能胜。故云胜佛顶也。次真言义准印义可见之（云云）
    四从次胜下。明说是胜佛顶中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前轮印最胜佛顶印（云云）
    二从次最下。明随释中。又二。一明正说印相。二明印义。
    初中。如前转法轮印等者。其印相自显也。
    二明印义者。亦如前释。
    三明问答料简者。问印名言相应如何答。表以诸佛五智句结众生五大。不驰散生死。令住法界平等。四魔三障敢不能亲近。故名最胜佛顶印。真言中离坚非坚即是大空（云云）可思合之。
    五从次除下。明说除业佛顶印中又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前钩印乃至是除业佛顶印（云云）
    二从次除下。明随释中。又二。一明正说印相。二明印义。
    初印相。如经文可见（云云）
    二明印义者。右手作拳者自证圆极之位也。立风大悲行愿也。以此大悲行愿招一切众生大菩提心。令离业障。故名除业佛顶也。
    二明说真言者诃婪（诃是行。罗是垢。乌是三昧。点是大空）
    三明问答料简者。问印名言相应如何答。表以大悲行愿。招众生大菩提心。令离业障。故此印名除业障印。真言中行垢三昧大空（云云）以大悲行愿三昧。除一切业垢。令证大空义也。能能可思之。
    六从火聚下。明说火聚佛顶印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前佛顶印是火聚佛顶印（云云）
    二从次火下。明随释中。又二。一明正说印相。二明印义。
    初中。即同前佛顶印者。前如来顶印也。谓地水入掌句绞。二火竖合。二风付火背。二空并竖也。
    二明印义者。合掌本源也。右地水众生法性无明也。右地水大智大悲也。以诸佛大智大悲。照见众生法性无明本初不生毕竟无相也。故四指同入本源成内证四智也。从平等大智发平等大悲。即二火是也。此大悲为行愿之风所吹。无所不至故以二风押二火也。以无所不至故得至大空位故。以二空又押二火也。
    二明真言者怛邻（多是如如。罗是垢。又有三昧及大空义）言以如如平等故。一切烦恼尘垢皆不可得。以不可得至得本初不生大空也。
    三明问答料简者。问印名言相应如何答。表从平等法界发平等大悲。令一切众生得至大空。能焚无明尘垢显无上菩提。故名火聚佛顶印也。如如垢大空（云云）可思之。 
   七从次发下。明发生佛顶印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前莲华印是发生佛顶印（云云）
    二从次发下。明随释中。又二。一明正说印相。二明印义。
    初印相。自可见。是即开敷花印。
    二明印义者。大旨如前记之。
    二明说真言者。输噜（奢本性寂。罗垢。乌三昧也。点大空也）
    三明问答料简者。问印名言相应如何答。表从自性心莲万德开敷。故名发生佛顶印。以本性寂不可得故离尘垢。离尘垢故证大空。可思之。
    八从无下。明无量声佛顶印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前商佉印无量音声佛顶印（云云）
    二从无量下。明随释中。又二。初明正说印相。二明印义。
    初印相。可见。
    二明印义。又如前记之。
    二明说真言者。吽（诃行也。下邬是三昧。上点大空也）
    三明问答料简者。问印名言相应如何答。表吹空有平等法螺。惊一切众生无明之眠。故名无量声佛顶印。字义是又三解脱门。可思之。
    五从次毫下。明说真陀摩尼毫相印中。又三。一明说印相。二明说真言。三明问答料简。
    初中。又二。一明牒经二明随释。
    初中。交牒可云。智惠手乃至真多摩尼毫相印（云云）
    二从次毫下。明随释中。又二。一明正说印相。二明印义。
    初印相。自可见。
    二明印义。又如前记之。
    二明真言者。以字为种子。大菩提心也。上点增益也。下画损减也所谓有空也。有空不二大菩提心名为中道也。
    三明问答料简者。问印名言相应如何答。表独一平等智惠成如意宝珠。普度一切众生。令证中道实相。故名真陀摩尼毫相印也。
    问曰。上来三所说毫相印。有何意耶答。此事未详。但如来毫相印大日如来毫相印也。次名释迦毫相印。此无诤释迦毫相印也。今此毫相印名真陀摩尼毫相印。然者彼遍知院真陀摩尼印一切菩萨通位也。以彼思之。此真陀摩尼毫相印一切佛菩萨通毫相印欤。能能可详之。其真言。经与法全次第别也。又可勘之。
    六从佛眼下。明说佛眼印中又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。如前佛顶印乃至所谓金刚标相（云云）
    二从佛下。明随释中。又二。一正明印相。二明印义。
    初中。如前佛母印乃至如似五股之形者。虚心合掌屈风不着火背。空轮并立如五股也。
    二明印义者合掌本初也。其上成五眼。所谓二中上一眼（佛眼）地水上一眼（肉眼）左风一眼（天眼）二空上一眼（法眼）右风一眼（慧眼）故次第说能寂母云。虚中合屈风火背不相着。空轮并建成五眼（云云）以此五眼鉴一切众生可度不可度之相。以种种大悲方便度脱众生。故名佛眼印也。
    二明真言者。归命伽伽那（空也）□罗（愿也）迦卢拏（悲也）摩（体也）怛他揭多（如来也）斫吃刍（眼也）言大空无相大悲大愿体如来眼也。是即以大悲誓愿为佛眼也（云云）
    三明问答料简者。问印名言相应如何答。表以大慈大悲五眼。鉴众生得脱之相。无一众生不度尽。故云佛眼印。真言中悲愿体如来眼（云云）可思之。

妙印钞卷第五十六　一交了
（御本云）元德三年（辛未）正月三十日加点了
沙门阿寂（六十二）
妙印钞卷第五十七

        沙门阿寂纪
    
　　　
　　　
　　　

释密印品第九之余（经第四终疏第十三余）

    七从次无下。明说无能胜明王印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。智惠手在心乃至是无能胜印（云云）
    二从次无下。明随释中。又二。一明正说印相。二明印义。
    初印相。自可见。
    二明印义者。右手如执莲华印者。执一切众生自性清净心莲华也。而风空指头相捻者。作寂平等智也。火指垂屈掌中者。以字惠眼照见心莲华台万德也。地水指正竖者。本有境智二法无动摇义也。已上右大智门也。申左手五指向上者。教化一切众生。令生信进念定惠五根五力也。而向外距之者。以此五力距一切众生五住地烦恼。令不能亲近也。
    二明说真言者。上品疏云。地陵（二合）地陵。以初字为体。以初第一地陵字为种子。陀是法界义。啰是尘垢义若入字门。即是无尘障。即是法界。当知即同法界故。更于何处而有尘耶（云云）
    三明问答料简者。问印名言相应如何答。表知见一切众生心莲华。生五力而打散烦恼重障故。四魔三障无能胜。故名无能胜印。真言义准印义可思之。
    问曰。其立如前钵栗底哩也（云云）然者如前者何文耶答指普通真言品疏也。彼文云。次无能胜。此是释迦化身。隐其无量自在神力。而现此忿怒明王之形。谓降伏众生而尽诸障也。乃至无能胜即无不可破坏之义也。指此文也。钵栗底哩彼梵名也。故云其立如前钵栗底哩也（云云）
    八从次作下。明说无能胜明妃印中。又三。一明说印相。二明说真言。三明问答料简。
    初中。又二。一明牒经。二明随释。
    初中。交牒可云。定惠手向内乃至是无能胜明妃印（云云）
    二从次下。明随释中。又二。一明正说印相。二明印义。
    初中。作内相刃拳等者。内缚二大并开立也。
    二明印义者。内缚拳者内证本源之体也。二空大空无相三昧也。言开无相法界大空。招集一切众生。令住本源世界也。此印名牝马口海印。谓大海有牝马口。诸海水皆流入此牝马口。而无有尽期。今此印亦尔也。于生死大海中。招集一切众生。令流入此大菩提心牝马口。更无有尽期也（云云）此明妃印招入一切众生。令住自性清净大菩提心。是故三障四魔皆悉为此印被召入。无能胜。故名无能胜明妃印。明妃如前释（云云）
    二明说真言者。普通品疏云。阿波啰誓帝（无能胜也）阇演帝（胜之别名。即是战胜之胜。能伏他之义也）多雉帝（摧伏胜竟之义云云）
    三明问答料简者。问印名言相应如何答。表招一切众生令住本有花藏世界故。众魔皆降伏无有能胜。故云无能胜明妃印。真言准印义可见（云云）
    五从次舒下。明说外部天等印中。自分为三十四。一明净居天众印。二明说地天印。三明火天印。四明说诸大仙印。五明说阎魔主伴印。六明说噜达罗后印。七明说自在天后印。八明说梵天明妃印。九明说矫末离烁底印。十明那罗延后印。十一明说阎魔七母印。十二明说遮文荼印。十三明说湿哩底刀印。十四明那罗延天印。十五明二龙王印。十六明说商羯罗印。十七明说商羯罗后印。十八明梵天印。十九明月天印。二十明日天印。二十一明社耶毗社耶印。二十二明风天印。二十三明妙音天印。二十四明缚噜拏龙王印。二十五明阿修罗印。二十六明诸乾闼婆印。二十七明诸夜叉印。二十八明夜叉女印。二十九明诸毗舍遮印。三十明诸毗舍支印。三十一明一切执曜印。三十二明说一切宿印。三十三明诸罗刹婆印。三十四明诸荼吉尼印。
    初从次舒下。明净居天众印中。又五。一明自在天印。二明普花印。三明光鬘天印。四明说满意天子印。五明遍音天子印。
    初中。又二。一明牒经。二明随释。
    初中。交牒可云。以智惠手承类是自在天印（云云）
    二从次舒下。明随释中。又三。一明说印相。二明说真言。
    初中。又二。一明正印相。二明印义。
    初印相。自可见。
    二明印义者。彼天是色究竟天主也。此天持如意宝珠为三界主。以右手承右类者。表守彼如意珠。以此如意宝珠。随三界众生业因缘。与其果报。常思惟故。此思惟手名自在天也。
    二明真言者。归命唵播罗你怛摩罗底毗药（云云）以初唵字为种子。是三字合为一字。字本初义。字损减义。吾我。所谓字为欲色界。字为无色界。于如此三界。唯想我一人为本初故。是即字义也。若佛法名大自在王者是归命三身义也。所谓字法身。字报身。字化身也。可思之。印名言可思合之。
    二从次同下。明说普花天子印中。又二。一明印相。二明真言。
    初中。又二。一明牒经。二明随释。
    初中。交牒可云。即以此印乃至普花天子印（云云）
    二从次同下。明随释中。又二。一明正说印相。二明印义。
    初中。右掌其中指等者。右手地水屈入掌。以空入地水内。屈风押火背上节。是也。
    二明印义者。地水空三指初二三禅也。风火二指色法究竟义。所谓风指色法也。火指当地定。一切色法究竟成当地禅定也。
    二明真言者。次第云。归命摩弩罗摩达摩糁婆□尾婆□迦托那糁糁忙差泥（云云）终字为体。坚不坚皆离。其体同于空。极令空故重云也。但疏第十。此真言为净居天总真言。次第以此真言为普花天子真言。可详之。
    三从次说下。明光鬘天子印中。又二。初明牒经。二明随释。
    初中。交牒可云。同前印乃至光鬘天子印（云云）
    二从次说下。明随释中。又三。一明说印相。二明印义。三明说真言。
    初中。次脱一天子印者。疏阙不释此天子。故云次脱一天子也。是即向未会本作释故。未治定此天子名言也。然治定经说此光鬘天子印。所谓右空入掌散立诸轮也。
    二明印义者。地水火风四指四禅也。空入掌四禅定也。
    三明说真言者。经疏说总咒。不说别真言。即次第云。归命惹睹邬□（二合）写难（云云）初字为种子。是即生义也。入字门故即不生也。所谓下地惑障不生也。
    四从次亦下。明说满意天子印中。又二。一明牒经。二明随释。
    初中。交牒可云。同前乃至满意天子印（云云）
    二从次亦下。明随释中。又二。一明正说印相。二明真言。
    初明印相者。地水火三指初二三禅也。空风二指此天之空定也。
    二明真言者。经不说之。次第云。归命阿唵哿聍耻比药（云云）初字为种子。是下地粗恶不生义也。
    五从两手下。明遍音天子印中。又二。一明印相。二明真言。
　　初中。又二。一明牒经。二明随释。
　　初中。交牒可云。以智慧手乃至遍音声天印（云云）。
    二从次两手下。明随释中。又二。一明正说印相。二明印义。
    初印相。自可见。
    二明印义者。二水是润生烦恼也。以但空治之故以空各押之也。以忍进愿力四指掩两耳者。止嗔恚懈怠等粗恶之声。令忍辱精进悲愿智力之声普令闻知。故云遍音印也（云云）
    二明真言者。唵阿婆萨□□弊（云云）初唵字为种子。可思之。
    问曰。经文五天子次第说之。然何故疏遍音天子地天之次释之。而云此合在地天前耶。然是即为乱脱如何答。向未会经作释之时。未治定其前后故。地天次说之。虽然道理五天子可一具。故云此合在地天前。又云净居天印合为五天也。但治定经再活后故。五天子次第说之也（云云）
    二从次地下。明说地天印中。又二。一明牒经。二明随释。
    初中。交牒可云。定惠手相合乃至地神印（云云）二从次地下。明随释中。又三。一明正说印相。二明印义。三明真言。
    初中。所谓虚合。空入掌。是即钵印也。
    二明印义者。钵器能任持一切食物。此地神亦任持一地山河大地。故名地神印也。
    三明真言者。归命钵□（二合）体梅曳（地神名也。即以名为真言也）。
    三从次如前下。明说火天印。又二。一明牒经。二明随释。
    初中。交牒可云。如前以智慧手作乃至是请召火天印（云云）
    二从次如前下。明随释中。又三。一明说印相。二明说印义。三明真言。
    初印相。如文可见。
    二明印义者。右作施无畏状者。表火大威猛无畏。屈空指当掌中者。火必依空生也。以风召者。火又依风增势力故也。
    三明真言者。阿拟曩（二合）曳（云云）初字为种子。其义如上释之。
    四从作无下。明说诸大仙印中。自分为六。一明一切仙通印。二明缚斯仙印。三明阿趺仙。四明尾哩瞿仙。五明矫答摩仙。六明^8□□伽仙。
    初中。又二。一明牒经。二明随释。
    初中。交牒可云。即以施无畏是一切诸仙印。随其次第相应用之（云云）
    二从作无畏下。明随释中。印相自可见。一切仙印也者。以此印为一切仙通印。然后以空指随其仙。或押火或押风等。是别印也。从此下与经第二别也者。从此一切仙印以下者。经第二极略说之。非如当卷故云尔也。真言未详之。
    二从先大指下。明说缚斯仙印中。又二。一明说印相。二明说真言。
    初中。先大指捻小指第二节其三指竖并也者。次第二缚斯仙印。以空押水中文（云云）相违如何。可详之。
    二明真言者。次第云。归命斯瑟吒（二合）□钐（云云）以初缚字为种子也。
    三从如其下。明阿趺哩仙印中。又二。一明说印相。二明真言。
    初中。如其次第先开头指者。如前施无畏。以空押风中文也。
    二明真言者。次第云。归命阿帝啰（二合）也。摩贺□钐（云云）
　　四次开中者。明尾哩瞿仙印也。谓如前施无畏。以空押火中文也。真言者。次第云。归命比哩俱多摩（二合）摩贺□钐（云云）
    五次开水与地少相离者。矫答摩仙印也。谓以空押水地中文也。真言者。次第云。归命婆哩（二合）输怛摩（二合）阿□钐（云云）
    六次即放散五指者。^8□□伽仙印也。印相可见。真言者。次第云。归命俱怛^8□（二合）摩诃□钐。^8□□伽（二合）摩诃□钐（云云）已上五大仙印也。但仪轨印与疏相违。且依疏文出印相耳。依经次第也者。经云随其次第相应用之。故云尔也。
    五从次阎下。明阎摩主伴印中。又三。一明说阎摩但荼印。二明说阎罗妃铎印。三明黑夜神印。
    初中。又二。一明牒经。二明随释。
    初中。交牒可云。如前以定惠手乃至是焰摩但荼印（云云）
    二从次阎下。明随释中。又三。一明正说印相。二明印义。三明真言。
    初印相。如文可见。
    二明印义者。合掌是善恶平等体也。二风者一切恶业也。二地一切善业也。二空善恶平等之知见也。二水二火正法幢也。
    三明真言者。归命□（种子）□娑□（二合）多野□字缚也。谓此王以大悲。缚一切众生恶业烦恼。令不作自在之用也。然入字门故缚即无缚也。以无缚故受乐生得自在也（云云）

已上疏第十三竟

    二从次右手下。明阎摩妃铎印中。又二。一明印相。二明真言。
    初中。右手舒指令如铎形者。谓惠手垂五轮。犹如健吒相。空轮入中也。
    二明真言者。次第云。归命摩哩（二合）怛野（二合）吠（云云）
    三从次以左手下。明黑夜天印中。次以左手握地水指入掌等者。左手作拳舒风火。以空押地水甲。是也。真言者。次第云。归命迦□罗底哩（二合）曳（云云）
    六从次如下。明说噜达罗后印中。又二。一明牒经。二明随释。
    初中。交牒可云。即以此印乃至噜达罗戟印（云云）
    二从次如前印下。明随释中。如前印相等者。左手作拳屈风轮。以空捻头指第二节是也。其真言者。归命噜驮罗（云云）
    七从自下。明说自在天后印中。自在天后印也者。次第云。左拳立火轮（云云）真言。唱缢唱伊^8□慢散步跢南（云云）经虽不说之。理必有。故云更问也。
    八从次以左下。明梵天明妃印中。又二。初明牒经。二明随释。
    初中。交牒可云。如前印作持莲花形是梵天明妃印（云云）
    二从次以下。明随释中。次以左手等者。其印相自可见（云云）真言可勘之。梵天无欲及女人等者。此天虽无欲事等。为表示定惠义。以义云妃也。是即此天定也。
    九从次左手下。明矫末离烁底印中。又二。一明牒经。二明随释。
    初中。交牒可云。如前印乃至矫末离烁底印（云云）
    二从次左下。明随释中。次左手舒掌者。其印相如欢喜天半印（云云）烁底是器物印如图者。指下品中所说也（云云）真言可勘之。
    十从次左手下。明那罗延后印中。又二。初明牒经。二明随释。
    初中。交牒可云。即以此印乃至是那罗延后轮印者。
    二从次以左手下。明随释中。次以左手等者。印相可见。真言者。次第云。归命尾瑟拏（二合）弭（云云）
    十一从次以左手下。明阎魔七母印中。又二。一明牒经。二明随释。
    初中。交牒可云。三昧手为拳乃至焰摩七母锤印（云云）
    二从次以左手下。明随释中。又二。一明印相。二明真言。
    初印相。自可见。
    二明真言者。次第云。归命忙（种子）底哩（二合）毗药（云云）七母事如上说之。
    十二从次舒下。明遮文荼印中。又二。一明牒经。二明随释。
    初中。交牒可云。仰其定手乃至遮文荼印（云云）
    二从次舒左手下。明随释中。又二。一明印相。二明真言。
    初印相。可见（云云）
    二明真言者。归命颉唎（二合）诃（云云）
    十三从左手以空下。明涅哩底力印中。又二。一明牒经。二明随释。
    初中。交牒可云。如前竭伽印是涅哩底力印（云云）
    二从左手下。明随释中。又二。一明印相二明真言。
    初印相。自可见。
    二明真言者。次第云。归命啰吃察（二合）婆地跛跢曳（云云）
    十四从次以下。明那罗延天中。又二。一明牒经。二明随释。
    初中。交牒可云。如前轮印乃至那罗延轮印（云云）
    二从次以左手下。明随释中。次以左手单散之如前转法轮印者。转法轮左半印也。但次第左手空风相捻。团犹如穴。余三散立也。真言者。次第云。归命尾瑟拏（二合）吠（云云）
    十五从次舒下。明二龙王印中。又二。一明牒经。二明随释。
    初中。交牒可云。以转定惠手乃至二龙印（云云）
    二从次舒散下。明随释中。自分为三。一明诸龙王。二明二龙印。三明金翅鸟印。
    初中。次舒散十指覆之以二空相绞者。其印相可见。是诸龙印也。真言者。次第云。铭（种子）迦舍你曳（云云）经虽不说之。疏家因二龙印释之也。
    二明二龙印中。同印以右等者。以右空加左空上是难陀龙也。回左加右等者。以左空加右空是跋难陀龙也。真言者。次第云。归命难徒钵难娜曳（云云）
    三明金翅鸟印中。如前九头龙印者。前一切龙印也。即八指八头也。二空相加为一头故云九头也。真申四指分为羽者。次第云。二羽散舒以右大押左大。如鸟飞形。三反背分遣（云云）真言者。次第云。唵枳悉波娑婆（二合）贺。唵婆枳悉娑婆（二合）贺（云云）
    十六从次舒下。明商羯罗印（骨锁天也）中。又二。一明牒经。二明随释。
    初中。交牒可云。如前申三昧手乃至商羯罗三戟印（云云）
    二从次舒下。明随释中。又二。一明印相。二明真言。
    初印相。自可见。
    二明真言。可勘之。
    十七从如前下。明商羯罗后中。又二。一明牒经。二明随释。
    初中。交牒可云。如前申三昧手乃至商羯罗妃印（云云）
    二从如前下。明随释中。如前印等者。如前商羯罗印。但前印头指少屈。此直立散为异（云云）真言可勘之。
    十八从左下。明梵天印中。又二。一明牒经。二明随释。
    初中。交牒可云。以三昧手作莲华相是梵天印（云云）
    二从左手作下。明随释中。左手作半莲华印者。空风相捻如持花是也。此不同者。观音右手如牵开势。今不然故云尔也。真言者。归命钵罗（二合种子）若钵多曳（云云）
    十九从其下。明月天印中。又二。一明牒经。二明随释。
    初中。交牒可云。因作洁白观是月天印（云云）
    二从其月天下。明随释中。一如梵天王无异者。专同梵天印。于此印观白净光明为异。故云但想有白色为异耳也。真言者。归命战（种子）捺罗（二合）野（云云）
    二十从次下。明日天印中。又二。初明牒经。二明随释。
　　初中。交牒可云。以定惠手乃至是日天舆辂印（云云）
　　二次显露合掌乃至指第三节背也者。随释也。其印相者。次第云。福智显现印。二水入掌二火竖合二空入掌押二水侧二风竖散真言曰归命阿你怛也（二合）野（云云）
　　二十一从次合下。明社耶毗社耶印中。又二。初明牒经。二明随释。
    初中。交牒可云。合般若三昧手乃至毗社耶印（云云）
    二从次合掌下。明随释中。其印如疏文可见。是即日天后也。真言可勘之。
    二十二从次风下。明风天印中。又二。一明牒经。二明随释。
    初中。交牒可云。如前幢印是风天印（云云）
    二从次风天印下。明随释中。谓申左手侧掌屈地水指是也者。谓左手作拳立地水而举臂也。真言曰。归命缚（种子）野吠（云云）
    二十三从先仰下。明妙音天印中。又二。初明牒经。后明随释。
    初中。交牒可云。仰三昧手乃至妙音天费拏印（云云）
    二从先仰下。明随释中。又二。一明印相。二明真言。
    初印相。可见。
    二明真言者。可勘之。
    二十四从次如下。明缚噜拏龙王印中。又二。一明牒经。二明随释。
    初中。交牒可云。如前罥索印是诸龙印（云云）
    二从次如前罥索下。明随释中。谓作内相叉拳。而申风指钩屈相捻（云云）次第又同之。但以左手作之者。以左手作拳。申风而屈也。真言者阿（种子）幡钵多曳（云云）
    二十五从次以下。明阿修罗印中。又二。一明牒经。二明随释。
    初中。交牒可云。如前妙音乃至（云云）
    二从次以左手下。明随释中。又二。初明印相。二明说真言。
    初明说印相者。谓左手如妙音天。右手屈风加大指甲上是也。
    二明说真言者。行无垢无相无所乘（云云）
    二十六从乾闼下。明诸乾闼婆印中。又二。一明牒经。二明随释。
    初中。交牒可云。内向为拳乃至（云云）
    二从乾闼下。明随释中。又二。初明说印相。二明说真言。
    初中。乾闼婆作内掌拳者。内缚水指立合是也。若事业印者。左手以大指押地火风三指甲。立水指是也。故云乾闼婆乃至是乾闼婆印也。
    二明说真言者。出清净音（云云）
    二十七从次以下。明诸夜叉印中。又二。一明牒经。二明随释。
    初中。交牒可云。即以此印乃至（云云）
    二从次以左手下。明随释中。又二。一明说印相。二明说真言。
    初印相。自可见（云云）
    二明说真言者。啖食自在也。
    二十八从次以下。明夜叉女印中。又二。一明牒经。二明随释。
    初中。交牒可云。又以此印乃至（云云）
    二从次以左手下。明随释中。又二。初明说印相。后明说真言。
    初印相。如疏文可见（云云）
    二明说真言者。夜叉持明也（云云）
    二十九从次左下。明说诸毗舍遮印中。又二。一明牒经。二明随释。
    初中。交牒可云。内向为拳乃至（云云）
    二从次左手下。明随释中。又二。初明说印相。后明说真言。
    初印相。自可见。
    二明说真言者。揭底趣也。第一义趣不可得故（云云）
    三十从次亦下。明说毗舍支印中。又二。一明牒经。二明随释。
    初牒经。自可见。
    二明随释中。又二。一明说印相。二明说真言初印相。自可见（云云）
    二明说真言者。以知第一义故离于生死也（云云）
    三十一从次二下。明一切执曜印中。又二。一明牒经。二明随释。
    初中。交牒可云。如前以定惠手乃至（云云）二从次二手下。明随释中。又二。一明说印相。二明说真言。
    初中。行垢因自在得明性。言行能除垢离因。于明性中得自在。故名曜也。
    二明真言。自可见（云云）
    三十二从先作下。明说一切宿印中。又二。初明牒经。后明随释。
    初中。交牒可云。复以此印乃至（云云）
    二从先作下。明随释中。又二。一明说印相。二明真言。
    初印相。自可见。
    二明真言者。谓诸宿声食尽垢。言以清净声。食不清净声尽。令无垢也。
    三十三从次作下。明诸罗刹婆印中。又二。一明牒经。二明随释。
    初中。交牒可云。即以此印屈二水乃至（云云）
    二从次作下。明随释中。又二。一明印相。二明说真言。
    初印相如文。凡上来等者。言诸天等印。或两手作。或片手作皆可得也。其义如文可见（云云）二说真言者。无垢也行也履空王（云云）
    三十四从次舒下。明诸荼吉尼印中。又二。一明牒经。二明随释。
    初中。交牒可云。申三昧手乃至（云云）
    二从次舒下。明随释中。又二。一明印相。二说真言。
    初印相。如文可见。
    二明说真言者。离因无垢忿也。因又忿也（云云）
　　六从此等为首下。明总结中。又二。一明疏家结释。二明如来结释。
    初中。此等为首者等者。始从入佛三昧耶印。终至荼吉尼印是也。然为首者。是等佛菩萨金刚天等皆是其部类之中上首仁者也。若广穷部类眷属则种种无边者。是则恒说大日经之意也。如大本乃至今此品所说等者。言大本虽十万颂犹有限量。是则法界恒说之略分也。今三千颂又是十万颂之略分。大略小略虽不同。皆是略说。故云乃是略举其上首乃至网目皆举耳也（云云）
    二从秘密下。明如来结归中。自三。一明诸印从如来信解生。二明住净心一切同佛三密。三明不住净心造坛犯重罪。
    初中。又二。一明牒经。二明随释。
    初中秘密主乃至辨标者等者。经之秘密主乃至辨之标帜之文。未会引之也。
    二从如来已下。明随释中。又二。一明以加持故皆得信解。二明诸印皆菩萨标帜。
    初中。如来已证平等法界等者。言如来开发自证大菩提心已。还示此身密之印。令诸众生于此平等法界之体而得信解。同于一切智地。故云如来已证乃至从佛信解生也。
    二从当知下。明诸印皆菩萨标帜中。如是印等者上来所说诸印也。是诸菩萨之标帜者。菩萨者大慈大悲为体而修方便度生之行。今如来既证平等法界已。还以大慈大悲。住普现色身三昧方便。示如来内证之德。度一切众生。是即菩萨之标帜也。故云当知乃至故云□也。
    二从如印下。明住净心一切同佛三密中。又二。一明牒经。二明随释。
    初中。如印众多乃至皆是印者等者。经之其数无量乃至皆是真言之文。未会引之也。
    二从若阿下。明随释中。又三。一明通达净心。二明动止皆印。三明言语皆真言。
    初中。若阿阇梨等者。言今造坛阿阇梨。若能通达菩提心。深达自性清净秘密之法。故云若阿阇梨明解瑜伽乃至通达秘密法故也。
    二从凡有下。明动止皆印中。凡有所等者。如此能通达净菩提心故。举足下足皆密印也。故云凡有所作乃至无不是印也。
    三从何但下。明语言皆真言中。何但身业而已者。非但身业而已。所有言音又皆真言也。故云何但乃至真言也。
    三从以是下。明不住净心作坛犯重罪中。又二。一明牒经。三明随释。
    初中。以是秘密主真言门乃至堕恶趣者等者。经之是故秘密主乃至堕于恶趣之文。未会引之也。
    二从谓今下。明随释中。又四。一明住佛地造坛。二明不住佛地造坛为谤佛。三明可善达轨则。四明不尔犯三昧耶。
    初中。谓今末世等者。言今末世真言行者发如实菩提心（凡夫地最初发心也）当住法佛如来心地已。然后堪能作阿阇梨。故云谓今末世乃至造立漫荼罗也。
    二从若不下。明不住佛地造坛为谤佛中。若不如此等者。不安住此净菩提。而任愚意造曼荼罗者。即犯诸佛三昧耶故同谤佛之罪也。
    三从是故下。明可善达轨则中。可了知彼印真言等法者。阿阇梨上来所说密印真言一一次第善通达其法则。薰修练行年久。深达三平等句法门。以此义故同诸佛菩萨等之身。堪能作造坛。故云是故上来所说乃至当知必定获大利不虚也。
    四从若不下。明不尔犯三昧耶中。若不尔者。若如上不达真言法要并菩提心。为人造曼荼罗者。自损损他终无所益。是故明求学经法咨询明师不可有误错之义也。上来记密印品毕。但于当品口传等者。甚以虽有其惮。大悲之余忘越法之罪。任师传记之。能能思察能能思案。若非器之人异学之者。不访明师擅开见者。招越三昧耶之罪。自损损他必堕在无间。可慎可慎（矣）

释字轮品第十（经第五初疏第十四中）

    将释当品。自开为四。一明大意。二明品题。三明来意。四明入文判释。
    初宣大意者。为欲令成就自利利他之万德故。说遍一切处法门。所谓三部之妙体五字之字轮是也。依此遍一切处字轮加持之方便。速疾成就普门之众德。故疏云。即此字轮法门遍一切处法门也。菩萨若住此字轮法门者。始从发妙菩提心乃至成佛果。于是中间所有一切自利利他种种事业。由此法门故一切皆得成。无有挂碍也。是即此品大纲也。
    二释品题者。字者指阿等十二字并迦等二十五字及遍口十字等。此一一字门各含无尽众德。一字即无量。无量即一字。一多摄入而多一自在也。无上无比无过上味。此即曼荼罗义也。此曼荼罗名为轮。故疏第十四云。前言曼荼罗。今云轮者。即是曼荼罗义。前者坛法中心是大日如来。即同此中字。北边置莲华及诸眷属皆在一处。即是此中之娑字。南边置执金刚及诸眷属。即是此中之□字也（云云）又云。若见阿字当知菩提心义。乃至若见仰等五字。当知大空之点也。若行者了达则能入一切陀罗尼义。旋转无碍也（云云）故名为字轮也。
    三明来意者。上品中说普门密印。虽然未说遍一切处法门故。此品中说之。与上品所说具足相应。为令圆满自利利他一切万德也。故疏云。上来所说阿阇梨住于佛地者。义犹未了。谓此中字门即是也（云云）又云。前者金刚手所问佛已次第答之。前文有所未周者今更为说。故告令谛听也（云云）以如是等义故次上品而此品来（矣）
    四从佛复下。明入文判释中。自分为九。一明如来告敕谛听。二明三部四处轮观。三明菩萨行舞。四明佛佛道同。五明结成。六明初中后相加。七明觉字轮成正觉。八明同大日转法轮。九明秘旨有字轮（矣）
    初中。又二。初明牒经。后明随释。
    初中。佛复告金刚手者等者。经之尔时乃至谛听一行余之文。末会引之也。
    二从前者下。明随释中。前者金刚手所问等者。指成就悉地品也。彼品金刚手奉问于如来言。说诸真言行。彼行不可得。真言从何来。所去至何所（云云）故云前者金刚手所问也。次第答之者。摩诃萨意处等答之也。故云次第答之也。前文有所未周等者。如上虽说之。未其义周备故。今如来复告敕。故云前文有所未周者乃至谛听也。
    二从有法下。明三部四处轮观中。自分为九。一明总标。二明无点字轮。三明修行点字轮。四明菩提点字轮。五明涅槃点字轮。六明众点具足义。七明字轮大分为三。八明伊等八字。九明等五字。
    初中。又二。一明牒经。二明随释。
    初中。有法门名遍乃至皆得成就者等者。经之秘密主有遍乃至皆得成就之文。未会引之也。
    二从即此下。明随释中。又三。一明正释别标意。二明住此字轮二利满足。三明次上品说此品。
    初中。即此字轮法门等者。今此一一字遍法界无所不至。故云遍一切处法门也。
    二从菩萨下。明住此字轮二利满足中·菩萨者指此真言行者也。若住此字轮等者。指三部字轮也。始从如实发心乃至极果。其中间一一自利利他事业皆成就无碍也。故云始从发妙菩提心乃至无有挂碍也。
    三从又上下。明次上品说此品中。上来所说者。远指初品已来之诸品所说。近指成就悉地品以下。然上来虽说住佛地之方便。未说此字轮。故云又上来所说乃至谓此中字门即是也。
    二从最初下。明无点字轮中。又二。一明牒经。二明随释。
    初中。交牒可云。乃至。
    二从最初下。明随释中。又三。一明三部部心。二明等二十字。三明等九字。    
　　初中。又二。一明总阿字。二明配释三部心。
    初中。最初阿字者。三部中之最初故也。即是菩提之心者。此阿字正是普门大菩提心之体故云尔也。谓观此阿字之轮等者。譬如孔雀尾轮有如意宝形而光明圆绕。行者于心月轮中。观此字。作如意宝形。是名为住佛地也。是即别秘之意也。更问者此意也（云云）此字轮当作三重者。三重也。于中而置阿字者。字置中心。其右置字。其左置字也。更问者此意也。又此阿有五种等者。于字明五点义也。如字者。等亦尔也。
　　二从又每下。明配释三部心中。又二。一明三部各有归命三宝。二明正配释三部。
    初文。自可见。
    二从阿字是下。明正配释三部中。每三部随五字轮者。于三字各有五转义故云尔也。前言曼荼等者。上来诸品中皆云曼荼罗。此品云轮。只是名异义同也。前者坛法中心等者。具缘品曼荼罗中心置大日。即是今轮中字。右边置莲华眷属。此轮中字。左边置金刚眷属。此中字也。故云前者坛法中乃至此中之缚字也。
    二从次有下。明等二十字中。次有迦佉哦伽等五音者。牙齿舌喉唇之五音也。皆取四字者。除第五字故云尔也。
    三从次又下。明等九字中。次又取也罗等者。遍口十字中。除字。余九字也。皆是男声等者。如此二十九字皆是非三昧净除之点。即是智惠字也。故云尔也。
    三从行者已下。明修行点字轮中。又二。一明牒经。二明随释。
    初中。交牒可云（乃至）乃至（云云）
    二从行者下。明随释自可见（云云）
    四从次明下。明菩提点字轮中。又二。一明牒经。二明随释。
    初中。交牒可云（乃至）乃至（云云）
    二从次明下。明随释。自可见（云云）
    五从次于此中下。明涅槃点字轮中。又二。一明牒经。二明随释。
    初中。交牒可云（乃至）乃至（云云）
    二从次于此中下。明随释。自可见（云云）
    六从其下。明众点具足义中。者第五众点具足字也。此字无别体。只四点合成故成此字也。是即四佛外无大日。大日外无四点也。羯磨部遍入一切轮者。羯磨是作业义故。诸尊作业名为羯磨部。故云遍入一切轮也。
    七从凡字下。明字轮大分为三中。除去乞叉字等者。遍口十字中。除二字。取自余八字为第三分也。此两字重成之字故除之也。如此二十八字皆各具四转成字轮。故住心抄云。私云如阿字具四种转。以余字为首。具四种转亦尔也。故略成三转十二行转法轮也。若细具者。以字为首。亦皆具十二转。及以字为首。亦具十二行转之中。或以界畔音。助成无量无边字义字体。具如悉昙章释也（云云）
    八从次有下。明伊等八字中。皆是三昧声者。此八字为智惠诸字而为定。故云尔也。
    九从次有俄下。明等五字中。谓遍于定慧中者。等二十八字为智。伊等八字为定。于如是定惠而遍入故云尔也。余文悉可见（云云）

妙印钞卷第五十七　一校了
（御本云）元德三年（辛未）二月二日加点了
沙门阿寂（六十二）
妙印钞卷第五十八

        沙门阿寂纪
    
　　　
　　　
　　　

释字轮品第十之余（经第五初疏第十四中）

    三从如是秘下。明菩萨行舞中。又二。一明牒经。二明随释。
    初中。如是秘密主乃至菩萨行舞者等者。经之秘密主如是字门乃至菩萨行舞之文。未会引之也。
    二从经云下。明随释中。又四。初明了知字义。二明识知法则通塞。三明遮伏难。四明释舞义。
    初中。经云如是等者。指如是字门之如是也。如上来所说定惠空等者。指等二十八字云惠。指伊等十二字云定。指等五字云空也。如是等定惠大空等皆是法佛自内证字轮法门。自心自觉之正路也。故云如上来乃至能成正觉之道也。
    二从若了知下。明识知法则通塞中。若了知字义者。如上一一字义能了知之。从一一字门通入法界。故云若了知乃至住于真言之道也。其中次第法则者。于一一字门。字色字形并证入次位阶级通塞等之相。一一次第可识知之。故云其中次第乃至无有疑滞也。
    三从然此下。明遮伏难中。又二。一明问。二明答。
    初中。然此悉昙等者。言此字门是世间童子等所修学也。何能以此字门成辨如是一大事因缘耶。
    二从然此下。明答中。然此诸字皆是如来等者。如是字门。以如来加持故。一一字门皆与法界平等平等无有异。何以故。从法身内证体性而流出故。成就如是不可思议业用也。故云然此诸字乃至有是不思议业用也。若人明解等者。如是了达者名为通达三菩提道也。若能如是通达者。还与达一切众生种种根性。随其性欲。以种种字门。受与妙法之乐。令得至如来地也。故云若人明解乃至令得至如来之地也。
    四从舞者下。明舞义中。又二。一明譬说。二明合譬。
    初譬意。自可见。
    二从菩萨亦尔下。明合譬。其义又可见（云云）
    四从三世下。明佛佛道同中。又二。一明牒经。二明随释。
    初中。三世如来乃至今说当说者等者。经之过去乃至不宣说者之文。未会引之也。
    二从如是字门下。明随释中。如是字门等者。十方三世一切诸佛如来。住普现色身三昧。以种种方便道。宣说此字门。相同彼得微妙之歌舞。能令人之心悦示。故云如是字门乃至同彼舞伎曲顺人情也。无彼我者等者。经之我今普观乃至无有不宣说者之文。未会别牒也。言以此字门。成就自利利他大愿。十方三世诸佛如是说。是故如来亦如是说。彼此无异。故云无彼我者乃至即不具也。
    五从以是故下。明结成中。又二。一明牒经。二明随释。
    初中。交牒可云。是故秘密主若欲知乃至应勤修学（云云）
    二从以是故下。明随释中。又二。一明告敕通大会。二明字轮修学得益。
    初中。以是故者等者。取意别牒也。是如来结成彼义者。是即总结成上三部四处轮义也。而告金刚手等者。觉三密一切大会中金刚手最第一。故告金刚手即是告一切大集会也。故云而告乃至告一切大众会也。
    二从谓彼下。明字轮修学得益中。谓彼真言行菩提者。言若真言行者速疾欲同一切如来之法者。应当此字轮法门如法如说观察修习。于一生中得同一切如来种种自利利他之大功德也。故云谓彼真言乃至而悦众生也。
    六从迦遮吒下。明初中后相加中。又二。一明牒经。二明随释。
    初中。迦遮吒跢跛乃至初中后俱者。经之于迦遮吒多波乃至初中后俱之文。未会引之也。
    二从初中后相加下。明随释中。又二。一明举初中后字。二明相加义。
    初中。谓阿等五字为初者。字也。迦等二十字者。对文中除。自余二十字也。罗等八字者。遍口十字中除终二字。自余八字也。此八字为诸字成傍二点。二点最后点故云后分也。
    二从凡迦下。明相加义中。凡迦遮吒多波等者。皆是无点字故。属无点之字。成菩提心义也。故云凡迦遮乃至是菩提心也。此中初中后相加等者。单字是菩提心也。其傍角加修行点故菩提心并行也。其上加空点故成菩提心并行及证菩提义。傍又加二点故成菩提心并行果及涅槃义也。如字者诸字亦尔也。故云此中初中后相加乃至他皆效此而转相加也。或但一义等者。于字一字或存一义。所谓菩提心也。单字也。或存二义。所谓菩提心及修行也。如第二字是也。或存三义。所谓菩提心及行菩提也。如第十一是也。或存四义。所谓菩提心行果涅槃也。如第十二是也。如字者诸字亦尔也。故云或但一义乃至可知也。或有阿字上虽无点等者。于字之上虽无点。其字次下若有等字者。连前之阿可成暗声也。如字者等诸字亦尔也。故云或有阿字上虽无点乃至即阿字成暗音也。如字者诸字亦尔也。或阿字无点其次有等者。谓字虽无涅槃点。若其字次下有等之重成之字者。即连声前之成恶声。是即此等八字皆是成傍二点故也。故云或阿无点其次有重字有也啰等声以配乃至即成恶声也。更审问者。即此意也。如迦佉俄伽等者。言等四字重加时。用第五字各置四字之上。如成之音。等四字亦用第五字。各置四字之上。成等音。故云如迦遮乃至用坏字为点也。如牙内齿内字者。自余舌喉唇内字亦尔也。故云他效此也。
    七从如是知下。明觉知字轮成正觉中。又二。一明牒经。二明随释。
    初中。如是知随意乃至无上殊胜者等者。经之若如是知乃至当授无上殊胜句之文。未会引之也。
    二从如是知者下。明随释中。又二。一明如是知义。二明持诵者得益。
    初中。如是知者即是一切智智等者。知解如是字轮义。名为一切智智。依成一切智智故同如来。得于法自在力。还开示一切众生净知见。故云如是知者乃至令得佛慧也。
    二从夫法体下。明持诵者得益中。又四。一明于法自在利益。二明持诵者能得此利。三明决定觉了。四明随应觉故得无上句。
    初中。夫法体无言等者。自性法身之体无言无相。而虽离诸分别戏论。以如来于法自在之力故。成此字轮利益一切众生。故云夫法体无言乃至利益群品也。
    二从何人下。明持诵者能得此利中。何人得此利益者。言如此如来于法自在神力之利益何辈得之者。如上具缘造坛字轮持诵之人能得如此等不可思议利益也。故云何人得此利益乃至次云持诵者也
    三从谁人下。明决定觉了中。言有何等谁人得如此金刚不坏之决定心耶。所谓有如实智惠之人。能如实觉了而识知字轮深义。于一一字门如实修习故。离诸疑网。速成就大菩提之妙果也。故云谁人得此决定乃至勿生疑惑也。
    四从此中下。明随应觉知故得无上句中。此中觉知何法等者。言如见无点之字。觉知自性清净本来不生之体。如见第二者。觉知本来成就大悲万行。如见第十一字者。觉知本来成就大菩提妙果。如见第十二字者。觉知本来成就不生不灭大般涅槃之体。如此一一分别通达觉知更无有他义。故云此中觉知何法乃至更无他义也。如字者。等等诸字轮亦皆如此。随其有点无点及点画多少等。一一次第皆悉觉知故得无上大菩提也。故云如是等一一乃至即是成菩提也。然此无上大菩提之心离修行证得之分。唯心自修习字轮。心自证知字轮。故自然授与菩提妙果也。故云此无上之心乃至即是授与无上菩提也。
    八从如是下。明同大日转法轮中。又二。一明牒经。二明随释。
    初中。交牒可云。如是一轮轮乃至如大日世尊而转法轮（云云）
    二从如世下。明随释中。又三。一明旋陀罗尼义。二明常明照世间。三明久修决定得之。
    初中。又二。初举譬。后明合譬。
    初自可见。
    二从当知下。明合譬中。即遍一切真言名字之中等者。言于一一真言有言名成立之义。如此言名成立之中义展转不可思议无有穷尽。乃至一切世间非情草木山河大地等一一名字之中。又有言名成立之义。以是义故世间治生产业一一言句一一名字一言一字而莫非法界通入总持陀罗尼。旋转无尽无余。不可思议劫终不可穷尽。故云当知此一一字轮乃至遍一切处即是百千万亿旋陀罗尼也。
    二从行者下。明常明照世间中。常明者。以常住法身之智明照三种世间自性清净。故云则能以此常明而照世间常住之明也。
    三从若行下。明久修决定得之中。勤功久修者。依此字轮久修练行精进修行。决定得此常住法身明朗。即同常住实相之身也。
    九从然上来下。明秘有旨有字轮中。自分为九。一明结前生后。二明先住佛位而造坛。三明于布字分四分。四明辨字色。五明作因缘轮。六明释四种轮。七明释字轮梵语。八明心上圆明布字轮。九明一切所说由如来加持力。
    初中。然上来乃至入佛法之阶渐者。言从具缘品已来说种种持诵方便。皆是入佛法之先相也。今以此字轮为最秘用。故云然上来乃至于字轮也（云云）
    二从所以下。明先住佛位而造坛中。若行者等者。言为弟子欲作曼荼罗者。先住此字轮。即同佛故堪为阿阇梨也。故云所以者何若行者乃至同于佛与佛同位也。
    三从然布下。明于布字位分四分中。又八。一明于头上观布等。二明于咽观布等。三明于心观布等。四明于齐轮观布等。五明三分位。六明字无定布。七明三种皆成。八明劝诫。
    初中。即是四重曼荼罗者。于身上中下分四处。各于其中央置字。以等等等等字。回成四重曼荼罗。故云尔也头为初分者。于行者头观布字。于眉间布。而右绕乃至次第观布回也。是即心王住菩提心时。心数同住菩提心之义也。是为第一重也。
    二从次从咽下。明观布等中。次从咽以下等者。于咽位又中央置。从其前右绕等乃至也。是即心王住本有大悲万行故。心数同住大悲万行之意也。
    三从次从心下。明于心观布等中。次从心以下等者。于心位又中央观布字。从其前右绕观布等乃至等也。是即心王住本有大菩提故心数同住大菩提之意也（云云）
    四从次从齐下。明于齐轮观布等者。于齐轮又中央观布字。从其前右绕观布等乃至也。是即心王住本有大涅槃故心数同住大涅槃之意也。
    五从头为下。明三分位中。头为上分等者。上来四重为上中下三分。所谓头分为上分。咽与心合为中。齐轮为后分。是即三转法轮之意也。故云头为上分乃至大寂为后也。
    六从其第下。明字无定布中。其第五等者。言第五遍入一切处无定布。只行者随意所作自在也。故云第五乃至布字之位也。迦等亦尔者。第五点字亦同字故云尔也。
    七从师既下。明三种皆成中。师既如是等者。阿阇梨欲造曼荼罗之时。先于自身上中下分如此观布已。次观布曼荼罗之四位。观布曼荼罗之四位已。次于弟子上中下分等。如上可观布。是即秘密最上曼荼罗也。故云师既乃至是秘密曼荼罗也。
    八从若不下。明劝诫中。若如此不观布者。支分不具足故空费功营无所成也。自非久习真明之行等者。言今此字轮布字观秘密深奥之秘旨也。故久习修真实圆明之行。堪传受秘旨者。当以心传心也。更非以文句可显示。是故可受明师之相授。仍经委悉不说。唯云如大日世尊而转法轮也。故云又此布字之法乃至但云如毗卢遮那轮转也。
    四从次下。明辨字色中。自分为五。一明第一等黄色。二明第二等黄白。三明第三等黄白。四明第四等黄黑。五明第五等黄白黑。其义自可见。故复次行者须知诸字之色乃至即是种种杂色也。
    五从凡下。明作因缘轮中。又分为四。一明第一金刚轮。二明行果合为第二轮。三明字轮。四明伊等为外光焰（矣
    初中。第一重迦等乃至诃等者。言如前字为中央。从迦乃至诃。周匝右绕名为金刚轮。是即坚固菩提心也。故为内重也。是则同字门故名金刚轮也。
    二从次第下。明行果合为二轮中。二轮同是中分者。住心抄云。以第二轮谓。此二轮同中分（云云）若用迦为轮即不须用欠字轮也者。言若用字轮者。轮不可用之。是行即证因即果故。行因之外别不论证果之意也。故云若用迦为轮即乃至缺是证是果也。
    三从次第下。明字轮中。次第等者。如文自可见。
    四从其伊下。明伊等为外光焰。自可见。此即是三转法轮之义者。如此四重为三重。是即准例释迦如来三转法轮之义。行者亦如此布字轮故。成就普门众德。住普现色身三昧致三转法轮之义也。故云此即是三转法轮乃至亦名因缘轮也。字乃至字等相互成因缘。轮转无穷故云因缘轮也。
    六从师及下。明释四种轮中。师及弟子等者。一者师。二者弟子。三者曼荼罗。四者真言之轮也。故云师及弟子乃至凡有四种轮也。
    七从又字下。明释字轮梵语中。又二。一明举梵语。二明释汉语。
    初文。自可见。
    二从是不动下。明汉语中。不动者所谓是阿字菩提心也等者。指本初不生大菩提心之体也。虽不动而普现色身神力无穷。犹如车轮虽动转无极当中更不动。今字轮亦如此。虽无生无相。而生等诸字轮转无穷。是即不动即动动即不动。是故动寂平等。是名为不动也。故云不动者乃至是故名不动轮也。若行者等者。行者若能如此了知不动之字轮。安布字轮于自身故。三业皆同如来。是故身动作皆密印也。口所言皆真言也。心所念皆三摩地也。故云若行者能了乃至常照世间也。
    八从凡行下。明心上圆明布字轮中。凡行者持诵时当观字轮者。如上字轮也。或为句轮者。于本尊心月轮中。布真言之字。旋转相接令明了现前。流注相续无穷尽。故云或为句轮乃至如常流水而无有尽也。若行者持诵疲极已。但观种子之字。从种子字中渐见本尊。如此持诵成就已成持明之体。堪能作诸事业也。故云如是持诵疲极已乃至方堪作诸事业也。如字不动义。是菩提心坚固不动义。等诸字亦以不可得故。皆菩提心坚固金刚之体。故云如是阿字是不动义乃至相应用之也。
    九从由秘下。明一切所说由如来加持力中。由秘密故等者。夫法佛自境界虽绝言句。由如来于法自在深秘密神力加持大悲方便故。能于不可说之中而转法轮。于不可思之中而忆本誓。于不可作之中而现神力。故云由秘密故乃至故名神力持字轮品也。非但此品而已。自余诸品亦尔也。故云余一切品皆如是释之也。

已上释字轮品竟
释秘密曼荼罗品第十一（经第五疏第十四

    将开为四。一明当品大意。二明释品题。三明来意。四明入文释（矣
    初宣当品大意者。如来因金刚手之发问。开示秘密曼荼之行品。演说五种三昧之妙业。令具秘密第五之要誓。故疏云。上来虽说曼荼罗法。尚未说色及种子秘要之藏故一心听愿佛演说也（云云）此则此品大意也。
    二释品题者。秘密者十地等觉不能见闻。择地造坛未生密惠。是故称曰秘密。故经云。未逮心灌顶。秘密惠不生。是故真言者。秘密道场中。具第五要誓。随法应灌顶。当知异此者。非名三昧耶（云云）曼荼罗者净义轮圆具足义。如上释（云云）以如是等义故名为秘密曼荼罗品也。
    三宣来意者。上来诸品中虽说择地造坛诸尊印明及字轮持诵方轨。未说以心传等秘密曼荼之行品。依之秘密惠未生故。即事而真之终穷未显。故疏自释来意云。上来已说字轮品竟。次欲成就此字轮故复入三昧（云云）又云。前示字轮。今从法界轮中而现形声也。是即此品来意也。
    四从尔时下。明入文判释中。自开为七。一明如来观察入三昧。二明如来发生偈。三明圣众分位种子标帜。四明说十二真言王。五明萨埵发问。六明如来答问。七明佛自说秘密坛。
    初中。又二。一明释三昧名义。二明法界增身义。
    初中。又二。一明牒经。二明随释。
    初中。尔时毗卢遮那乃至本愿满足故者。经之尔时薄伽梵乃至满足本愿故之文。未会引之也。
    二从上来下。明随释中。又七一明结前生后。二明出三昧名。三明释法界。四明释法界俱舍。五明释奋迅义。六明释平等庄严藏。七明所愿满足义。
    初中。上来已说字轮品竟者。结前句也。次欲成就此字轮故等者。生后句也。
    二从此中下。明出三昧名中。此中经所云等者。已上牒经之分者。是即举如来所入三昧之名字也。故云此中乃至出三昧名也。
    三从一切下。明释法界中。即是无相法界等者。经言一切法界。即指自性清净法界也。故云一切法界者即是无相法界也（更问）
    四从法界藏下。明释法界俱舍中。法界藏者即是如来所出之处等者。无相法身处在其中。故云谓一切如来处在其中也。
    五从奋迅下。明释奋迅义中。是流出义者。从无相法界深窟流出无尽三密也。流溢义者。以无尽三密遍满法界海也。
    六从示现下。明释平等庄严藏中。此是胎藏之藏等者。先俱舍者是鞘义也。今藏者胎藏之藏也。所谓含藏无尽万德。以之庄严平等法身。以度众生故云平等庄严藏也。依之先藏云俱舍。此藏云揭诃。梵音是别也。即是流出无尽万德大宝之藏也。故云示现如来平等庄严藏此是乃至犹如字轮旋转不可穷尽名无尽严也。如来何故处此三昧等者。言如来今入此平等庄严三昧者非只事。为开示甚深不可思议秘密之事也。故云如来何故乃至开示如来甚深秘要之事也。
    七从故次下。明所愿满足义中。佛本行菩萨道等者。言如来本行菩萨道时立大誓愿。令一切众生同此无尽法界藏。今已自利利他大愿皆悉满足。故云佛本行菩萨道时乃至故云满本愿也。
    二从复次下。明法界增身义中。又二。一明牒经。二明随释。
    初中。又三。一明释入定意。二明释定中希有事。三明交牒。
    初中。复次者。次上释入定名义毕。次名义而释入定意。故云复次也。作法未得成就者。如上字轮虽秘旨。而作法未满足成就故。今决择最无上作法。令行者速成无上道故复入此定也。故云复次作法乃至故入此定也（云云）
    二从次下。明释定中希有事中。次在定等者。言先取次经文之在三昧中之意而释。故云尔也。谓佛等者。言佛于此三昧中。以何等不思议事业普度众生而发问也。故云谓佛住于三昧乃至普利群生也。于此定中等者。答其义也。
    三从谓下。明交牒中。谓无余众生等者。引未会之经而牒也。所谓无余众生界乃至法界增身出者等者。经之时佛在三昧中乃至法界增身出现之文。未会引之也。
    二从此声下。明随释中。又四。一明声有差别。二明随顺异熟报遍施利益。三明说种种义。四明正法界增身义。
    初中。此声者。释声门之声也。其义自可见。
    二从众生下。明随顺异熟报遍施利益中。业生成就者。随异熟业得成异熟之果报故云业生成就也。犹如世人等者。譬意言如人受食。未啖食不名受食。若能啖吃食饮已。乃至名为受食。故云犹如世人乃至乃名受彼食供也。今异熟等者合譬也。作各各别别业因。而受各各别异熟果。故云异熟受报乃至意乐信解各复果也。佛以一平等妙音者。随顺如此等无尽法界一切众生异熟各各身各各口各各意。而垂三密方便皆悉令离苦得乐。故云佛以一平等乃至是三昧中未曾有瑞相也。
    三从此中下。明说种种义中。如声论等者。彼帝释声论中三音和合成一义。若其义未满足者。更又加一字。以四字成一义。今以三音成一义。或除一字以二字成一义。或除二字以一字成其义。以是义故。但以阿字一字名为说。是即说种种义也。故云如声论乃至故名为说也。非同说法之说者。非如彼有相生灭之说法。今自性法身阿字字具无边义无有穷尽。故云尔也。是故彼说法之说与法身说之说。其梵音各别也。可勘之。更问即此意也。
    四从法界增下。正明法界增身义中。平等法界究竟寂灭等者。言无相法界之体非出入动止之分。虽然如来于法自在神力加持三昧故。从如来一一毛孔。现巧色摩尼之身。出巧色摩尼之声示巧色摩尼之法。于尽空法界。三世度众生。故云法界增身也。然如此三部无尽庄严身从缘而起不生不灭也。虽无相无念。以如来不思议加持力故。或说粗言众言。或示浅法深法。或现忿怒慈顺色身。应病投药随机示法。譬如大海潮不过时限。犹如金翅鸟不漏定业龙。故云平等法界究竟寂灭乃至所度有情无有错谬也。前示字轮等者。前品中示不思议字轮。显毗卢遮那法曼荼罗无尽庄严之义。今此品中示如来法界身轮之相。显大日如来无尽法界大曼荼罗之体也。故云前示字轮乃至而现形声也。
    二从出已下。明如来发生偈中。又二。一明长行。二明偈颂。
    初中。又二。初明牒经。后明随释。
    初中。出虚空等乃至如来生偈说者等者。经之出已等同虚空乃至如来发生偈之文。未会引之也。
    二从如虚空下。明随释中。又五。一明如来不思议语表。二明诸佛从妙偈中生。三明了知字轮义成菩提。四明离相之生。五明修习字轮究竟法身。
    初中。如虚空无有边际等者。此声遍法界无所不至。是即表示平等法界也。故云如虚空乃至等虚空满法界也。
    二从三世下。明诸佛从妙偈中生中。三世诸佛皆从等者。言十方三世一切佛菩萨皆从此偈中生。故名诸佛发生偈也故云三世诸佛皆从如是妙偈中乃至所谓能生诸佛之偈也。
    三从若有下。明了知字轮义成菩提中。若有众生了知如是等者。若行者了知如上字轮身轮口轮之义故成等正觉。故云若有众生乃至从是生也。
    四从然诸佛下。明离相之生中。然诸佛法身等者。如此常住不变之法身。虽离生灭去来之相。以如来于法自在神力故。开示内证真实之万德。即有相能生无相之相。故云然诸佛法身离于生灭乃至因此有相方便能生无相之相也。
    五从犹彼下。明修习字轮究竟法身中。犹彼未觉了时等者。指地前未证之时云未觉也。言行者以如实菩提心了知此字轮方便。渐渐通达字本初不生之门故。速能究极诸佛自性法身也。故云犹彼未觉了乃至自在法身也。
    二从偈云下。明偈颂中。自五。一明能生句。二明所生句。三明离生灭断常句。四明惠方便具足句。五明佛佛道同。
    初中。又二。一明牒经。二明随释。
    初中。偈云生随类形法诸法相者。经之能生乃至法相二句。未会引之。
    二从谓下。明随释中。谓入阿字门者。正指能生之体。诸佛众生器界平等无二之法身也。故云即是平等法身也。申此无相法身者。自性清净法身（更问）普现色身者三种世间诸法也。开示如来智慧者。无相法界之自然自证之大智慧也。如大师御释者。六大为能生。四种法身三种世间为所生。诸法者识大即心法也。法相者五大即色身也。复次诸法举通名。法相者显别相也（云云）
    二从偈云诸佛下。明所生句中。又三。一明生智正觉世间。二明生众生。三明分别三品生。
    初中。又二。一明牒经。二明随释。
    初中。诸佛声闻乃至如佛亦然者。经之诸佛与声闻乃至及仁尊亦然之文。未会引之也。
    二从由下。明随释中。由此无生者指字。无相之身者指彼物（更问）言一切诸佛皆从此无生无相之位生。加之救世大士及二乘等贤圣亦皆从此而生。故云由此无生无相之身乃至皆由此阿字之理而生也。
    二从非直下。明生众生及器世间中。又二。一明牒经。二明随释。
    初中。交牒可云。众生器世间次第而成立（云云）
    二从非直下。明随释中。非直生一切等者。非但生智正觉世间一切佛菩萨二乘贤圣之境界而已。又能生六道四生一切有情。又能生山河大地非情草木等。故云非直一切圣贤之果乃至次第增长皆亦由此阿字义而生也。
    三从故此中下。明分别三品生中。又二。一明略表三品。二明释三品生。
    初中。此中生者指能生之生也。
    二从上品下。明释三品生中。又三。一明上品生。二明中品生。三明下品生。
    初中。上品生者谓生如来真净法身者。指自受用身。是即本有五大与本有识大境智冥合身也。离修因感果之分超生灭去来之域。故云生如来真净法身常住之果体也。
    二从次生下。明中品生中。诸佛者他受用身以下诸佛也。菩萨者显密一切菩萨是也。二乘者声缘二乘也。随在何地等者。谓从菩萨最初发心位终至等觉。于其位位地地。皆损无明之生。生法性之明。又从二乘内外凡位终至无学位。于其一一次位。灭分分烦恼证位位果。故云随在何地而除彼障也。是即皆由字本初不生义也。已上于智正觉世间中。分别上中两品也。
    三从下品下。明下品生中。即有情者有情世间也。及器世间者亦可见。如此二种世间亦由无生无相之身而能成立。故云皆亦由此法门而得成立也。
    三从生住下。明离生灭断常句中。又二。一明牒经。二明随释。
    初中。生住乃至所生常者。经之生住乃至如是生二句。未会引之也。
    二从然此下。明随释中。然此中所说等者。如上能生所生一切诸法非彼外道等生灭断常之分域。如此诸法虽从因而生。其生因犹无相。故所生果亦无相无作也。故云诸法虽从因生而生因无相也。虽从缘生。而此缘本来亦无相无作也。故云虽从缘生而此缘无相也。虽从缘起灭。而法体本来不生而离生住之相。以离生住之相故常恒不变。非同外道生灭断常之邪见妄执。故云虽从缘起乃至非同外道之见说生灭断常也。
    四从偈云具下。明惠方便具足句中。又二。一明牒经。二明随释。
    初中。具智乃至惠疑者。经之由具乃至无惠疑二句。未会引之也。
    二从了下。明随释中。了达阿字之轮等者。言以了达字本初不生之义故。于相无相而无执舍。于生无生而无分别。如此了达名为不疑之惠。离如此智方便言得不思议佛法者无有是处。故云达阿字之轮乃至当处处生疑不能进趣也。此中二法者。惠方便具足成就故自然得除盖障三昧也。故云又行者乃至不生邪疑也。
    五从偈云下。明佛佛道同中。又二。一明牒经。二明随释。
    初中。观此道诸佛所说者。经之而观此道故诸正遍知说之文未会引之也。
    二从非但下。明随释中。非但我如是说者。言非如来独如此说而已。十方三世诸佛善逝皆以一相一味无有差别也。故云非但乃至无异说也。
    三从尔时法界下。明圣尊分位种子标帜中。又二。初明长行。后明偈颂。
    初中。又为四。一明法界生身义。二明还入法界宫。三明正说分位种子标帜。四明金刚手乐闻。
    初中。又二。一明牒经。二明随释。
    初中。尔时法界乃至佛生展转者。经之尔时法界生乃至展转加持已之文。未会引之也。
    二从此中下。明随释中。又四。一明正释法界生身义。二明自身表化。三明自在正义。四明展转加持。
    初中。此中法界生身等者。从自性清净法界而生故云法界生身也。故云此中法界生身乃至故名法界生也。
    二从一切下。明自身表化中。表谓能令一切悉知见等者。言以一切法界表遍满十方法界令一切见闻触知之众生悉令入法界之体。故云一切法界自身表乃至遍于十方世界不可限量也。
    三从此中下。明自在正义中。此中心自在者等者。言未会本云心自在。是即才摄心之时。虽不用功力。于无尽法界起最自在之应用故。以义翻为自在。正应云心才也。以是义故治定本云才生心顷也。故云以义翻也乃至于心得自在也。
    四从诸毛孔中下。明展转加持中。又二。一明别牒。二明随释。
    初别牒。自可见。
    二从犹如下。明随释中。犹如来才入三昧等者。如来才摄心入定时。刹那之顷于普门法界海。令遍满希有不可思议之事业。故云犹如乃至加持神力也。如此普门法界所现。皆悉从如来毛孔而又流出如来本身。如此一一身云相互相入相涉互为能所。展转不可思议。化复作化无有穷尽。故云转展乃至无有穷尽也。此等义当等者。如此转展相入互相加持义委细可说之。故云此义当更详言之也。转展加持者等者。言转展义一往释如上。虽然犹未尽其义相故复重牒之也。谓以佛自在神力之所加持等者。言如上字轮品所说。从字一字流出诸字。一一字轮复流出无量字轮。如此无量无边不可思议字轮成百千万亿旋陀罗尼。互相摄入互相加持。是即自性清净法界字轮之所加持也。故云谓以佛自在乃至字轮之所加持也。从佛自身一一毛孔等者。言彼字轮是如来常住法曼荼罗互相摄入自在义也。今后如来自身之身轮流出十佛刹微尘数身云。从一一身云复流出十佛刹微尘敷身云。如此无量无边不可思议身云充满虚空法界海。微尘许无有间隙。于此一一身云上中下分。复成就三重曼荼罗圆满三部妙德。故云从佛自身随其上中下分也。谓头为内胎者。从顶至喉为内胎藏位。从喉至心上为第一院。从心至齐为第二院。从齐以下为第三院。故云谓头为内胎乃至即能前圆坛四位也。是即指具缘品。所谓四重法界曼荼罗位也。随彼左右前后上中下分等者。其中胎藏右方观音院地藏院乃至毗沙门等。足即莲华部也。左方金刚手院除盖障院乃至焰摩天等。是即金刚部也。前者持明院虚空藏院苏悉地院乃至水天等佛部所持也。后者遍知院文殊院释迦院乃至帝释天等。是又佛部所摄也。上中下者。如次是又佛莲金三部也。如此于一一身云左右前后上中下分。各显现三部本尊之身各依本位而施作佛事。各别当机众令入法界心殿。限尽未来际三世常恒。展转不可思议不穷尽。故云随彼左右乃至故云展转也。

妙印钞卷第五十八　一交了
元德三年（辛未）二月四日加点了
沙门阿寂（六十二）
妙印钞卷第五十九

        沙门阿寂记
    
　　　
　　　
　　　

释秘密曼荼罗品第十一之余（经第五疏第十四）

    二从时佛下。明还入法界宫中。又二。一明交牒。二明随释。
    初中。交牒可云。还入法界宫中（云云）
    后从时佛为下。明随释中。时佛为执金刚等现如上分位等者。言经只取意云才生心顷诸毛孔中出无量佛展转加持已。然疏释成展转加持之样已。故且指经略说。且指疏文。故云现如上分位已也。时诸尊等既作种种佛事者。如上各于本位作佛事已。还依各本位。而入如来普门身上中下左右前后等也。如出时之本位。入时又无异。故云时诸尊等乃至复入法界宫也。
    三从时执金刚下。正明分位种子标帜中。又三。一明金刚手推知佛意。二明牒经。三随释。
    初中。时执金刚亦知佛意等者。言金刚手见如来不可思议未曾有事业。窃推量此事非无因缘而识知也。所谓以前所未说深奥秘密之法必将说之而觉知已以至诚心希有渴仰之思而住。故云时执金刚乃至希仰而住也。是即经所不见也。然依十万颂意。疏家如此释给也。
    二从故佛下。明牒经中。故佛即更告言乃至吾为说等者。经之于是大日乃至吾今演说之文。未会引之也。
    三从尊分位下。明随释中。又分为三。一明分位义。二明种子义。三明标帜义。
    初中。尊位种子者。如上诸尊等者。如上一一诸尊皆是如来内证之万德大曼荼罗身。各从一一本位而出。显如来法界自身表趣毕。是故阿阇梨为人作坛时。先住瑜伽如上之佛身左右前后上中下分之身表。于已身观想已。于彼心上圆明中。而观彼四重法界上首诸尊种子一一安布方成作法也。故云如上诸尊乃至一一安置方成作法也。若不然者不堪作阿阇梨建立弟子。故云若不如是乃至阿阇梨名也。
    二如前下。明种种子中。如前所言者。指经第一所谓业寿种除复有牙种生起是也。故云如前所言乃至平等种子也。此平等法界性种子等者。所谓等诸字门也。是即自性法身如来法曼荼罗身也。言平等者。生佛因等等持故云平等也。如来智地之所生长等者。如是种子为如来大悲大智所生长。犹如世间种子依大地而生长。故云即是一切智地之所生长乃至皆归于地也。但因缘合故等者。言如此虽缘生。离生灭断常本来不生无有自性故也。故云但因缘合乃至无生无起也。若众生既蒙安立如是种子等者。言若众生了知此平等种子即同如来也。故云若众生乃至即于如来之位也。此平等种子从清净法界性而生。故云由此种子乃至即是如来自性身也。
    三从标下。明标帜义中。如世间种子等者。言譬如见世间一切小草大草小树大树等种子之时。即知此种子生何等小草。此种子生何等大树。此草木有苦辛坚不坚等之用。彼草木有甘淡青黄等之味色。故云如世间乃至皆亦如是也。然今种子等者。此法界种子亦尔也。如见字知菩提心。见字知菩提行。见字知菩提心果。见字知般涅槃。见字知方便具足自在神通。故云然今乃至名为标帜也。又此曼荼罗一一分位等者。如字者等诸字亦皆如此可知之。如此等种子各与其本誓相应。生随类平等法界如来万德之身。是即诸尊法曼荼罗身也。故云又此曼荼罗乃至故名标记也。所谓随其分位从佛身出者佛表示也。从菩萨出者菩萨表示也。从二乘出者二乘表示也。从天龙乃至人非人等出即彼一一表示也。是故见一一种子表示时。一一阶降差别佛菩萨圣贤人天八部等标帜皆悉了知也。故云随彼四重乃至表知种子字不同也。
    四从时佛下。明金刚手乐闻中。又三。一明结前生后。二明牒经。三明随释。    
　　初结前句。自可见。
    二从金刚手下。正明牒经中。金刚手乃至欲闻者。经之持金刚乃至愿乐欲闻之文。未会引之也。
    三从欲为下。明随释中。欲为普利等者。金刚手为一切大会及未来一切众生。愿请说上来未说种子秘要之藏等也。故云欲为普利乃至一切总愿佛演说也。
    二从次佛下。明释偈颂中。又二。一明牒经。二明随释。
    初中。交牒可云。时薄伽梵以偈颂曰。真言者圆坛乃至而图众形像（云云）
    二从次佛下。明随释中。又分为八。一明告敕意。二明约身分显色及性。三明四轮形色。四明空轮种种色。五明图位次第。六明形色中置种子。七明约形色显五种悉地。八明三种建立次第。
    初中。次佛告意者。指长行时薄伽梵以偈颂曰之八言也。是则如来为令真言行者成就阿阇梨众德。告敕而说此五字布字观想也。所谓偈真言者等者指持明阿阇梨。故云次佛告意者凡阿阇梨乃至建立弟子时也。圆坛者指法界大空。先置于自体者指行者自体也。言师为弟子造坛之时。先住瑜伽。于自身上中下分作五字布字观故同如来堪为阿阇梨。故云当先住于瑜伽而观自身等也。
    二从齐下明约身分显色及性中。从齐以下乃至而坚者。释经之自足而至脐成大金刚轮二句也。所谓地轮也。色黄性坚也。次从齐等者。释经之从此乃至水轮等二句也。谓从齐至心观水轮也。色白。性湿也。次从心等者。释经之水轮上火轮二句也。谓从心至咽观火轮。色赤。性暖也。次从咽等者。释经之火轮上风轮一句也。谓从咽至顶观风轮。色黑。性动也。故云从齐以下当作金刚轮乃至风轮其色黑色也。
    三从复次下。明四轮形色。自可见。
    四从最上下。明空轮种种色中。最上虚空等者。依大师御释者。释经之圆坛二字是也。今于顶上缝上观字成空轮。无定色形。故云作一点其种种色在于乃至缝上置也。若说色形者。形圆形也。色青也。性性也。
    五从此是下。明图位次第中。此是轮形与身分相称者。以方圆三角半月团形五轮。如上所说从齐乃至顶上。与其身分相应而可观布也。且是一往义也。若再往论之者。于一一位各有五轮义。乃至一毛端之处亦五轮遍满。是故下文于地大中论四轮义。乃至风轮中又论四轮义。又金刚夜刃五五二十五轮义。可思之。
    六从此五下。明形色中置种子中。即是前说五字者。远指初品金刚手赞叹之文。近指悉地出现品满足一切智智明也。更捡前卷中者。经指第一第三卷。疏指第一第十二卷也（云云）
    七从又此下。明约形色显五种悉地中。又此瑜伽之座者。是即平等法界大菩提心也。三世十方诸佛于此金刚不坏大菩提心之座上。降四魔成等正觉故。此菩提心名曰金刚座。故云又此瑜伽之座乃至即是金刚之座也。此虚空轮等者。夫虚空无形可论。是故只用心念思惟作之。但强作之者团形青色。不改为性也。故云此虚空乃至不以形相故也。
    八从坏时地轮下。明三种建立次第中。又三。一明行者自加持次第。二明曼荼罗安立次第。三明加持弟子次第。
    初中。坏时地轮先坏者。言字地轮生字。字变成猛火焚灭身体已。但有明朗大空。从此大空中生字。字生五字成五轮。如下品所说。故云坏时地轮先坏乃至但有空住。以从空轮而生于风火水地。又从地轮渐上乃至于空故上下有空也。如是作五轮当知上下皆有虚空轮也。即是师自加持次第也（更问）也。此中更问者此意也。
    二从师既下。明曼荼罗安立次第中。师既自观其身等者。如上焚灭自身已。还成五轮法界身。于心月轮中观种子已。然后又观坛地如自身。所谓从方坛中出字。字变成猛火。焚灭坛中一切垢尘已。唯有明朗大空而已。从此大圆明大虚空中又生字。从此字生五字成五轮法界塔婆。塔婆变成大日如来。从上中下分一一毛孔。放无量无边色光。成四重法界曼荼罗。故云次观坛地即翻例置之乃至即是曼荼罗安立次第也。世界坏时亦先从风轮等者。坏劫时。风轮吹发火轮焚灭大地已成空劫。从此空穴中生风水地轮。故云世界坏时乃至火竟次风也。此中更问者。行者以字智火焚灭器世界已。但有大虚空。从此空中生风火水地轮。乃至成九山八海等。于其上观五峰八柱宝楼阁。于中建立曼荼罗。如此等一一建立次第。皆是净菩提心所起功德法门也。更问者即此意也。委细如第一抄记之。
    三从作曼荼罗下。明弟子加持次第中。师应自观其身者。指阿阇梨自加持也。及地者指曼荼罗安立次第也。已上结前之句也。又观所度弟子等者。谓以字智火焚灭弟子身中无始生死已来所造业烦恼垢尘。更令无余气。悉成大空已。从此大空中而生风火水地轮。乃至成净菩提心之须弥山已。于其上生五字。成方圆三角半月团形五轮法界身。于其心月轮中观种子字。反成大日如来。从通身上中下分。放无量色光照十方世界。于上中下分光所至之处。出现四重法界诸尊。故云又观所度弟子亦当如是而安立之准于师法也。所谓曼荼罗及师并弟子三种建立加持方便无二无别。若如此不住三平等秘密加持者不名如法建立。故云若不如是不名如法也。今行人修道等者·如上师及坛地并弟子。如此建立已。故云今行人修道亦与相类也。最初发信者。依知识经卷。于此三密相应法教发净信心。不动不退如金刚。是地轮也。往如实大菩提心修大悲万行如水火风。得大般涅槃之体故云大空。故云最初发信乃至大空也。更问即此意也。其阿阇梨既如是等者。如是成三平等加持已。转五轮成法界塔婆。于其中建立四重法界曼荼罗。所谓八叶院第一院第二院第三院左右前后一一次第。于其位置其种子。转种子成三昧耶形。转三昧耶形成尊形。于其一一尊心上置于圆明。圆明中置各种子字。从一一种子字放随方光。各照十方法界。互相摄入融通无碍。故云即当安置诸尊乃至即是法界胎藏曼荼罗分为也。为谓位也。如此持诵故。一切如来皆悉集会同共加持故。令应度弟子毕竟不退无上大菩提心。若如此不作者虚费功行更无所益。自损损他为魔伴侣。故云不然虚费功力而无益也（云云）
    四从时金刚手下。明说十二真言王中。又分为四。一明萨埵升三平等地。二明为未来说真言王。三明诸佛摩顶赞叹。四明诸佛加萨埵令同胜行。
    初中。又二。一明牒经。二明随释。
    初中。时金刚手乃至平等观者。经之尔时乃至平等观之文。未会引之也。
    二从犹此下。明随释中。又二。一明萨埵同如来。二明行者同萨埵。
    初中。犹如此菩萨等者。约大智门故云金刚手。今为未来发起大悲故约大悲门而云菩萨也。能知如来等者。如来三密十地等觉不能窥。唯秘密主能与如来同等了知。故云能知乃至名秘密主也。如来意密之法等者。言如来三密唯佛与佛之所知。然此菩萨能知。是故位同大觉。为度众生故示菩萨形而起发。故云如来意密乃至而起发。余文可见。然随四重方位等者。言随上中下分前后左右有三部。息灾增益降伏等义门。一一与彼相应而观想。故云然随四重乃至即入如来秘密之藏也。
    二从此中下。明行者同萨埵中。此中身语意密等者。言上从大日尊。下至荼吉尼等。其部类差别无量无边不可胜计。而一一诸尊各具十佛刹微尘数部类眷属。如此一一三密遍满法界海无所不至。以是义故法界尘数如来住不可思议劫中。以不可思议四辨八音虽演说之。犹不可说尽其一尊三密边际。何况于一一诸尊三密耶。然今略经但提纲维网目自举。故云此中身口意密乃至谓皆表如来身口意秘密之德也。若能行者如实了知如此等之法界尘数如来三密之时。亦与秘密主同等无有异。故云若能如实乃至同于秘密主也。
    二从今秘下。明为未来说真言王中。又二。初明表说十二真言王。二正明说真言王。
    初中。又二。一明牒经。二明随释。
    初中。交牒经可云。念彼未来乃至真言王曰（云云）
    二从今下。明随释中。今秘密乃至平等观者结前句也。念未来众生等者。所言念有二义。一亿念一切众生平等法界之心。二愍念一切众生利益安乐之事。故云为念未来乃至而说大真言王也。
    二从南谟下。正明说真言王中。又分为四。一明释四轮真言别义。二明释四轮总义。三明三道真言。四明总结。
    初中。又四。一明归命句。二明叹如来秘密德。三明说等四真言。四明地风火水轮真言。
    初二。自可见。
    三从暗下。明说等四轮真言中·此四字即是四轮者。谓四字如次地水火风四轮也。故云此四字乃至第四字风也。此字本体是金刚界体者。无点字是金刚常住大菩提心之体故云尔也。兼有乃至火轮者。傍角一点也。是即行。故修行是南方故云火轮也。上有等者。上空点也。所谓以字智火焚灭字微垢令成大空。故云以为庄严也。以字烧字可思之。次欠水轮者是空义亦有长声者。字体之空也。傍角一点大空行也。故云佉是乃至长声是行也。有点为空者。是字水大点也。故空又成空。所谓大空也。故云有点为空即大空也。复次虚空无色等者。言虚空无色无形而含一切色像。今此有行者。即具色形义也。有点者。即成辨一切事义也。是故以此为水用也。更问者即此意也。次暗字为火者梵音是火者。句义即火也。即以字为种子。然此字为字智火所烧故。圆满大空故。载第三字大空即成字也。故云次暗字为火乃至是火也。是涅槃性等者。言远离生与不生而其性不改。故云恶是涅槃性。众色皆归一致成黑色。是即愿智圆满大涅槃义也。然风以黑色为其色。故云黑即风也。已上约佛部说四轮义也。
    问。何故不说空轮耶。答。字字体是空也。复次空无定色形。是故遍四轮。谓等空点是即空轮也。故云此空即是成辨一切事也。
    四从下。明释地风火水轮真言义中。又二。一明举短声。二明释其义。
    初文。自可见。
    二从地如下。明释其义中。地如上阿字有四字者。等地轮故指之为地也。然此等例上字四字。故云地如上阿字有四字也。谓长声上有点及傍二点者。指字也。然傍二点不见。但下画有习二点故云尔也。短声亦有上点及傍点者。指字也。二字为四字者。开长声字为二。谓也。开短声字为二字。谓也。故云二字为四也。例此字四轮。于等皆可有四轮也。故云今此娑等乃至皆有四字也。但举其短声者。经举其短声二字不说长声二字故云尔也。合为长声二字在于短声之前者。合犹可也应也。为犹作也。言可作长声二字置短声二字之上。所谓是也。如者。字等亦如此。所谓。是也。故云但举其短声合为长声乃至含鹤（此是也余效之）也。
    二从又总下。明释四轮真言总义中。阿字是佛部者。指等四字。婆字是莲华部者指等四字。□字是金刚部者指等四字也。风火遍三部用者。风者指等四轮。是即羯磨部也。火者指等四轮。是即宝部也。是即羯磨部宝部通入三部。故云风火遍三部用也（更问）也。如莲华部中等者。言且如四轮者是即莲华部四轮也。然若于此莲华部中论三部摄用者。若息灾者观字而成黄色方坛。若增益者观字成白色圆坛。若降伏者观字成赤色三角坛。故云若息灾乃至随类用之也。如金刚部□等者。例莲华部可知之。故云如金刚部乃至各随类用也。当知此阿娑诃等者。言今此等五字。例同悉地出现品所说之各合五字义持三部用。故云当知此阿字乃至自有四轮也。若读余真言者。言若于余真言。如此等等字有之者。随其部类及依四轮差别。能知其义趣。自在可用之。是即尤宗眼轮辖。故云若读余真言乃至最为宗辖也。此一段未明了等者。于如此一一字门各具四轮。又于一一轮各具三部五部摄用。然一一次第不暇记之。故云此一段未明了也。更问者即此意也。
    三从更有下。明三道真言中。更有三道者。五轮真言外说之故云更有也。三道者身口意三密也。此三密能通入三平等地。故云道也（此身真言也）者。字是理智具足体也。者如上举短声二字。是又开长声二字可为四种。所谓是也。是则身密当体地水火风故也。其四轮如上可知之。复次识大种子也。加五大成六大。是即六大无碍义。可思之（此语真言也）者。此亦可有四字。所谓是也。是以风轮种子为语真言。语是风为缘生故也。第三除空点。下半体是语中之火轮故也。自余如上可思之（此意真言也）者。此又可有四字。所谓是也。是以前火轮真言为意密真言。其义可思之。此三道真言即摄如来等者。言此三密真言中又含无量义。所谓于身真言中有四轮义。有六大无碍义。有三部五部摄用。有三密四曼等义门。如身者口密意密真言又如此。一字一真言具无量无边义利无有穷渴。如上字轮不可穷尽。是即如来身口意平等无量故。身如口如意。口如身如意。意如身如口。三三平等遍满十方法界海。故云即摄如来身口意平等法门乃至行者得意时自省方便也。
    四从又复下。明总结中。又复此真言由最胜故号之等者。总指如上之五大三密真言也。然此中相合但名为十二等者。上五轮真言各开四字故成二十字。三道真言各开四字故成十二。并三十二也。身真言初有字。加之成三十三字。虽然但取各短声二字故为十二真言王。所谓是也。王是自在义最胜义。所谓于一轮具无量义别。横竖无碍自在故云自在义。除如来所说。其外解三密金刚菩萨所说中。此真言最胜最尊故云最胜也。此中四种轮等者。言阿阇梨了知此真言实义。而以其四轮真言加自身故。同诸佛身。于法界得最自在。以此身口意真言加自三密故。同如来平等三密。得巧色摩尼身口意。于尽空法界堪施无尽利益。如此种种无量不可思议业用。唯能得意而可通达。非以笔端可能记显。故云此事未明了更问之也。又云前是布字法者指五字明。今此中用别者。此中十二真言王也。言上品所说五字门。布曼荼罗及师并弟子三种上中下分。成平等法界五轮塔婆。今此中四轮成三部五部之摄用。圆满普门法界事业。故云前是布字法今此中用别也。计合是随五种事相应字等者。今随此十二真言王五种悉地相应字。可摄彼五字门中之用也。故云计合是随乃至即摄彼中之用也。更问者即此意也。
    三从时金刚手下。明诸佛摩顶赞叹中。自为四。一明不动本座而摩顶。二明如来依此真言降魔。三明佛才念此咒故超入三等。四明知此法同如来。
    初中。又二。一明牒经。二明随释。
    初中。时金刚手乃至说此真言王者。经之持金刚秘密主乃至说之真言王之文。未会引之也。
    二从今此下。明随释中。又三。一明赞同诸佛说此言。二明以诸佛加持力同佛证得。三明释越义。
    初中。今此中摩顶等者。言十方一切如来非动其本座而来摩顶赞叹。一切如来三密遍法界。秘密主三密遍法界。以是义故。如于当座如来前金刚手说此真言王。于十方世界一切如来前。金刚手亦说此真言。同时同说无有殊异。是故如今如来摩金刚手顶而赞叹。十方一切如来法界尘数诸佛。同时同共摩十方世界法界尘数金刚手顶而赞叹。同等无有异。故云今此中摩顶非足乃至而摩其顶也。时十方佛金刚手说等者。言今此金刚手所说十二真言王与十方三世诸佛之所说同等无异。故云时十方乃至同于古佛之道也。三世十方诸佛皆观此真言王成等正觉。是故大欢喜摩顶赞叹。故云我等一切如来乃至亦证此法门同于如来也。
    二从然金刚下。明以诸佛加力同佛证得中。然金刚藏等者。言今此菩萨虽未至究竟大牟尼。以诸佛加持力故。于普门海会中同如来所证说此真言。若不蒙神力者不可然。故云然金刚手乃至与如来等也。
    三从越下。明释越义中。越者超入之义者。治定经云超升。然未会经云越升故。向未会本作释故云越者等也。如毗卢遮那等者。言如如来越升三平等地降伏摩醯首罗得法界大自在。汝今亦超升三平等地如世尊故。一切如来同共赞叹其功德也。故云毗卢遮那乃至叹其真实德也。言汝已得如是等者。转释上义也。真言王能裂一切等者。言此真言王能裂一切众生无明黑暗之疑网。令得法界平等照明。故云真言王乃至为作照明也。
    二从何故下。明如来依此真言降魔中。又二。一明牒经。二明随释。
    初中。何以故乃至三处流出天魔降者。经之何以故乃至破坏天魔军众之文。未会引之也。
    二从谓大下。明随释中。谓大日如来坐道场时者。指色究竟天成道。所谓法界道场也。平等观于法界者。以三平等故波旬即法界平等之体岂可成障碍耶。为如来平等大空字所加持故。魔醯首罗小我即除。成就无相法界之大我。故云谓大日如来乃至除其罪垢也。然四种魔中等者。言四魔中烦恼魔五阴魔死魔。此三种无色无形。故云然四种魔中三种无色也。是佛于阿迦吒天等者。于此有浅深二意。浅略常色究竟天。若深秘释者色究竟天者是色无色中间也。是即色者五大也。无色者识大也。所谓无碍平等一如位为色究竟天。是故烦恼五阴生死等皆悉六大平等体故本来不生之大空。以本不生大空故三魔无得便。皆悉归平等法界体。故云是佛于阿迦尼吒天时降伏之也。复次阿者本不生体。是行也。所谓不生之行也。是大空也。傍点三昧也。所谓大空三昧也。吒是慢义也。是则大自在天矫慢我慢也。然入阿字门故慢即无慢也。以无慢故同大空。以同大空故离烦恼业障归如来三平等之体。故云是佛于阿乃至降伏之也。唯天魔有相者。三魔心法也。天魔色也。心法既归法界故。色法随又不生也。以不生故有相即无相也。然波旬类执著有相。即不知此相即无相故。于法界不得最自在。今悟此相即无相故。小自在即法界大自在也。故云唯天魔有相乃至而现伏天魔也。三处者谓如上等者。言从如来上中下身分。流出三部圣众。令遍满法界。身印口真言意本尊皆悉出现而示现法界曼荼罗。以此加持四魔。皆悉无非此四重法界曼荼罗之体。故云三处者乃至普伏四魔无有遗余也。今阿阇梨等者。言此真言有如如此等不思议自在力故。阿阇梨为弟子作曼荼罗之时。以此真言加持自身。同大日如来普门法界自在力。可降伏四魔也。故云今阿阇梨乃至亦同彼佛能伏四魔也。
    三从次世尊下。明佛才念此咒故超入三等中。又二。一明牒经。二明随释。
    初中。次世尊乃至得自在者。经之次得世尊乃至真言之王之文。未会引之。
    二从谓佛下。明随释中。又五。一明正超入三平等地。二明随类现身口意业。三明功德智惠圆满。四明于法自在义。五明自在力由十二真言王力。
    初中。诸佛坐于金刚道场等者。言如上色究竟天成道时。才持念此十二真言王故。得至三平等地。身口意遍满法界无有边际。以此遍法界自在力故顿降四魔。故云谓佛坐于金刚乃至而伏四魔也。有一释云者。未详谁人释。即是从佛出者指法佛自体也。如来得超入三平等地等者。指自受用身如来。所谓降魔成道佛也。如上于身上中下分。示现三部圣众。周遍法界等同虚空普度众生。皆令超入三平等地。身如口意。口意如身。无尽无余互相涉入。故云三道真言身口意自在平等乃至由三业无尽故也。
    二从若以下。明随类现身口意业中。若应以身等者。言若以身应得度者。示现巧色摩尼之身。示同彼类形。若以语应得度者。出现巧色摩尼之语。示同彼言语。若以意应得度者。示巧色摩尼之心。感应同交不可思议。故云若应以身乃至不可穷尽也。
    三得非直下。明功德智惠满足中。非直身口意等者。非但得三密平等实际。无尽德皆悉满足如虚空。如福德者智惠亦圆满如净满月遍满虚空。故云非直身口意乃至犹如虚空也。
    四从若得下。明于法自在义中。若得如是无碍妙智等者。言既得如上三密平等并六大无碍相应圆满之体故。于三种世间一切诸法得最自在。故云若得如是乃至不得自在中而得自在也。一切众生等者。未如实知解如上三平等六大无碍之体故。为不知之见网所塞。为业障之焚笼所系。不能得自在力。然今如来见网既裂焚笼当破。游六大一实之大虚。得三密平等之自在力。故云一切众生乃至演说曲成众机也。
    五从如来所以下。明自在力由十二真言王力中。如来所以得如来等者。言如此自在神通力皆是由观此十二真言王之力。故云如来所以乃至即是法界之体性也。
    四从汝善下。明知此法同如来中。又二。一明牒经。二明随释。
    初中。汝善男子乃至如是知者。经之佛子汝今乃至同于正遍知者之文。未会引之也。
    二从知是下。明随释中。知是觉之别名者。所言知者觉了之别名也。所谓如来甚深无相身口意平等微密之奥藏故。同一切如来普门度众生也。故云知是觉之别名乃至即是同于如来也。如是叹印竟者。如上金刚手以知如来甚深三平等地故。说此十二真言王。普门度一切众生。以此义故摩顶赞叹印持决定。故云如是叹印竟也。
    四从今复下。明诸佛加萨埵令问胜行中。又二。一明先说深义未周更问。二明诸佛皆由真言成一切智。
    初中。又四。一明唯佛境界无能问者。二明诸佛是故加萨埵令问。三明释一切智等二句。四明释最胜等二句。
    初中。又二。一明挍牒。二明随释。
    初中。挍牒可云。汝问一切智乃至诸佛咸证知（云云）
    二从今复下。明随释中。今复更请如来等者。如来所证深密之境无能问者。何以故。唯佛与佛境智非十地三贤所知。故云今复更请如来乃至能发问者也。
    二从今十方下。明诸佛是故加萨埵令问中。今十方佛等者。言金刚手能知三密奥源说十二真言王。普门利众生故。十方三世诸佛加金刚手。为利益一切众生。令奉问甚深微密之奥藏。故云今十方佛同以神力乃至更问其枢要也。
    三从一切下。明释一切智等三句中。又二。一明别牒。二明作释。
    初中。一切智成者。经之汝问一切智大日正觉尊二句。别牒也。
    二从即是下。明作释中。即是大日如来等者。其义如初品所说（云云）
    问曰。初品既委细说之。何故复至此处别作释耶。答。初品释当品以前所说之教主。今是释当品以下深秘之教主。为令知如此等浅深复重作此释也。主者等者。尊之梵语有主义故。释经之大日正觉尊之尊时。指尊云主也。今尊与主两义中。于法自在故主义强。故从强而云主也。
    四从殊胜下。明释最胜等二句中。又二。一明别牒。二明随释。
    初中。殊胜乃至广者。经之最胜乃至法教等二句之文。未会引之也。
    二从由下。明随释中。于一字法门等者。言于一字中通达无尽无余之法门。如上字轮中说。故云由于一字乃至故名为胜也。教则者即法则等者。言治定经法教者。未会本云教则故云尔也。教与法一法二义也。所谓依教而得法。得法而设教。是故非教者不得法。非法者不设教。故云教则者乃至轨则之义也（更问）
    二从以是下。明诸佛皆由真言成一切智中。又二。一明牒经。二明随释。
    初中。以是我乃至世尊证知者。经之我往昔由是乃至诸佛咸证知之文。未会引之也。
    二从言我下。明随释中。又分为二。一明唯佛所证知。二明蒙诸佛听许更问。
    初中。言我等往昔等者。一切诸佛行菩萨道时。依如上五字字轮及等诸字字轮并此真言王等真言之行。成自证自然智慧。还为一切众生演此真言胜行。令得至大涅槃。故云言我等往昔乃至令得至大涅槃也。我今此语缘起甚深者。往昔行菩萨道时之浅略如常。若依深秘义者是则本有五大即大悲也。从此大悲之体发智。为一切众生说真言行。令至大涅槃。是故经云我往昔由是发觉妙菩提开示一切法令至于灭度也。所言灭度者。非彼小乘及权乘灭度。指字大寂涅槃也。此处不生不灭无去来故。心量境界非能所及。是即无相无分别智所照境界也。故论云般若无知自性钝故。是即四佛犹心量分域故不及。何况十地所测哉。唯佛与佛独能证知。故云我今语缘起甚深乃至同至此法可以为证终不虚也。
    二从汝今下。明蒙诸佛听许更问中。汝今已得等者。金刚手既得诸佛所行之道。能说十二真言王。普门度众生故。诸佛同共听许。令金刚手奉问甚深秘密于如来。故云汝今已得乃至宜更问如来也（云云）
    五从尔时下。明萨埵发问中。自分为四。一明萨埵蒙加欢喜问。二明为发问先赞叹佛。三明念曼荼罗所阙奉问佛。四明正举所问体。
    初中。又二。一明牒经。二明随释。
    初中。挍牒可云。尔时具德乃至而说偈言（云云）二从时执下。明随释中。又二。一明具德者。二明正蒙佛加欢喜发问。
    初中。时执金刚具德者等者别牒也。犹手所持等者。右手持五股金刚杵。是即五智三十七尊功德表示也。如此表德金刚手能觉了。故云具德者也。如密印品记之。
    二从时彼下。明正蒙佛加欢喜发问中。即得深知如来之语等者。深知如来三平等故云尔也。先所不逮而未能问者。先住心品并具缘品等中虽有众多发问。未蒙诸佛之加故。不能得问如来所行道。故所问之深致未逮故。今蒙诸佛之加已得问诸佛所行之道故。以前未逮而所未问之甚深不思议事。一一能自在问之无有疑滞。故云即得深知乃至无有疑难也。今欲等者为欲奉问如此等不可思议未曾有旨趣于如来故。先叹佛德也。

妙印钞卷第五十九　一交了
（御本云）元德三年（辛未）二月六日加点了
沙门阿寂（六十二）
妙印钞卷第六十

        沙门阿寂纪
    

释秘密曼荼罗品第十一之余（经第五初疏第十四之余）

    二从是法下。明为发问先赞叹佛中。又分为六。一明叹无尽无自性德。二明叹不思议解脱德。三明叹诸佛同位德。四明叹随顺悲愿转德。五明叹开悟无生智德。六明复次义。
    初中。又二。一明牒经。二明随释。
    初中。是法无尽亦无自性者。经之是法等二句。未会引之也。
    二从尽谓下。明随释中。尽谓有始有终等者。有生灭去来始终之法名为尽。无如此等始终生灭等之法名无尽。以无尽而无尽期故无相也。以无相而无尽期故无自性也。以无相无自性故即无住处也。故云尽谓有始乃至亦无住处也。阿赖耶房义者。住处名为阿赖耶。此阿赖耶是房义也。所谓房义者盛受义也。然无相平等法界之中不可有如此等房屋含藏之相。故云无住处也。
    二从若一下。明叹不思议解脱德中。若一切法等者。言如上一切诸法无尽无相无自性无住处故。本来作寂常住不变寂灭无相之相故即大空也。以大空故业缚即解脱之法也。是名为不思议解脱也。故云若一切法乃至即同不思议解脱也。
    三从诸佛下。明叹诸佛同位德中。又二。一明牒经。二明随释。
    初中。诸佛同位者。经之同于正遍知之文。未会别牒也（云云）
    二从如此下。明随释中。如此甚深寂灭之法者。如上之无相无自性甚深微细之法。唯佛与佛境界。非等觉十地之所知。故引佛而为与等。故云如此甚深乃至故言同于正觉也。
    四从然一切下。明叹随顺悲愿转德中。然一切法若但寂者。言但如上无生无作之法而无有诸乘差降阶位等者。堕断灭之中。不能利益一切。然如来以大悲行愿。三世常恒以不坏化身。普门利益众生无时暂息。故云然一切法乃至证于实际不能利益一切也。故次复言方便佛等乃至能满一切所愿者。经之诸救世方便随于悲愿转之二句。未会引也。此方便者等者。指本有大悲。所谓无相法身即五大也。由此本有大悲愿故。于无相无分别之中。而度脱一切众生也。更问即此意也。故云此方便者即是大悲愿也乃至当知是即大方便力也。
    五从此法无人下。明叹开悟无生智德中。此法无人能教授等者。言如上无生无相之法不由他悟。只自然自证之法。故心自证心心自觉心。故云此法无人乃至现寂觉如是法之实相也。皆是偈语等者。言上来诸句皆未会经文。故未结偈颂。故云此皆是偈语后当饰之耳也。然治定经之是法无有尽乃至诸法如是相等二偈者。此未会文后结颂作二偈文也。
    六从复次下。明复次义中。又四。一明堕断灭不能利生。二明以二事故不堕断灭。三明自证不由他悟。四明譬喻。
    初中。复次若言法界无尽等者。如上言无尽无始无终者。既是定量之法。所谓一切法定是无尽者即常见也。一切法定是尽者即断见也。故不可言一切法定是尽无尽。一切法定是无始者即断见也。一切法定是无终者即常见也。故不可言一切法定无始无终。何以故于生死涅槃之法作分限故。若有分限之法者皆是断常二见所摄。非自觉自然之惠。故云若言法界无尽无终始乃至作分限故也。
    二从然是下。明以二事故不堕断灭中。然是尘劳之俦是如来种等者。言今此生死流转众生。皆是含如来之性。具成佛之生。若言一切法无生无性而无住处者。云何能现随类身作诸佛事耶。是故诸大菩萨以大悲方便二事具足故不能堕断常之中。以有此二事故自开发大菩提心已。还能开发众生自觉之大菩提心。故云然是尘劳之俦乃至谓菩提心自然开发也。
    三从若此下。明自证不由他悟中。若此言说表示等者。言夫自觉自证之处不由他悟。只自如实知见自心。故云此言说表示乃至非由他悟也。经意云法相如是者。如此自然自证之法。不可以言说。不可以心量。唯是诸法如是如是之相。故云法相如是也。行者得如此如是如是之实相。然后以大悲方便为众生说之。故云既得如是实相之法乃至不从他传得也。
    四从如盲人下。明譬喻中。又三。一明举盲人譬。二明无足譬。三明未度譬。
    初中。如盲人问乳色等者。言有盲人问有目之人曰。乳色云何。有目人答曰。如贝如粖如雪如鹤（云云）时有四人盲人。各妄计异也。谓触贝者生滑想。触粖者生耎想。触雪者生冷想。触鹤者生动想。虽生如是等种种异计。终不能得乳实色。徒弥增妄计。故云如盲人问乳色乃至无明眼目故也。第一义谛者。指自证三菩提之体也。
    二从若人下。明无足喻中。若人自不开发等者。言若如实由真言行不自觉知。而为弟子说此者无有是处。犹如无足引人不能至高山。故云若人不开发乃至况能为一切而登彼顶耶也。
    三从又如下。明未度譬中。又如有人自未能渡等者。喻意自可见。
    问。今用三喻有何意耶答。为显三句法体用三喻。所谓第一无目喻显菩提心为因句。第二无足喻显大悲为根句。第三未渡喻显方便为究竟句。复次第一显佛部。第二显莲华部。第三显金刚部。复次第一显第一重曼荼罗。第二显第二重曼荼罗。第三显第三重曼荼罗。有如此众多义门故用三喻也。
    三从时金刚主下。明念曼荼罗所阙奉问佛中。自分为三。一明结前生后句。二明正奉问曼荼罗所阙。三明重叹如来功德。
    初中。又二。一明牒经。二明随释。
    初中。时金刚主乃至而以问佛者。经之时执金刚乃至优陀那偈之文。未会引之也。
    二从乌下。明随释中。乌陀那是总摄义者。今此金刚手所问偈。总有十七偈二句。于此偈中无尽法界曼荼罗甚深无相之法。及无量尘数诸尊圣众之法义。皆悉无不尽发问。故云乌陀那是总摄义乃至故言摄也。复次乌陀那是无问义。如此深义无能问者。金刚手独能问之。故云乌陀那也。
    二从叹说下。明正奉问曼荼罗所阙中。又二。一明牒经。二明随释。
    初中。叹说偈已念彼未来世众生乃至有所阙者。经之请问毗卢遮那乃至诸众生故之文。未会引之也。
    二从阙故下。明随释中。阙故不得等者。言上来所说择地造坛曼荼罗。及真言印契字轮持诵等。以金刚手等同如来之智力寻念之。犹以所阙深秘等是多。若未来众生不了知此所阙之深秘者。不能疾成就无上大菩提故。以大慈大悲之心。一一次第奉问秘密甚深方便于如来。故云阙故不得乃至秘要方便也。
    三从断一切下。明重叹如来功德中。又二。一明牒经。二明随释。
    初中。交牒可云。已断一切疑乃至请问于导师（云云）
    二从断一切下。明随释中。又三。一明叹断一切疑德。二明叹离热德。三明导师义。
    初中。断一切疑者等者。别牒也。若不能普断等者。言如来能除断一切疑网故。则能亦除断一切众生种种疑惑。故云若不能普断众生乃至我今请问愿为断疑也。
    二从离下。明叹离热德中。永断三毒根者。所谓元品无明也。由此无明故生三毒之热恼。从此三毒生八万四千烦恼热恼。是故断除为三毒根本之元品无明故。枝未烦恼热恼随不生也。故云永断三毒根也。
    三从今为下。明导师义中。今为一切众生等者。言一切众生由不如实妄见。失自觉大菩提之直道。是故如来大悲能塞彼邪见之曲路。开此正见之直道。令众生引入无上大菩提。故云今为一切乃至故名大导师也。

已上疏第十四竟

    四从复次下。明正举所问体中。自分为三十八。所谓初明问曼荼罗先作何事。乃至第三十八明总结。恐繁不列名。有料文。但此三十八问中。或兼二三问。或兼六问（云云）
    初中。又二。一明牒经。二明随释。
    初中。又二。一明结前生后。二明正牒经。
    初文。自可见。
    二明正牒经中。曼荼何者先作者。经之曼荼罗乃至说二句。未会引之也。
    二从谓曼下。明随释中。谓曼荼罗有多种事者。言奉问今于曼荼罗有多罗事业作法等。然何事先可作耶也。
    二从阿下。明问阿阇梨有几种中。又二。一明牒经。二明随释。其义自可见。
    三从第下。明问弟子有几种中。又二。一明牒经。二明随释。
    初中。弟子等者。经之弟子复几种一句。未会引之。
    二从大下。明随释中。大牟尼亦说者。通用上唯大牟尼说之意也。
    四从云何下。明问地好恶中。又二。一明牒经。二明随释。
    初中。云何知地势者。经之云何知地相一句。未会引之也。
    二从问地下。明随释中。上下成就等者。三部妙用也。
    五从云何下。明问云何择地中。又二。一明牒经。二明随释。
    初中。云何择地者。经之云何而择治一句。未会引之也。
    二明随释。可见。
    六从既下。明问云何作净中。又二。一明牒经。二明随释。
    初中。既择等者。经之云何当作净一句。未会引之也。
    二从准下。明随释中。准有三问者。师自作净。又作净弟子。作净曼荼罗。此三种作净也。更问者即此意也。
    七从作净下。明问云何安住中。又二。一明牒经。二明随释。
    初中。作净已云何安住者。经之云何彼坚住一句。未会引之也。
    二从准下。明随释中。准三问者。奉问如先师及弟子并坛。此三种离诸障难而安住也八从云何下。明问为弟子先作何事中。又二。一明牒经。二明随释。
    初中。云何乃至佛说者。经之及净乃至师说二句。未会引之也。
    二从前下。明随释中。前问有几弟子等者。言前问弟子上中下利钝好恶等。今既得应度弟子已。为此弟子先可作何等事耶而问也。
    九从净已下。明问净已相云何中。又二。一明牒经。二明随释。
    初中。净已乃至云何者。经之云何已净相一句。未会引之也。
    二从此中下。明随释。自可见。
    十从问下。明问作护云何中。又二。一明牒经。二明随释。
    初中。问作护复云何者。经之以何而作护一句。未会引之也。
    二从用下。明随释中。用何护地亦问师等者。师地弟子三种作护而问也。
    十一从加持下。明问加持地云何中。又二。一明牒经。二明随释。
    初中。加持地复云何者。经之云何加持地事业谁为初二句。未会引之也。
    二从结护下。明随释中。亦问三事者。奉问师弟坛三种加持结护等也。故云亦问三事也。
    十二从线下。明问用线量地云何中。又二。一明牒经。二明随释。
    初中。线为几乃至云何者。经之修多罗乃至地分二句。未会引之也。
    二从谓用下。明随释中。谓用线等者。以线量地广狡。而絣及合线次第作法等而问也。
    十三从供下。明问供养有几种中。又二。一明牒经。二明随释。
    初中。供养复有几种者。经之几种修供养一句。未会引之也。随释无之。是即六种供养及衣服珍宝等之供养是也。
    十四从云何下。明问献香花方法中。又二。一明牒经。二明随释。
    初中。云何花香等者。经之云何花香等也。
    二从此中下。明随释中。有何方法者。方谓方便。法谓作法也。
    十五从花下。明问何色献何尊中。又二。一明牒经。二明随释。
    初中。花令奉献谁者。经之此花当献谁一句。未会引之也。
    二从谓下。明随释。其义可见（云云）
    十六从香等下。明问何香献何尊中。又二。一明牒经。二明随释。
    初中。香等亦尔者。经之香亦复如是一句。未会引之也。
    二从准下。明随释中。准法而问者。随香之色味可献三部诸尊也。故云准法而问也。
    十七从奉下。明问献花时加持等中。又二。一明牒经。二明随释。
    初中。奉献乃至云何者。经之云何等二句。未会引之也。
    二从以何下。明随释。其义可见（云云）
    十八从献下。明问献食上中下等中。又二。一明牒经。二明随释。
    初中。献食等者。经之诸食之两言。未会引之也。疏云等。经云诸。共是多音也。
    二从食下。明随释。自可见。
    十九从护下。明问护摩次第法则中。又二。一明牒经。二明随释。
    初中。护摩云何作者。经之与护摩各以何轨仪之八言。未会引之也。
    二从问下。明随释中。问献佛者释奉问献食。所谓何等食献佛。何等食献菩萨金刚。何等食献明王天等而问也。及护摩者释护摩之问也。
    二十从云何下。明问云何奉诸尊座中。又二。一明牒经。二明随释。
    初中。云何奉诸尊座者。经之及诸乃至教法二句。未会引之也。
    二从佛菩萨下。明随释中。法教等者。法教即法则。故云法教法则也。
    二十一从显下。明问显形色等中。又二。一明牒经。二明随释。
    初中。显形色等者。经之身相乃至开演二句。未会引之也。
    二从显谓下。明随释中。愿次第说者。惟次第开演之句。未会而别牒也。然此说与前句愿说其义别。故云不与法则同也。
    二十二从诸尊下。明问诸尊印及自座中。又二。一明牒经。二明随释。
    初中。诸尊印及以自座者。经之所尊乃至敷座二句。未会引之也。
    二从谓自下。明随释中。谓常念诵之座者。行者常念诵之时所敷茅草□蓐等座云何而同也（此中又有二问。谓问诸尊印。及问自座）。
    二十三从其印下。明问印名义中。又二。一明牒经。二明随释。
    初中。其印名号复云何者。经之何故名为印一句。未会引之也。
    二从何故下。明随释。其义自可见（云云）
    二十四从印复从下。随问印从生亦有何用中。又二。一明牒经。二明随释。
    初中。印从何处生乃至复作何用者。经之是印从何生一句。未会引之也。
    二从如世下。明随释。自可见（此中又有二问。谓同印从何处生。又问说此印有何所用）。
    二十五从灌下。明问灌顶有几种中。又二。一明牒经。二明随释。
    初中。灌顶有几种者。经之灌顶复几种一句。未会引之也。
    二从欲下。明随释。自可见（云云）
    二十六从三下。明问三昧耶有几种中。三昧耶有几种者。经之三摩耶有几一句。未会引之也。见安故随释阙之。
    二十七从持下。明问持诵者剂几时中。又二。一明牒经。二明随释。
    初中。持诵者剂几时者。经之真言者乃至菩萨道三句。未会引之也。
    二从准有下。明随释中。准有三问者。问灌顶问三昧耶问持诵者剂几时。故云准有三问也。
    二十八从几时下。明问几时见谛中。又二。一明牒经。二明随释。
    初中。几时应见谛者。经之云何见真谛一句。未会引之也。
    二从谓于下。明随释中。谓于真言门等者。就此有二义。一指最初发心之时。二指初地始心也。
    二十九从悉地下。明问悉地有几种中。又二。一明牒经。二明随释。
    初中。悉地有几种者。经悉他乃至就时二句。未会引之也。
    二从欲得下。明随释中。准有三问者。问悉地种。问悉地成就时分。问说悉地时。故云准有三问也。
    三十从云何下。明问得身秘密中。又二。一明牒经。二明随释。
    初中。云何升乃至身秘密者。经之云何升大空乃至彼复从何生等一偈二句文。未会引之也。
    二从准有下。明随释中。准有二问者。问云何升大空。问云何身秘密。故云准有二问也。其义自可见。
    三十一从日下。明问执曜等不祥何除中。又二。一明牒经。二明随释。
    初中。日月乃至云何除者。经之日月火方等乃至诸佛两足尊二偈文。未会引之也。
    二从日月为变下。明随释中。日月为变等者。日月星宿等为种种不可思议灾殃。此等灾难云何能除。而生死异熟苦果亦不起。常与诸佛同会一处而问也。故云日月为变乃至同会一处也。
    三十二从护摩下。明问护摩有几种中。又二。一明牒经。二随释。
    初中。护摩有几种者。经之几种乃至增威二句。未会引之也。
    二从此中下。明随释中。问护摩等者。先问护摩法则次第。今问护摩有几种也。复有几此增威者。经之几事而增威一句。未会别牒也。火中增威是增益法也者随释也。如花等者。如花香等一切处用之。今此护摩之法亦一切处用之。故云如花等一切处用也。
    三十三从尊下。明问诸尊形色性类中。又二。一明牒经。二明随释。
    初中。尊异类诸尊性者。经之诸佛乃至师说二句。未会引之也。
    二从谓佛下。明随释。自可见。
    三十四从无余下。明问于世出世果有几种中。又二。一明牒经。二明随释。
    初中。无余世界及至其数如何者。经之无余乃至数量三句。未会引之也。
    二从出世下。明随释中。有六问者。于世出世各有成就时量及果并数。故云有六问也。
    三十五从复下。明世出世胜定中。又二。一明牒经。二明随释。
    初中。复问世间出世三昧云何也者。经之殊胜三摩地二句。未会引之也。
    二从俱下。明随释中。俱有胜定者。世出世俱有胜道。所谓出世者三乘三昧道也。世间者四禅八定等也。并前为八者。前世出世时量并果与数之六。并世出二定为八也。
    三十六从作业下。明问作业成就在所中。又二。一明牒经。二明随释。
    初中。作业成就在何处者。经之成就乃至云何二二句。未会引之也。
    二从问下。明随释。自可见。
    三十七从复云何下。明离业得脱中。复云何乃至得解脱者。经之复剂乃至得解脱二句。未会引之也。见易故阙无随释也（云云）已上三十七问。或兼一。或兼二。或兼五。是故总成六十三个问。但住心抄云五十八。是即开合异耳。
    三十八从时金刚下。明总结。自可见（云云）
    六从时下。明如来答问中。自分为四。一明叹金刚手能问。二明叹所问法甚深。三明听许略说。四明随问佛说（矣）
    初中。又二。一明举能赞如来。二明举所赞金刚手。
    初中。又二。一明牒经。二明随释。
    初中。时一切乃至离众恼者。经之正觉乃至世尊二句。未会引之也。
　　二从闻彼下明随释中。闻彼所问秘要之事者。从初品已来未闻之处甚深不可思议秘要之藏悉奉问之。故云开彼所问秘要之事而叹之言也。
    二从善哉下。明所赞金刚手中。又二。一明牒经。二明随释。
    初中。善哉乃至大心者。经之告金刚手言善哉大勤勇二句。未会引之也。
    二从是一下。明随释中。是一切时中大者。超越三世故云一切时大也。此时中发大心立大愿修大行度普门法界一切众生。故云大勤勇也。
    二从秘密下。明叹所问法甚深中。又二。一明叹秘密曼荼罗。二明为无上大乘根本。
    初中。又二。一明牒经。二明随释。
    初中。秘密乃至位决者。经之秘密主乃至天位二句。未会引之也。
    二从谓下。明随释中。谓决定等者。于一切众生心莲华台上。决定令列坐四重法界诸尊坐位。故云谓决定乃至坐位等也。秘密者即是如来秘奥等者。言今此秘密之法如来自证之圆极众生性德之源底也。是故如来久默不说。由萨埵发问故。以大悲本誓故而演说之。故云秘密者乃至不同显露常教也。曼荼罗是具种种德者。指自性清净心曼荼罗。此是如来秘密之奥藏。故云即是如来秘密之德。此是自性清净无尽庄严之藏。故云如是秘密之德如莲华开敷而自庄严也。八叶九尊乃至四重法界诸尊次第罗列。故云配尊位决者是决择义也。此是众生本有自心自觉之秘藏。故云如是莲华秘密之藏。无尽万德无阙减。故云分别种种分位乃至决谓决定说也。
    二从大下。明为无上大乘根原中。又二。一明牒经。二明随释。
    初中。大悲根原乃至诸佛最妙者。经之大悲根本生乃至最秘密三句。未会引之也。
    二从谓下。明随释中。即是无上大乘根原者。今此如实大菩提。以彼自性清净之大悲为根原。故云此曼荼罗乃至而为根本也。亦如胎藏等者。轮王太子初托胎藏时。是即此太子根本也。今此大菩提心太子亦如是。初托大悲胎藏。是即无尽万德根本。故云亦如胎藏故云根本也。大乘等者其义如初品中记。
    三从若广下。明听许略说中。又二。一明交牒。二明随释。
    初中。交牒可云。如汝之所愿乃至我今略宣说（云云）
    二从若广下。明随释中。若广说等者。言今此金刚手所问之旨次第广说者。虽尽无量无边不可思议劫。更不可有尽期。虽然以如来于法自在力故。但能以方便而略说之。一字含无边义。一言尽不思议法界义利。故云若广说乃至我当略说也。
    四从已先下。明随问佛说中。自分为三十二。一明答第一问。乃至三十二明总结。恐繁不列名。其列名如料文。
    初中。又二。一明结前生后。二明正答第一问初中。结前生后。自可见。
    二从佛告下。正明答第一问中。又二。一明牒经。二明随释。
    初中。佛告乃至明王大力者。经之曼荼罗初业乃至所应最先作一偈一句。未会引之也。
    二从曼荼罗初下。明随释中。又五。一明最先作之。二明知五部摄用三明知二种师。四明以本三昧持身。五明秘释。
    初中。曼荼罗初业先答者。金刚手第一问曰。曼荼罗何先惟大牟尼说（云云）然佛如所问次第。一一答之故。今先答第一曼荼罗何先之问也。此即如上所说等者。所谓上来所说十二真言王是也。十二支句生者。从此十二真言王出生大力持明王也。是即阿阇梨为弟子欲作曼荼罗之时。先持诵此十二真言王。出生大力持明王。由此明王加持力故。降伏四魔令悉地成就。故云十二支句生乃至一切世间出世间所有真言悉于中摄尽故欲作曼荼罗要须先诵也。初作坛应先住彼明王三昧者。欲作曼荼罗者。心应住此大力明王三昧也。故云初作乃至彼明王三昧也。王者只是大日也者。释明王之王也。此真言一切明中最胜最上故云明王。故疏十四云。又复此真言由最胜故号之为王（云云）又云。大日如来坐道场时。平等观于法界而说此十二真言王。即以此力能降四魔。除其罪垢也（云云）
    但住心抄云。不动明王是即大日如来教令轮身。降伏四魔明王故。以义云尔也。但疏之应先住彼明王三昧之三昧。付下之王者之上三昧王者此大日世尊。而引牒。此明王与三昧王配当理智而明王云不动三昧王云大日释给。然疏家之意必如此不见欤。所以然者。言应先住彼明王三昧。然后明王之王言别释之时云王者只是大日也。此释意释经之大力持明王·此即指十二真言王。直云持明王。指不动明王等云大力持明王不见欤。只是大日如来以此十二真言王。照明一切修真言行者断除其暗冥故云明。而此真言最胜故云王。故疏十四云。为欲照明修真言行菩萨除其暗冥故说此真言王也（云云）故知应先住彼明王三昧者。只是大日如来于法自在三昧也。故云王者只是大日也。此谓心中等者。以最初字置自身中心也。故云此谓心中乃至以持身也。谓将造曼荼罗时者。先作此持诵已。然后住瑜伽。所谓此明王应理之行者。六大法界三密平等之瑜伽也。
    二从既住下。明知五部摄用中。如上所说五字等者。上所说十二真言王也。所谓佛部也。莲华部也。羯摩部也。宝部也。金刚部也。然言五字者五字故云尔也。或方等者如次佛莲羯宝金也。于上中下等者三部摄用也。弟子根性等者。所度弟子贪欲增多者用佛部。愚痴增多者用莲华。嗔恚增多者用金刚部等是也。故云上中下坛乃至犹未明了更问也。
    三从复次下。明知二种师。自可见。
    四从以本下。明以本三昧持身中。又二。一明牒经。二明随释。
    初中。交牒可云。住于本三昧乃至事业（云云）
    二从以下。明随释中。以本三昧持身已者。先最初字以持身者明也。今以本三昧持身已者印也。可印明相应（更问）
    五从然以下。明秘释中。即是金刚三昧也者。言此十二字是金刚不坏大菩提心三昧。故云此十二乃至金刚三昧也。必菩萨坐道场时等者。言等觉一转入于妙觉之时。入金刚喻定。蒙十方诸佛灌顶入佛位。故云必菩萨坐道场时乃至得入佛位也。入佛位者即是成就等者。言今入佛位者入自性清净莲华三昧。名为入佛位也。金刚手犹入此真言王等者。今入此平等法界真言王故。于法界尘数大日经中。蒙诸佛摩顶灌顶。同如来法王之位。故云金刚手乃至同如来法王之位耶也。
    二从然造下。明答第二问中。又四。一明表浅深二师。二明深秘师。三明显略师。四重明深行师。
    初中。又二。一明牒经。二明随释。
    初中。交牒可云。阿阇梨有二乃至显略分（云云）
    二从然下。明随释中。凡师位者须具等者。不论浅深二师。为师位者具解了真言密印缘曼荼罗法则次第等。一一皆通达无有错谬。然后堪为师位。故云应知师有二种凡师位者乃至差别之相也。
    二从所谓下。明深行师中。又二。一明牒经。二明随释。
    初中。交牒可云。能知深广义乃至远离于世乐者（云云）
    二从所谓下。明随释中。所谓深者等者。深知如实之法相。妙证自证之菩提。明鉴机堪否。宜知其通塞以要言之。如佛之所行普门度众生。故名为佛长子。委如文（云云）
    二从第二下。明显略师中。又二。一明牒经。二明随释。
    初中。交牒可云。第二求现法乃至一切为斯作（云云）
    二从第二下。明随释中。但得即现法中利者。但欲现世名利。不欲大事因缘。故云但得即现法乃至而造坛也。然亦具解等者。虽然能解知造坛种种方便法则次第。无有错谬故。堪为浅行师也。
    问。所言显略者。通显略诸教耶答。疏家意不可通之也。
    问。若然者何故住心抄云。显略分者三乘教显露广略耶答。今二种师者虽见谛未见谛不同然通达缘坛行事故。疏云。应知师有二种。凡师位者须具解真言及印本尊之相。于中一一了达无碍。了知上中下法差别之相（云云）又云。第二师者但得即现法中利也。然亦具解造曼荼罗等种种方便无有错谬（云云）以如是义故得师名。但二者通显略者。对深秘广义故云通显略许也（云云）
    四从蒙师下。重明深行师中。又二。一明牒经。二明随释。
    初中。交牒可云。诸佛二足尊灌顶传教者（云云）
    二从蒙师下。随释中。蒙师灌顶以下者。指经之诸佛二足尊等二句也。其义自可见。金刚藏所问等者。言今金刚手所问是造曼荼罗所要也。是即浅行为先而兼深行也。
    三从佛答下。明答第三问中。又二。一明说四种弟子。二明诸相具足。
    初中。又二。一明牒经。二明随释。
    初中。交牒可云。说四种弟子乃至非时俱非俱（云云）是印金刚手第三问言弟子复几种故。佛答之说四种弟子也。
    二从佛答下。明随释中。又三。一明结前生后。
    二明表四种弟子。三明细释。
    初二。自可见。
    三从所谓时下。明细释中。又为四。一明释时念诵弟子。二明释非时念诵弟子。三明释时非时俱弟子。四明释时非时俱非弟子。
    初中。所谓时者如弟子等者。若有弟子来而求法时。见谛师者识知彼弟子堪否及经历几时不得成就。而更作方便。令修行学道。故云如弟子求阿阇梨乃至更作成就方便也。若世间师等者。若未见谛师者。但依法教不阙其法则。令念诵而可祈好相。若师弟共相应得好相者。当知应度弟子也。此事具缘品委细。故云此亦具有方轨也。更问者即彼方轨法则能能可寻习。故云尔也。
    二从非时下。明非时念诵弟子中。亦如前法者指时念诵之时浅深二师所业法则也。言如前不阙法则限日数令念诵时。若犹未得法验。须倍加行而成就时当为其限。是即时限外非时精进修行故云非时念诵也。故云非时者乃至故名非时也。
    三从时非下。明时非时念诵弟子中。时非时俱者。既此人值师虽受其教诫。未得如法修行。以未得如法修行故未至成就之时。是故非如弟子一时念诵弟子时分望得成就。故云此不在时也。亦非如第二非时念诵弟子时限之外加行而望得成就。故云亦不在非时也。但在学地未如法修行。故云如在学地故名俱句也。
    四从俱非下。明时非时俱非弟子中。俱非者但发心归依等者。言此人才发仰信一念虽归依师。以未具时宜缘务故。都未授与次第法要故。时非二共无之。是故名为俱非也（云云）问曰。若然者此第四人无受法义。何名为弟子耶答。机可发为义。此人虽未得次第法则。既发心归依。故名弟子。例如才受三归故名佛弟子也（云云）如上四种弟子者。第一是上上根智人也。第二上根智人也。第三中根智人也。第四下根智人也。
    二从复次下。明说诸相具足中。又二。一明牒经。二明随释。
    初中。交牒可云。具有一切相佛说亲弟子（云云）
    二从复次下。明随释中。又二。一明外相。二明内相。
    初中。谓支分等者。谓生四种大姓中诸根具足等是也。具缘品弟子众德中具记之。故云谓支分等乃至当广说之也。
    二从二者下。明内相中。二者内相谓菩提心等者。言此人内发如实菩提。及有忏愧慈悲等。师一一教诫皆悉依教修行。故论云因其相亲亦可教导。即此人也。故云二者内相乃至不能违逆如是内相也。佛敕等者。言今此教之习。以现前阿阇梨为大日如来故。指现前师教云佛敕。是故云佛敕者乃至顺佛教作故也。更问者即此意也。然此四人等者。如上时非时等四人皆在修行学道之地。未见谛之人。故云然此乃至未满足也。
    四从既有下。明答第四问中。又二。一明牒经。二明随释。
    初中。交牒可云。最初知地相（云云）是即金刚手第四问言云何知地相故。佛答之若得应度弟子者。最初应知地相而答也（云云）
    二从既有下。明随释中。地教当次说者。其知地相之教以下说之故云尔也。
    五从所谓下。明答第五问中。又二。一明牒经。二明随释。
    初中。所谓心地也者。经之即所谓心地。未会引之也。是即金刚手第五问言云何而择地故。佛答之即所谓心地（云云）
    二从应造下。明随释中。应造曼荼罗等者。言为弟子欲造曼荼罗时。先可择其地也。所谓先既知地相好恶已。教次简去其恶虫恶见等。择取菩提心淳净之好地。故云应造曼荼罗乃至即是菩提之心也。
    六从先净下。明答第六问中。又二。一明牒经。二明随释。
    初中。交牒可云。我已说作净如前修事业（云云）是即金刚手第六问言云何当作净故。佛答之时指上来所说。而云我已说作净如前修事业也。
    二从先净下。明随释中。先净此心者。摄取如上之地已。先可作净此地也。故云先净此心即是先作净已也。先已说者指成就悉地品所说。所谓指摩诃萨意处说名曼荼罗等偈颂文也。佛指彼品所说偈云我已说作净如前修事业也。谓八叶等者。取上品之大纲而释之。彼品委悉说之。故云谓八叶等心如前作之也。先净其地也者。如彼品所说思想观察故。净除菩提之垢障。速照见自性清净之心莲华台上万德。故云如前所说净菩提心方便谓观八叶乃至皆是净其心地之方便也。疏释第六问云准有三问者。一净坛地。二净师心地。三净弟子心地。皆悉如成就悉地品所说可观察相应也。
    七从既净心下。明答第七问中。又四。一明离过方便。二明离过无畏。三明当得一切净。四明坚住净地。是即金刚手第七问言云何彼坚住故。佛答之也。
    初中。既净心地者。所谓于心莲华台上观字。乃至于顶上观字。于两眼亦安字。观其心。依此方便净其心地已。如此作净心地已。次逻字置其两目观之。依之远离一切诸过患。安住无相法界。见自然自证大菩提也。故成就悉地品云。从此次思惟。转此罗字门。逻字大空点置之于眼位。见一切空句。得成不死句（云云）此中转此罗字门者。是尘垢不可得字也。此字次上既说之。故云转此罗字门也。然后亦于两眼以相不可得逻字观之。故云逻字大空点置之于眼位也。今取彼品意三字释之也。故云既净心地次安置啰字等者。是即如上所说。改前罗字。于两眼以相不可得字观其心上。净除诸空相不空相等一切诸相之过患。安住无上大菩提也故云既净心地次安置啰字于其两目乃至此方便前已具说当如前作之耳也是即一经宗肝。此教眼目。非面授更不可知（更问）
    二从言若下。明离过无畏中。又二。一明牒经。二明随释。
    初中。言若离过等者。经之若离于过患心地无所畏二句。未会别牒也。
    二从能以下。明随释中。能以净菩提心者。以此字方便故远离诸相得安乐住。故云能以净菩提心乃至故言无畏也。
    三从当得下。明当得一切净中。又二。一明牒经。二明随释。
    初中。当得清净乃至当得一切净者等者。经之当得乃至诸过二句。未会引之也。
    二从由离下。随释明自可见。
    四从若下。明坚住净地中。又二。一明牒经。二明随释。
    初中。若已至如是乃至得见三菩提者。经之坚住乃至三菩提二句。未会引之也。
    二从知下明随释。其义自可见（云云）

妙印钞卷第六十　一校了
（御本云）元德三年（辛未）二月十五日加点了
沙门阿寂（六十二）
妙印钞卷第六十一

        沙门阿寂纪
    

释秘密曼荼罗品第十一之余

    八从异此下。明答第八问中。又二。一明牒经。二明随释。
    初中。总牒可云。若异于此者乃至净除一切地（云云）是即金刚手第八问云及净诸弟子惟愿导师说问。佛答之也。
    二从异下。明随释中。又二。一明异此非净地。二明住分别故非净地。
    初中。又二。一明别牒。二明作释。
    初中。异此非净乃至非地者。经之若异乃至清净地二句。未会别牒也。
    二从若异下。明随释中。若异于此等者。如上所说远离诸相坚住净菩提心。是即究竟清净之净地。异此者非净地也。故云若异于此乃至非名净择其地也。
    二从以不下。明依分别故非净地中。又二。一明牒经。二明随释。
    初中。交牒可云。若住妄分别乃至净除一切地（云云）
    二从以不下。明随释中。以不能离于妄执分别幻故者。若不住无相法界净菩提心不能离诸妄执分别。不离妄执分别故不能离一切怖畏。是故住无相大菩提心故离妄分别。离妄分别故无诸怖畏。于法界得最自在。是名为善净曼荼罗地也。是故经云行者住分别若作净地者非净秘密主离菩提心者。经之若住妄分别乃至以离菩提心文。未会引结也。若持诵者住在分别之中则非净地也者。重再释住妄分别故非净地之意也。如前造坛中说剂一肘以来穿去恶土等者。言如第二品所说择地造坛者。择灵地好处已。从一肘以来穿堀之。除出土中恶虫沙砾毛发等之类。虽微细小虫瓦石犹不能有宥免。一一遍简出。故云如前造坛中说乃至能一一遍简也。然一肘内虽净。其外秽垢不能遍净。何令法界同体曼荼罗得究竟清净耶。只是以如来于法自在秘密表示方便故。标一切众生心地为一肘量。所谓一肘量者一尺六寸也。是即一切众生自性清净心莲华台八叶八金刚是也。莲华显清净不染即理也。金刚表坚固不坏即智也。是即台上无相法身悲智二德也。如此自证自然境智一切众生平等具足。与一切如来无有差别。虽然为无始间隔之所障盖不能显明。依之如来大悲为不堪直入秘密曼荼罗之根机。为欲引彼令入即事而真之妙极故。五智圆满之手取必定师子吼之利器。穿堀一切众生之心地。除去虚妄分别之不净。成本性清净之妙地。所谓字本不生大地净菩提心心地也。是即以有相有缘之造坛。显无相无缘之曼荼罗。所以然者有相之外无无相。无相外无有相。若以此秘密之惠。行择地造坛者。一肘净即法界净。法界净即一肘净。若异此行择地造坛者。徒费众缘无有所成。故云又复一肘之内乃至而得究竟清净是故以治法虽治地亦未成仍须少时住菩提心离此不成也。当知若能净等者。若能住净菩提心故一切妄想自然舍离。是名为善净其地。故云当知若能净乃至名善修其地也。
    九从当以大下。明答第九问中。又二。一明牒经。二明随释。
    初中。当以大悲胎藏乃至分别之苦因也者。经之我广说法教乃至分别诸苦因二偈。未会引之也。是即金刚手第九问云云何已净相故。佛答之也。但治定经文我广说法教所有曼荼罗者。指当品以下广说曼荼罗也。是中所先事者。彼曼荼罗之所先者。即为净众生心地令三平等大地正等圆满也。然如此等如来密意大方便。愚夫不能知解。故云是中所先事愚痴不知解也。已上金刚手第八问云及净诸弟子惟愿导师说（云云）疏释此问云。云何为弟子作净。愿佛说。前问几种弟子。今既得弟子已。问先为何事也（云云）此问如来答云。是中所先事愚痴不知解者。言上来所广说所有曼荼罗。唯佛意偏先净弟子心地以为先。然愚夫如文取解。而不知此净心地而佛答给也。是犹说前第八问之意也。然第九问之意言云何已净相故。欲说彼从来因缘故举前答之意也。所谓已净相者净心地已。然后问行者可住何体念相故。佛答之云。当以大悲胎藏而长养之。恐所说诸坛阙法我次第广说也（云云）故知已净相者。既净心地已住菩提心。然后令此菩提心长养。当以大悲万行答也。然上来所说曼荼罗未圆备故有阙法行者速不能成无上愿故。我次第广说之。为令真言行者速为依法修行成就大菩提之妙果也。此即先为弟子所应作事也。然愚夫如文取解不知先净心地故。未会经云当以大悲胎藏乃至愚痴故不解也。如此第八第九答文相交通难分别故。疏云缘地事总答了也。然今第八第九答次第列释者非无其谓。所以者何。经云如汝之所问持金刚我今略宣说（云云）疏释此文云。次即随彼所问次第答之也（云云）故知如来如金刚手所问次第。而一一次第说之。疏家亦次第作释。得此意其文相虽难分别。随其义门之强次第列释第八第九之答也。
    二从若人下。明随释中。但依前言次第法用等者。指具缘品所说择地造坛次第法用也。犹有分别妄相等者。不净自性清净心地故。犹分别有相无相。不离断常一异之见。故云未能舍苦因也。内外由心者。内谓师心地及弟子心地也。外谓造坛之地也。上文释第九问云。此中问师问地问弟子三事三问也（云云）为净菩提心者。经之应当为弟子而净菩提心二句。未会引之也。为者是所作事等者。随释也。是即总就上之缘坛之事。阿阇梨劝诱弟子触事对缘净其心地之菩提心也。故云为者是所作事也乃至即是住菩提心也缘地事总答了也。
    十从既净下。明答第十问中。又二。一明牒经。二明随释。
    初中。交牒可云。护以不动尊乃至无垢喻虚空（云云）是即金刚手第十问云云何而作护故。如来如此答给也。
    二从既净下。明随释中。又三。一明结前。二明生后。三正明随释。
    初中。既净菩提心竟者。总指上来作净安住等也。
    二从恐其下。明生后中。恐其退没故须结护者。言若净心地适虽发大悲。若不作护者为四魔三障之所恼乱。恐退没故须结护也。故云恐其退没故须结护也。
    三从故经云下。正明随释中。又二。一明不动。二明降三世。
    初中。当取不动真言之心者。即唅字也。以此字护持弟子净菩提心之体。其义自可见。故云当护弟子乃至即是一切智智之因傍有长声乃至不可移夺也。
    二从若不下。明降三世中。此亦有方便者。此尊种子用字。诃是一切智智因也。然入字门故此因犹不可得。所谓本初不生体无相法界大菩提心也。以是义故傍有二点。即远离因业证大寂涅槃也。更问者即此意也。或用字。其义自可见（云云）先住菩提心师弟等者。如上作净安住已。必先以此二尊随一护之。故云先住菩提心乃至以此二尊护之也。若弟子能成此事等者。言若弟子不如法作净护持。有执着为四魔之所动转。若能作之离妄想执着。为四魔三障不所动转也。故云若弟子乃至当知一切智心亦复如是也。
　　十一从次又加持地者下。明答第十一问中。又二。一明结前。二明答加持地。
    初结前。自可见。
    二从初加下。明正加持地中。又二。一明牒经。二明随释。
    初中。初加持地依于佛教者。经之初加持是地依于诸佛教二句。未会引之也。是即金刚手问云云何加持地事业谁为初故。如来如此答之也。
    二从佛谓下。明随释中。又二。一明以字加持。二明以暗字加持。
    初中佛谓阿字也者。释依于诸佛教之佛也。此阿字是直毗卢遮那本地法身。故云佛谓阿字也。谓阿字门当用等者。以此本初不生本地法身之阿字。加三种地故。同无相法身速成等正觉也。故云谓阿字门当用乃至以此护心也。
    二从第二下。明以暗字加持中。第二者非谓第二字。是字次用暗字故云第二地也。心自在者。此暗字境智具足故得最自在。故云谓安点也乃至一切自在也。或加暗于顶乃至是故得成自在之业也。更不应异此教也者。经之唯此非余教一句。未会别牒也。言若异此加持地者不得自心自在。然三世十方诸佛唯以一道一门而成佛。更无有异路也。故云若异此者不得心自在乃至唯此一门也。初依佛教发心即字者。彼内之字也。是即从本有境而发本有智。自心自知名为初发心。即阿字也。后即成佛等于佛即是暗字也者。既如实知自心已。等本地法身之本果。故云后即成佛乃至即是暗字也。
    十二从前既下。明答第十二问中。又二。一明牒经。二明随释。
    初中。交牒可云。四种苏多罗乃至置于道场地（云云）
    二从前既下。明随释中。又二。一明结前生后。二明作释。
    初结前生后。自可见。
    二从綖者下。正明作释中。虚空念者。经之第五所应念一句别牒也。此念谓应念持等者。言虚空能念持含藏一切色像故云尔也。余文自可见。凡合线时者。如具缘品所说。一一色皆各依本法作净之。备六种供具如法作净供养也。更问者即此意也。余文可见。故云并有面授然后令童女合之乃至即能连持众行也更问也。虚空中等持者。经之空中而等持一句。别牒也。此有二种一如空中等持者。所言如者若也。言若持空时等持八方空位也。故云一如空中等持也。等是普遍也者。普遍于八方定空位故云尔也。持谓应如是作者。先如此定空位。而知应作曼荼罗分域广狭。故云持谓应如是作乃至均等也。已上先定空位也。第二以线者。如此定空位已。然后絣定曼荼罗地位分域广狭也。故云第二乃至地位也。若是深行等者。言若深行阿阇梨一一分位通达明了如对目前。虽然为度人之方便故用五色等也。故云若是深行乃至宛然明了也如对目前乃至定方位也。若是浅行等者。若浅行者依次第法则。如絣定方位可离凝滞。故云若是浅行乃至疑误也。此中云空中等者。重再释前意也。其义如具缘品所说。自可见。故云即是如上所说乃至然后得絣绳画一一也。若是等者。明深行所见。自可见。故云若是瑜伽乃至而表出之也。
    十三从一切诸佛子下。明答第二十问中。自四。一明奉佛菩萨座。二明奉二乘座。三明奉诸天等座。四明三藏口说。
    初中。又二。一明牒经。二明随释。
    初中。一切诸佛子诸智者乃至吉祥世称者。经之一切如来座乃至吉祥一偈。未会引之也。是即金刚手第二十问云及诸圣天座。然佛不依金刚手所问之次。因曼荼罗地分位说之也。故次下疏释前后意云。此中答或不依问次。然皆依所问义于理不失也可知耳（云云）
    二从此次下。明随释中。又二。一明结前生后。二明正作释。
    初中。此次答座位表像也者。既絣定曼荼罗地位已故。其次答说诸尊座位表像也。所谓佛菩萨金刚天等各有其次位差别故也。
    二从谓一切下。明随释中。谓一切诸佛智者诸佛子者。别牒初两句释成佛智子义也。所谓叹菩萨从佛智生而能具佛智惠也。故云叹菩萨具智惠也。世所叹以为吉祥也者。假令虽何花。世间普以所称叹名为吉祥也。如世人以莲华等者。世间所有花中以莲花为最胜殊。令悦可众心故。世间以莲华为吉祥也。今秘藏中以自性清净心莲华开敷为最深秘密大吉祥。故云如世人乃至坐此花台也。然世间等者。以世间浅近莲花有种种大小差别。喻出世深秘心莲华有权实开合不同。故云然世间乃至当知也。所言当知者。经之当知所敷座是也。若是佛等者。判佛菩萨差别也。当作八叶芬陀利者。纯白清净白莲华也。令正开敷圆满。若菩萨此半敷而未正圆满。故云若是佛乃至勿令极开也。但赤色者是世间华在下者。四种莲华中以青莲华为第一。以赤莲华为最下。故云在下也。又上中下三品悉地中以赤色为下品。可思之。
    二从若缘下。明奉二乘座中。又二。一明牒经。二明随释。
    初中。交牒可云。缘觉诸声闻乃至芰荷青莲叶（云云）
    二从若下。明随释中。或坐俱勿头花叶上者。下云俱勿头有赤及青二种。俱勿头是莲华青色者（云云）浅识缚者。夫二乘浅近识知生死之系缚。故云浅识缚也。是即佛之空智其一分故。以为一边之智也。坐芰荷青莲叶者。别牒经之芰荷青莲叶之一句也。此是青莲华者。言是但青色莲而非青莲华也。青莲华别种非此类。是故大论云。莲花中青莲华为第一（云云）此别种青莲华事也。此非二乘所坐青色莲也。故云然更别有莲华种非此类也。
    三从若净下。明奉诸天座中。又二。一明牒经二明随释。
    初中。交牒可云。世界诸天神乃至念居其地分（云云）
    二从若净下。明随释中。又二。一明梵世分。二明欲天等分。
    初中。若净居等者五净居天也。乃至者指三禅二禅也。初禅天梵天等者。指初禅三种天等也。已上四禅诸天皆坐赤莲华中。故云若净居乃至坐赤莲华中也。其色纯赤等者。其色纯赤色。是即世间称为最上。故云其色纯赤世称为坐王也。
    二从若欲下。明欲天等分中。若欲天等者。六欲天乃至树神城神等。皆能随其天位依其分位。思察念持可献之。故云若欲界天乃至念谓思念也念谓忆念不忘也。
    四从复次下。明三藏口说中。三藏者指疏家也。是即记者之语也。
    十四从次答下。明答第十三四五六七八问中。又二。一明总牒。二明随释。
    初中。总牒可云。供养有四种谓作礼合掌乃至各如其次第（云云）
    二从次答下。明随释中。然此中答或不依问次者。言于此中而答金刚手六个问。然随其义便不依问之次第。故云然此中答或不依问次也。复次若依金刚手之问次第者。第十三问云几种修供养（云云）然如来第十三答说金刚手第二十及诸圣天座之问故。兼故前云然此中或不依问次也。然皆依所问义于理不失也者。所谓如说供养有四种等者。答第十三供养有几种之问也。如说彼所奉花等当自心献之若诸世天神应知在齐位等者。答第十四云献香花有何方法之问也。如说谓作礼合掌并及慈悲等世门与花香从手发生花奉诸救世者（云云）其余世天等各当散此花等者。答第十五云献佛用何花并天等用何之问也。如说如是涂香等亦随其所应等者。答第十六云香亦复如是等之问也。如说真语以加持三昧自在转（乃至）本真言性类（乃至）或金刚拳印若复莲华鬘等者。答第十七云奉献花时复云何之问也。如说结支分生印而观菩提心（乃至）彼所奉花等者。答第十八云献食等之问也。所以然者结支分生印时。无量无边饮食衣服等供养。从此印而流出。遍满十方三世一切诸佛菩萨金刚天等前。又住菩提心时。一切万行具足。如云住法但观菩提心佛说此中具万行（云云）故知观菩提心时。亦饮食衣服等无量无边不可说不可说供养云海。充满虚空法界。供养一切佛菩萨金刚天等。亦如如意树王者。金银琉琉水精摩尼宝珠及饮食衣服等无量无边不可思议未曾有供养云海等。从此如意树王而流出。遍满尽空法界海。供养一切诸佛菩萨金刚天等已。故知佛意所乐结彼支分生印。及观菩提心法界树王时。自微妙饮食有此中。故别不说之也。故疏云。为一大树如天意树无异。雨种种花云花香幡盖等及饮食物。无量无边不可穷尽。普遍一切如来之前也（云云）又如云彼所奉花等者。所言等者是即多声也。此之等中含诸饮食云海而答也故经不别说也。故云然皆依所问义于理不失也可知耳（云云）能能可思之。
    问。若然者何故如来如金刚手所问次第不答之。而如此交通答之有何意耶答。今此六个问其义交通其意不相离故。如来如此答之也问曰。云何其义意不相离耶答。先初四种供养交通自余五问之意。所谓奉花香时。随菩萨天等有上中下法则行仪。然行此法则时。亦合掌住慈悲心观菩提心而作此法则。故第十三答交第十四之问也。又言佛菩萨献何花天等亦献何花之问佛答之时。从手发生花奉诸救世者（诸佛也）其余世天等亦当散此花（云云）是即第十三答交通第十五十六两问之意而答也。又作香花奉献之加持时。合掌观菩提心。或结诵本部印明等而运心供养故。是又第十三答交通第十十八问而答之也。如此前答交通后答后答亦交通前答。其义意不相离故。如来交通答之也。如此得心。然后如经文次第释之。随应依义而可知六个之答意。故云从此次第说当知也。供养略有四种者。夫内外供养其数虽无量。今举四种供养摄尽无量无边内外供养也。所谓香花灯涂烧阏等六种供具。及金银珍宝饮食衣服卧具医药等。一切珍宝资财等。皆是外供养也。合掌慈悲运心等皆是内供养也。夫供养者。令其身心欢喜悦乐名为供养。依外供养故摧破无始悭心住三平等地。此时十方三世诸佛以同一本誓故。欢喜赞叹摩顶加护。离四魔三障之恼乱。令得至无上大菩提。故云外供养也。依内供养故开发自然自证之无尽庄严藏。令自性心莲台上曼荼罗圣众欢喜悦乐。故名内供养也。一是供养香花等者。释经之世间与花香句也。其义自可见（云云）二者合掌者。合掌有十二种。如密印品所释。彼十二种合掌中说第七合掌云。第七次又令十指头相叉皆以右手相加于左手指上。如金刚合掌也（此云归命合掌）梵名钵罗拏摩合掌（云云）此合掌名归命合掌者。所谓左五凡也。右五圣也。以右手五指各置左手五指上。是即顶戴五圣令归命尊重之意也。依之成十界平等。令至生佛一如之位故。诸佛大欢喜故名供养。是故云二者合掌谓礼敬也此是印也。又有印（更问云云）三慈悲者。慈悲者是拔苦与乐义。依慈悲故令一切众生授苦与乐。见众生拔苦与乐诸佛欢喜故。名为供养也。四运心者。释成经之从手发生花乃至常遍诸佛前等文也。谓想香花遍法界运心等者。言今所献香花等一一供养物。于刹那之顷。成遍法界供养云海。奉供养尽虚空遍法界帝网重重不可说不可说不可说展转两部曼荼罗诸佛菩萨诸尊圣众。如香花者合掌亦如此。如合掌者慈悲亦如此。故云谓想香花乃至三事皆运心也。依之行者三密亦遍法界海。至一一诸佛菩萨诸尊圣众前。令恭敬供养尊重赞叹。所谓合掌身密也。依慈悲故说法利生是口密也。运心是意密也。既能供养行者三密遍法界无所不至也。所供养已成今成当成十方三世一切诸佛菩萨诸尊圣众身口意亦从本际已来周遍法界。是故能供所供及供养物三种。同共周遍法界。帝网重重无碍无障。是故经云结支分生印而观菩提心三昧自在转常遍诸佛前等也。花手发生者。从手发生花一句。未会别牒也。花手此是者作释也。都牒合掌印也者。言合掌有多种不同。然上作礼合掌是即第七归命合掌也。所谓金刚合掌也。今从手发生花者。彼十二合掌中第三未开莲合掌也（更问）故云花手此是都牒合掌印也。发生此花从手发生也者。无尽大悲万行花云。从此合掌印而发生。故云尔也。谓作印作印已即运心供养也者。作此合掌印。住大菩提心。作三平等观已。然后普供养自法界他法界已成当成一切诸佛菩萨等。故云谓作印作印已即运心供养奉一切佛也。结一切支分生印观菩提心者。此一切支分生印者前已有真言者。指字轮品也。而云未有印也当检之者。言上来诸品及当品等中虽说其名字。未说其印相。故云而云未有印也当检之也。如是以下者。以如是真言如是印加持诸供养物已。然住菩提心运心可供养也。故云如是以印乃至以此为供养也此运心也。各各一切诸佛及彼所生子乃至诸佛前等者。经之各各诸如来乃至常遍诸佛前之文。未会别牒也。谓从诸佛菩萨等者作释也。各各依彼真言及印等者。言总以支分生印观菩提心。然后以一一各各印言。加持所供养物奉献之。故云谓从诸佛菩萨乃至而供养之乃至当以真言及印加持。然后运心。此花香美无诸过恶。如供养花即用花真言等也。心若不住定。何由得然。故云三昧自在转也。愿生胜妙复多犹如乃至各以本尊真言及印加持也。此文意答金刚手第十七问言奉献花时复云何之问也。但不遮余问义交通也。已上说佛菩萨供养加持法也。又卑此诸天等者。经之其余世天等乃至是谓吉祥印之文。可交牒也。从诸佛菩萨以下上首诸天。各如本教。与彼印明相应可供养也。故云又卑此诸天神乃至如忿怒用赤等也。次卑于此者谓八部等者。谓从上界诸天以下地居天及遮文荼等。是亦随其本类。以真言及印加持供之也。故云次卑于此乃至用真言及印也。然此诸尊或经中有真言及印等者。言如此等诸经中或有印言。若无印言者。以普印加持之。所谓小三古印也。故云然此诸尊或经中有真言乃至悉用加之皆得成也。设本尊等者。若其尊本印言临时废忘之者。以普印加之无咎。故云诸本尊乃至亦得也。其香花等真言者。指具缘品所说真言也。如般若经所说等者。大品经中住能供所供供养物三种不可说故。成到彼岸义。得檀波罗蜜名。若微尘许分别能施所施之物之相。皆悉有相生灭无常变异之相。故只得檀施名无波罗蜜义。是故此施无能到无上大菩提彼岸也。今亦如此。以一花一香供养。结支分印观净菩提心。住三平等运心供养。离能供所供供物三相。成平等法界大供养。其功德遍满法界海。无有穷渴之期。故云如般若经乃至不可穷尽是也。若不作普通等者。言不作普印者随其部类。若金刚部天等者作金刚拳印。若运华部天等者作莲华部。若佛部尊者作不动尊等印。或两手作之。或半印作之。皆亦得。故云若不作普通乃至加物亦得也。已上说明王天等供养加持法也。然供养时先用印加已等者。经之彼所奉花等乃至各如其次第文。可交牒也。然供养时等者。作释也。其文义自可见。如上有四种等诸尊者。如字轮品等所说者。从顶至咽为八叶中台藏。从咽至心为第一重。从心至齐为第二重。从齐以下为第三重。今亦如此。随其尊次位可量身上中下分也。故云如上有四种等乃至以配当曼荼位也。已上文意者答金刚手第十四问言献香花方法云何之问意也。但亦不遮自余问意交通也。然有二师等者。明浅深二师之所行。其义自可见。已上从第十三问至第十八问六个问。不次第交通而答毕问。何故此中委细科段不分别耶答。如来交通而说。疏又不分折。聊有深秘之意故。不分别之也（更问）
    十五从次答护下。明答第十九问中。自为三。一明总表二种护摩。二明说内护摩。三明说外护摩。
    初中。又二。一明牒经。二明随释。
    初中。交牒可云。护摩有二种。所谓内及外（云云）
    二从次答下。明随释中。又三。一明结前生后。二明二种。三明护摩义。
    初结前生后。自可见。
    二从应知下。明表二种。亦可见。
    三从护下。明护摩义中。又二。一明牒经。二明随释。
    初中。交牒可云。业生得解脱。复有牙种生（云云）
    二从护下。明随释中。护摩是烧义也者。是梵语也。此云烧云焚。谓能焚烧一切烦恼罪障。令解脱生死业缚故云焚烧也。若释字义者。者因业。所谓无明妄想颠倒因业也。然入字门故因业即不生也。以不生故损减生死因业。故加损减点。转声云护。所谓毕竟不生大菩提心也。是吾我义。入字门故即无我也。傍有修行点。是即大菩提心之上大空无相行也。故云从于何处得解脱耶乃至所谓自净菩提心也。
    二从若能下。明说内护摩中。又二。一明牒经。二明随释。
    初中。若能烧业者名曰内护摩者。经之以能烧业故说为内护摩二句。未会引之也。
    二从如世间下。明随释中。如世间之火等者。言世间之火烧薪尚残灰烬。今如来法界心字智火。烧一切无明烦恼无有遗余。故云如世间之火乃至无有遗余也。而亦即从此中等者。如此烧净烦恼已。还生牙种所谓自性清净大菩提之种牙也。故云而亦即从此中乃至当知约菩提心得生种子也。此中如前所说者。指成就悉地品也。如此观时者。如上观想净烧烦恼尘垢已。然后当观鍐字。遍满身上中下分。从一一毛孔。流出白色清净甘露净水。周遍普门法界海。冥洒一切众生之心莲花台上令大菩提心之种子渐次滋长开敷。是即以字大悲之水。洒一切众生字之顶上也。可思之。是灌顶也。但彼品中说暗字。是又灌顶之字也。可思之。故云如此观时乃至故名内护摩也。
    三从次释下。明说外护摩中。又二。一明牒经。二明随释。
    初中。交牒可云。外用有三位乃至世间胜护摩（云云）
    二从次释下。明随释中。又五。一明三位相望。二明三位各有三位。三明三业道通。四明三事观字各异。五明结释。
    初中。又二。一明牒经。二明随释。
    初中。交牒可云。外用有三位（云云）
    二明随释中。又有三。表列释也。
    初二。自可见。
    三明释三种中。一本尊者。所谓依三种法等所崇重本尊也。于炉中观此本尊曼荼罗位等是也。故云本尊也为供养乃至是曼荼罗位也。更问者即此意也。但如此一一尊得本尊名者。依具彼自性清净本觉之体故。皆悉名本尊名也。故秘记云。我本来自性清净理于世间出世间最胜最尊故曰本尊（云云）二真言者炉置火处也者。是即火炉也。故云自身口为炉也。此即真言者。本尊及炉并自身。此三位相望释之时。本尊者所崇之尊也。真言者炉也。印者自身也。故指炉而云真言也。三印者印也即是阿阇梨坐处自身即是印也者。举手动足皆成密印意也。令此三位正相当也者。言本尊火炉自身。此三位相望不可得傍曲也。是即身口意三密也。且约行者者。自身者身密也。炉者口密也。本尊者意密也。若约大炉者。火炉者身密也。炉者意密也。行者者口密也。如此三位相望。净身口意三业。成息灾增益降伏三事也。故云令此三位正相当也。三位谓身炉本尊。此三亦是净三业义。净三业成三事也（谓息灾等也）尊是意业。真言是口业。师身之印是身业（云云）
    二从三位各下。明三位各有三位中。又二。一明牒经。二明随释。
    初中。交牒可云。三位三中位（云云）
    二从三下。明随释中。三位各有三位者。本尊三密炉三密行者三密也。如此三三九密平等平等无二无别故。本尊身炉身行者身同一故。本尊所显得佛部圣众即是行者所显佛部圣众也。本尊之口炉之口行者之口同一故。本尊所显莲花部圣众即是行者所显莲花部圣众也。本尊智慧炉之火行者智慧同一故。本尊所显金刚部圣众即行者所显金刚部圣众也。依此三平等故。圆满即事而真妙智。无始俱生我执烦恼罪垢。为此智火之所焚灭。唯有本来成就三部妙业。故云三位谓本尊真言印也由此因缘能净三业成三事谓息灾增益降伏也。
    三从道下。明三业道中。又二。一明牒经。二明随释。
    初中。交牒可云。成就三业道（云云）
    二从道下。明随释中。道是会义等者。言道能通为义故。以成三业平业故。一一三业与如实之理相应。同会入实际。故云道是会义乃至同归一致也。
    四从又三下。明三事观字各异中。又二。一明牒经。二明随释。
    初中。交牒可云。世间胜护摩（云云）
    二从又下。明随释中。又三事者息灾等三种也。观字各异者。随三事用可转其字故云尔也。所谓息灾观字作白色。字是尘垢也。以有尘垢故一切灾殃起。入字故即无尘垢也。以无尘垢故灾殃即时不生也。故观字也。白色无尘垢本净大菩提心之色。可思之（云云）增益想佉字黄等者。佉字是水轮种子也。所谓十二真言王中以字为佛部水轮之种子。可思之。水大能润生诸法。是即诸佛本有大悲水能润众生之干地。令生长本初不生之万德。故云增益想佉字也。黄色是金刚不生色也。一切诸法草木等始出生增长时皆悉黄色也。可思之。降伏想诃字等者。字是一切因业也。入字门故一切因业即不可得。以不可得故即是本初不生大菩提心也。此金刚不生大菩提心能降四魔三障无有待对之法。故云降伏想诃字也。黑是大寂涅槃之色。诸法住此黑色时不生不灭。故为降伏色。赤是火大色。降伏一切可思之。本尊及自身色亦如是者。本尊火炉自身。此三种亦随其法。以白黄黑赤等可相应。故云又三事观字乃至相应即成也。如此相应作外护摩故。以即事而真故。同内护摩成殊胜事业也。故云就中复有上中下差别乃至令作外护摩耳也。
    五从若异下。明结释中。又二。一明牒经。二明随释。
    初中。交牒可云。若异此作者乃至舍离真言道（云云）
    二从若异下。明随释中。谓不依所说方轨等者。言不依如上内外护摩秘观方便次第法则作之者。以舍离真言不思议之作寂平等方便智慧故。世间果犹不成。何况能成就出世无上悉地耶。故云若异此作者乃至故云不得果也（云云）
    十六从次答色下。明答第二十一问中。又三。一明结前生后。二明略表三部显形色。三明说三部显形色（矣）
    初结前生后。自可见。
    二从然下。明略表三部显形色中。然大略有三部者。今曼荼罗虽有无量部类。略举三部而摄五部等无量部类也。故云尔也。毗卢遮那等者。指中胎藏身也。次观世音是阿弥陀佛等者。是举莲花部因果而摄无量莲花部部类眷属也。金刚藏即是释迦等者。是举金刚部因果亦摄无量金刚部部类眷属也（云云）问。此中表显色。何不表形色耶答。举其人时。形色自然在之。故不别表也。
　　三从佛下。明说三部显形色中。又三。一明说显色。二明说形色。三明说形像相貌。
    初中。又四。一明说佛部显色。二明说金莲部显色。三明三部各有一事。四明三部各有三部。
    初中。又二。一明牒经。二明随释。
    初中。佛说诸真言及诸佛所说者。经之如来部真言及诸正觉说二句。未会引之也。
    二从上言上。明随释中。上言佛者。治定本云如来。未会本云佛。是即指初句初佛也。是举佛如来部中诸真言者。治定本如来与未会本佛兼举云佛如来部中也。诸真言者。于此佛部中有诸佛菩萨天等真言故云诸真言也。部谓从佛所生等者。释治定本如来部之部字也。言从佛所生菩萨天等皆是佛所许可故为佛部之部类。故云部谓从佛所生乃至皆是佛部也（云云）下云诸佛等者。治定本云及诸正觉说。未会本云及诸佛所说故。指此句云下云诸佛也。直是诸佛所说等者。直是大日如来自证自觉所说真言也。然云诸佛者。三世十方诸佛同一本誓故云尔也。此真言不通菩萨天等故云不通菩萨以下也。此二种皆具二种色者。指次上通不通二种真言也。然各具白黄二色故。云此二种乃至谓白黄也。诸部下诸佛所说真言谓毗卢遮那所说也者。言诸部者。指上之如来部真言之句也。下者非指彼句内而谓下。及诸正觉说句彼句次下故云下也。然言诸部者上句通佛部中一切诸尊真言。故云诸部下乃至所说也。次第应当知者。当知白与黄一句。未会别牒也。此但云应当知等者。随释也。然未会本次第应当知者。白为本而兼黄故云次第应当知也。
    二从金刚下。明说金莲部显色中。又二。一明牒经。二明随释。
    初中。金刚手乃至随事分者。经之金刚具众色乃至随事迁等三句。未会引之也。
    二从杂色下。明随释中。杂色谓具五色也者。五色兼杂。故云金刚具众色。是即虚空无垢大菩提心智体色也。故云杂色谓具五色也。白随事业分者。经之钝素随事迁一句。未会别牒也。观音等者。言白是众色本也。故随色缘转成众色。今观音白色亦如此。虽纯白。然随所用之事可转变也。故云观音纯白然其部中乃至其色当白谓随事分别而用之也。
    三从佛部下。明三部各有一事中。佛部一向是息灾用者。如上佛部一向息灾用也。莲华部一向是增益用等者。其义可见（云云）
    四从亦随下。明三部各有三事中。亦随一部中等者。于三部各具三部用。故云亦随一部中白有三事分别乃至当知莲华金刚类可解也。白事分者。是重别牒纯素随事迁文也。言此文两向可得心取也。所谓说三部各有一事中。此一句是莲华部中随事转也。如白色为众色本随事转易。此莲华部亦尔也而释成也。是即以各有一事之意。如此释通也。次为说三部各有三事。重纯素随事迁未会牒之而云白事分者也。此意者随事迁之三言。亘上三部。于各各部中随事业而转变。各可成三部妙用。故云白事分者谓随色类而分其事也。观自在诸真言者此中诸声即是举莲华部以例佛及金刚部也者。此一段义易文难。能能经疏可断简也（云云）
　　二从次说下。明说形色中。又二。一明牒经。二明随释。
    初中。交牒可云。四方相重普乃至而说形亦然（云云）
    二从次说下。明随释中。次说曼荼罗形计合息灾在前等者。若依法次第者可云圆方。然随言便故云方圆等也。故云计合息灾在前乃至增益在前也。经云四方普者是举一例诸者。言举方坛一种例知余二种坛也。故云举一例诸也。所谓中坛方者第二第三重等皆可作方也。故云如中坛方乃至外院皆方也。若中坛圆者第二第三重同圆。故云若中圆者乃至外院次第皆圆谓方则普皆方为圆亦如是次第也三角等亦然者（云云）护摩作炉亦尔等者。如坛方圆三角等作火炉亦尔也。故云护摩作炉乃至余皆例知耳也。
    三从次明诸形像下。明说形像相貌中。又二。一明牒经。二明随释。
    初中。交牒可云。初应知色像乃至智智证常一（云云）
    二从次明下。明随释中。次明诸形像等者。金刚手问云诸尊显形色云何中。疏释云显谓诸尊青黄赤白等形谓坐立大小之事色谓相貌也谓喜笑忿怒寂静住之类。此三问也。如来答之如来部真言乃至纯素随事迁一偈半答显色。次四方相重普等一偈答形色。次初应知色像等二偈答色像忿怒寂静等相貌也。然经云色像。疏家意以相貌为正。形像色像等为傍。故云次明诸色像乃至亦可谓色像也。初谓我今等者。言虽有多色貌。而男女二类皆摄之故。先初说男女身也。故云初谓我今说也色像乃至女是三昧为次之也（云云）或一切处随显形色等者。言此经中及金顶苏悉地等经中说随类应现之色貌。其相不可思议。是即从如来不思议智生。故云或一切处乃至故名不思议也。然见白色知息灾用见黄色知增益用。见赤黑等知降伏用。见男形知智惠像。见女形知三昧像。是即见其色像知其所用。是定法也。故云各各不同乃至即知所用处也。然若本尊等虽白色。而欲作增益事者。观作黄色而得增益之用。降伏增益等亦尔也。故云实不思议智生者乃至故得然也。今谓法界之色等者。释经之智智证常一之文也。言一尘即法界全也。与此尘境相应一念能观之智亦法界全也。如此境智平等平等得自在应用。故云今谓法界之色乃至得如是自在而用也。然境既无量故智亦无边。虽然自性清净本源至理无二。是故实智亦唯一也。故云为除无智故乃至现一切智也所云证智者即是佛也乃至如函大盖亦大也（云云）

妙印钞卷第六十一　一校了
（御本云）元德三年（辛未）三月十一日加点了
沙门阿寂（六十二）
妙印钞卷第六十二

        沙门阿寂纪
    
　　　
　　　
　　　

释秘密曼荼罗品第十一之余（经第五疏第十五余）

    十七从前问下。明答第二十二问中。又二。一明牒经。二明随释。
    初中。交牒可云。乃至心广博乃至以及诸天神（云云）
    二从前问下。明随释中。前问本尊形量大小者。结前句也。今次答之者生后句也。言说诸尊形量大小等不同。既令遍满法界已。次之答座及印亦遍法界也。然佛普门示现等者。犹是释前本尊形量随量而转也。故云然佛普门示现乃至大小无有定量也。密迹力士经未详之。若勘之。前问尊形量中兼问坐及印者。金刚手第二十及二十一问云。身相显形色。惟次第开演。所尊之密印。及与自敷坐（云云）然今言前问尊形量中者。指身相显形色一句也。兼问坐及印者。指所尊之密印及与自敷座二句也。然既答身相显形色句已。故其次可答印及坐也。故云今亦答之也。诸尊身形随智力广博故遍满法界。其座及印岂不尔耶。故云身既无有定量乃至如其次第谓其大小也令本尊与座相称也（云云）又次第者从佛至天亦然者。呼经之以及之两言。未会引牒也。言如此形量色相印及座位等。随智力大小浅深广狭。上从诸佛下至天等。皆悉随行者心智广狭而转也。故云又次第者从佛至大亦然也。
    十八从次答此印下。明答第二十四问中。又二。一明牒经。二明随释。
    初中。交牒可云。如诸佛所生。印等同彼生（云云）此中金刚手之问何故名为印为先问。是印从何生为次问。今如来答者。是印从何生之问先答之。何故名为印之问后答也。
    二从次答下。明随释中。又二。一答言印从何处生之问。二答言说此印复作何用之问。
    初中。次答此印从何生等者。答彼妙印生处也。佛言如佛所生处者。指上如来发生偈同之也。所谓从自性清净法界而生也。故云印亦如是从于彼生也乃至印从法界生也。
    二从次答此印作下。答言说此印复作何用之问中。又二。一明牒经。二明随释。
    初中。交牒可云。以此法生印。印持诸弟子（云云）
    二从次答下。明随释中。次答此印作何用等者。言牒问之意也。以此法界印等者。言所以说此印者。以此法界自性印印持弟子身故。同一切如来而成大人相。譬如国王以王印印之故。国内一切人等信受奉行不敢违越。故云以此法界印印于弟子也。以法界印而印弟子乃至即是大人相印也。此印即是印生死门等者。以此印指生死流转从缘生之诸法。令印持决定心莲花台上无尽庄严之万德。故云此印即是印生死门开法界路也。然此印功德不可思议不可胜计。取要言之。此印量亦与法界同等。依之以之印弟子故。令弟子具足法界表示。同如来普门法界之身。为此最上用而说此印也。故云略而言之此印乃至故名印于弟子也。
    十九从印是不可下。明答第二十三问中。又二。一明牒经。二明随释。
    初中。交牒可云。故略说法界。用是为标帜（云云）
    二从印是下。明随释中。印是不可违越义者。所谓不违越诸佛本誓也。由自及他皆不违越故者。自法界他法界。以此自性法界生印印之故。始从最初发心终至究竟圆满果更不退转也。故云由自及他乃至不退不转也。是故世间号之等者。言由此印此发坚固菩提心。从初发心已来忍乐修行坚持不舍故。世间此人号为菩提萨埵也。故云是故世间号之乃至故名不违越也。为略谓以一法印之等者。释经之故略说法界等二句也。言以如来于法自在力故。统法界为一个印。开一印成广大无量大人相。故云为略谓以一法印乃至大人之标识相也（云云）
    二十从前问下。明答第二十六问中。又三。一明别表。二明善听。三明说三种灌顶。
    初中。又二。一明牒经。二明随释。
    初中。交牒可云。灌顶有三种（云云）
    二从前问下。明随释中。前问灌顶等者。其义可见。
    二从佛下。明善听中。又二。一明牒经。二明随释。
    初中。佛子善听者。经之佛子至心听一句。未会引之也。
    二从准下。明随释中。又二。一明殷勤谛听。二明问答决疑。
    初文。自可见。
    二从何下。明问答决疑中。又二。一明问义。二明答义。
    初中。何以上来诸问等者。答上来既二十五个问已。然何答无善听之言。何故至此处合善听耶合问难也。
    二从然下。明答义中。又二。一答善听之意。二举例证。
    初中。然余法等者。言何问答皆悉虽殷勤谛听。对此灌顶极用之时。犹过失少。于灌顶者殷勤闻之殷勤不闻持者。受持真言秘印而为弟子不可成阿阇梨故。殊令殷勤诫听也。故云然余法乃至殷勤戒之也。
    二从譬如下。举例证中。又二。一明举俗为所例。二明举真为能例。其义自可见。
    二从灌下。明说三种灌顶中。又三。一明别表。二明列三种。三明释三种。
    初别表。可见。
    二从初但下。明列三种中。初但以手印者乃至在三昧灌顶也者。是列三种也。
    三从一者下。明释三种灌顶中。又三。一明释离作业。二明释作众事业。三明释以心灌顶。
    初中。又二。一明牒经。二明随释。
    初中。交牒可云。若秘印方便。则离于作业。是名初胜法（云云）
    二从一者下。明随释中。但以印法作之者。何印（更问）离诸作业不具诸支缘故也。此是入秘密曼荼罗者。何曼荼罗（更问）诚心殷重深乐真言行业者。此弟子信心坚固欣乐真言真实妙行。虽具如上所说之众德资力不合故。不堪能具诸缘坛等事。还于真言道有其障碍。此时阿阇梨发起深重之大悲心。观察彼之心行堪为法器。而摄受之。密对此一人可作无支缘之印法灌顶。故菩提心论云。若无势力广增益。住法但观菩提心。佛说此中具万行。满足净白纯净法也（云云）故云谓有弟子乃至而摄引之也。损众德本者。今弟子住重法轻财之心。舍所有珍财。奉供曼荼罗故。无始生死悭贪业种刹那摧灭。开出自心本来众德。然若为资力具足可作诸事业之者作此印法者。损彼众德故。阿阇梨得秘法隐覆之罪。故云然但得为此人乃至合辨少供养三宝也。此第一最胜等者。彼弟子菩提心深广而顿证三平等地。故云此第一最胜乃至授其真言手印之类也。已上此灌顶亦名无支缘灌顶。亦名具支灌顶。亦名印法灌顶也（云云）
    二从二者下。明说作事灌顶中。又二。一明牒经。二明随释。
    初中。交牒可云。如来所灌顶所谓第二者（云云）令起作众事（云云）
    二从二者下。明随释中。即是师及弟子皆先作事业等者。如具缘品所说及从此以下诸品所说一一缘坛事业。皆悉可具足圆备也。故云即是师及弟子乃至缘坛所须一一令作也。然此之灌顶与前者不殊等者。此弟子众德具足如前人。但前人者资力不堪。此人资力堪能也。依之尽所有财宝供养诸尊故。得福河无穷尽。故云然此之灌顶乃至令具作也。已上此灌顶名传教灌顶。亦名传法灌顶。亦名阿阇梨灌顶也。
    三从三者下。明说以心灌顶中。又二。一明牒经。二明随释。
    初中。交牒可云。第三以心授。乃至是则最胜（云云）
    二从三者下。明随释中。又四。明以心传心义。二明离时方。三明令师欢喜。四明阿阇梨定中作法。
    初中。又二。一明牒经。二明随释。
    初中。交牒可云。第三以心授（云云）
    二从但下。明随释者。但以心而作灌顶者。以师之心秘密传弟子之心秘密。故云以心灌顶也。所谓以师之真言之心授弟子之真言之心也。是即三平等义也（云云）
    二从如下。明离时方中。又二。一明牒经。二明随释。
    初中。交牒可云。悉离于时方（云云）
    二从如是等下。明随释中。如是等者。今此灌顶以心住三平等故不论三世十方之差别。故云如是灌顶乃至皆离也。
    三从由下。明令师欢喜中。由此弟子者。指此以心传心之弟子也。修真言之行者。指三平等妙行也。于秘密藏中者。于自心自秘密藏而通达相应故。令阿阇梨心悦乐。师弟共得秘密平等瑜伽。以自心传自心。故云由此弟子已乃至令尊欢喜故为作心想灌顶也。
    四从其灌顶下。明阿阇梨定中作法中。而住如前所说等者。上释诸毛孔中出现无量佛之文云。从佛自身一一毛孔。出种种身云。随其上中下分。谓头为内胎。心以上为第一院。齐以上为第二院。齐以下为第三院。即配前圆坛四位。随彼左右前后上中下。为显现本尊之身。各依本位而出世界中。施作佛事（云云）
　　今阿阇梨所住三昧所观亦如此。故云其灌顶法瑜伽阿阇梨乃至一一无有异也。如是作已以秘密加持故者。如此观察相应已。以秘密印明加之。尔时以金刚手威神力。令引入秘密曼荼罗。现睹见曼荼罗诸尊之位。宛然现前。尔时行者手中自然授妙花而奉供大会。随花所堕之处。其得佛之尊即从座起。以妙音声而愈殷行者。取一一诸尊各各所证甘露三昧之水。为弟子现前灌顶。如此之间。阿阇梨但住三昧宛然不动。以成就一大事故。令师欢喜现前说法。故云如是作已以秘密加持乃至如弟子能事师令欢喜师为灌顶教授也（云云）
    二十一从次答三下。明答第二十七问中。自分为二。一明别表。二明说五种三昧耶。
    初中。又二。一明牒经。二明随释。
    初中。交牒可云。正等觉略说五种三昧耶（云云）
    二从次答下。明随释中。又二。一明结前生后句。二明释三昧耶义。
    初文。自可见。
    二从三昧耶者下。明释三昧耶义中。又二。一明举譬。二明决释。
    初释。自可见。
    二从是故下。明决释中。是故即不可违越义者。十方三世诸佛以同一本誓故。不违越如是五种三昧耶。是即诸佛同一三昧耶之戒也。故云是故三昧耶者乃至即是戒义也（云云）
    二从此中下。明说五种三昧耶中。又六。一明别表。三明遥见三昧耶三明投花三昧耶。四明授明三昧耶。五明传法三昧耶。六明秘密三昧耶。
    初文。自可见。
    二从第一下。明遥见三昧耶中。又二。一明牒经。二明随释。
    初中。交牒可云。初见曼荼罗乃至不授彼密印（云云）
    二从第一下。明随释中。第一但得遥见等者。是名为遥见灌顶。只是于坛外遥见曼荼罗。起一念信心求礼拜供养。仍阿阇梨以大悲心。敢引入其门外令礼拜。遥令散花于道场。依之除灭无量众罪。虽然未引入坛中及授印明等。故云第一但得遥见乃至是第一也。
    三从第二下。明说投花三昧耶中。又二。一明牒经。二明随释。
    初中。第二见曼荼罗位者。经之第二乃至天会二句。未会引之也。
    二从谓下。明随释中。谓引彼人入于坛中等者。前第一人犹进诸被引入于坛中。仍听引入坛中。投散花于尊位。尔时阿阇梨随花所堕。告示其尊位而为说其名号。于坛场门内悉令见诸尊。故云第二见曼荼罗乃至说名第二三昧耶也。若请真言等者。若此人不请受印言不授之。若进请受得佛印明者。即随其得佛授之。故云若请真言乃至授之也。当世所行结缘灌顶是也。
    四从第三见下。明授明三昧耶中。又二。一明牒经。二明随释。
    初中。第三乃至并作诸事等者。经之第三乃至妙业二句。未会引之也。
    二从谓下。明随释中。谓阿阇梨从首至未等者。言始从一尊一行之法。终至秘密第五重。皆为此人所储。然此若不进者只在当位。若进者亦可在后三昧之处也。故云第三见曼荼罗乃至皆教授之此是第三也。已上三重名为授明灌顶。亦名学法灌顶。是则大师六七两月所受御灌顶。故御请来录云。受授明灌顶再之（云云更问）
    五从第四下。明传法三昧耶中。又二。一明牒经。二明随释。
    初中。交牒可云。复决许传教乃至如教之所说（云云）
    二从第四下。明随释中。已能依随行法者。已前三种三昧耶既具足成就。一一法则明通达。缘坛所须悉解了。众德圆备堪在师位。是故师为作传教曼荼罗引入之。而告示言。汝自今以后继先师事业。如我无异。造坛度人令密藏久住。更不可断绝佛种。故云第四者已能依随行法乃至令法久住佛种不断故此第四也（云云）是则传教灌顶也。亦名传法灌顶。亦名阿阇梨灌顶也。
    六从第五下。明秘密三昧耶中。又三。一明别表。二明牒经。三明随释。
    初别表。自可见。
    二从如下。明牒经中。如教所说乃至不名三昧耶也者。经之虽具印坛位乃至非名三昧耶二偈二句文。未会引之也问曰。今此虽具印坛位如教之所说二句。是前传教灌顶既引牒已。何故亦为秘密灌顶之内文耶答。是则向上向下文也。以向上义故为传教之内文。以向下义故为秘密引牒初句。所以然者既云具印坛位如教之所说。是即传教之义显然。若无此言者传教文义不具也。故向上读文为传教引文。又既云虽具印坛位如教之所说。故知虽之言所克。秘密中结前句也。故向下读文为秘密引之也。
    三从即前所说下。明随释中。又三。一明定能入人。二明总秘密分五种。三明别秘密分五重。
    初中。即前所说第三等者。言今秘密灌顶人者。非别物。前第三授明灌顶所入时阿阇梨为此秘密坛之一大事因缘。诸尊真言手印一一法则一一行法皆悉教授之。然此人非但进受传教灌顶而已。弥当进入此最上秘密坛。故云即前所说第三灌顶时所入也。或云第三者指第三以心灌顶（此义为正）
    二从然秘下。明别秘密分五重中。又六。一明别表。二明寄齐第一遥见。三明寄齐第二投花。四明寄齐第三授明。五明寄第四传教。六明见谛人寄齐第五秘密矣。
    初别表。自可见。
    二从第一下。明寄齐第一人中。第一谓于师所等者。彼第一人依前世宿善故得遥见曼荼罗。此秘密人亦如此。彼第三三昧耶时。于师所受真言印法。由依教修行之功力故。自然与瑜伽相应。顿于定中睹见诸尊圣众。虽然未蒙诸尊引入。如未蒙引入坛中也。故云第一人谓于师所乃至例如第一人也。
    三从次第下。明寄齐第二投花灌顶中。第二人已蒙引入等者。此人既睹见海会圣众。亦蒙诸尊引入。虽然未蒙本尊现前灌顶。如彼第二投花灌顶之人。既虽被引入坛中。未被授其明法。故云次第二人已蒙乃至未蒙圣尊现为灌顶等也。
    四从第三下。明寄齐第三授明灌顶中。第三既蒙引入大圣众中等者。此人既于秘密坛蒙圣者引入。三密秘教六大瑜伽。始从菩提心为因。终至方便为究竟。一一秘密深奥行法。皆悉一一次第蒙圣尊方便教示。如彼第三授明灌顶人。从首至末诸尊法要。一一次第蒙师之教示一一印言一一行法皆悉教授之。故云第三乃至皆蒙圣者方便告示如第三人也。
    五从第四下。明寄齐第四传教灌顶中。第四者以善修秘要之道等者。言此依前第三第四三昧耶。如教如说修行故被引入秘密坛。诸尊现前为作秘密传教三昧耶现前灌顶。即为如来之所使施作佛事。如彼第四传教灌顶之人。现前蒙师印可灌顶。继先师事业不断佛种。故云第四者乃至即为如来所使行如来事也。
    六从第五下。明见谛人寄齐前第五秘密中。第五等者秘密第五重也。已具前事者。以前四重所具众德也。又见己身于大会中等者。既于大会曼荼罗中众德成就。于普门法界。如毗卢遮那作阿阇梨。施作三密无妨化用。故云此是入地菩萨也。如彼第五秘密灌顶人。具足众德逮得心灌顶发生秘密惠。于秘密坛中受得以心传心之灌顶。于心莲华台上。顿睹见法界尘数圣众。与十方三世诸佛同行如来事。故云第五已具前事又见己身乃至而于其中同彼尊位也。
    问曰。秘密之上五重皆是入地菩萨耶答不尔。前四重地前也问曰。从第一重。既云睹见诸尊大会是即见谛也。若是见谛者可云入地之人。何云地前耶答。见谛有三种不同。所谓十一地初地初发如实知自心位也如此三位虽有粗细明昧不同。分通达自性清净大菩提心。绍毗卢遮那法界之家业。更无有异。依之取轮王太子譬以喻此见谛始中终。所谓初受轮王种姓詑后胎内。如最初发心之人始诧毗卢遮那大悲胎藏。是名入佛三昧耶。此太子初出胎。如证初法明道之位大悲万行任运滋长。是名法界生位。此太子七宝出现正升轮王位统御于四州。如第十一地。是名转法轮位。然此轮王初诧胎时与即位时。其种姓德行更以无有异者。如初发心菩萨初地及十一地之见谛至理无异也。故从秘密初重虽同共见谛。而前四重地前也。是则论所言若才见者则名见真胜义谛是也。第五重地上人也。是则论所言若常见者则入菩萨初地是。故今疏文分别此义云。第五已具前事。又见己身于大会中自作阿阇梨师。即是入地人也（云云）既局第五重而云入地人。于前四重者不论入地义。明知前四重虽有见谛义。无入地分也。是故次释云。若能如是观者即是与一切如来同会一处。是人难未即能究竟佛惠。然其所解与诸佛同。犹与法相应称同诸佛。即是与诸佛同会一处也。
    二十二从若观下明答第二十八问中。又三。一明号名告之。二明依法相说菩萨名。三明方便度生故名菩萨。
    初中。又二。一明牒经。二明随释。
    初中。若观察于意善住者等者。经之善住若观意一句。未会引之也。
    二从告下。明随释中。告金刚手也者。指金刚手而云善住也。故云告金刚手也。金刚手前同剂几时等者。金刚手第二十八问云真言者几时勤修真言行当具菩萨道故。今如来答之言。善住若观意真言者觉心乃至于诸法本寂（云云）故云金刚手前问剂几时得菩萨名者今此次答之也。
    二从若观意下。明依法相说菩萨名中。又二。一明释观觉善住义。二明释不着三处。
    初中。又二。一明牒经。二明随释。
    初中。若观意心觉乃至说名者。经之善住若观意乃至说彼为菩萨一偈。未会引之也。
    二从观谓下。明随释中。又三。一明释观义。二明释觉义。三明善住义。
    初中观谓者。释若观意之观也。所谓三密平等观也。三密平等了了分明。如镜中见面像。故云观谓始从师处乃至而睹面像是为观也二从觉下明释觉义中。觉者觉了等者。释心觉之觉也。言如实觉了自性清净真实境智。名为觉也。
    三从善住下。明释善住义中。善住者等者。治定本有句之初。然今向未会经作释故。任未会经次第。先释观义。次释觉义。后释善住也。善住者即指金刚手等者。金刚手住无所住故名为善住也。故云善住者即指金刚乃至而告之也。或可同彼修行之人等者。或复今真言行者犹觉了自心得无所住故。通同彼修行之人与金刚手同共应名善住也。故云或可同彼修行之人乃至故名善住也（云云）
    二从觉其心下。明释不着三处中。又二。一明别牒。二明随释。
    初中。觉其心不得乃至得菩萨名者。经之真言者觉心不得于三处。说彼为菩萨三句。重别牒也。是即为释三处不着义。复重别牒此三句也。
    二从谓以义下。明随释中。又四。一明觉三处不可得。二明得见无量境界。三明内外中间不可得。四明三轮清净。
    初中。谓以义得名等者。言菩萨者具云菩提萨埵。然菩提者觉义知义也。萨埵者忍乐修行坚持不舍义也。谓觉知三处不可得而忍乐修行坚持不舍也。故以是义故得名菩萨。是则以义说菩萨名也。故云谓以义得名也。由自有觉等者。有自觉自证之惠故云由自有觉也。谓自身所观法及成时等者。觉知自身本来不生故。于五蕴身不作执着也。觉知自性清净法体本来不生故。于所观法不作爱着也。觉知能成所成本来不可得故。于成就时不作着慢也。若不得觉知此三处不可得之相者。不能觉知自心。若觉知此三处不可得不可思议故得菩提萨埵之名也。故云由自有觉不着三处乃至说今此义得名也。
    二从既得下。明得见无量境界中。既得如是与法相应等者。如是觉三处不可得故自然得与三平等法相应。以得三平等故得见本尊无量无边帝网重重境界广大无量无尽庄严不可思议之相。故云既得如是与法相应乃至不可思议也。
    三从行者下。明内外中间不可得中。行者尔时即以无所得等者。如上以三处不可得为方便。以不思议智观察无尽庄严不可思议境界从内外两中间而不生也。所谓自己身心为内。本尊境界为外。此二和合为中间。如此三事和合中都以不可得也。此时三事相除尽。本来不生一相平等。以一相平等故。当知无生也。以无生故无性也。以无性故不可得也。故云行者尔时即无所得而为方便乃至当知即是无生无性不可得也。
    四从复次下。明三轮清净中。复次行者身有秘印者。身印口真言心观念。如此三密毕竟无生故。与本尊三密及众生三密行者三密平等平等无二无别。以无二无别故远离我人众生寿者等诸相。毕竟清净位名为菩萨。故云复次行者乃至如金刚经中分别也。
    三从然行下。明方便度生故名菩萨中。又四。一明不堕断常。二明不堕所由。三明毕竟空中修万行。四明引经结释。
    初中。然行者等者。如上觉知三处三事三轮毕竟不可得时。诸法毕竟无相都以不可得不可思议也。是即结释上来所说也。故云然行者乃至都不可得也。虽然真言行者从初发心勤修种种功德以度众生故不堕断灭。又觉毕竟不生故不堕常见。故云然则从发心乃至不堕如是过失也。
    二从所以下。明不堕所由中。如行者初观时等者。言住三轮器世间道场观等种种有相有缘之观。觉知从缘生之法故。以四性叵得之观。四句推见都不可得也。以不可得故。此缘生法即同法性而具足性起功德。随缘利物如镜像水月法尔。以是义故不堕断常二见也。故云所以者何如行者乃至而不堕二边也。
    三从是故下。明毕竟空中修万行中。是故虽毕竟空等者。言如上虽住毕竟清净大空三昧。然以方便力故勤修种种无量功德善根。普门利益无量众生。悲智齐行自利利他圆满。故云是故虽毕竟空乃至不堕实际也。
    四从故经下。明引经结释中。又二。一明引经文。二明作释。
    初中。故之一言牒上之言也。经云以方便故乃至即是成菩提者。经之得无缘观行乃至故号仁中胜一偈文。未会引结也。
    二从以方便下。明作释中。又三。一明释方便度众生。二明释无缘观行。三明释仁中胜义。
    初中。又二。一明牒经。二明作释。
    初中。以方便为众生种菩提者。经之方便利众生为植众善本二句。未会别牒也。
    二从以方便利下。明作释中。以方便利众生。以何方便佛已离一切执为度人故种此因是裁种之种也者。已上采集烂脱之文也。言以方便利众生者。以何等方便利众生耶而问也。答之佛已离一切执等者。言佛虽离一切执着。为度众生故种此菩提因之答也。
    二从无缘观下。明释无缘观行中。又二。初明牒经。二明随释。
    初中。无缘观者。经之得无缘观行一句。未会而引结也。
    二即是中道不思议观也者随释中。已成佛同无缘觉。若住本寂即违本誓故。得于本寂法中起方便利他是利益名为度人故回无缘作有缘之义也者。已上采集烂脱之文也。言无缘观者不思议缘生即空之中道观也。非彼显乘中道观智故云不思议观也。已成佛同无缘觉者。觉毕竟无相大空之体名为成佛。同此佛之所知故云同无缘觉也。于此毕竟清净字本不生之本来寂静之法中。以大方便力利益众生。故云已成佛同无缘觉乃至起方便利他也。若住本寂即违本誓故者。若住自证之本寂即违越大悲本誓故也。是利益者乍住本寂法中。而能方便利物。故云是利益名为度人也。故回无缘等者。回此无相无缘自证之法。作彼有相有缘之利益。故云故回无缘作有缘之义也。
    三从仁者下。明释仁中胜中。又二。一明别牒。二明随释。
    初中。仁者佛名越众生者。经之故号仁中胜一句。未会别牒也。
    二从谓过下。明随释中谓过人者超过一切人天智力故云尔也。仁者是寂根者。谓诸根寂静而胜于人中天上故云尔也。
    二十三从前问下。明答第二十九问中。又二。一明指金刚手问。二明显如来答。
    初文自可见。
    二从今次下。明显如来答中。又二。一明安住无自性。二明所见如佛（矣）
    初中。又二。一明牒经。二明随释。
    初中。今次答言之四言生后言也。本寂法无自性乃至诸道修行人也者。经之于诸法本寂乃至是名为见谛一偈文。未会引之也。
    二从知法下。明随释中。又二。一明略释无性见谛义。二明广释无性见谛义。
    初中。知法本寂无性故者。住诸法本不生故知诸法无自性。安住如是之本初不生无自性故。不为违顺风之所动摇如须弥山。是即见谛也。何以故。以见诸法无自性实谛故名为见谛也。故云知法本寂无性乃至是名见谛也。
    二从名见下。明广释无性见谛义中。又四。一明观行相应。二明如实正观。三明安住实智慧中。四明结归见谛。
    初中。名见谛者等者。为广释见谛义故。重别牒是名为见谛一句也。如上所云等者。远指世间成就品等。近指次上如行者初观时种种有相之境等文也。先从师所授得真言观行等者。依诸法则次第精进修行。与三昧相应。字声本尊明了现前。如世间成就品等所说。故云如上所云乃至明了现前也。
    二从次即下。明如实正观中。次即者。前依有相方便圆满本尊现前。次之明无缘无相正观故云次也。如实正观三事者。如上于内外两中间正观察时。此三事和合故现不思议事。虽然此三事以从缘生故皆悉不可得。以不可得故无生无灭无性无住也。是即本来常住寂静涅槃体相也。故云如实正观乃至常寂灭相也。
    三从此中下。明安住实智慧中。此中云者。指经之于诸法句也。即是指前观照之境者。指前菩萨观照之境也。所谓三处三事三轮等是观照之境也。安住者如是等之三处三事三轮等之相者是能照之智也。安住如此等如实正见中如须弥山。疑网永尽如明镜台。故云此中云彼诸法乃至即是不动摇义也。
    四从犹住下。明结归见谛中。犹住此名者。名犹明也。然假音云名也。言犹住此明义也。所谓住如实之智慧而明朗也。故云犹住此明也。是即师传义也。从齐住此实智慧明朗已来名为见谛。若不住此实智慧明朗者非见谛也。故云齐此以名为见谛也（云云）
    二从实及空下。明所见如佛中。又二。一明牒经。二明随释。
    初中。实及空乃至如是先佛等者。经之此空即实际乃至先佛如是见一偈文。未会引之也。
    二从是释下。明随释中。又三。一明空即实际义。二明见实同佛。三明古佛道同。
    初中。是释见谛义也者。是即总牒经文已。释三段意而结归见谛义也。以此实如空等者。经之此空即实际一句。未会别牒也。无自性名实者。一切诸法皆悉住字门故无自性。以无自性为真实体性。故云无自性名实也。此无自性法自性常住本来清净。故离一切虚妄分别妄想。故云实者非妄语也。是即释经之非虚妄言说一句也。夫见住者。如上住无自性法位见真实谛理。故云夫见住者即是乃至但是为实也。
    二从次云下。明见实同佛中。又二。一明牒经。二明随释。
    初中。次云以是所见犹如佛者。经之所见犹如佛一句。未会别牒也。
    后从见下。明随释中。见实即同佛也等者。言见诸法无自性名为实也。三世十方诸佛以此无自性之道为同一本誓。故云见实即同佛也。
    三从先佛下。明古佛道同中。又二。一明牒经。二明随释。
    初中。先佛亦如是见也者。经之先佛如是见一句。未会别牒之也。
    二从我亦下。明随释中。我亦如是见故云及也等者。所云及者。未会经云实及空故。释彼及之言也。所言我者指行者也。言行者所见无自性与如来及古佛之所见同一无二无别。故云见此理者即是见于古佛乃至即是无虚义也。
    二十四从前问下。明答第三十问中。自分为三。一明定问答前后。二明正释如来答文。
    初中。前问复有几种者。金刚手问先云悉地有几种。次问云几时悉地生及说成就时故云尔也。今先答果者。今如来答先答悉地果云逮得菩提心悉地最无上。是即答及说悉地时之问也。次答悉地有几种者。今如来答云从此有五种诸悉地差别等（云云）故云前问复有几种。次问云何名悉地者。今先答果谓金刚手问云及说悉地时即是也。次答悉地有几种也者。金刚手问云悉地有几种即是也。然后答几时悉地生之问也。
    二从诸得菩提下。正明释如来答文中。又三。一明答悉地果。二明答悉地差异。三明答几时悉地生问。
    初中。又二。一明牒经。二明随释。
    初中。诸得菩提心彼悉地更无过上者等者。经之逮得菩提心悉地最无上二句。未会引之也。
    二从夫言下。明随释中。夫言成就悉地等者。总结释真言成就悉地也。住菩提心也等者。释经之逮得菩提心也。是即诸悉地中最无上第十一地极果也。故云谓住菩提心乃至更无过上也。
    二从入修下。明答悉地差异中。又二。一明牒经。二明随释。
    初中。入修行是乃至缘觉等者。经之从此有五种乃至诸佛缘觉等一偈半文。未会引之也。
    二从从此下。明随释中。又二。一明表列五种。二明释五种悉地。
    初中。从此之外更有五种悉地也者。释经之从此有五种诸悉地差别二句之意也。谓此无上悉地以前等者。指上逮得菩提心悉地最无上之悉地。云此无上悉地也。以前者。从第十一地已还。总有五种悉地也。所谓初一地前也。后四地上也。如次上见谛略分别三种。所谓一地前如实发菩提心位。二初地。三者十一地也。今悉地亦通彼三位。所谓无上悉地十一地也。五种中入地已上四种地上也。信一位地前也。
    二从初信下。释五种悉地中。又二。一明寄齐诸教。二明秘藏不共谈。
    初中。又五。一明释信。二明释入地。三明释五通。四明释二乘。五明释成佛。
    初中。初信者谓随分净诸根等者。言深发如实大菩提心。不疑三平等实理。信心坚固。是即以地前三昧道位寄齐显乘地前三十心位也。故云初信者乃至此是地前信行也。
    二从次入下。明释入地中。准望声闻法中等者。初地诸法明道位寄齐声闻初果见道位。故云次入地者乃至犹如见谛人也。
    三从第三下。明释五通中。第三五通者谓了知世间五通之境者。世间五神通等境无性无相。而观察本来不可得。更不可取着同幻梦影焰。是即从二地至七地。住如实大菩提心。虽起五神通。以十缘生句观解于一切有相有缘之境而不执着。依之得超越五通神仙等之位。是从所离之境名为五通。是即以此地上菩萨得五神通寄齐彼五通仙也。故云第三五通者乃至名第三也。
    四从第四下。明释二乘中。谓观察二乘境等者。是亦从所离之境得名也。言于第七地以悟毕竟无相故。不住上求下化之心。名为二乘。然以菩提心势力。度二乘境界得至第八地。是即以住自证大空之分限。寄齐彼二乘沈空之位。故云第四二乘乃至尔时到第八地也。
    五从五下。明释成佛中。五从第九地修菩提行道等者。言既超越七地得至第八地已。发起大悲万行故。得至第九升大智灌顶位。得至第十地。此大悲大智同际位即第十一地也。故云五从第九地乃至胜进成如来位也。然诸经论师大略等者。大品经大论等经论所说并香象天台等所释大旨如斯。故云然诸经论乃至如此说尔也。具如初品中记之（云云）

妙印钞卷第六十二　
元德三年（辛未）三月十一日加点了
沙门阿寂（六十二）
妙印钞卷第六十三

        沙门阿寂纪
    
　　　
　　　
　　　

释秘密曼荼罗品第十一之余

    二从若秘下。明密藏不共中。又三。一明初地有十心。二明第二以去例然。三明答几时悉地生（矣）
    初中。又二。一明十心寄齐五种。二明分别见观二道。
    初中。若秘藏中等者。总释与前异也。谓欢喜地自有十心等者。如初品所判。竖于十地配释种子牙□叶等十心。又横于初地细释如上之十心。然今竖以五种悉地配释十地已。故于初地复为释成五种悉地。寄齐住心品所判横十心。而显五种并十心各有横竖二义也。故云从初心至第四心乃至本来常寂灭相也。
    二从然此下。明分别见观二道中。从第七至第八名为见道者。沈自证不能悲智双观。故云名为见道也。从第九至第十等者名悲智双观自证化他齐行。故云名为观见也。谓一向观于如来不思议界秘密功德者。八地以前但见如来不思议法界秘密。不观其功德。今九十两地平等观如来不思议法界秘密功德故。大智大悲同际自利利他兼行。故云观谓见于谛现乃至出过心量故别名观道也（云云）觉者是觉知义等者释成佛者觉也之觉字也。所谓以十缘生句观觉二乘境界。不住自调自度之法也。
    二从若入下。明第二以去例然中。又三。一明例初地横有五种十心。二明地地明昧不同。三明引两经证。
    初中。若入第二地时亦至第四心等者。于初地终心。信二地功德名第二地之信。离初地升第二地位名为入地故。于第二地亦有五种并十心。故云若入第二地时乃至第十心成佛准此有信及入位名与初地十心不异也。如第二地者。三地乃至第十地皆悉可准知之也。
    二从但下明地地明昧不同中。但此十心者。今此第二地十心对辨初地十心转先显无垢也。如第二地乃至第十地转深转妙例然可知。如此位位有十心故。十地合成百心。故云但此十心乃至可准知也。
    三从如花下。明引两经证。自可见（云云）
    三从次答下。明答几时悉地生中。又二。一明定金刚手问言。二明指如来答文。
    初中。次亦可云答彼当得悉地何时生者等者。采集烂脱也。言前金刚手问云几时悉地生故。今如来答修业无间息乃至悉地随意生也。故先指定萨埵问之言也。故云次亦可云答彼当得悉地何时生者也。
    二从经云下。明指如来答文中。又二。一明总牒。二明随释。
    初中。经云世世生生乃至从意生者。经之修业无间息乃至悉地随意生二偈文。未会总牒也。
    二从修真下。明随释中。又三。一明业世世不失成悉地。二明未熟令成就。三明一时作业永不失。
    初中。又二。一明牒经。二明随释。
    初中。修真不息令心心净也者。经之修业无间息乃至心续净二句。未会别牒也。
    二从修行下。明随释中。又二。一明释生生义。二明举例合。
    初中。续净谓不歇功用也者。言此悉地业虽未证法身地。世世生生在行人身中。而虽不用功力不失。故云续净谓不歇功用也。此世世生生者。经之无间息乃至续净中有生生世世义。此即生生世世作业不间息。而心心相续常净故。未会本以义语云世世生生也。故云此生生是义语也。然其梵语即散跢那也。是即识也。即指内心之识也故云梵云乃至内心中也。
    二从犹如世间下。明举例合中。犹如世间等者。是则举一切众生善恶作业生生世世不坏终受其苦果乐果。故云犹如世间乃至即受报也。今答此悉地生等者。言今如来说悉地果生亦如是。一修悉地业后。此业世世生生有行人身中不失坏而生悉地家。乃至第十一地终不失坏。悉地业无去身中。故云今答此悉地生乃至业不能除也。
    二从经云如是成就下。明未熟令熟得悉地中。又二。一明别牒。二明随释。
    初中。如是成就者。经之未熟令成熟文。未会别牒也。
    二从谓不熟下。明随释中。谓不熟令成熟者。此业生生世世不失。而令未熟速成就。终当成于悉地果也。故云谓不熟令成熟当得于悉地也。熟者熟即果也等者。释未熟之熟也。令成熟等者。释令成熟之三字也。世世生生受悉地果。受用无尽庄严法乐也。故云令成熟者是受用果义也。
    三从于一切生下。明一时持诵终成意生悉地中。又二。一明别牒。二明随释。
    初中。于一切生于彼时间乃至俱等无分别也者。经之尔时悉地成乃至悉地随意生一偈一句。未会别牒也。
    二从一时下。明随释中。又二。一明一时成就不加功悉地生。二明引二喻例同。
    初中一时之顷等者。行者最初持诵被本尊加护作成就法时。于此一夜中而得悉地。此悉地业长时随逐于身。终害元品之生。圆满十一地佛果。故云一时之顷乃至寄在身中长不失坏也。
    二从犹下。明引二喻例同中。二喻意自可见。此悉地亦尔。业生心等于彼一时间等者。言持诵净业平等平等故。依此净业所生之悉地之果亦平等平等也。是故能成所成皆悉得至三平等地。此故意生悉地圆满。随意所念出生无尽无余随类应现之三密也。故云此悉地亦尔业生心等于彼一时乃至故言随意生也（云云）
    二十五从次答下。明答第二十一问中。又二。一明若云何升大空问。二明答云何身秘密问。
    初中。又二。明牒经。二明随释。
    初七。交牒可云。悉地升空界乃至问于帝释网（云云）
    二从次答下。明随释中。又二。一明指金刚手问言。二明如来答。
    初文。自可见。
    二从言下。明释如来答意中。又二。一明升空自在。二明举譬况释。
    初中。言行者等者。如上所说悉地成就时。游大空位于普门法界得最自在。故云言行者乃至自在无碍也。
    二从犹下。明举譬况释中。又三。一明幻者无畏义。二明咒术惑人心。三明况释秘密真言。
    初中。犹如于幻法中等者。言幻者于幻术方轨法则。能通达。作一切幻术。都以无所畏。故云犹如于幻法乃至随人所欲而为示现也。已上释如幻无畏者一句也。
    二从然下。明咒术惑人心中。然彼幻师等者。言彼幻师虽无有动作变易但以彼咒术药物等因缘故。现作种种未曾有事。狂惑众人心。故云然彼幻师乃至惑众人心故耳也。
    三从今此下。明况释秘密真言中。今此悉地亦尔等者。今此秘密真言悉地亦如此。以此真言悉地力故不舍父母所生肉身。游履尽虚空遍法界。供养诸佛利益众生。虽然更不动本座作种种不思议未曾有事自在无碍。故云今此悉地亦尔乃至得如是耳也。此幻师真言者。指彼咒术真言也。言如帝释网一切示现而无实事。彼幻真言亦如是故。彼幻师真言名为帝释网。故云此幻师真言乃至故名帝释网也。是故以彼世间浅近真言喻秘密甚深不思议真言之幻也。故云此即是彼幻人乃至喻出世真言之幻也。此真言网诸人心等者。以此真言悉地之法。为一切众生示现种种未曾有事时。为不思议事之所系缚。不得放逸。而其心蒙昧虽未得自在安住之明朗。才见自性清净之体。譬如以诸网悬人时。虽不能出而从其网间。能见一切物。故云又网是不断绝义乃至妄有所见故名网也。
    二从次答云何身秘下。明答云何身秘密问中。又二。一明指金刚手问言。二明如来答文。
    初中。次答云何身秘密者等者。指彼金刚手第三十一问有二种之中云何身秘密之问也。
    二从如干下。明如来答文中。又二。一明牒经。二明随释。
    初中。如乾闼波城乃至复非识也者。经之如乾闼乃至亦非识一偈文。未会引之也。
    二从言此下。明随释中。言此悉地之人不舍此身等者。今成就悉地已。不舍此身识而其身隐显自在无性无碍。如彼乾闼婆城。或时可见或时不可见。但从因缘生都无实体。真言悉地亦如是。从持诵现行因缘生。都无性无相。而更无从来所去。但随缘而生随缘而灭。去来起灭不可得无有终尽。故云但从众缘乃至亦如是也。
    二十六从犹人下。明答第三十二问中。自分为四。一明举诸喻显无性。二明释虹霓喻。三明如意珠喻。四明虚空喻（矣）
    初中。又二。一明总牒梦虹二文。二明别释梦喻。
    初中。犹人于梦中而游诸天乃至此身如虹霓者。经之又如于睡梦乃至身相犹虹霓二偈文。未会别牒也。
    二从复次下。明别释梦喻中。复次如梦中等者。于梦中升三十三天受彼天种种妙乐过于一劫等。如文可见。故云复次如梦上三十三天受天种种妙乐过于一劫乃至身净故有悉地加持功德业有此悉地也（云云）
    二从犹如下。明释虹霓喻中。又二。一明别牒。二明随释。
    初中。犹如虹霓者。经之身相犹虹霓一句。未会别牒也。
    二从虹在天下。明随释中。虹在天不知从何而有。而能见众色。复次又如彩虹在天乃至不思议种种神变之用亦如彼虹也者。其文义自可见（云云）
    三从真言同如下。明如意珠喻中。又二。一明牒经。二明随释。
    初中。真言如如意珠乃至而生得悉地亦如是也者。经之真言如意珠乃至而无分别想一偈文。未会引之也。
    二从真言同下。明随释中。真言同如意珠者。总结释一偈文也。复更释疑如今有人言等者。次上举梦虹霓两喻释成真言无相悉地之相故。愚夫亦疑而应云。此真言事相之法是有相。有相有缘云何能成无相真实之法。是故为显有相即无相无相即有相。次说如意珠喻也。其文义自又可见。故云复更释疑如今有人言乃至而有不思议业然亦不可分别无思无为也。
    四从若尔下。明虚空喻中。又三。一明结前生后。二明牒经。三明随释。
    初中。若尔既同如意等言。真言悉地全同如意珠者。当知是有相法也。何以故。如意珠既是有相故可疑难故。为除彼妄见之处故。次说太虚空喻也。故云若尔既同如意乃至说太虚空喻也。
    二从譬如下。明牒经中。譬如虚空界方明乃至诸佛同随喜者。经之犹十方虚空乃至诸佛同随喜二偈文。未会引之也。
    三从犹如虚空下。明随释中。又三。一明处空无染义。二明行者不可著名相。三明如是观者与佛同会一处。
    初中。犹如虚空等者。其文义自可见。已上释经之犹十方等二句也。
    二从当知下。明行者不可著名相中。当知世间等者。言一切世间妄法皆妄取形相为相。依妄分别立名。如此名相以十喻观察皆从因缘生无有自性。但依颠倒妄见立种种假名相。其实无性无生而同法界自性。故云当知世间乃至即同法界如如性也。已上释经之真言者乃至唯有想三句也。
    三从若能下。明如是观者与佛一处会中。若能如是观者等者。若真言行者修真言行之时。日月五星二十八宿等作灾难。或生死受苦之相等现之时。如上以如梦如虹等十喻观察四句推见。无从来所去无生无性。如幻如焰如乾闼婆城。如空谷响如旋火轮。如镜像如水月如梦如虹霓。如如意珠如大虚空。如此观察时。非但诸障自然消除而已。与十方三世诸佛同会一处受三世法乐。故云若能如是观者乃至与诸佛同会一处也。
    二十七从诸佛下。明答第三十三问中。又二。一明答几种护摩火。二明答几事增威（矣）
    初中。又二。一明牒经。二明随释。
    初中。诸佛两足尊乃至所谓内及外者。经之正觉两足尊。说二种护摩。所谓内及外三句文。未会引之也。
    二从护摩有二下。明随释中。又二。一明分明前后护摩。二明释内外护摩。
    初中。前虽略护摩之相等者。前总说内外护摩之相故。上护摩处释其通相云。护摩是烧义也（云云）又释内护摩别相云。若能烧业者名为内护摩也（云云）又释外护摩别相云。次释外护摩者有其三种。一本尊二真言三印。令此三位正相当也。此三亦是净三业义（云云）说如此等之相故云前虽略说护摩之相也。今更分别内外护摩也者。今委悉分别内外护摩之法故云尔也。
    二从如两下。明释内外护摩中。又五。一明别牒。二明释外护摩。三明释内护摩。四明外为内作因缘。五明问答决疑。
    初中。如两足尊所说护摩有二种者等者。经之正觉等二句。未会别牒也。
    二从外下。明释外护摩中。外护摩谓作法等者。谓本尊真言火炉印（行者）三位相当。不阙法则住三平等观故。烦恼薪尽智火随灭。以能缘所缘悉寂故归本初不生。是即外护摩义也。故云外护摩谓作法除烦恼随烦恼等障也。
    三从二内下。明释内护摩中。二内护摩谓息诸境界等者。言至内护摩者息诸境界次第法则。但住字智火之圆明故。尘垢本来不可得。以本来不可得故安住本初不生实际。是即内护摩实义也。
    四从然下。明外为内作因缘中。然外护摩与内护摩等者。以三平等故本尊身口意炉身口意行者身口意平等平等故。炉火即本尊智火行者惠火也。以是义故炉火能烧尽薪支分之时。行者烦恼薪随烦恼支分刹那焚灭无余。烦恼薪支分尽故智火随不生。以能烧所烧共不生故至大寂涅槃之源底。故云然外护摩与内护摩而作方便即是彼因也。
    五从有难下。明问答决疑中。有二重问答。初中。有难者言者。指诸显乘学者及暗证禅师等也难意言。以此有相护摩之施。欲成彼无相之果。是即有所希望故。即随有所得。何能证真理耶而问难也。答意言。我自元无所希求。何堕有所得耶而答也。次问意言。若尔者何故如常檀施之法。以如此烧物不与一切贫人等。而从烧尽之。有何益耶重难也。答意言。凡夫若有所施时。有能施所施施物之三事。有如此三事故。即有希求之心。望布施之果报。依此因缘不能绝贪爱之源故。不能与内护摩相应而证无相实理。今即不尔。为施离彼烦恼随烦恼等过失而烧此支分故。成无著之惠因。而为内护摩方便。一切妄想希求之心悉尽。犹如薪尽火灭故。无所执着亦无方所。岂如彼愚夫以此施因望彼施果耶。而答也。故云答然凡夫之人乃至无可取者亦无方所故能与内护摩为缘也。深行阿阇梨等者。言若深行阿阇梨直住内护摩不依外护摩。故云深行阿阇梨即作内护摩也。若浅行阿阇梨即作外护摩之方便。依三平等观与内护摩无二无别也。故云若浅行人即作外法而究竟为内法因也。
    二从作增下。明答几事增威中。又二。一明牒经。二明随释。
    初中。交牒可云。增威亦如是（云云）
    二从作增下。明随释中。作增益分中等者。言护摩中增威者即是增益法也。于其增益而行增威者。于内护摩之上作事护摩。而内外相兼故有增威。例如献香花等之时。先以等加持去垢净除已。然后供养诸尊故。此香花等增益威光。令诸佛菩萨欢喜。护摩增威亦如是。调种种支分作事护摩之时。以三平等之内护摩相和故。事理平等增益不思议势力。故云作增益分中有增威乃至既尔护摩亦然也。
    二十八从复次下。明答第三十四问中。又二。一明牒经。二明随释。
    初中。复次诸尊乃至证知者。经之诸尊殊类性观察当证知文。未会引之也。
    二从谓佛下。明随释中。上中下者。谓诸佛为上。菩萨为中。诸天等为下。然于此上中下诸尊有慈悲忿怒善性恶性等无量差别性类。故云谓佛菩萨乃至复有种种差别今料简之也。
    二十九从世间下。明答第三十五问中。又三。一明答世果成就量乃果。二明答出世量及果。三明答世出世果数。
    初中。又二。一明总牒。二明随释。
    初中。世间真言等说乃至当来世无也者。经之世间诸真言乃至悉是生灭法二偈半文。未会引之也。
    二从若世间下。明随释中。又二。一明答世果成就量。二明答世果相。
    初中。若世间人等者。指彼外道凡夫求自在天等果之者也。依彼自部之尊等者。自在天外道以自在天为自部之尊。乃至荼吉尼遮文陀等亦以彼尊为自部之尊。然彼一一尊各有部类眷属不可胜计。故云依彼自部之尊乃至以大自在为端也。然彼作法供养之时等者。言如此无量天等各各修彼真言手印。各望得彼尊宗极故。希求之心既有限量。岂得果之时无分限耶。故云然彼等作法供养之时乃至心有限量果等亦然也。说量者。经之说量之两言别释也。言说彼世间真言果有量有限之法也。故云说量者佛说彼是有限量法也。如是说也者。今说彼限量福德自在等。故云如是说也。 
   二从虽然下。明答世间果相中。虽然不说不同如来所说等者。如是虽说世间成就真言。不同如来内证真言。彼但望本天果。不望佛果故。佛说出世护摩之法。对治彼有量生灭之果也。故云虽然不同乃至故有真言行护摩之法也。然彼世人之尊等者。言修彼世间真言者。但究竟至彼所敬之尊之处。不得其上之过位。又但得现前不得出世无上果。故云然彼世人之尊乃至终不能成出世间果也。
    二从出世下。明答出世果成就量乃果相中。又二。一明总牒。二明随释。
    初中。出世诸真言本初作不生乃至可见非见果从身语意生者。经之出世间真言乃至从意语身生三偈文。未会引之也。此中注言本云者。指大本中也。论云者指诸论藏也。是即释未会本之独角也治定本云麟角。是同论藏也。
    二从善修如来下。明随释中。又三。一明判世出世果不同。二明出世果成就。三明出世真言果。
    初中。又二。一明正释世出世不同。二明譬喻。初中。善修真言印等者。言若能如教修真实真言印等者。非如彼世间真言限量现果生灭等。如来所说诸佛菩萨金刚天等真言。一一皆悉至平等大海中。即成一味。所谓不生甘露味是也。故云善修如来乃至永不穷竭失坏此其异也。
    二从如下。明喻中。牛蹄之水喻天等真言。大海之水喻诸佛真言。然虽同天等真言。彼天尊等依限量之心说之故。如牛蹄之水当所即凋竭。以如来不思议加持说之故。如以此蹄水置大海水中无有竭尽之期。故云如牛蹄之涔乃至同一味故也。
    二从则不如是下。明出世果成就量中。又二。一明无作无生。二明越三时。
    初中。又二。一明牒经。二明随释。
    初中。交牒可云。无作本不生。众生悉已断。战胜离三过（云云）
    二从则不下。明随释中。又二。一正明无作义。二明问答决疑。
    初中。则不如是非是等者。言非如彼世间有作有量。故云则不如是。非是如来自作。亦非古昔诸佛所作。是故当知此真言印等。从本际以来法性自尔非有生作也。
    二从问下。明问答决疑中。又二。一明问。二明答。
    初中。问若言无作不生者。勤修方便得成彼果。既有能生之咒印本尊。又有所生果及所作事。何云不生无作耶而问难也。答意谓此难非也。是只汝迷情之所谓也。非真言无作果相。夫真言之性印并行者其体皆悉无生无灭同虚空。所生之果亦如是。从三事平等因缘而生。从来所去不可得。平等三密既同虚空。当知此果亦同虚空也而答成也。故云答此义不然夫真言之性乃至如彼真言印等同虚空当知此果亦同虚空也。经业生悉已断者。以三平等观智故。贪嗔痴三业自除故云尔也。战胜离三过者。以三平等之利剑。害不平等之三业。得胜无明之敌。故云战胜离三过也。
    二从乃至下。明越三时中。又二。一明牒经。二明随释。
    初中。乃至声闻乃至皆越三时者。经之麟角无师者乃至众缘所生起一偈二句文。未会引之也。麟角无师者等者。缘觉出无佛世无师独悟。如麒麟角。故云麟角无师者也。余如文（云云）
    二从三时者下。明随释中。三时等者。今此真言果超越过现未三世毕竟不可得。以毕竟不可得故永无退失如金刚。圆满无上大菩提。故云三时者谓乃至成于无上菩提也。果缘起生者。经之众缘所生起文别牒也。谓缘真言手印者。言今此妙果以从三密方便生故。其量同法界而不纵不横故成不可思议中道实相也。故云谓缘真言乃至平中道之实相也已上明答出世真言成就时量毕。
    三从此果下。明出世真言果中。又二。一明牒经。二明随释。
    初中。交牒可云。可见非见果从意语身生（云云）
    二从此果下。明随释中。一是可见法等者。若配当上中下三机。上中二人所得也。所谓上根人一念一时乃至一年五年十年等之间而得成就。中根人二十年三十年乃至此生灭尽时必定而得成就。故云一是可见法谓现世而得成就也。下根人一生二生等而得成就。是即论所言常在人天忆知不忘人是也。故云二者非可见乃至展转胜进以至成佛也。然此妙果远离表无表等业及色心非有非无等。而真言妙有体也。从三业净因缘而生。不生不灭无相无性也。故云然非表业乃至无生无性也已上答出世真言果毕。今此金刚手第三十五问中含六问。所谓世出世间各有成就时量果及果数故成六问。如此等六问今一一答之。上来既答六个内四个已。故云以上有多种答更检本问对之（云云）

已上第十五卷毕

    三从次答果下。明答世出世果数中。又二。一明举萨埵问意。二明出如来答文。
    初自可见。
　　二明出如来答文中。又二。一明牒经。二明随释。
    初中。世间之所称说果能经一劫等正觉所说真言果逾劫数也（已上在十五卷）者。经之世间之所传乃至真言过劫数一偈文。未会引之也。
    二从然下。明随释中。又四。一明世果不过一劫。二明出世果逾劫数。三明事中解释。四明克实谈。
    初中。然世间之尊者。指一切天龙八部等也。彼所说真言果数极最上不过一劫。故云然世间乃至不过一劫也。
    二从佛下。明出世果逾劫数中。佛所说者。如上诸佛菩萨二乘天等真言。若佛所说者逾劫数终成佛。故云佛所说者乃至过于一劫数之量也。
    三从若事下。明事中解释中。若事中释者。以事劫数释故云尔也。
    四从克下。明克实谈中。寿量出过等者。非事劫数。获得常住不变寿命及法界遍满果报。故云寿量乃至亦无限量也。已上答世出世果数毕。
    三十从诸佛下。明答第三十六问中。又二。一明牒经。二明随释。
    初中。诸佛之大仙乃至有想为世间者。经之大仙正等觉乃至有想为世间一偈文。未会引之也。
    二从次答下。明随释中。又三。一明结前生后。二明略表释。三明广释。
    初结前生后。自可见。
    二从略下。明略表释中。又二。初明表。后明作释。
    初中。略有多种者应云略有二种。然云多种者。于有想无想二种三昧各有众多三昧。故云略有多种也。
    二从若下。明作释中。又三。一明略释离想三昧。二明略释有想三昧。三明释三摩地义。
    初中。若诸佛及佛子二乘名离想三昧者。佛菩萨二乘虽大小别。离妄想故称为离相三昧。判其差别如广释中。故云若诸佛及佛子二乘名离想三昧也。
    二从若是下。明有想三昧中。若是世间瑜伽者。指四禅八定等。彼等皆不能离妄想。故云若是世间瑜伽名有想三昧也。
    三从此中下。明释三昧地义中。观照如前三事皆空者。指身口意三业也。上说可见非见果从意语身生。故云观照如前三事皆空也。合为一者。三平等意也。
    三从然佛下。明广释中。又二。一明释离想三昧。二明有想三昧。
    初中。又二。一明释佛菩萨无别。二明释二乘未遍知。
    初中。然佛与菩萨等者。言虽佛菩萨因果不同。以自性清净正观。住三平等故。远离诸妄想分别想故名为离想三昧也。故云然佛与菩萨乃至故名清净也。
    二从声下。明释二乘未遍知。如住心品释。自可见。故云声闻缘觉乃至故未纯净也。
    二从若有下。明释有想三昧中。又二。一明总释有想义。二明分别断常二见。    
　　初中。若有想者等者。修其因必望其果故名为有想三昧。其三昧虽众多。其极不出四禅八空。故云若有想者乃至不得过故非清净也。
    二从世三下。明分别断常二见中。若断见而无分别者。不分别善恶罪福等故云尔也。常者有少分别者。虽见善恶罪福之相。不知其因果故。改悔之心更无之。故云常者有少分别也。
    三十一从成就及下。明答第三十七问中。又二。一明总牒。二明别牒随释。
    初中。成就及熟时乃至生如虚空者等者。经之从业而获果乃至生等同虚空二偈文。未会总牒也。
    二从从业下。明别牒随释中。又四。一明世间从业有熟时。二明出世业自在转。三明无自性故解脱业生。四明举僻见决释（矣）
    初中。又二。一明牒经。二明随释。
    初中。从业得果者有成熟时者。经之从业而获果。有成熟熟时二句。未会引之也。
    二从诸世间下。明随释中。诸世间有相三昧等者。如上龙天八部等三昧也。金刚手问云成熟在何所云云。疏释云作业成就在何处。问成就受果在何方所（已上一问）又云未成熟云何（云云）疏释云其未成者亦如是问不成就（已上一问）又云复剂于几时业生解脱（云云）疏释云复云何时能离业生故得解脱（云云）今此第三十五问内有此三问。然此如来答中。此三问交通而答其义也。所谓从业而获果有成熟时者。是即答金刚手未成熟云何之问也。所以然者。问意谓未得成就者有有何方所耶而问也。答意谓未得成就者随异熟业受异熟果故。有成就乃熟时相而答之也。故云从业得果者有成就熟时。诸世间有相三昧乃至故名成就也已上答未成就云何之问也。
    二从若得下。明出世业自在转中。又二。一明别牒。二明随释。
    初中若得悉地者于业自在得回转须者。经之若得成悉地。自在转诸业两句。未会别牒也。
    二从受亦下。明随释中。受亦得不受亦得也得是成就名悉地也者。言既以得悉地于业得自在故。虽受业生亦获得悉地。不受业生亦获得悉地。是故生所自在无有定所生之所也。是即答金刚手之成就在何所之问也。
    三从心无下。明无自性故解脱业生中。又二。一明别牒。二明随释。
    初中。心无自性故乃至生等如虚空者。经之心无自性故乃至生等同虚空一偈。未会引牒也。
    二从若以此下。明随释中。又二。一明开会世间空。二明开会所由。
    初中。若以此世间空等者。言以此世间浅近之空三昧。回至自心法界无自性之体故。即无二无别无相无性同等于虚空故。此真言成就功德亦遍法界无所不至。故云若以此世间乃至功德亦广也。
    二从回此下。明开会所由中。回此心之无自性者等者。心梵语名质多。无尽庄严积聚名为质多。既以为众缘之所成故无有自性。是即诸法本因也。本因既无自在。所生之果岂有自性耶。故云心名质多乃至当知所生之果亦无自性也。言因尚待众缘而成故无生无自性。当知所生果亦不可得也。因果共无性不可得故。诸业生亦如是。以从众缘而生故业因无自性也。业因既无自性故。业因所生果当知无自性。以无自性故诸业不对治自解脱。是名为不思议解脱。故云所以者何若因有生者乃至以因果皆如是故得解脱诸业也。已上答金刚手复剂于几时业生得解脱之问也。
    四从或有下。明举僻见而决释中。或有说言者。指诸权宗学者难意。谓若如此因无生果无性。是即堕断见中。何能证真理耶而问难也。从此亦下。答意谓此难非也。但今因果不生者。离业生之定性。而有法性自尔无性之生。以无性之生故等同虚空无有边际。是故当知亦普贤行愿无尽无余无有断尽也。故云此亦不然乃至故非断也（云云）
    三十二从右以下。明总结中。右以略说偈者。指从正觉一切智至生等同虚空八十行偈颂文也。答金刚手问了者。指从已断一切疑至业生得解脱十七偈半文也。但虽问答少少有前后。金刚手一一问如来一一答之无有阙减。故云右以略说偈答金刚手问了也（云云）
    第七从更以长行下。明佛自说秘密坛中。为二。一明缘由长行。二明正说偈颂（云云）
    初中。又二。一明如来诫听。二明萨埵乐闻。
    初中。又二。一明牒经。二明随释。
    初中。交牒可云。复次秘密主乃至诸菩萨故（云云）
    二从更下。明随释中。又五。一明释总表。二明释复次言。三明释谛听意。四明略说五事。五明诸佛道同。
    初中。更以长行说之者。次上以偈颂答萨埵之问既毕。然后佛无问自说。故云更以长行说之也。
    二从云复下。明释复次言中。云复次者由前已说之事者。言从具缘品已来虽说种种尊位形色印契三昧耶等。有未尽之物故又更说之。故云云复次者由前乃至故云复次也。
    三从谛下。明释谛听中。谛听者以此法等者。今此所说法超越于前所说。转妙甚深故重令诫听。故云谛听者乃至今谛听也。
    四从此中下。明略说五事中。又二。一明别释五事。二总结释五事。
    初中。此中略说五事者。一者诸尊印。二者诸尊形色。三者诸尊方位。四者住。谓由三密加持来至本座而加威住也。五三昧。谓诸尊一一所入三昧上中下仪相等也。故云此中略说五事乃至及住并三昧也。色改为形相也谓本尊形相分段差别者。经云形相。然疏云色改者依未会经故。未会本之色改治定本为形相。故云色改为形相也。分段差别者。诸尊形相从众因缘而生。故云分段差别也。余文自可见（云云）
    二从请本下。明总结释五事中。请本尊如法等者。言修行真言妙行之时。观形相置本位住其尊三昧诵印言故。诸尊威验现前住。如是等名为三昧所趣也。故云诸本尊如法乃至谓三昧趣也。要具明此五缘等者。持诵者必定具此五事可得成就。故云要具明此五缘乃至皆能解了也。
    五从然此下。明诸佛道同中。又二。一明此五事为虚空行。二明此五事为本誓。
    初中。又二。一明牒经。二明随释。
    初中。然此五事乃是法界虚空行者。经之如是五者乃至法界虚空行之文。未会引之也。
    二从法界下。明随释中。法界虚空行者等者。此五事相应修行故。其体同自性清净法界之体。成如来真实之妙行。故云法界虚空行乃至成如来行故也。
    二从如是下。明此五事为本誓中。又二。一明牒经。二明随释。
    初中。交牒可云本所誓愿乃至诸菩萨故（云云）
    二从如是下。明随释。自可见（云云）
    二从金刚下。明萨埵乐闻中。又二一明牒经。二明随释。
    初中。金刚手乃至愿闻者。经之金刚手言如是世尊愿乐欲闻之文。未会引之也。
    二从是金刚下。明随释。自可（云云）
    二从佛言下。明说偈颂中。为四。一明说八叶院。二明说第一重。三明说第三重。四明说第二重（矣）
    初中。自分为五。一明说秘中之秘。二明说画曼荼罗作法。三明其上置十二真言王。四正明观尊像。五明流出诸坛。
    初中。又二。一明牒经。二明随释。
    初中。佛言者。取长行终时薄伽梵以偈颂曰之意而引牒也。有正觉乃至曼荼罗同者。经之最初正等觉乃至次第说当听二偈文。未会引之也。
    二从即是下。明随释中。又三。一明如来究竟说。二明世出世坛同有。三明大悲生为秘中秘。
    初中。即是如来最正觉究极之说也者。于具缘品悉地出现品成就悉地品虽说种种曼荼罗。未说此中秘奥。如来所说一切曼荼罗中。此曼荼罗是顿觉成佛秘中之秘而最极最上。故云即是如来最正觉究极之说也。
    二从世出世同画下。明世出世坛同有中。又二。一明牒经。二明随释。
    初中。世出世同画者等者。经之及无量世间出世曼荼罗彼所有图像文。未会引之也。
    二从此同下。明随释中。此同亦可名有也者。治定本云图像。未会本云同画故。此未会本同之字亦可作有之字也。故云此问亦可名有也。所以然者。世出世各有无量无边曼荼罗故。如此曼荼罗差别一一次第能能欲令闻。故云同画也。复次今此悲生曼荼罗体如实知解者。于一切世出世曼荼罗自在摄入。故云世出世同画者此同亦可名者也言世出世有无量曼荼罗欲令善听也此语属上件（已上三十二字在下）也。
    三从然此下。明大悲生为秘中秘中。然此大悲藏生者。还结释经之大悲胎藏生句也。前已说竟者。指经第一内心妙白莲。胎藏正均等。藏中造一切。悲生曼荼罗。十六央具梨。过此是其量。八叶正圆满须蕊皆严好。金刚之智印。遍出诸叶间等文也。疑问意。谓上既如此说已。何故今复重说。有何差别诠要耶而疑问也。故云然此大悲乃至有何差别耶也。答意。谓上既说之虽为秘密。犹此上有秘中之秘。未说之。若不说之者。能通达前法而不可成就难思妙果故。今说此秘中之秘。与前秘密而相应成就一切曼荼罗。同欲令会入悲生曼荼罗之实际也。故云然前虽说为秘密乃至无所不入也。

妙印钞卷第六十三
妙印钞卷第六十四

        沙门阿寂纪
    
　　　
　　　
　　　

释秘密曼荼罗法品第十一之余（经第五余疏第十六）

    二从其作法下。明画曼荼罗作法中。又二。一明牒经。二明随释。
    初中。交牒可云。四方普周匝乃至善好具须蕊（云云）
    二从其作下。明随释中。又六。一明先作方坛。二明开一门及通道。三明置十字羯磨。四明羯磨上置莲华台。五明莲台上置莲字。六明台上又安八叶九点。
    初中。其作法者等者。欲画中台八叶院之时。先可作之作法也。先作四方等者。先作黄色方坛。其界以三古金刚周匝相连而为其道。如悉地出现品所说。故云先作四方乃至以为其道也。
    二从唯下。明开一门及通道者。如彼品所说也（云云）
    三从其十下。明置十字羯磨中。其十字中者。指彼方坛中央十字之处也。于此中央作十字羯磨。如前以三古金刚为界域。但前以普通三古金刚为界。是以十字三古金刚为界。故云其十字中又作金刚乃至为异耳也。
    四从其十下。明羯磨上置莲华台中。仰而半敷者。作半开敷极妙莲华台。羯磨十字与莲华台当令相当。故云其十字乃至令此十字如花茎之状也。已上与悉地出现品所说无异。但从此以下与彼品所说其异也。故深劝行者。彼品当品相应可行也。既云更有秘中之秘。诚可思之。
    五从又云下。明莲台上置莲子中。又二。一明别牒。二明随释。
    初中。又云花中安子者。经之开敷含果实之一句别牒也。
    二从谓画莲下。明随释中。谓画莲子等者。画莲子。或十或过十。或不足十。皆有其表示。故云谓画莲子乃至亦无在也。
    六从其花下。明台上又安八莲九点中。又二。一明牒经。二明随释。
    初中。交牒可云。于彼大莲印乃至善好具须蕊（云云）
    二从其花下。明随释中。其花上又安等者。谓羯磨上置莲华。于台上安莲子。于此莲华台上又重安八叶莲华。于此花台上以心想而观九点。是即中胎及八叶之位。故云其花上又安乃至各想一点也。此点即是大空之证者。所谓证知花台九德也是即心自证心义。又是心自觉心之意也。故云此点即是大空之证此成正觉义也。是即上来所未说秘密中秘奥也。但前莲华者。月轮下之莲华也。故安数多莲子。是即随类应现之意。可思之。其上之莲华是月轮中之莲华。统众德而为九德故只安九点也。但此中不说金刚轮月轮。作余处加行之。甚深甚深（更问）
    三从又其台上下。明台上置十二真言王中。又二。一明牒经。二明随释。
　　初中交牒可云。十二支生句普遍花台中（云云）二从其台下。明随释中。当想如上十二字等者。于上品中说之故云尔也。置于坛上也。今所言花台是大悲胎藏曼荼罗具体故。于彼上布置之时。即成法界布置也。更问连环置耶等者。其布置次第下入位品中有之。至彼可记之。故云更问连环乃至为次第耶也。
    四从于此下。明观尊像中。又二。一明牒经。二明随释。
    初中。交牒可云。其上两足尊乃至悲生曼荼罗（云云）
    二从于此下。明随释中。于此八叶及中当作方圆曼荼罗而画本尊之像。佛方坛菩萨圆也者。谓五佛方也。四菩萨圆也。并有面授（更问）唯是阿阇梨深密之方便证入加持也。故云但是行人自为已作不合示人也。若作法时欲为人作坛之时。阿阇梨先于坛门而作此加持然后可作一切法事也。故云若作法时乃至得作一切法事也。此事尤秘等者。秘密甚深一切加持中。此事秘中之秘。唯阿阇梨独忆非可显翰墨。如来已证之秘奥也。故云此事乃至翰墨也□移在上当知此是最初悲生坛也（云云）疏五云内心妙白莲者。以是众生本心妙法芬陀利华秘密标帜。此是如来秘传之法。不可形于翰墨故。寄在图像以示行人。若得深意者自当默而识之（云云）彼此只一致。能能可思之。
    五从经云下。明流出诸坛中。又二。一明牒经。二明随释。
    初中。交牒可云。从此流诸坛乃至安置诸佛子（云云）
    二从经云下。明随释中。又二。一释流出义。二释佛子。
    初中。经云流出者等者。别牒流出二字也。谓人了解此秘密法等者。若行人如实知解此悲生曼荼罗甚深秘密之法者。一切世间出世间诸坛皆悉于中通达圆备。故云经云流出乃至相应可解也。略有四种造秘之法者。释经之事业形悉地等二句义也。四种者。一事业（如文）二形（如文）三悉地（如文）四安置位（如文）了解此四法者。言于如此四种上中下等。相应事业上中下。相应行相上中下。相应悉地果上中下。相应方位等。一一次第通达。如本教所说。故云了解此四法乃至皆依本教所说也。此中更问者即此意也。
    二从佛子下。明释佛子中。佛子者等者。释经之诸佛子也。告彼者。于坛上可作彼佛子也。所谓四方四隅佛菩萨也。谓金刚也者。四佛也。又四菩萨者等者。四隅也。前缘起列众中者。指具缘品所说造坛曼荼罗位也。其义各异者。除盖障者除三障之义也。观音除三障已证自性清净之义也。又除一切恶趣名所离之法。文殊名能离之智。虽然所用终一致也。故云其义各异课用一事亦得也。然今以证位为正故。观音置艮也。故云亦此中用观音为正也。上来说最初悲生曼荼罗已。故云已上毗卢舍那曼荼罗竟也。
    二从次初下。明说第一院中。又五。一明说遍知院。二明说观音院。三明说萨埵院。四明说时明院。五明说遍知院余分。
    初中。又二。一明牒经。二明随释。
    初中。交牒可云。复以秘密主乃至普遍而流出（云云）
    二从次初下。明随释中。又二。一明结前生后。二明正作释。
    初中。初正觉者最初说也者。结前句也。次明诸佛曼荼罗即佛部者。生后句也。是即佛部所摄故云即佛部也。
    二从作此佛部下。明正作释中。其中画作佛像者。就中有二传。一作通佛相。即十方三世诸佛如实知见中胎藏之时佛形也。故云经云一切佛三角也。是即毗卢那正遍知之智体也。故云遍知院也。二阿弥陀佛也（云云）仍以字为种子。阿弥陀此云无量寿。此则大日如来三世常恒智惠之惠命也。其惠命者。此正遍知之智体也。又妙观察智备上冥下契之德。是故秘记云。五眼高悬邪正不谬（云云）是即上冥中胎下契三重故置此位也。白莲者中胎之体也。三角者照知中胎之智体也。故以字为种子。中胎也。空点能觉智也。更问即此意也。
    问。若然者与八叶中之西叶有何别耶答。彼唯有上冥之义。此兼上冥下契故别也。如却敌形者似火打之火形故也。更问者即此意也。故云绕三角以金刚乃至或可置阿字也。真言主谓本尊也者。今指遍知尊也。光普皆流出者。从彼佛身光明流出遍满三角外。故云想光从佛身中流出渐次布在三角外也遍身有光流出也。前大坛中者。指具缘品。彼中唯置三角不论佛形故。与彼所说作法而相兼可圆备也。故云前大坛中乃至作法圆具于彼也。
    二从次莲下。明说观音院中。又二。一明说部主。二明说眷属。
    初中。又二。一明牒经。二明随释。
    初中。交牒可云。复次秘密主乃至善巧以为种（云云）
    二从次莲下。明随释中。次莲花部者。先佛部已。故云尔也。或可安印者三昧耶形也。或安字者种子也。余文可见（云云）
    二从诸印下。明说眷属中。又二。初明说多罗尊等。二明如法说马头例余。
    初中。又二。一总明诸尊坐印种子等。二明三重曼荼罗位。
    初中。又二。一明牒经。二明随释。
    初中。交牒可云。布一切种子乃至殊妙作标相（云云）
    二从诸印下。明随释中。诸印上皆安种子字等者。如观音诸眷属各商佉金刚花台。于其上各各印或种子置之。故云诸印上皆安种子字谓商佉金刚及花上也。其次院安大势至等以本种子巧安置之而作种子也。等处当置七白吉祥者。于观音次院。其前后左右置七白商佉故云等处当置七白吉祥也。是即经所说多罗云七尊座位也。于此七白吉祥上各置金刚。金刚上置莲华。莲华上置其菩萨。若具其印。或置种子字。其各各尊下各置二使者。但经中极略说之。依具缘品等之说可检之。又千手十一面仪轨等说之。故云等处当置乃至当别详检也。更问者即此意也问布一切种子善巧以为种等文是前观音段引之。何故复重引加眷属之引文之初耶答。此二句是总说。今此莲华部诸尊种子。故向上向下读文部主眷属通用之也（云云）明妃资财主是能自在等者。所言明妃者。具缘品云。明妃住其侧。号持名称者（云云）是即得大势至明王之明妃。所谓耶输多罗也。资财主者。阿阇梨所传曼荼罗中所出资财主菩萨是也。经诸吉祥者。阿阇梨所传图所出吉祥菩萨佛吉祥僧吉祥大吉祥大水吉祥等是也。如此等诸吉祥皆是奉教者也。故云诸吉祥受教皆在曼荼罗也。作得自在之尊持标相印也者。得大势至异名欤。疏五释得大势至云。次近毗俱胝右边画得大势尊。如世国王大臣威势自在。名为大势。言此圣者以至得如是大悲自在之位故为名。即是莲华部持明王也。故知以是等义故言殊妙作之也。故云作得自在之尊乃至当殊妙作之也。其余诸尊亦各有形色等者。其外莲华部上首诸尊坐位即契真言方圆半月等。具如广本中所说。故云其余诸尊乃至皆如广本也。前云须通五事者上所说印色尊位住及三昧是也。如此等五种。于一一尊皆悉可知解。故云前所云乃至各各有印也。
    二从前者下。明分三重曼荼罗中。前者大悲藏生者。次上所说悲生坛也。今此中随三部各各别有者。意谓大悲坛也。所谓观音为中央。余尊为第二。其空处置十方一切诸佛。其第三位置八部众等。故云如此中莲华部坛中乃至亦置八部众等也。准前可解者。指前悲生坛也。
    二从如法作之三角下。明如法说马头例余中。又二。一明牒经。二明随释。
    初中。如法作之住三角中马头令在三角坛中画之者。经之何耶揭哩婆乃至巧惠者安立一偈半文。未会引之也。
    二从三角中犹如下。明随释中。亦二。一明形色坐位等。二明分别三重曼荼罗。
    初中。三角中犹如日出等者。言其三角中赤黄二色相兼。如日初出时之色。是即增益降伏二用兼令色也。在明王侧者等者。释当在明王边文也。
    二从次复下。明分别三重曼荼罗等位中。次复者。前于观音分别之故云次复若作马头曼荼罗者也。当在三角中置之等者。言若作马头曼荼罗时。于中央置三角。其上置金刚。其上置莲华。其上置马头。或置印。或置种子。如上观音。其二重诸尊亦如是。故云当在三角中乃至亦皆随之作三角也。作此时者。如前马头为中。余尊为二重。八部等为三重。故云作此时乃至余皆回互可以意得耳也（云云）
    三从次作第二下。明说萨埵院中。又二。一明说部主。二明说眷属（云云）
    初中。又三。一明结前生后句。二明坐位字印等。三明佛告汝曼荼罗。
    初中。又二。一明牒经。二明随释。
    初中。交牒可云。复次秘密主。今说第二坛。正等（云云）
    二从次作下。明随释中。以作第二曼荼罗者等者。是即对莲花部金刚部为第二也。故云次作第二乃至即金刚为第二部也。我正宣说之者。别牒经之正等二言也。谓善说者。善分别依次说故云善说也。言非前莲华部。亦非后持明院。而莲华部次说之。故云非前乃至为第二部也（云云）
    二从其曼下。明说坐位字印等中。又二。一明牒经。二明随释。
    初中。交牒可云。正等四方相乃至胜妙种子字（云云）
    二从其曼荼罗下。明随释中。其曼荼罗四方作普以金刚以三股者等者。经之正等乃至妙金色三句别牒也。作界缘相接等者。如前黄色坛以三股金刚作界缘令围绕也。故云作界缘相接围之也。其上安莲华。故云围中黄色中安莲华。是即释经之内心莲华敷句也。其上安瓶。故云花上有瓶瓶白如月色。是即释经之台现等二句也。或用金刚围之等者。即释经之亦以大空点等二句也。言以五股金刚围绕此瓶。而其五股金刚亦以眷属三昧耶形展转而令围绕也。所谓钩索支轮牙等类也。故云或用金刚围之或用余物围之乃至亦以其印围之也。彼瓶上有大风乃至如大风吹形势流动者。释经之上表乃至为标帜一偈也。其文可见（云云）彼半月中乃至赤如日初出色等者。释经之其上乃至日晖色一偈半也。其中乃至或可赤黑等者。释经之是中钵头摩朱黰犹劫火二句也。黰之忍反。又作赪。是即极深赤之貌也。莲上乃至种种焰光者。释经之彼上等二句也。谓于极赤莲华上置五股金刚。或置本尊形。或置种子字也。若画形等者。释经之持以等二句也。言若作尊形。其心上置字也。故云若画乃至谓吽字也。若画印等者。置印者。于印上置种子字。而观诵字而加持也。故云若画印者印上置字也想吽字诵而加持之也（云云）
    三从此是下。明佛告汝曼荼罗中。又二。一明牒经。二明随释。
    初中。此是汝曼荼罗者。经之先佛说是汝。勤勇曼荼罗二句。未会引牒也。
    二从佛亲下。明随释中佛亲对等者。言如来说此曼荼罗已。面对金刚手告言。汝曼荼罗。我独非如是说。十方一切诸佛皆亦如是说也。故云佛亲对金刚手乃至我亦如是说也。
    二从诸明王下。明说眷属中。又二。一明诸尊形色字印等。二明造曼荼罗。
    初中。又二。一明牒经。二明随释。
    初中。交牒可云。部母商憩罗乃至诸业善成就（云云）
    二从诸明王下。明随释中。诸明王各依本座等者。今此金刚部中眷属等。且依具缘品所说。坐位形色一一次第安之。于其坐位。或作尊形。或作印。或作字等。皆可相应。故云诸明王各依乃至谓成就妙悉地故也。
    二从安此下。明造曼荼罗中。安此金刚手为中胎等者。如前莲华部金刚手为中胎。余尊为第二。八部为第三。故云安此金刚乃至为第二院也。此皆说中胎也者。如前观音眷属马头等曼荼罗。今商憩罗等又皆此为中胎。围绕自部眷属可作之故。展转而成无量坛也。故云此皆说中胎也转作无量坛也。其诸尊坐位者前说者为右后说为左。随其所说次第可辨其左右前后也。故云先道者安右乃至以辨左右也。
    四从复次下。明说持明院中。自四。一明别说诸金刚。二明总说诸尊形色字印等。三明说不动。四明说降三世。
    初中。又二。一明牒经。二明随释。
    初中。交牒可云。复次我所说乃至无量虚空步（云云）
    二从复次此说下。明随释中。又二。一明叹总德。二明别名。
    初中。又二。一明别牒。二明作释。
    初中。复次乃至自在者等者。经之复次我所说金刚自在者二句未会别牒也。
    二从复次我下。明作释中。复次我前说众多金刚之列名也者。指前金刚手院也。言金刚手院中既说众多金刚明王等故。不置复次之言。今此持明院虚空无垢等金刚可杂乱彼金刚等故置复次之言。仍云复次我前说众多金刚之列名也故云复次也（云云）如前大悲藏大会中等者。指具缘品。所谓彼品说持明院云。次往西方画。无量持金刚。种种金刚印。形色各差别。普放圆满光。为诸众生故（云云）如此虽说之。彼品未出其别名故。今此品中更出之。故云如前大悲藏大会中乃至皆来列名今方列之也。自在谓于金刚得自在者。今所列虚字无垢等诸金刚。于金刚不坏大智印。皆共得最自在。故云自在谓于金刚得自在谓虚空无垢也。所谓一虚空无垢金刚。二金刚轮。三金刚牙。四苏利多金刚（此云妙住）五名称金刚。六大忿怒金刚。七金刚利（经云迅利）八寂然金刚。九大金刚。十青金刚。十一莲花金刚。十二广眼金刚。十三执妙金刚。十四金刚（疏云大金刚金刚。直以金刚单为名为名。言第九大金刚与第十四金刚直言金刚故云尔也）
    第十五住无戏论。十六虚空无边游步金刚。已上经列名也。各在一处在大坛中安之（云云）所谓大坛者。指具缘品所说曼荼罗也。
    二从此坛下。明诸尊形色字印等中。又二。一明牒经。二明随释。
    初中。交牒可云。是等曼荼罗乃至一切作种子（云云）
    二从此坛下。明随释中。此坛总以印为之者。以各各三昧耶形安置其坐位也。如是等坛方圆等依前等者。指前金刚部曼荼罗中也。彼中说云。部母商羯罗。及金刚部主。金刚钩索形色各如次（云云）言金刚母商羯罗金刚部主。如次以三古金刚钩索等可为三形也。所谓金刚母以三股金刚为三形。商羯罗以金刚钩为三形。金刚部主以金刚索为三形等也。今亦如此说是等曼荼罗所说白黄赤乃至黑色等故。第一虚空无垢居白色圆坛。以三戟为三形。第二金刚轮坐黄色方坛。以金刚针为三形。第三金刚互坐赤色三角坛。以五古金刚为三形。第四妙住金刚居黑色半月中。以金刚鬘为三形。已上白黄赤黑次第说座次第。三戟一股五股金刚鬘说三形次第故。如此从第一至第四。如次配当已。从第五名称金刚始次第配当至第八寂然金刚。二反终复从第九大金刚始次第配当至第十二广眼金刚。第三反终复从第十三执妙金刚至第十六虚空游步第四反终也。故云如是等坛方圆等依前顺其色形乃至次者又白如是次第也。如来之巧说疏家之略释非浅智所窥。非面授谁解。能能经疏得意知解耳。及诸所不说者等者。今此中所不说诸金刚等。依其列名次第可准知之。故云及诸所不说者乃至而作之也。此金刚有十佛刹尘数等者。言今此十六金刚等。住心品所列十九种金刚中与今互有隐显。故云此金刚乃至或此有彼中无可知也。又此等金刚等者。今如此中所说。彼十九执金刚亦如是。从一至四。从五至八。从九至十二。从十三至十六。从十七至十九。从一次第白三戟。黄一股针。赤五股黑鬘等。次第重重配当者。第十九金刚手秘密主者赤色三角坛三形五股也。故云又此等金刚所持乃至或五峰即五股也。此印周匝作四镰状者。说五股形状也。此等金刚各以其本名等者。释一切作种子义也。各以其本名为真言者。各以其名梵号为真言。以梵号初字为种子。故云此等金刚乃至为种子也。次随别字者。字字等各别种子经轨所说是也。及通用者。佛部莲华部字金刚部字是即通用。以如此等种子字。各于其尊心上观想之也。故云随别字乃至于心上置之也。其手印通用者。今此诸金刚等皆悉通用五古印也。故云其印通用上五股金刚印也。问今此诸金刚等者置于持明院中之时。其座位如何答。于不动降三世中间令居在也。故次上文云如前大悲藏大曾中。毗卢之下。不动降三世中间。画诸金刚者。皆未列名今方列之（云云）问。若然者虚空无垢令居中间。于其左右为列诸金刚耶。为当不动次置虚空无垢为次第列之云何答。西南不动为一。其次虚空无垢。其次金刚轮。如此次第可居在也。故疏云依名作次也（云云）是则诸金刚皆不动眷属故也。总德者不动也。别德诸金刚也。可思之。或不动为左一。降三世为右一。虚空无垢为左二。金刚轮为右二。如此次第相列金刚手为中央（云云）
    三从不动尊下。明说不动中。又二。一明牒经。二明随释。
    初中。交牒可云。不动曼荼罗乃至具惠者安布（云云）
    二从不动下。明随释中。又二。一明形色坐位等。二明曼荼罗。
    初文。自可见。
    二从然此下。明曼荼罗中。若别作者等者。今大坛方位如此。若别作不动曼荼罗。其中央居不动。移大日可置中院之东寄也。其余眷属于其院依名之次第可列之。此又有二。一者从前次第右回列之。二者前右左后八方回列之（云云）第三重八部等如上列之。故云然此不动尊乃至周匝围绕也（云云）
    四从或三世下。明说降三世中。又二。一明牒经。二明随释。
    初中。交牒可云。降三世殊异乃至而住于三处（云云）
    二从或三下。明随释中。余同不动者。作三重曼荼罗。降三世为中央。大日置东方。第二重围绕眷属。第三重置八部等似同不动。故云余同不动也。三处者。形印字三种也。故云三处乃至或作字也（云云）
    五从次说下。明说遍知院余分中。又三。一明佛母曼荼罗。二明说佛眼。三明菩萨母曼荼罗。
    初中。又四。一明别表。二明前后统用。三明牒经。四明随释。
    初别表。自可见。
    二从前布下明前后统用中。前布曼荼罗形等者。指具缘品也。彼品唯云晃曜真金色不说其形色字印等。故云前布曼荼罗形乃至今列之也。
    三从先说下。明牒经中。先说作曼荼罗乃至谓自此当说此也者。经之复次秘密主先说曼荼罗乃至中置如来顶文。未会引之也。
    四从谓此佛母下。明随释中。此佛母曼荼罗等者。黄色方坛如上。以三股金刚围绕。其上置大莲华。黄色而炎焰围绕。于此莲华上作佛顶故云谓此佛母曼荼罗乃至最为胜上也。若作佛母形者。若作尊形者如天女之像。于其上置种子字。或可置印也。故云若作佛母形乃至或但作字耳也。
    二从舍三下。明说佛眼中。又二。一明牒经。二明随释。
    初中。交牒可云。超越于中分乃至遍布彼种子（云云）
    二从舍三下。明随释中。舍三分位者。除遍知尊佛母尊二位。于其外位置佛眼故。加佛眼当位云三位也。或又恐可应二位。然言三位者展转书写谬欤。故云舍三分位谓舍三座位而置佛眼也。如佛顶髺形等者。如佛顶髺形。而于其两方画两眼也。故云如佛顶乃至两眼形也。中住种子布之者。经之自住光焰中等二句。未会别牒也。谓如前黄色方坛上置如来眼形。以光焰令围绕。于其中置种子字也。故云谓此印乃至即是也。普布种子。谓于坛中遍布之也。
    三从前说下。明说菩萨母曼荼罗中。又二。一明牒经。二明随释。
    初中。交牒可云。次一切菩萨乃至满一切希愿（云云）
    二从前说下。明随释中。前说菩萨部中者。指具缘品也。未说者今更说之者。彼品中唯云真陀摩尼珠住白莲上。未说其曼荼罗等故具足说之。故云未说者今更说之也。凡是诸菩萨等者。一切菩萨若应作曼荼罗者。如此所说可造之也。故云凡是诸菩萨乃至皆同此义也。当作圆明之像者。彼深居圆镜中之意也（更问）故云当作圆明之像令极白净极白是寂静色当极令明净寂然而住也。于中作十字台者。金刚即宝光莲华即羯磨之意也（更问）其本尊菩萨者。无定菩萨。是即通一切大菩萨也。但依彼物者指彼菩萨也（更问）言以如此菩萨置十字中心。诸菩萨在次院令围绕。第三院令在八部也。故云其本尊菩萨乃至而布更外置八部也。此等菩萨皆能施一切愿也问。今此三尊何故上遍知院一处不说之耶答。此即经之烂脱也。此经圣者所秘故如此不次第说也（云云）
    三从次作下。明说第三重中。大分为二。一明释迦。二明说眷属（云云）
    初中。又二。一明牒经。二明随释。
    初中。交牒可云。复次应谛听乃至置之如次第（云云）
    二从次作下。明随释中。又二。一明别表句。二明坐印形色等。
    初中。次作乃至谛听佛子也者。释复次应谛听释迦师子坛二句也。其义可见。
    二明坐印形色等中。当作金刚乃至正四方之称者。释经之谓大因陀罗等三句也。谓如上作黄色方坛也其坛黄乃至三股者。释经之如前金刚印一句也。谓如上以三股金刚为界围之。杵上乃至黄色者。释经之上现等二句也。谓如上十字羯磨上置黄色莲华也。花上乃至有炎光者。释经之大钵等二句也。谓花上置大钵。于其四边令围绕炎光也。若作佛形等者。释经之袈裟等二句也。其义自可见（云云）
    二从次五下。明说眷属中。又六。一明说诸佛顶。二明说豪相。三明说佛眼。四明说无能胜妃。五明无能胜明王。六明说诸天众。
    初中。又二。明五佛顶。二明三佛顶。
    初中。又二。一明别牒。二明五佛顶别释。
    初中。又二。一明牒经。二明随释。
    初中。交牒可云。五种乃至当说（云云）
    二从五下。明随释。自可见。
    二从其白下。明五顶别释中。又五。一明白伞。二明胜顶。三明寂胜顶四明除障顶。五明火聚顶。
    初中。又二。一明牒经。二明随释。
    初中。交牒可云。白伞以伞印（云云）
    二从其白下。明随释中。其白伞佛顶以伞为印画之置座乃至谓息灾圆等也者。其伞伞随上中下。可有方圆三角不同。故云谓息灾圆等也。其座五顶皆同释迦也。
    二从胜下。明胜顶中。又二。一明牒经。二明随释。
    初中。交牒可云。具惠乃至流光（云云）
    二从胜佛下。明随释中。胜佛顶以刀围。普光皆流出。犹如烧铁火炎也。谓赤炎光。若有说处即依文者。有经轨说处者可依之也。余文可见（云云）
    二从最下。明最胜顶中。又二。一明牒经。二明随释。
    初中。交牒可云。最胜顶轮印（云云）
    二从最下。明随释。其文自可见。
    四从除下。明除障佛顶中。又二。一明牒经。二明随释。
    初中。交牒可云。除障顶钩印（云云）
    二从除障下。明随释。如文可见。
    五从火聚下。明火聚中。又二。一明牒经。二明随释。
    初中。交牒可云。大士顶髻相。是名火聚顶（云云）
    二火聚乃至号金刚也者随释也。
    二从会通下。明说三佛顶中。自为四。一明广生佛顶。二明发生佛顶。三明无边声佛顶。四明总结。
    初中。又二。一牒经。二明随释。
    初中。交牒可云。广生拔折罗（云云）
    二从会通下。明随释中。会通大者广生义。又云广大佛顶也。
    二从阿下。明发生佛顶中。又二。一明牒经。二明随释。
    初中。交牒可云。发生以莲华（云云）
    二阿毗揭多佛顶是最胜尊义。一切超。以莲为印。发生佛顶也者。随释也。其义自可见（云云）
    三从无量下。明无边声佛顶中。又二。一明牒经。二明随释。
    初中。交牒可云。无量声商佉（云云）
    二无量音佛顶等者。随释也。
    四从色类下。明总结中。又二。一明牒经。二明随释。
    初中。色类应观知者。经之观察知像类文。未会引文也。
    二从谓下。明随释中。谓如前说知者。是即其座如释迦。其形像等如具缘品所说。故云谓如前说知也。
    二从佛毫下。明说毫相中。又二。一明牒经。二明随释。
    初中。交牒可云。毫相摩尼珠（云云）
    二从佛毫下。明随释中。佛毫相者。所谓释迦佛之毫相也。以如意珠为三形也。此印法等灌顶成就物等用也者。传法灌顶可用故云尔也。曼荼罗等准前可知耳云。
    三从佛眼下。明说佛眼中。又二。一明牒经。二明随释。
　　初中。交牒可云。佛眼次乃至拔折罗（云云）
    二从佛下。明随释中。佛眼者是即释迦佛母也。即名能寂。遍知院所说佛眼即毗卢遮那佛母也。是故其义良殊也。
    四从无能下。明说无能胜中。又二。一明牒经。二明随释。
    初中。交牒可云。无能胜乃至持莲华（云云）
    二从无能下。明随释。自可见（云云）
    五从无能胜王下。明说无能胜明王中。又二。一明牒经。二明随释。
    初中。交牒可云。无能胜乃至黑莲上（云云）
    二从无能胜王下。明随释。自可见。
    六从次说下。明说诸天众中。自分为十五。一明说净居天众。二明说地神。三明说火天众。四明说阎摩天。五明说罗刹天。六明说那罗延天。七明说俱魔罗天。八明说兄弟二龙王。九明商羯罗及妃。十明月天。十一明日天。十二明风天。十三明妙音天。十四明水天。十五明总结（矣）
    初中。又七。一明别表谛听。二明说自在天子。三明说普华天子。四明光髺天子。五明说遍音天子。六明说远闻天子。七明结归。
    初中。又二。一明牒经。二明随释。
    初中。交牒可云。净境乃至应谛听（云云）
    二从次说下。明随释中。谓以禅定为味者。所谓四禅八定也。以净为行者。以清净梵行而为行。故云经云净境界行乃至为行耳（云云）
    二从思惟下。明说自在天子中。又二。一明牒经。二明随释。
    初中。交牒可云。所谓思惟手（云云）
    二从思惟下。明随释。自可见。
    三从善下明说普花天子中。又二。一明牒经。二明随释。
    初中。交牒可云。善手（云云）
    二从善手下。明随释中。善手妙好义（谓手）施无畏皆用左手。右亦得也（云云）
    四从笑下。明说光鬘天子中。又三。一明牒经。二明随释。
    初中。交牒可云。及笑印（云云）
    二从笑手下。明随释。自可见（云云）
    五从华手下。明说遍音天子中。又二。一明牒经。二明随释。
    初中。交牒可云。花手（云云）
    二从华手下。明随释（云云）
    六从虚空下。明说远闻天子中。又二。一明牒经。二明随释。
    初中。交牒可云。虚空手（云云）
    二从虚空下。明随释（云云）
    七明结归中。彼画法则者。牒经之如画之如法则一句也。其义可见（云云）
    二从次地下。明说地神中。又二。一明牒经。二明随释。
    初中。交牒可云。地神乃至金刚围（云云）
    二从次地下。明随释中。作宝瓶等者。于白色圆坛中置宝瓶。严之以三股金刚围之（云云）
    三从请召下。明说火天众中。又二。一明牒经。二明随释。
    初中。总牒可云。请召火天印乃至而居火坛内（云云）
    二从请召下。明随释中。又三。一明火天印。二明眷属。三明结归。
    初中。请召火天印等者。其义如常可见。
    二从当以下。明眷属中。又五。一释瞿昙佛。二释末健拏。三释竭伽仙。四释缚私仙。五释鸯竭罗私。故云当以诸大仙围绕之谓迦叶瞿昙仙等皆次画之瞿昙仙乃至而生故得名也（云云）
    三从并下。明结归中。又二。一明牒经。二明随释。
    初中。交牒可云。各如其次第。应画韦陀手。而居火坛内（云云）
    二从并在下。明随释。如文自可见。
    四从南方下。明阎摩天中。又三。一明说焰摩天。二明说眷属。三明结释。
    初中。又二。一明牒经。二明随释。
    初中。交牒可云。阎摩乃至用劫跛罗印（云云）
    二从南方下。明随释自可见（云云）
    二从王右下。明说眷属中。又八。一明说焰魔后。二明说黑暗后。三明说涝达罗。四明说大梵明妃。五明说俱摩利天。六明说毗瑟女。七明说焰魔后。八明说俱吠离也。已上经疏如文可料简之（云云）
    三从七母下。明结归中。又二。一明牒经。二明随释。
    初中。交牒可云。是等并在乃至依法以图之（云云）
    二从此等下。明随释中。此等并在风轮中等者。于半月坛中如上焰摩眷属令围绕。故云此等并在乃至皆在风轮中也。若持华得此鸟等者。言若持华香等之时。得此鸟鹫野干等者亦持。七母真言可持也。是即七母眷属也。此等皆悉虽有各别持诵法。今皆会入此曼荼罗中也。故云七母等眷属乃至然皆悉以为庄严也。
    五从泥哩下。明说罗刹天中。又二。一明牒经。二明随释。
    初中。交牒可云。涅哩底大刀（云云）
    二从泥哩下。明随释。自可见（云云）
    六从那罗下。明说那罗延天中。又二。一明牒经。二明随释。
　　初中。交牒可云。毗纽胜妙轮（云云）
    二从那罗延下。明随释。可见（云云）问。经疏殊异云何答。那罗延者毗纽异名也。故互举也。
    七从俱摩下。明说俱摩罗天中。又二。一明牒经。二明随释。
    初中。交牒可云。鸠摩罗烁底（云云）
    二从俱下。明随释。自可见。
    八从难陀下。明说兄弟二龙王中。又二。一明牒经。二明随释。
    初中。交牒可云。难陀跋难陀乃至在释师子坛（云云）
    二从难下。明随释。自可见。经言在释师子坛者。即是方坛也（云云）
    九从商羯下。明商羯罗及妃中。又二。一明牒经。二明随释。
    初中。交牒可云。商羯罗乃至钵胝印（云云）
    二从商羯罗下。明随释。自可见（云云）
    十明月天中。又二。一明牒经。二明随释。自可见（云云）
    十一从日天下。明日天中。又分为二。一明正日天。二明眷属。
    初中。又二。一明牒经。二明随释。
    初中。交牒可云。日天金刚轮。表以舆辂像（云云）
    二从日天下。明随释。自可见。
    二从社下。明眷属中。又二。一明牒经。二明随释。
    十二从风下。明风天中。又二。一明牒经。二明随释。
    初中。交牒可云。风方风幢印（云云）
    二从风天下。明随释。自可见。
    十三明妙音天中。牒经。随释。自可见（云云）
    十四明水天中。又二。一明牒经。二明随释。自可见（云云）
    十五从大我下。明总结中。又二。一明牒经。二明随释。
    初中。交牒可云。汝大我应知。乃至今已略宣说（云云）
    二从大我下。明随释中。大我即告执金刚也等者。佛指金刚手敕汝大我也。故云大我即告执金刚也。具如法中者。指十万颂广本也。已上说释迦眷属毕。故云以上释迦部类行法也。

妙印钞卷第六十四

    （大日经奥疏妙印钞八十卷。赞州善通寺宥范上人记也。流本颇稀。罕人见之。去年书肆其中堂偶携一本。来请购入。我宗联合京都大学乃购求之。永纳其藏。而第五第六第十三第十四第三十五第三十六第三十七第三十八第六十三第六十四合计十卷缺焉。于是借大和丰山长谷寺藏本。使笔生渡边大梁写之补其阙。梅尾祥云。铃木智辨。及余三人校合了。
　　大正四年乙卯一月。
　　长谷宝秀记）
妙印钞卷第六十五

        沙门阿寂纪
    
　　　
　　　
　　　

释秘密曼荼罗品第十一之余（经第六疏十六中）

    四从以下明菩萨下。明说第二重中。自四。一明说文殊院。二明说除盖障院。三明说地藏院。四明说虚空藏院（矣）
    初中。又三。一明说部主。二明说眷属。三明三重曼荼罗。
    初中。又二。一明牒经。二明随释。
    初中。交牒可云。佛子次谛听乃至各如其次第（云云）
    二从以下。明随释中。以下明菩萨曼荼罗者。指以下第二重四院云尔也。此是大坛第二重诸菩萨位也者。以如来隐语。说第三重释迦院为第二。说第二重而置第三故。作此简别之释也。文殊曼荼罗乃至作青莲华印者。释经之四方乃至妙善青莲华印第一偈二句也。所谓黄色方坛。以三股金刚为界。以十字羯磨置中央。其上作三角。其中置青莲华印也。取即种子字也诵之想遍其中真言字于中安之者。经之智者曼殊音乃至严饰以青莲一偈三句文。未会别牒也。言于青莲华台上。安布真言。所谓中央安。四方安也。故云非但于中安之亦四边安之也。又经云本真言围之如法布种子而以为种子也。种子者即字也。其三角内傍界道边周匝等者。其三角傍作小青莲华。令围绕前大青莲华也。故云此三角乃至大青莲华印也。所以作印者。言今以此坛位等表示。一一可观察此尊福智圆满之万德也。所谓方坛者金刚不坏大菩提心也。故以金刚为界。可思之。其上三角者降伏四魔之义也。其上青莲大空无相大智印也。是即自性清净无染无著故云莲华。遍周法界含藏诸法故其色虚空色也。故以青莲华为印也。然此智有无边眷属故。以小青莲华令围绕。是即此尊三昧耶身也。此上置真言及种子。此即法曼荼罗也。经云图作勤勇众是即尊形也。此等法门义趣一一次第可识知之。故云所以作印者乃至而识秘意也。如法取种子字而种子之字者。所谓为释三形种子。而一一次第如此重亦如法布种子而以为种子二句未会别牒也。安置此字者。取字为种子也。彼中作是者。转字成青莲华也。转此青莲华成文殊。故经云图作勤勇众。疏云即是文殊也。故云如法取种子字乃至随形色等观之识秘意也。
    二从光网下。明说眷属中。自为十一。一明光网。二明宝冠。三明无垢。四明说可识定惠相应。五明计设尼。六明小计设尼。七明杂色使者。八明质多罗。九明地惠。十明招使者。十一明诸奉教者。
    初中。又二。一明牒经。二明随释。
    初中。交牒可云。光网为钩印（云云）
    二从光下。明随释中。若作身持钩者。作尊形令持钩也。
    二明宝冠中。又二。牒经。随释。准前可知也。
    三明无垢中。又二。一明牒经。二明随释。自可见。
    四从智者下。明说可识定惠相应中。又二。一明牒经。二明随释。
    初中。交牒可云。妙音具大惠乃至各如其所应（云云）
    二从智者下。明随释中。智者即自文殊也者。释妙音具大惠文也。所言妙音者即是文殊也。亦云具德。故云智者乃至具德也。所说使者等者。此文殊所统之眷属使者也。然以上三使者童男也。以下使者童女也。如此等男女差别一一次第了知可相应也。故云所说使者乃至以法相应作者谓以下童女也。
    五明计设尼中。又二。牒经。随释。自可见（云云）
    六明小计设尼中。又二。牒经。随释。如文可见（云云）
    七明杂色使者中。又二。牒经。随释。自可见（云云）
    八明质多罗中。又二。牒经。随释。自可见（云云）
    九明地惠中。又二。一明牒经。二明随释。自可见（云云）
    十明招召使者中。又二。牒经。随释。自可见。已上六使者童女形也。故云以上并如童女也。
　　十一从诸下。明诸奉教者。又二。一明牒经。二明随释。
    初中。交牒可云。所有乃至梨印（云云）
    二从诸下。明随释中。诸奉教使者等者。于一一童男女。各有一二三等奉教者。如此等诸奉教者皆悉以小刀为印。此刀作锯齿形也。故云诸奉教乃至小刀非正翻也。
    三从右如下。明三重曼荼罗中。右如上所作皆于方坛中等者。上来所说使者童子等。皆于方坛上置其印也。所谓青莲华也。文殊为中胎。以诸使者为第二重。八部为第三。故云右如上乃至为第三重也。他效此者。以下诸院皆如此可作三重曼荼罗故云尔也。
    二从南方下。明说除盖障院中。又三。一明说部主。二明说眷属。三明三重曼荼罗。
    初中。又二。一明牒经。二明随释。
    初中。交牒可云。复次南方印乃至翼从端严众（云云）
    二从南方下。明随释中。亦作四方金刚轮中等者。黄色金刚轮坛上置三角坛。全分如文殊坛印。故云亦作乃至即名火轮也。所说相当乃至画大精进者种子者。经之大精进种子乃至翼从端严众一偈文。未会别牒也。谓前三角坛中置如意珠。以如意珠令围绕也。以下菩萨等者。如除盖障诸菩萨皆亦以眷属可围绕也。故云所谓如意宝乃至眷属围绕也。
    二从当知下。明说眷属中。自九。一明别牒。二明除疑怪。三明施无畏。四明除恶趣。五明救意惠。六明大悲生。七明悲念。八明除一切热恼。九明不思议惠。    
　　初中。又二。一明牒经。二明随释。
    初中。当知彼印相乃至当作印画之如次第者。经之当知彼眷属乃至我今广宣说一偈。未会别牒也。
    二从即是下。明随释中。彼文有此字者。彼文者指未会经之当知彼印之彼文也。然梵语中有此义故。次句云此中眷属。治定本云当知彼眷属不说此之字。故云彼文有此字也。指之如左者。言此中眷属于彼中当作者。指除疑怪以下菩萨也（云云）
    二从除疑下。明除疑怪中。又二。一明牒经。二明随释。
    初中。交牒可云。除疑以宝瓶。置一股金刚（云云）
    二从除疑怪下。明随释中。汨古没反。所谓汨瓶者。瓶中作瓶。其瓶上^7□一股金刚也（云云）
    三明施无畏中。又二。一明牒经。二明随释。自可见。
    四明除恶趣中。又二。牒经随释。自可见（云云）
    五明救意惠中。又二。一牒经。二明随释。自可见（云云）
    六明大悲生中。又二。一明牒经。二明随释。自可见（云云）
    七明悲念中。又二。一明牒经。二明随释。
    初牒经。可见。
　　后明随释中。智者即道此菩萨名者。此菩萨亦名智者菩萨故云尔也。道犹谓也。
    八明除一切热恼中。又二。牒经。随释。自可见。
    九明不思议惠中。又二。一牒经。二明随释。自可见。
    三明三重曼荼罗中。又二。一明牒经。二明随释。
    初中。交牒可云。皆住莲华上。在曼荼罗中（云云）
    二从右皆下。明随释中。右皆作方坛等者。此除盖障院诸尊。皆方坛上置莲华。其上置各各种子。种子转成各各三形。转三形成各各尊形。故云右皆方坛乃至谓画此手印等也。若作曼荼罗者。除盖障为中胎。诸菩萨为第二重。八部等为第三重。故云此皆除盖障眷属余义如文殊中说之也。
    三从北方下。明说地藏院中。又三。一明说部主。二明说眷属。三明三重曼荼罗。
    初中。又二。一明牒经。二明随释。
    初中。交牒可云。北方地藏尊乃至密印之形像（云云）
    二从北方下。明随释中。于大因陀罗轮也者。如上黄色方坛。以金刚为界。其上置大莲华。其上置如意宝幢。故云于大因陀罗轮也乃至不画形但画幢也。若作此印极上色者。经之是名为最胜密印之形像文。未会别牒而释也。此尊曼荼罗殊众宝庄严端严微妙。故云若作此印者极上色者乃至最为胜上殊妙也。彼中画印殷勤作之也者。经之复当殷勤作文未会别牒也。言以极重殷勤之心可画作之。是即如来最无上大悲万德成就之体。故云尔也。
    二从此菩萨下。明说眷属中。又六。一明别表。二明宝作菩萨。三明说宝掌菩萨。四明持地菩萨。五明说宝印菩萨。六明坚固意（矣）
    初中。又二。一明牒经。二明随释。
    初中。交牒可云。上首诸眷属乃至彼诸慕达罗（云云）此慕达罗者。此云印也。所谓诸菩萨密印□帜也。
　　二从此菩萨下。明随释。自可见。
    二从宝作下。明宝作菩萨中。又二。一明牒经。二明随释。
    初中。宝作菩萨印者。亦云宝处。其义如密印品所记也。三股金刚在于宝珠之上也者。今此眷属菩萨皆方坛上置宝莲华。其莲上置如意珠。此上置各各三昧耶故。此菩萨以三股金刚为三昧耶。故云三股金刚在于宝珠之上也乃至如地藏法也。
    三从宝掌下。明说宝掌菩萨中。又二。一明牒经。二明随释。自可见。
    四从持地下。明持地菩萨中。又二。一明牒经。二明随释。
    初中。交牒可云。持地于宝上。二首金刚印（云云）
    二从持地下。明随释中。作两头金刚者。于独股两方作五股形。是即非独股又非五股。故云作两头金刚乃至于一股中有五股形如前印也。所言如前者。指宝掌一股金刚也。
    五明说宝印手中。又二。牒经。随释。自可见。
    六明坚固意中。又二。一明牒经。二明随释。自可见（云云）
    三从右下。明三重曼茶罗中。又二。一明牒经。二明随释。
    初中。交牒可云。一切皆应住。彼曼荼罗中（云云）
    二从右下。明随释中。皆于方轮中者。如上黄色金刚轮坛中置宝莲华。其上置如意珠。是即此院诸菩萨通法也。于此上。地藏置宝幢。乃至坚固意作十字羯磨金刚等是也。若作三重曼荼罗者。地藏为中胎。诸菩萨为次院。八部为第三也（云云）
    四从次西方下。明说虚空藏中。又三。一明部主。二明眷属。三明三重曼荼罗。
    初中。又二。一明牒经。二明随释。
    初中。交牒可云。西方虚空藏乃至智者当安布（云云）
    二从西方下。明随释中。作圆坛等者。圆坛上置白莲华。其上置刀。极利如冰霜。故云作圆坛乃至又坚固也。智者乃至种子之者。经自种子乃至安布文未会引之也。即是安本尊种子者。是即字也（云云）
    二从次列下。明眷属中。又六。一明别表。二明虚空无垢。三明虚空惠四明清净惠。五明行惠。六明安住惠。
    初中。又二。一明牒经。二明随释。
    初中。交牒可云。及画诸眷属。印形如法教。
    二从次列下。明随释。自可见（云云）
    二从虚下。明虚空无垢中。又二。一明牒经二明随释。
    初中。虚空无垢菩萨亦本乃至以轮围之者。经之虚空无垢尊乃至具足在风坛一偈文。未会别牒也。
    二从此本下。明随释中。此本者指亦本之本也。即是自也者。指治定本之轮像自围绕之自也。言以轮令围绕己之本形之大轮故云尔也。四股刀轮者。十字四股轮而端如刀也。故云此本即是自也乃至置轮亦自围之也。在风轮中者。释具足在风坛句也。自可见。
    三明虚空惠中。又二。一明牒经。二明随释。自可见（云云）
    四明清净惠中。又二。牒经。随释。自可见（云云）
    五明行惠中。又二。一明牒经。二明随释。自可见（云云）
    六明安住惠中。又二。一明牒经。二明随释。自可见（云云）
    三从凡此下。明三重曼荼罗中。凡此于大悲藏等者。言今此虚空藏院是文殊一会中西方部主。故云凡此乃至一会也。凡四菩萨者。文殊除障地藏虚空藏四菩萨也。如此四菩萨相互为主伴。故云凡四菩萨随以一菩萨为主置于中坛也。余者各于等者。虚空无垢等菩萨为第二重。八部为第三也（云云）复次若是大悲中第二院者。言八叶院为第一故。以观音院等为第二也。然如前第二院诸菩萨互为主伴。观音院等第一院亦可有互为主伴各成三重曼荼罗。故云复次若是乃至即不须置文殊会菩萨也。若释迦会者。是即第三院诸尊如上释迦为中胎。以佛眼毫相等为第二。八部等为第三。更问即此意也。此事更问不审等者。言如此等诸佛互为主伴之时。次第座位能能可详之故云尔也（云云）

已上释秘密曼荼罗品竟
释入秘密曼荼罗法品第十二（经第五疏十六）

    将释当品。即开为四。一明大纲。二明题目。三明来意。四明入文判释（矣）
    初明大纲者。凡此品中说甚深究竟之法。开最上秘密之坛。所谓以字烧字因字更生。并十二真言王布字观等即是也。此事一宗宗眼也。巨细如骨钞（更问）此即当品大纲也。
    二释品题者。入者能通为义。即能觉之智心也。秘密者神力难思为义。夫如来内证自性清净之法句。虽非说可示于人。巧以如来难思之神力。能说诸佛自证秘密。只是唯佛与佛境界。非十地等觉之所知。故号为秘密。曼荼罗者如上释。法者轨持轨则为义。所谓当品所说以字烧字因字更生等法。是十方三世一切诸佛菩萨成等正觉之轨持轨则也。依之今师并弟子及坛乘古佛成菩提之轨持轨则故。速知见诸佛内证甚深不可思议三平等地。而同古佛成菩提直道。故疏云然此执金刚即是毗卢遮那之所化身为欲发明此深密之法故也。此法无能发问。唯佛与佛相问乃可知耳（云云）是故此品名为入秘密曼荼罗法品也（云云）
    三明来意者。上品中虽说上来诸品中未说之秘密甚深曼荼罗。然而应证入此秘密坛甚深秘密方便法则未说之。爰以疏云。尔时世尊又复宣说入秘密曼荼罗法者。已说秘密曼荼罗而未明入秘密之法故以宣说也（云云）故次上品而此品来也（云云）
    四从入秘下。明入文判释中。大分为八。一明释品题意。二明佛作金刚手能发问。三明当品来意。四明持诵应遍学义。五明以字烧字。六明说因字更生法。七明说十二支句布字。八明说平等三昧耶（矣）
    初中。又二。一明牒经。二明随释。
    初牒经。自可见。
    二从谓诸下。明随释中。谓诸佛身口意秘密之藏等者。以三平等三昧耶为诸佛身口意秘密之藏。故经云。如是三昧耶。一切诸如来。菩萨救世者。及佛声闻众。乃至诸世间。平等不违逆。解此平等誓。秘密曼荼罗入一切法教诸坛得自在我身等同彼真言者亦然。以不相异故。说名三昧耶（云云）然觉了如此等平等本誓之人中。唯金刚手能穷了其源底。是故如来能告金刚手也故云谓诸佛身口意秘密之藏唯执金刚秘密主乃能知之故佛复告之也（云云）
    二从尔时下。明佛作金刚手能发问中。又二。一明牒经。二明随释。
    初中。尔时世尊复说入秘密坛法者。经之尔时乃至法优陀那曰文。来会引之也。
    二从然下。明随释中。又三。一明唯佛与佛相问。二明引金刚顶证。三明例同金刚手。
    初中。然此执金刚即是等者。如此秘密甚深法等无有能发问而发起深秘之者。如来示意密之体作金刚手。奉发如上甚深法。而令大众发起深益也。故云然此执金刚乃至唯佛与佛相问乃可知耳也。
    二明引金刚顶证中。彼品所说如疏引之。佛者指毗卢遮那智法身如来也。尔时佛即自叹言者。如此佛示现能问所问而能问能答。故佛自作能赞之人言善哉善哉乃至随问而答也。依之大众得未曾有。住如幻三昧而作佛事。故云尔时大众乃至而成佛事也。
    三从今此下。明例同金刚手中。今此执金刚等者。若佛自问自答者。恐人不可信敬故。化作金刚手而为能问之人。以佛身而答之。故云今此执金刚乃至以佛身而问佛身也。
    三从尔时下。明当品来意中。又二。一明重引牒。二明随释。
    初文。自可见。
    二从上已下。明随释中。上已等者。但前为释示现能问能答之人引之。今为辨当品来意引之也。故云上已说金刚手乃至故次宣说也。经优陀那者。此云无问。是即无能问故佛自示现金刚手之身而问。故示现佛身答之。故云优陀那也（云云）
    四从持诵下。明持诵者遍学中。又二。一明牒经。二明随释。
    初中。持诵者遍学秘密曼荼罗乃至智者尽烧一切罪弟子法如是者等者。经之真言遍学者乃至烧尽一切罪一偈文。未会引之也。
    二从持诵者下。明随释中。又二。一明唯佛与佛名遍学。二明末代师堪作法名遍学。
    初中。持诵者等者。初句中真言遍学者是也。余文可见。
    二从今末代下。明末代师堪作法名遍学中。又三。一明末代难得。二明分有遍学义。三明应遍学所由。
    初文。自可见。
    二从然下。明分有遍学义中。然阿阇梨等者。指未见谛师也。此人虽未见谛。普习学此经宗旨浅略深秘秘中深秘秘秘中深秘等次第法用。一一明了学之。故云然阿阇梨虽未得乃至随顺此经所有诸法也。缘曼荼罗要者等者。于择地造坛等一一行事次第法则无误。故云缘曼荼罗要者应善知之。应修瑜伽之行者。如世间成就品及悉地出现品等所说。世间出世间种种瑜伽妙行一一次第通达之。晓了众生等者。能识知众生根性通塞有遮无遮及本尊身口意密上中下等悉地相。一一次第通达无疑滞故。虽未见谛。分得遍学之名。能堪为弟子作入秘密曼荼罗之法。故云晓了众生乃至入秘密曼荼罗法也。
    三从所以下。明应遍学所由中。今此诸佛法要等者。指当品所说甚深法要也。是即以诸佛同一本誓故不妄宣说。故云今此诸佛法要乃至不辄尔宣说也。若未法人师不了知魔事因缘及避除结护等方便。又不解知修习瑜伽入道因缘浅深重重方便法则。而妄教人者自损损他失一大事因缘。还堕恶道。故云若末代人师乃至即无所差别差机误他故须遍学也。所云智者等者。指智者之智也。治定本此云通达。即如云即智者是通达也。所谓取要言之。真言乘教一切法则次第皆悉能遍学通达。故云智者。又云通达。又云遍学。故云所云智者即是此遍学是也。能知浅与深机与非机。故云能知应与乃至故名智也。若不然者自损损他何名智者哉。故云若不闲方便乃至云何名智人耶也。烧弟子罪者。如此以遍学遍知故。以字智大。令应度弟子无始罪障皆悉烧灭也。故云犹彼从无始来具有无量无边罪障深厚之障。若不为除乃至令为授戒也。弟子法如是者。如此令烧尽无始障垢已。于秘密坛中如法灌顶也。故云谓如法入坛作法也。
    五从烧彼下。明以字烧字法中。又二。一明牒经。二明随释。
    初中。烧彼寿命乃至烧除灰烬者。经之寿命悉焚灭。乃至谓以字烧字等一偈文。未会引之也。
    二从今岂下。明随释中。今岂以世间之火等者。经言寿命悉焚灭者。非谓以世间之火烧此身根令绝命根。即以罗字之智火烧彼业缚身。令绝断烦恼业命根永无余也。故云今岂以世间之火乃至而焚彼业烦恼身使不复生也。所以者何。夫六道生死一切众生皆悉依贪嗔痴等烦恼重障。造种种不清净业。依此业转轮无穷流浪生死。是即烦恼业之寿命无断绝故。流转业缚身亦无穷尽。是故以如来秘密不思议极大善巧智火加持力。焚灭彼烦恼业苦聚集身根。永令绝断无明妄想戏论之命根无余。烦恼薪悉尽无余故。能烧智火随亦止息。既能缘所缘不可得故归入本初不生之妙体。以归本初不生故同诸佛无有异。故云一切众生皆以业烦恼乃至此薪既尽能治亦遣也。以字烧字者等者。经之谓以字烧字一句别牒也。是即经文烂脱也。故如引牒可读也。所谓先观字成黄色方坛。以金刚为界。以十字羯磨金刚敷其中。其上置弟子身。从彼字方坛出生字。此字成猛焰。刹那梵灭其身。同于灰烬。是即字微垢既烧尽故。能烧罗字亦还同本初不生之字金刚轮际。故云以字烧字者乃至体同金刚轮也。所谓烧者即是字义等者。罗字是尘垢不可得义也。以尘垢不可得故同烦恼烧义。故云烧者即是字义也。当以阿字为弟子者。以弟子身本初不生故。全体以弟子自身为阿字。故云当以阿字乃至遍作其身也。次以此惠火之字者。是即罗字如来惠火之种子。以此惠火之字焚阿字净菩提心真金之□垢。令自性清净本觉之体无尘无垢也。故云次以此惠火之字乃至而焚阿字也。
    问曰。以字烧字者。以何字烧何字耶答。以字之智火。焚字之微垢也问曰。若然者字是本初不生金刚不坏大菩提心之体也。然此菩提心离能烧所烧之分微妙寂绝也。何故以所生之字烧能生字耶答。实如所难。于字大菩提心之体者。以离生灭去来之相故。非可被焚灭之法。虽然此菩提心当与微垢俱也。故但烧此微垢。非烧本初不生之体也。故疏云以此惠火之字焚彼菩提之性真金之□令垢秽无余（云云）将以譬之意可知其法体也。既云焚真金之□。当知非烧尽真金之体。即烧真金之□垢。令真金体而明净也。今烧阿字亦如此。非烧其字大菩提心之体。即烧与此大菩提心俱之微垢。令无垢清净也。烧尽此微垢已。能烧之智火亦随止息。能烧所烧既止息故。唯在本初不生字大菩提心之体。犹如真金□垢皆烧尽已。唯在本性清净之真金也（云云）
    问曰。若然者所言微垢者何物耶答。如实不知虚妄分别妄见是也问。若然者所云不知妄见者。为损贪嗔痴等法体。为当云何答不尔也问何故然耶答贪嗔痴等法体是三部圣众本来常住之心地也。离有垢无垢本来清净自性果德也。虽然众生如实不知故。迷此法界常住之大贪嗔痴等之体。失彼三部圆满之宝。是故于平等法界中。起小贪嗔痴等妄念。作种种业受种种苦轮转无穷。是只如实不知贪嗔痴之体性故也。若能如实知贪嗔痴等自性清净本不生际之时。贪欲乍贪欲体自性清净故。本来不生即显佛部众德。嗔恚乍嗔恚体自性清净故。本来不坏即备金刚部众德。愚痴乍愚痴体自性清净故。本来清净持莲花部众德。根本三毒既显本来果德。枝末八万岂不成曼荼罗具德耶。如此住如实大菩提心时。只有本初不生之真金体。无尘垢可焚灭。如是等义故唯烧不知之微垢。不烧字之体性也问（云云）曰。损贪嗔痴等体而为所烧之法。有何不可耶答。背表德之实义。失曼荼罗之法体故问。若然者表德实义如何答。今宗表德实义者。不改三种世间性相。即为自心本来万德。不动贪嗔痴等体性。当为四重法界曼荼。当知其所烧尘垢者。只是虚妄不实之不知妄情也。是故如实之智光照曜时。不知之暗执自除。此名为护摩实义。是名为以字烧字法（云云）
    问。若然者何故疏不言烧其微垢。而言以罗字而焚阿字耶。若以字为所烧法者。字是诸法之体也。此字犹能被焚灭。何贪嗔痴妄法之体而不烧尽耶答。烧字者。非烧字本不生之体。烧不知此字本初不生妙体之不知微垢也。既云本初不生。有何所烧耶。若有所烧即是生灭之法也。生灭之法岂诸法常住之体耶。贪嗔痴之体亦如此。既云自性清净有何所烧耶。若有所烧即是不清净之法也。岂名自性清净妙莲不染之法耶。故疏云以此惠火之字焚彼菩提之性真金之□令垢秽无余（云云）
    问曰。疏云想阿字同方坛。弟子在其中。而以字焚之（云云）然以阿阇梨字之智火。烧弟子之字欤。如何答。不尔也。只是弟子心中自本已来有字之智体。然为不知妄见之所隐没不能显照。是故阿阇梨缘彼弟子本来字之智体。以阿阇梨本来字之智光加彼之时。以不思议感应因缘故。开发彼弟子自己本来智火。还焚灭自己本来字之上不知妄见。当知但以弟子字烧自己字。全非心外之字也（云云）
    问疏云以烧故同为一体。身同字（云云）然者既云烧阿字。何还同阿字耶答。如上但烧阿字之微垢。不烧其法体也。既烧尽其微垢已。能烧之字还归字之本体而不生不可得也。故云同为一体故。能烧所烧寂静安乐不生不灭。故云身同字也。已上秘秘中深秘护摩实义也。
    六从复烧下。明说因字更生法中。又二。一明烧已不同二乘。二明依字生佛牙。
    初中。又二。一明牒经。二明随释。
    初中。复烧尽同于灰彼等便更生也者。经之同于灰烬已彼寿命还复二句。未会引之也。
    二从然既下。明随释中。然既焚竟岂如二乘等者。既以字智火烧字垢尘竟。然如前既烧尽竟。不同二乘永寂。复生佛树之牙。长大悲之根。成方便之果实。故云烧既焚竟乃至此生即是清净之性如来种子也。
    二从师以下。明依字加持生佛牙中。又二。一明牒经。二明随释。
    初中。交牒可云。因字而更生。一切寿及生。清净遍光垢（云云）
    二从师以下。明随释中。又二。一明以何方便而生牙。二明正说其方便。
    初中。师以何方便令此灰烬生妙牙也者。言既烧已后虽不可同二乘永寂沈空。然而未知于此灰烧令生佛树牙之深密方便。故云师以何方便令此灰烬生妙牙也。
    二从谓生下。明正说其方便中。又二。一明字方便秘观。二明五字门具足义。
    初中。谓生缚字门也等者。释经之因字而更生义也。所言因字者即是字也。其观想如悉地出现品所说（更问）
    二从当知下。明五字门具足义中。当知火动之时等者。言以字烧字已。然后以字甘露水注灰烬令生佛树牙时。字体性即地大也。智火字即火大也。此字智火生时必与风俱即风大也。烧已以字甘水注之即水大也。字上加圆点即大空也。故云当知火动之时乃至即具地水火风空五字之义也。然此皆是如来秘密之义者。如此等以字烧字因字更生等。皆是如来甚深秘密方便加持也。如文成解而不可谓以字烧字生牙。当能决明师可通佛意。故云然此皆是乃至当善思之也。
    七从寿命还下。明说十二支句布字中。又二。一明结前生后。二明正布十二字（矣）
    初中。又二。初明牒经。二明随释。
    初中。寿命还活悉皆无垢也者。经之一切寿及生。清净遍无垢二句。未会引之也。
    二从行者既下。明随释中。行者既得如遍净无垢者。是即结前句也复为欲令坚固等者。生后句也。如是意生之身等者。因字更生故。还所生之自性清净身也。是即从诸妄想因业而不生。但从行者自心而生。故云意生之身也。故更有方便者。此十二真言王秘密方便也。
    二从犹置下。明正布十二字中。又二。一明牒经。二明随释。
    初中。交牒可云。以十二支句。而作于彼器（云云）
    二从犹下。明随释中。犹置十二字等者。言先既以以字烧字因字更生等秘密方便。故还生意生法界之身。为令此意生法界身坚固常住故。复说此十二真言王布字。故云犹置十二字也。复得十二缘者。住心抄云今以十二字成秘密真言身。譬如以十二因缘成流转身也。无明为缘行起。是过患十二因缘也。菩提心眼为缘行起。是秘密曼荼罗十二因缘也（云云）即是前说十二字者。指秘密曼荼罗品也。当用布满其身也者。于身上中下分而布满故云尔也。初有四字者。四字布头分。故云初有四字乃至从眼起好也。次有四字者。四字布身中分。故云次有四字乃至及心上咽上也。次有四字在下者。四字布身下分。故云次有四字乃至一字在足下也。然单足二皆有之者。于二髀各一。于二足下复各布一。故云然单足二皆有之也。今但于一足等者。言今疏文言一字在髀上等者。都管二足而云一足。故云今但于一足乃至两足也。当知此十二处等者。言以此十二字布如上十二处故。此十二处皆悉摄尽身上中下一切身分。故云当知此十二处乃至次第而布之耳也（云云）
    问。经云而作于彼器（云云）然者以何等方便瑜伽。而成法器耶答。疏云复为欲令坚固如是意生之身故更有方便。犹置十二字。即是前说十二字真言王（云云）是即秘密曼荼罗品所说十二真言王也。
    问。若然者上品既说之。今复说之有何等深意耶答。上品中说之。虽为六大三密种子。及明五种悉地相应句。未说甚深秘密三平等之布字故。此品重明此布字。以成师弟及坛三平等故。令前意生之身坚固常住也。以此秘密布字方便而成法器也。故重说也（云云）
    问。若然者其布字次第作法云何答。疏文有二种布字。所谓一者以初四字布头分。以第十一点布顶上。以第二第十一点合成字布右耳。以第二第十一点合成字布左耳。以第十二点字布额也。次以四字而布身中分。所谓第十一点字布右肩。以第十二点字布左肩。以第十一点字布心上。以第十二点字布咽上。次以四字布身下分。所谓以第十一点字布齐。以第十二点字布腰。以第十一点字各布左右髀上。以第十二点各布左右足。故疏云。初有四字布于上分。乃至从初字次第而布之耳也（云云）二者以四字如次布眼耳鼻舌。自余八字如前无异。故疏云。次如本自性配从眼起好也。乃至次第而布之耳也。
    问。然者两说傍正如何答。以第二说为正欤。所以然者。疏自释云。次如本自性配从眼起好也（云云）若依小野厚造纸者。又有二说。一说谓（顶火额风左耳地右耳水唇肩胸背齐腰踝^5□）复一说谓（顶火额风左耳地右耳水肩肩胸背脐腰^5□踝）已上十二布字也。（胸身语意）已上三密种子。此七字摄十二字也（云云）若依十二真言王仪轨。左耳暗大勤勇处大日如来（一）右耳欠字佛眼佛母（二）暗顶上释迦如来（三）恶字额上遍知院（四）右肩糁字莲花部圣众（五）左肩索金刚部圣众（六）含胸上胎藏中台九佛位（七）咽上郝字般若菩萨（八）脐上滥字胜三世菩萨（九）腰上落字圣无动忿怒尊（十）鍐字右足上千手千眼观自在（十一）缚左股上金刚藏王菩萨（十二）
    问。若然者此三所布字云何可得心合耶答。疏并厚造纸说师弟布字。仪轨说曼荼罗布字。故无相违也（云云）
    问仪轨并厚造纸中。三密外胸布字。有何等深意耶答。是即于意生之身。具足四轮成就三解脱门义也。故十二真言仪轨云。吽诸法了义风大也。具四轮义。四轮者一金刚界轮义。二降三世教令轮。三遍调法轮。四一切义成就轮。佛部义引入义。镇护义。上有空点大空三昧耶。中有曩字无相解脱门义。下有乌字无作解脱门义（云云）
    八从然此下。明说平等三昧耶中。又二。一明所平等人。二明称平等得自在。
    初中。又二。一明牒经。二明随释。
    初中。交牒可云。如是三昧耶乃至平等不违逆（云云）
    二从然此下。明随释中。然作此方便有三等者。言于如上布字秘观有三平等。所谓先于师上中下分作布字毕。次于曼荼罗作布字。如十二真言王仪轨。注更问布字云何起也者。如彼轨可作之。是即更问之意也。上记之故别不尽也。次于应度弟子身上中下作布字如师也。故云然作此方便乃至即能成于法器故云作彼器也。如是作已等者。言作如此三所布字已。应住三平等三昧耶也。所谓经所说诸佛菩萨二乘乃至世间三昧道皆悉与师同等也。师亦同等弟子也。弟子亦同等佛菩萨等天等也。诸佛菩萨师及弟子平等平等互相无碍。故云如是作已即是成就乃至等同诸佛也无违背义也。
    二从称此下。明称平等而得自在中。又二。一明牒经。二明随释。
    初中。称此三昧耶乃至自在诸曼荼罗如是等我者。经之解此平等誓乃至说名三昧耶二偈文。未会总牒也。
    二从若称此下。明随释中。又四。一明师弟同入一切坛无留难。二明佛与行者同等。三明以三平等为要用法。四明回互前后所由。
    初中。又二。一明别牒。二明随释。
    初中。若称此三昧耶乃至诸坛得自在者。经之解此平等誓乃至诸坛得自在一偈文。未会别牒也。
    二从解是下。明随释中。解是解了义等者。言若知解此三平等秘密布字妙方便者。遍入三部五部等一切曼荼罗。作一切佛事。都以无留难。如师者弟子亦遍入一切曼荼罗。自在无碍修行无留难也。故云解是解了之义乃至无有留难也。虽不入亦得自在摄取也者。言虽未入秘密曼荼罗位。若解知此三平等布字。于一切法自在得入无留难也。
    二从如我下。明佛与行者同等者。又二。一明别牒。二明随释。
    初中。如我等持诵者等者。经之我身等同彼一句。未会别牒也。
    二从谓我下。明随释中。谓我者如来自称也。合为一者。师佛弟子平等平等无二无别。是即三昧耶义也。
    三从亦然下。明以三平等为要用法中。又二。一明别牒。二明随释。
    初中。亦然持诵者不异三昧耶名说者。经之真言者乃至说名三昧耶三句文。未会引之也。
    三从佛以下。明随释中。佛以诸法究竟等者。言佛毕竟等于众生。众生毕竟等于佛。佛三密与众生三密。毕竟平等平等毫厘无隔。以如是等义门故得名三昧耶。故云佛以诸法究竟等乃至名说也。如经初等者。住心品云。越三时如来之日加持故身语意平等句法门（云云）疏释此文云。如此时中佛说何法即是身语意三平等句法门。言如来种种三业皆至第一实际妙极之境。身等于语语等于心。犹如大海遍一切处同一碱味。故云平等也。平等法门则此经之大意也（云云）故云如经初具有入大悲乃至为要用之法。不于前说乃至此说之者。从初品已来唯虽说平等名字。未说其法体。即至此品说之。故云不于前说乃至终不得成也。
    四从所以下。明回互前后所由中。所以回互前后等者。言如此彼品中说其名字。此品中说其法体。或品中说其真言。或品中说其印。或品中说其三摩地。如此于一处而不相连说之。所以者何。是即为对治慢法之者令不成无间之业也。故真言行者必先求明师依师教面密修学而入正法应为人师也。故云所以回互前后不相承蹑者。但为欲令入正法者应须依师而学。岂但佛有吝惜邪。犹如佛于声闻经中乃至先自成立堪能建立他人无上善根也。如声闻法中五法成就者。戒定惠解脱解脱知见也。成就此五法已。当在师位。余文可见（云云）有三昧耶偈等者。是即传法之时阿阇梨要誓之言也。然此土未传耳等者。此时未整调渡。故云此土未传耳也。禅要并授菩提戒仪并授大灌顶轨等是也。具问者即此意也（云云）

已上释入秘密曼荼罗法品竟
妙印抄卷第六十五

元德三年（辛未）四月三日加点了
沙门阿寂（六十二）
妙印钞卷第六十六

        沙门阿寂纪
    
　　　
　　　
　　　

释入秘密曼荼罗位品第十三（经第五疏第十六中）

    将释当品。即开为四。一明大意。二明释品题。三明来意。四明入文判释（矣）
    初明大意者。说内心秘密曼荼罗之位。显示彼萨埵身地即是法界自性。加之如金刚手者。阿阇梨并应度弟子及坛地。皆是意生八叶曼荼罗具体法身也。故经云善男子谛听内心曼荼罗秘密主彼身地即是法界自性（云云）是即此品大纲也。
    二明释品题者。入秘密曼荼罗者。问曰。所云入者与前品之入。为同为异耶答前是能入秘密之入也。此是所入秘密证入之入也。故疏云。前品名入秘密。今复云入者此入是证入之入。犹如人已入家宅一一明了细分别之。出入自在。家内所有悉皆知之。不同初入门人也（云云）所言秘密曼荼罗者。疏云。前所呈示是三昧力故呈外境（私云指等至三昧也）金刚内心观之。以于行者自心之中而具佛会大海。十方通同为一佛土。唯自明了他所不见。故名秘密曼荼罗也。所言位者。是即住证之义也。所谓住内心自性清净秘密曼荼罗之本位。而证自心本来成就海会之妙果故。名为位也。爰以疏云。然后得安住于秘密藏中。故次说住证之品也。
    三明来意者。上品中虽说入秘密曼荼罗能入之方便。未说所入内心内证秘密之曼荼罗之本位。故疏云前品说入秘密曼荼罗方便。所谓三种加持也。乃至然后得安住于秘密藏中。故次说住证之品也。是故次上品此品来也。
    四从入秘下。明入文判释中。自分为二。一明别题。二明释正文（矣）
    初中。又二。一明牒经。二明随释。
    初中。入秘密曼荼罗位品第十三（云云）
    二从次住下。明随释中。次住秘密曼荼罗品者。就当品得名。梵本中有二题。所谓入秘密曼荼罗位品（是一）住秘密曼荼罗品（是一）然经唯就省文取入住之一。而略住品。所以然者。言入住者是即住义也。故题入秘密曼荼罗位者。住义自然有之。例如住心品有二题也（云云）
    问。若然者何故住心抄云。入曼荼罗品与入曼荼罗位品中间。更有住曼荼品十三。文是可无也。何者捡经品次第无其文故也（云云）然者如何答。是为对治慢法之者。一之练磨义也。非再往实义也（云云）前品说入秘密曼荼罗方便者。指入秘密曼荼罗法也。所谓三种加持者。师坛及弟子三种也。所谓以十二真言王。令此三种平等坚固已。然未安住秘密曼荼罗极位故。次说此品而令住证自在也。故云谓以真言加师之身乃至故次说住证之品也。
    二从尔时下。明释正文中。自分为五。一明入等至三昧。二明说三昧所现众德。三明本佛说内心坛位。四明辨意生香花等。五明说秘密灌顶作法（矣）
    初中。又二。一明牒经。二明随释。
    初中。尔时大毗乃至观念从定住者。经之尔时大日乃至住于定中文。未会引之也。
    二从毗卢下。明随释中。又三。一明释大毗卢遮那。二明入定所由。三明释等至义。
    初释大毗卢遮那。准初品自可见（云云）
    二从佛所下。明释入定所由中。又二。一明以大悲故无相中现相。二明令萨埵所问满足无余。
    初中。佛所以入此三昧者。指此等至三昧也。余文自可见（云云）
    二从又为下。明令萨埵所问满足无余中。又为满足金刚手等者。言从上来答金刚手问虽说来。犹以有残分故。佛入此等到至三昧。已说今说一切法皆悉令平等满足。故云又为满足乃至故而入三昧也。
    三从等至下。明释等至三昧义中。又五。一明分别尔时与彼时。二明三世佛同故名等至。三明我等亦乘此等至菩提故名等至。四明内观与外事等故名等至。五明金刚手等所问皆满足。
    初中。上云尔时等者。言上云尔时者。尔时大毗卢遮那之尔时也。此对上之入秘密曼荼罗法故云尔也。而此复云彼时者。未会经之彼时也。此即对尔时之时故云彼时也。故云对前因缘次复有此事故分别云彼时也。更问者即此意也。
    二明三世佛道同故名等至中。犹过去等者。过去未来现在一切诸佛皆乘此道同至大菩提道。故云等至也。故云犹过去乃至故云等至也。
    三从如三下。明我等亦乘此等至菩提故名等至中。如三世佛等者。如三世十方佛同乘此道等至大菩提。今真言行者亦同乘此十二真言王三平等之道。等至大菩提直道故名等至三昧。故云如三世佛乃至故云等至也。
    四从又下。明内观与外事等故名等至中。又复如前所示等者。指初品所现三部无尽庄严方位色相。并今佛所入等至三昧所现方位色相。及阿阇梨瑜伽中观想方位色相。平等平等彼外现如此内观。此内观如彼外现。无二无别。等至大菩提正道故名三昧。故云又复如前乃至故名等至三昧也。
    五明金刚手等所问皆满足中。佛入此三昧者。此等至三昧也。依此三昧所现方位色相标表等故。金刚手等大会所疑皆悉除去。故云佛入此三昧故乃至故入此三昧也。
    二从彼佛下。明说三昧所现众德中。又六。一明地平如掌。二明地上庄严。三明意生宫殿坐处。四明法界标标体性。五明诸力从法身生。六明所生海会以偈叹佛（矣）
    初中。又二。一明牒经。二明随释。
    初中。彼佛入三昧乃至犹如于手平正者。经之即时诸佛国土地平如掌文。未会引之也。
    二从所谓下。明随释中。以三昧而言者。言非实业所生之地土。是即从等至三昧而所生意生之净地也。所谓净菩提心所生信解地也。故云所谓地平乃至以信力故平其心地也。除去所有阿赖耶等者。妄见所含一切业烦恼含藏速除去。唯有毕竟清净之净菩提心体性心地。此地是大悲胎藏佛海会圣众微妙庄严大地也。故云除去所有阿赖耶乃至即当成就大悲胎藏佛会庄严也。
    二从五宝下。明地上庄严中。自九。一明五宝间错。二明悬大宝盖。三明庄严门标。四明四方四隅建宝幢。五明宝池庄严。六明花树荣敷。七明五宝璎绳。八明宝地细滑。九明乐器庄严（矣）
    初中。又二。一明牒经。二明随释。
    初牒经。自可见。
    二从五宝下。明随释中。五宝谓五色也间错谓金银等五宝五色宝而间错其地也五行者等者。言以此五宝配当木火地金水等五行并信进念定惠五根故云尔也。即是白黄赤绿黑次第也。白是戒（五分法身配当可思之。举初略后）黄是信。赤是进亦是念。缘是定。黑是惠也（是五根五力配当可思之）上释云初白次赤次黄等者。具缘品中白赤黄青黑列之。今白黄赤青黑列之。非前今为正。故云上释云乃至前释非也。从此已下一一庄严等者。于五宝作如此深秘释已。例之一切庄严具皆悉可秘释。故云从此乃至有义释也。今此中未解等者。如此深秘释于具缘品。一一次第释毕。仍云今此中乃至对其法门也。
    二从大宝下。明悬大宝盖中。又二。一明牒经。二明随释。
    初中。大宝盖者等者。经之悬大空盖一句。未会引之也。
    二从然其处下。明随释中。然其处者。如上五宝间错宝地。于此宝地上悬大宝盖。遍满尽空法界。故云然其处非但五宝间错其地而已盖在上都覆之乃至故云大也。若深秘释者。宝盖者大悲覆护义也。所覆法界既无中边。何能覆大悲有际限。故云然此盖之量遍覆诸佛刹故云大也。
    三从庄严下。明庄严门标中。又四。一明门标梵语。二明诸门标相。三明杂色宝幡。四明白拂等庄严。
    初中。又二。一明牒经。二明随释。
    初牒经。自可见。
    二从涅庾下。明随释。又可见。
    二从已又有门标相下。明诸门标相。如具缘品所说。故云已又有门标乃至标是四梵住也。
    三从杂下。明杂色宝幡中。杂色者等者。治定经云众色流苏也。是即杂色幡也。横广竖长。而悬门标之上。故云杂色者乃至而在门标之上也。若深秘释者。五色是五根也。谓五根内成故五力外翻。所谓随缘应物之化用。重重无尽不可胜计。故横遍十方竖尽三世故云广长也。
    四从此标下。明白拂等庄严中。前是彩幡者。前杂色幡也。是即种种彩色杂色幡也。幡有宝铎等者。经云幡佩者。幡有宝铎白拂等类种种间错。故云幡有宝铎乃至而间错也。并种种杂彩名衣悬垂周匝等者。释经之名衣也。好彩之束者。微妙清净装束也。段束者。种种无尽妙衣妙服美丽而重其妻也。故云并种种杂彩名衣悬垂周匝好彩之束即段束之是杂彩也。私谓即是如文着杂色衣之义也（云云）是即初品所云被杂色衣执金刚即此也。若秘释者。白拂者。拂一切众生烦恼尘劳不染着义也。宝铎谓以不坏化身成不请化主。三世常恒说法利生。常惊觉无明妄想眠义也。杂色名衣。谓六大一实之身体。着普现色心之妙衣。悲智和融行愿具足。重重无尽化道无绝之义也。故云从第一无相之法乃至是杂色义也。杂色幡以来等者。指从庄严门标至而校饰之一行余文也。
    四从八方下。明四方四隅建宝幢中。八方隅建大摩尼幢者。经之于八方隅建摩尼幢文。未会引之也。若秘释者。幢是大菩提心无尽行愿标相也。是四智四行也。无尽行愿从是出生。是故云摩尼幢也。故云八方隅乃至幢以摩尼作也。建谓立幡于标也。幢者谓四方及四隅乃至如意之幢也（云云）
    五从此外下。明宝池庄严中。又二。一明牒经。二明随释。
    初中。交牒可云。八功德水乃至种种浴池（云云）
    二从此外下。明随释中。此外复有八功德水者。一甘。二冷。三软。四轻。五清净。六不臭。七饮时不损喉。八饮已不伤腹也。若秘释者。毗卢遮那八叶心莲普门法界自性八德。故云八功德水。有无量水生禽鸟者。是即非实业所生之鸟。从如来普门大悲之所生众鸟也。悲智为两翅。常游性净心水。嬉鬘歌舞微妙寂绝。成自受法乐供养。故云复于池中乃至悦可一切也。
    六从又生下。明花树荣敷中。又二。一明牒经。二明随释。
    初中。交牒可云。时花杂树乃至芳茂严好（云云）二从又生下。明随释中。六时之花者。六时事如第二品记之。若秘释者。六时者六大无碍自在义也。花者大悲万行常恒不绝义也。宝树谓沙罗树王果实成满义也（云云）
    七从八方分下。明五宝璎绳中。又二。一明牒经。二明随释。
    初中。八方分分布之乃至绳系也者。经之八方乃至璎珞文。未会引之也。
    二从此八下。明随释中。此八柱之上者。前八柱之上以五宝绞络宝绳。相续连系也。所言璎珞者。如仰月形而垂下诸宝璎珞也。故云此八柱之上乃至周匝相接也。若深秘释者。五智所成功德璎珞与行愿之风。相共周匝净菩提心如意宝幢之上。而悲智绞珞作大佛事也（云云）
    八从其地下。明宝地细滑中。又二。一明牒经。二明随释。
    初中。其地细滑乃至极触乐等者。经之其地乃至快乐文。未会引之也。
    二从如西方下。明随释中。如西方等者。指天竺之纯绵之衣也。余文可见。若深秘释者。大菩提心之宝地柔和忍辱。随三平等无自性之行足。而没而举。增三世常恒法乐也（云云）
    九从又有下。明乐器庄严中。又二。一明牒经。二明随释。
    初中。交牒可云。无量乐器乃至人所乐闻（云云）二从又有下。明随释。其文自可见（云云）若深秘释者。虽乐器无量。不出于五智韵声。所谓五大皆有响六大具言语故。不鼓而自鸣。闻者自然获得言语音声三昧也（云云）
    三从于此下。明意生宫殿坐处中。又二。一明牒经。二明随释。
    初中。于此布列乃至从如来信解生者。经之无量菩萨乃至如来信解愿力所生文。未会引之也。
    二从其座下。明随释中。其座罗列亦作三重等者。言其金刚菩萨等座位。如上三重可作之也。故云其座乃至布列次第也。然各随菩萨等者。依其菩萨三密瑜伽大悲行愿浅深。其广狭粗细功德种种无量不可胜计。故云然各随菩萨乃至而布列其位也。此等皆在等者。如上地上虚空功德庄严等。从毗卢遮那内证八德而生。故云此等皆在八宝幢乃至普门示现也。
    四从法界标下。明法界标标体性中。又二。一明法界标标。二明大莲华王。
    初中。又二。一明牒经。二明随释。
    初中。法界标标者。经之法界标帜文。未会引之也。
    二从即从下。明随释中。即从法界生者。从无相法界之八德而生。表法界即是之体。故云即从法界生即是法界坛标帜也。此标者自性常住本来清净第一无相也。所谓一切众生自性清净法界八德之表相也。故还以此法界自性而庄严此法界自性八德也。故云此标中有性义乃至而庄严之也。
    二从然生下。明说大莲华王中。又二。一明牒经。二明随释。
    初中。然生大莲华如来住彼乃至众生喜悦者。经之大莲华王乃至令得欢喜文。未会引之也。
    二从中有下。明随释中。又三。一明所居大莲华王。二明能住微细法身。三明随类应现德。
    初中。中有大莲华王者。如上第一无相法界标中。即有大莲华王。其量同法界。是即一切众生自性清净法界之全体也（更问）故云中有乃至自性清净也。
    二从当知下。明能住微细法身中。当知彼中如来止住等者。经之如来法界性身安住其中文。未会别牒也。花既量同法界等者。言所住莲华遍法界广大无边无与等。故云大莲华王。当其台上佛身亦尔也。是即自性常住第一无相法身也（更问）故云花既量同乃至八叶之花也。然此第一等者。治定经云性身。此性身是第一无相法身极微细而难见难了之体故。名为性身。故云然此第一是第一法界身。此第一者义译当云性也。极微细之意最难见之性故极微细也。言此第一无相法身微细清净而难见难了故。以义翻故译为性。而其体性微细甚深不可见知。故云极微细之意乃至故极微细也（云云）
    三从随意下。明随类应现德中。随诸众生信解令得欢喜者。经之随诸乃至令得欢喜文。未会别牒也。随意者等者。释其义也。言如此虽甚深微细。以大悲愿力故。以普门随类之三密令众生离苦得乐。故云随意者乃至令得欢喜也。
    五从彼如来下。明诸力从法身生中。又二。一明牒经。二明随释。
    初中彼如来诸支分乃至所资长身等者。经之时彼如来乃至庄严之相文。未会引之也。
    二从如来支下。明随释中。又三。一明如来具无碍力。二明无碍力从十力生。三明十力从诸度生。
    初中。如来支分有无碍力等者。此遍周法界无相法身如来一一支分。各具足无碍力无坏力故。于一切世间无能障者无能坏者。故云如来支分乃至故云无碍力也。
    二从此无下。明无碍力从十力生中。当知从如来十种智力生也者。初品释之。从佛身支分上中下者。如字轮品等释之。余文悉可见。当坐于意生等者。言如上三部诸尊随行者意生。坐位还列于普门法界。故云即是诸本尊乃至所感之坐也。
    三从以功德下。明十力从诸度生中。又二。一明牒经。二明随释。
    初中。以功德乃至即时出现也者。经之无数百千乃至即时出现文。未会略而引也。
    二从今此下。明随释中。今此十力等者。言如上十智力为无量功德之所资长。而从无相法身出现也。故云今此十力复从何生乃至即此诸行功德所资长从此法身而出现也。
    六从彼出下。明所生菩萨以偈叹中。又二。一明长行。二明偈颂。
    初中。又二。一明释诸世界。二明释音声。
    初中。又二。一明牒经。二明随释。
    初中。彼出现已乃至之中者。经之彼出现乃至会中文。未会引之也。
    二从诸下。明随释中。此所生菩萨者。三昧所现台上佛示现诸菩萨。各以此二偈奉赞叹如来也。其文义自可见（云云）
    二从音声下。明释音声中。经云音声者。指经之发大音声也。即语表也者。上智惠功德者意密表也资长身者身密表也。此音声者语密表也。故云即语表也。
    二从此音下。明偈颂中。又三。一明叹权智难思。二明实智难思。三明诸法出入皆阿字。
    初中。又二。一明牒经。二明随释。
    初中。此音演偈略有二偈初偈云者。结前生后句也。奇哉乃至含为藏者。经之诸佛等一偈。未会引之也。
    二从此偈下。明随释中。又二。一明释叹佛意。二明问答料简。
    初中。此偈叹佛之意见上等者。言上从无相法身而生诸度门。从诸度门而生十力。从十力而生无碍力等。示现如此等奇特未曾有事。叹而为甚为奇也。故云此偈乃至甚为奇特也。叹一等者。大日即诸佛。诸佛即大日。佛佛道同故。叹大日时而成叹诸佛之功德。故云叹一乃至故云一切佛也。是故当知等者。言如此难思业是从如来大惠方便具足而生也。故云是故当知乃至坐不思议业也。即如法华云。定惠力庄严。以此度众生（云云）
    二从云何下。明问答料简中。云何不思议耶者问也。言今不思议者有何等不思议耶而问也。从谓下答也。言于无含藏中能含藏众德故云不思议也。是即智惠方便具足故。于无相中示种种相。于无言说中出种种言语。令一切众生能至无含藏。故云谓住无藏性中乃至令一切至于无藏也。
    二从次偈下。明实智难思中又二。一明牒经。二明随释。
    初中。若识乃至导师者。经之若解以下一偈文。未会引之也。
    二从此意下。明随释中。此意言等者。言无相无色法性无得故不可识知。无得即是空义也。若得此无所得者。是即佛世尊也。若有所得者即是有妄有藏。非是如来无师之惠也。余文自可见。
    三从复下。明诸法出入皆阿字中。又二。一明偈首有阿声。二明长行不思议有阿声。
    初中。前偈云奇哉等者。所谓叹佛偈初奇特之梵语有阿声。是即本初不生义也以本不生故能从缘而生一切诸法。所谓三密无妨化用也。是即彼中一阿也（更问）故云前偈云奇哉乃至皆从阿字而生也。
    二从时下。明长行不思议有阿声中。又二。一明种种随类身还入佛身。二明还入不思议法身中。
    初中。时出此种种形竟等者。种种无量心数诸尊令归入心王上中下身分也。故云时出此种种形竟还入佛身支分也。是即大悲坛仪式也。
    二从又复下。明还入不思议法身中。又复者。对上大悲坛故云又复也。还入如来不思议法身者。指甚深无相寂静法身。此法身难见难了故云不思议法身。然此无相法身虽极细甚深。四重法界之身皆从此而出生故。还又入彼所生之处也。故云还入如来不思议法身之中各随所生之处而入也。经云乃至不思议者。为释不思议梵语有阿字故慥引未会经文也。故云经云又复入乃至亦有阿声也。此阿者是又彼中一阿字也（更问）意明从阿而出者。前偈奇哉之梵语中阿字也。又从阿而入者。今不思议之梵语中阿字也。两头上下者。上者有偈之首。下者有句之末。故云此两头上下也。指两阿字等者。奇哉中不思议中也。是即明一切诸法皆从字本初不生之法界体而出。还入字本初不生法界体也。法华云诸法从本来常自寂灭相者。偈首字之义也。如来知是一相一味之法常寂灭相终归于空者。偈终阿字也。论云于内心中观日月轮。疏云心自证心心自觉心。天台释云境发智为报（云云）彼中二阿甚深甚深（更问）如第三记（云云）
    三从彼佛下。明本佛说内心坛位中。自分为五。一明从定起告金刚手。二明劝令谛持。三明平治心地。四明门标等庄严。五明意生八叶坛位（矣）
    初中。又二。一明牒经。二明随释。
    初中。彼佛乃至秘密主者。经之尔时乃至秘密主言等文。未会引之也。
    二从意明下。明随释中。意明彼佛等者。治定本云尔时世尊。未会本云彼佛也。所谓彼佛者。非彼等至三昧所现之佛。即是等至三昧能入之本佛也。故云当更问彼佛乃至当是本如来也。佛所以住三昧等者。言佛入此等至三昧所以现如上之种种未曾有奇瑞者。为欲示金刚手等内心法界曼荼罗境界亦如是也。故从等至三昧起。即金刚手告内心曼荼罗也。故云佛所以住三昧乃至而示执金刚也。
    二从善男下。明劝令谛持中。又二。一明牒经。二明随释。
    初中。善男子谛乃至本性清净故也者。经之善男子谛听本性清净故文。未会引之也。
    二从如大本下。明随释中。又三。一明劝令听法相。二明秘密曼荼罗。三明修治心地。
    初中。如大本等者。指十万颂经也。于此处说二十种劝令听法之相。所以然者。此内心秘密曼荼罗深之中深秘之中秘故。殷重诫劝。而为令生信解也。故云如大本中乃至当广说也。
    二从前所下。明秘密曼荼罗义中。前所呈示等者。指上之等至三昧所现之境界也。今则如彼入定所现之相。于行者内心观想之。具佛会大海。十方法界圆融当成一佛土。如此自心佛会花台万德。唯行者自明了。余人所不见也。故此名为秘密曼荼罗也。故云前所呈示乃至故名秘密曼荼罗也
    三从此云下。明修治心地中。又二。一明五大具足义。二明问答料简。
    初中。此云身地者。此身地亦通心地。是故未会本云心内心地中曼荼罗彼秘密主身地也。意谓内心者指六大法界同一体性之内心。于此内心之处有色心。此心法呼为心。彼色法呼为身地。是即内心曼荼罗与秘密主曼荼罗。影略互显而为显色心平等。治定经云内心曼荼罗秘密主彼身地即是法界自性。未会云心内心地中曼荼罗彼秘密主身地即是法界自性也。于内心中观日月轮之意也。是故上云心地者。是识大明白也。故不作别释。下云身地者。五大未明故云此云身地者此语即含地水火风也。不言空大者。空大遍通四大故。举四大而摄之也。当知与上心地而和六大之义圆满也。
    二从云何下。明问答料简中。又二。一明问。二明答。
    初问之意。自可见。
    二从谓下。明答中。又六。一明观阿字为地大金刚座。二明观字为水大。三明观字为火大。四明观字为风大。五明以内加外。六明以阿字故余大皆法界性。
    初中。又三。一明阿字为金刚座。二明先作金刚座所由。二明阿字色形遍身。
    初中。谓先当建立等者。今为作内心曼荼罗故。先建立内心瑜伽之座也。即是所持真言之字者。上所说等真言也。于此真言中。最初字除点画。但观其本体为金刚地及金刚座。故云瑜伽座者即是所持乃至是金刚地也。
    二从所以下。明先作金刚座所由。自可见。
    三从观此字下。明阿字形色中。观此字等者。言此字方形而黄色。遍满身内。故云观此字当作方形乃至无所不遍也。
    二从次作下。明观字为水大中。次作水三昧者等者。观字令在白色圆明。此字圆明遍自身。如地大遍身内而无障无碍也。故云次作水三昧乃至不相妨也（云云）
    三从次观下。明观字为火大。如文自可见。
    四从次观下。明观字为风大。如文自可见。
    五从地水下。明以内加外中。地水火风是外境者。以五大为外境。以五字为内。是故以四字。加持地水火风四大也故云地水乃至以加其身也。身即四大如上释之。
    六从此阿下。明以阿字故余大皆法界性中。此阿字者即是等者。字本不生是即法界之性。等诸字亦入字门故同字之性。等诸字同法界之性故。水火风亦皆悉同法界之性自性清净也。当知水火风等皆从因缘起从来不可得故即是本不生。故云以阿字故乃至而知本不生也。缘者谓因此得生也者。言所谓缘者必待因然后生。然而此因似有从来。若有从来者即是常见也。以恐堕常见故于一一字门而说字义也。故云缘者乃至恐是故字义也。以此一一真言之字加持而加持之者。如此于诸字各说字义而以入字门故。各各一一真言之字即本性清净也。以此本性清净不可得而加持故。水火风亦同法界之性也。故云以此一一真言之字加持而加持之当知此字本性清净也。
    三从业金下。明平治心地中。又二。一明能加入法。二明所治垢见。
    初中。又二。一明牒经。二明随释。
    初中。业金刚有情乃至株杌过患者。经之羯磨金刚乃至株杌过患文。未会引之也。
    二从如前下。明随释中。如前者指具缘品也。其义如上记之。故云如前以大日加持次即以羯磨金刚萨埵作加持而作事业也。金刚有二种一者乃至得净除其地也。
    二从离一切下。明所治垢见中。离一切尘等者。治定本云净除一切尘垢。未会本云离一切尘也。是即非如实正见。一切妄见我执等垢尘也。故云离一切尘者乃至所谓一切垢见也。犹如作外曼荼罗先谓持地者。言如具缘品所说择地造坛之时者。先堀砂砾株杌等非诸本土物。然后当平治平正已。于中建立曼荼罗。亦今尔也。欲建立内心曼荼罗故。先当堀去无明妄想之株杌等之类。平治我人众生寿者等邪颠之心地。然后于内心应建立秘密曼荼罗也。故云犹如作外曼荼罗。先谓持地去砂砾株杌等事。乃至亦光须平地去株杌等过。平我人众生寿者。次略说其相谓有情寿者乃至去彼株杌方净治此心地而建秘密大曼荼罗也。
    四从四角下。明门标等庄严中。又二。一明牒经。二明随释。
    初中。四角四门乃至安缘周匝者。经之方坛四门乃至界道文。未会引之也。
    二从如前下。明随释中。如前所示者。指前等至三昧所现宝地宝盖门标宝幢璎绳宝池众鸟妙花宝树音乐宫殿意生座等也。故云如前所示乃至亦与彼无异也。然彼一一等者。如此一一标示微妙庄严。皆是内心瑜伽法门表示也。故行者殷咨询其名义。与内心瑜伽可相应也。是即深行阿阇梨甚深第一无比无上曼荼罗也。故次下文云。于一切曼荼罗中此最为上无为比也（云云）
    五从于中下。明意生八叶坛位中。自八。一明台上人中尊坐。二明人中尊其中坐。三明叶上四智四行。四明蕊中佛母波罗蜜等坐。五明花叶。六明秘密主持其花茎。七明无量大海众八明海岸地居天坐（矣）
    初中。又二。一明牒经。二明随释。
    初中。于中有从意生乃至悦意果授者。经之内现意生八叶乃至悦意之果文。未会引之也。
    二从谓在下。明随释中。谓在此内心等者。如前等至三昧所现大莲华王座。故云谓在此内心乃至故名为大花王也。其花有茎等者。如三悉地仪轨。委细有面授（更问）故云其花有茎乃至而相貌宛然也。
    二从此莲下。明人中尊其中坐中。又三。一明行者无师惠。二明超身语意地故名人中尊。三明悦意妙果不从他得。
    初中。此莲华上者。指如上之法界同体内心自性大莲华王也。故云此莲华上乃至非从外来也。
    二从身语下。明超身语意地故名人中尊中。又二。一明牒经。二明随释。
    初中。身语意超乃至殊胜果者。经之超越身语意乃至悦意之果文。未会别牒也。
    二从超染污下。明随释中。超染污心地等者。超越断常一异等一切染污之心地。得至自性清净本觉果地故云尔也。身心地登升者如一切世人等者。未会经云超身语意心地之句未会重别牒也。谓身口呼为身。意心地呼为心地。故云身心地也。是即染污六大三密也。所谓超越我人众生寿者意生儒童等种种无量我分不平等心地。而得至三平等如来悦意之心地。是故号人中尊。故云如一切世人未得身口意乃至故于一切中尊也。复次一切众生同有此性等者。是即直指一切众生自性心莲如来秘藏也。虽然众生如实不知故。不能开此秘藏故。往至于贫里而受种种困若。但如来明了自觉自知。还为一切众生说之授之。是故亦名为人中尊。故云复次一切众生乃至故名一切众生中尊也。
    三从悦意下。明悦意妙果不从他得中。最后果者。第十一地极果也。故云悦意果者最后果乃至如来也。授与谓有人等者。未会本云悦意果授故。指此授而云授与也。言得此妙果已。以大方便虽说与于人。于自证自然之体者不从他得也。故云授与谓有人乃至不从他得也（云云）
    三从如上下。明叶上四智四行中。又二。一明牒经。二明随释。
    初中。交牒可云。于彼东方乃至西北方慈氏菩萨（云云）
    二从如上下。明随释中。如上毗卢等者结前句也。次八叶之三言生后句也。因陀罗亦是王义者。言具云者可云南方开敷花因陀罗王佛。然因陀罗亦是王义。重不可云王王故。一出汉语一举梵语云开敷花王因陀罗也。故云亦是王义乃至故存梵音也。北方鼓音佛（前置阿□今改为此名也）者。先北方置阿□。是即非东方不动佛。北方字门空佛故。北方佛且云阿□也。故云前阿□今改为此名也。今八叶上佛菩萨。非次第明白。是即烂脱也。所谓四佛如常。东南西北如次不开无天是也四叶初东南普贤。次西南文殊。次东北方弥勒。次西北方观音也。以之可为正也。故三悉地云。四方即是如来四智。其四隅叶即是四摄法也。且东南普贤是菩提心。此妙因也。次西南方文殊是大智慧也。次东北方弥勒是大慈也。大慈大悲但是第二义也。次西北方观音即是证。谓行愿成就入此花台三昧也。其四方叶中。初阿字为东方。喻菩提心。最是万行之初也。黄色是金刚性。其名曰宝幢。亦名阿□佛。次阿字在南方。是行。赤色火义。即同文殊之义。即是花开敷亦名宝生佛。次暗字在西方。是菩提也。万行故成正等觉。白色即是圆明究竟之义。又是水义。其佛名阿弥陀也。次恶字在北方。是正等觉果。其佛名鼓音。是释迦牟尼佛也。即是大涅槃。迹还本故涅槃也。佛日已隐于涅槃山。故色黑色。次即入中恶（长声）字是方便。即知此心法界之体本来常寂灭相。此是毗卢遮那本地之身华台之体。超八叶绝方所。非有心之境界也（云云）是即全依当品说相。如此说之故专可任彼文也。是即师资口传耳。
    四从其花诸蕊下。明蕊中佛母波罗蜜等坐中。又二。一明牒经。二明随释。
    初中。交牒可云。一切蕊中乃至而自庄严（云云）二从其下。明随释中。其花诸蕊中等者。于诸须蕊中。佛母虚空眼及诸波罗蜜等诸菩萨等皆坐蕊中。故云其花诸蕊中乃至即虚空眼等也。
    五从此花下。明花座下面持明忿怒坐中。又二。一明牒经。二明随释。
    初中。交牒可云。下列持明诸忿怒众（云云）
    二从此花下。明随释中。此花叶下面者。指八叶下面也。置诸持明等者。不动降三世等诸忿怒持明者等也。
    六从其花茎下。明秘密主持其花茎中。又二。一明牒经。二明随释。
    初中。交牒可云。持金刚主菩萨以为其茎（云云）
　　二从其花下。明随释。自可见（云云）
    七从复有下。明无量大海众中。又二。一明牒经。二明随释。
    初中。交牒可云。处于无尽大海（云云）
    二从复有下。明随释中。复有无边大海众即金刚者。指第二重诸金刚等也。以何得知者。三悉地云。齐为大海。从齐已下此地居诸尊位。在海岸边也（云云）又云。从齐以上至咽诸尊随现成第二重曼荼罗。从齐以下诸尊随现成第三重曼荼罗。即是世间天院也（云云）既以齐为大海。而从齐以上为第二重。从齐以下为第三重世天院。故知今复有无量大海众即金刚也者。指第二诸金刚等也。
    八从其花下。明海岸地居天坐中。又二。一明牒经。二明随释。
    初中。交牒可云。一切地居天等其数无量而环绕之（云云）
    二从其花下。明随释中。其花茎下观为大海水。海岸之外地居天众各依方观布之者。大海外海岸即是第三重世天院诸尊坐位也。故三悉地云。从齐以下诸尊随现成第三重曼荼罗。即是世间天院也（云云）故知地居天众摄上界天众也。

妙印钞卷第六十六　一交了
（御本云）元德三年（辛未）四月四日加点了
沙门阿寂（六十二）
妙印钞卷第六十七

        沙门阿寂纪
    
　　　
　　　
　　　

释入秘密曼荼罗位品第十二之余（经第五疏十六）

    四从为成下。明辨意生香花等中。又二。一明牒经。二明随释。
    初中。交牒可云。尔时行者乃至皆以献之（云云）
    二从为成下。明随释中。又三。一明须辨花等。二明今略说之。三明复次义。
    初中。为成三昧耶故须辨花等者。如上令显现意生之曼荼罗已。故观意生之香花灯涂等。如上以虚空藏转明妃并三力偈等。而刹那普供养内心曼荼罗也。故云为成三昧耶故须辨花等也。
    二从亦有下。明今略说之中。亦有种种供具花香之类者。虽有种种无量意生花香灯明等之具。今略不说故。至下文有其安布方便。故云亦有乃至安布方便也（云云）
    三从复次下。明复次义中。复次灯花以下偈也者。言今治定本是即长行也。复次义者。此香花等以下文可为偈颂故云尔也。意生谓从心生花等者。释经之以意生香花等文也。从心生者。谓从自性清净之本心而生。还供养自性清净内心曼荼罗也（云云）
    五从画之下。明说秘密灌顶作法中。又五。一明殷勤图画。二明自心大我。三明啰字净除。四明说暗字门。五明秘密投花（矣）
    初中。又二。一明牒经。二明随释。
    初中。画之殷勤者等者。经之真言者谛诚图画曼荼罗二句。未会引之。
    二从谓彼下。明随释中。谓彼持诵者布于自心等者。言今于内心。如此秘密曼荼罗。殷重谛诚观察相应。犹如巧细图画。故云谓彼乃至细画也。
    二从此心下。明自心大我中。又二。一明牒经。二明随释。
    初中。交牒可云。自心为大我（云云）
    二从此心下。明随释中。又三。一明自身为大我。二明度深器。三明度得瑜伽之者。
    初中。此心曼荼罗之上者。指内心曼荼罗。心莲花上有佛在中者。有佛者指自性清净。在中者指本初不生（更问）是即自性法身无相大我体也。故云有佛在中乃至佛之别名也。自作谓自内等者。言经之自身为之句中有自作之言故云尔也。如上谛诚明了观察。故云自作乃至分明也。
    二从然此下。明度深器中。然此秘密曼荼罗者。言若有甚深最上根器。而无势力。不能具众缘者。师住如上之秘密曼荼罗。而于弟子内心。观想如上之秘密曼荼罗。令平正明朗三平等之心地已。然后师当作此法而应度之。自非此深秘之器者。为弟子不可作此法。故云然此秘密曼荼罗乃至自余当须众缘不得用此也。
    三从然若下。明度得瑜伽之者中。然若弟子得瑜伽者。师当作此法。亦可入秘密佛会也。故云然若弟子乃至亦作此也。
    三从啰下。明啰字净除中。又二。一明牒经。二明随释。
    初中。啰字净除者。经之啰字净诸垢文。来会引之也。
    二从先已下。明随释中。先已作阿字者。先为自身为大我者即是阿字方坛也。所谓在中故曰大我者即是字也。故云先已作阿字也。及啰字等者。此罗字门也。其方便上既说之。故云及啰字乃至令悉净已也。是即先品所说以字烧字是也。
    四从方复下。明说暗字门中。又二。一明牒经。二明随释。
    初中。交牒可云。安住瑜伽座乃至阿字大空点（云云）
    二从方复下。明随释中。又三。一明结前生后。二明师住瑜伽座。三明寻念诸佛道同。
    初中。方便以甘露法水者。暗字空点也。是即诸佛甘露智水也。以此五智平等智水。灌洒弟子字顶上。令曼荼罗种子出生其牙也。故云方便以甘露法水乃至而生道牙也。
    二从是下。明师住瑜伽座中。是故次授彼暗字等者。住字门如上所说。故云师当住瑜伽之座也。此字之上加空点成暗字门已。然后以此暗字置弟子顶上。是即先品所说因字更生意也。所谓字行者六大法界本有无相之体也。上空点字甘露智水也。是即诸佛平等五智法水也。以此五智法水。洒字所烧之灰烬。令四重法界曼荼罗圣众菩提心之牙顿出生也。故云是故以授乃至即是甘露法水用灌其顶也。
    三从寻下。明寻念诸佛道同中。谓师将度弟子等者。师欲度弟子故。寻念三世诸佛所引方便。皆悉同一内证真实一致而无有异路。三世诸佛皆悉以如上之内证秘密海会之曼荼罗。度一切众生。今行者亦如此。自住瑜伽成就佛海会之曼荼罗已。还亦于弟子内心如此作已。三世诸佛海会圣众。行者自心海会圣众。弟子内心海会圣众。无二无别。一相平等互相摄入。是唯自明了余人所不见也。故云寻念如来者谓师乃至余人所不见也（云云）
    五从次授下。明秘密投花中。又二。一明牒经。二明随释。
    初中。交牒可云。智者传妙花乃至应与三昧耶（云云）
    二从次授下。明随释中。次授弟子花等者。寻念如上之三平等秘密曼荼罗已。令弟子投花于师身上。奉献师内心佛。如瑜只内作业灌顶。故云次授弟子乃至供养内心之佛也。为欲与一切入坛故心念花而令入也者。言欲摄入内外一切坛位故。于彼造坛所入之弟子心上。观想如上之八叶大莲花王等内心坛位。然后授花令投师身上。是故心内心外一切坛自在摄入无有妨碍。故云为欲与一切入坛故心念花而念入也。而观本缘等者。于师身上而投花之时。随其身上中下分。观知三重曼荼罗次位而不谬也。故云而观本缘随彼本缘乃至从齐以下是地居诸尊位也。此者何义等者。如此定其花堕处者。为标示行者自身全分诸佛海会坛位也。故云此者何义乃至出生一切佛也。且如三悉地所说也。于一切瑜伽中秘密最上甚深曼荼罗中。此海会曼荼罗为最第一无上。故云于一切乃至无与比也。自见已向彼说之者。师自随彼花堕处明观知彼弟子本缘已。然后向弟子说彼本缘坛位法要而令尊奉也。故云自见已乃至所见堕处也。上文说持诵者等者。指成就悉地品等所说也。故云上文说持诵者乃至及啰字置目等也。若行人等者。若不作如此等秘密方便者。不能令应度弟子入秘密坛。故云若行人不如是乃至又为阿阇梨所许方能辨此也。今此所作等者。言如此内心法要虽似度人之方便。若能如法修习者。消除一切障盖。速入海会曼荼也。前品名入秘密等者。如此品初记之。

上来释疏第十六秘密曼荼罗位品毕
释秘密八印品第十四

    将释当品。即开为四。一明大纲。二明释品题。三宣来意。四明入文判释（矣）
    初明大纲者。此品中当说最秘密之印法。即令行者同本尊之威神。速成难思之感应顿施无妨化用。是即此品大意也。
    二释品题者。秘密八印者。当品中说八个秘印。然以一之秘密而省八之首。以是义故八俱得秘密之名（其义更问）故名秘密八印也（云云）
    三宣来意者。上品中虽说入内心秘密曼荼罗住证之法。未说其秘密加持之印契。所谓此秘密八印是也。故如来无问自说。而说此阿闇梨所行之秘密八印。速疾令真言行者同本尊之威神。故疏云。所谓有神验者若行者或内或外。敷列彼本尊等曼荼罗座位之时。以此八印及真言本尊之所加持故。彼诸尊自然降赴道场。满彼正行之愿事也。同谓等同本尊威神也。此是阿阇梨所行之印。不得辄尔而习。此是不思议感应之性。法犹如水火镜中日月应之（云云）故次上品而此品来也（矣）
    二从尔时下。明入文判释中。自为七。一明观察大众告敕。二明难思感应性法。三明一一事皆同本尊。四明知同本尊故悉地不久。五明正说秘密八印。六明总结。七明应度者七德（矣）
    初中。又二。一明牒经。二明随释。
    初中。亦时毗卢遮那乃至甚深秘密者。经之尔时毗卢遮那乃至最为秘密文。来会引之也。
    二从如来下。明随释中。又二。一明结前生后。二明无问自说。
    初中。如来前品中等者。指前入秘密曼荼罗位品所说也。时诸大会等者。大众闻彼品所说内心秘密曼荼罗三平等之法已。各而作是念。于此甚深秘密之法。更犹为有具足方便之法。为当无余分耶。故云时诸大会乃至得成就耶也。
    二从时彼下。明无问自说中。时彼如来知众所念等者。是即彼大众所念如疏所释。故云时彼如来乃至为剂此耶也。以不能测故等者。如此等甚深秘密之法无能发问者故如来无问而自说也。故云以不能测故乃至但无问而自说也。
    二从复于下。明难思感应性法中。又二。一明牒经。二明随释。
    初中。复于本尊乃至有神验同者。经之圣天之位威神所同文。未会引之也。
    二从同谓下。明随释中。又三。一明正释难思感应性法。二明譬说。三明阿阇梨所行印。
    初中。同谓等同本尊威神也者。住如上之内心秘密曼荼罗。以此八印而加持故。行者身即等同自性法身威神也。故云同谓等同本尊威神也。所谓有神验者若行者等者。言若行人或内心曼荼罗或外境曼荼罗。敷列彼本尊等曼荼罗座位之时。以此八印及真言并彼本尊之所加持故。一切诸尊自然降赴道场。满真言正行之愿事已乃去也。故云所谓有神验者若行者或内或外乃至自然降赴道场满彼正行之愿事竟乃去也。此是不思议感应之性法等者。自性清净法身不可思议感应之性法。故云此是不思议感应之性法也。
    二从犹如下。明譬说。自可见。
    三从此是阿下。明阿阇梨所行印中。阿阇梨所行之印者。今此秘密八印者阿阇梨所引印。非余人所行印也。故云此是阿阇梨所行之印不得辄尔而习也。设虽已入坛者。于众人前辄尔不可作之。何况于未入坛者哉。故云假令已入曼荼罗乃至况余人耶也。
    三从非直下。明一一事皆同本尊中。又二。一明牒经。二明随释。
    初中。非真以本真言趣为标帜者。经之自真言道以为标帜文。未会引之也。此中非直以本真言趣标帜者。言非但以本真言为标帜而已。兼具足三昧耶尊形等种种威仪事业。皆悉等同本尊。故次句云兼曼荼罗如本尊相应。是即经之图具曼荼罗如本尊相应文。未会引之也。
    二从如本尊下。明随释也。上句随释中。趣谓如六趣等者。谓如六趣之果报因缘差别不同。此一一本真言旨趣各各不同也。所谓息灾增益降伏等上中下差别不同也。故云趣谓如六趣等此是真言趣也。注之文可见（云云）
    四从自身下。明知同本尊故悉地不久中。又二。一明总牒。二明随释。
    初中。自身住本尊乃至而得悉地者。经之若依法教于真言门乃至如本尊住而得悉地文。未会引之也。
    二从若行者下。明随释中。又三。一明依此品印言坛而配住。二明如本尊住故悉地不久。三明此经前后相成为一事。
    初中。若行者依此八印等者。言如秘密荼罗品及入秘密曼荼罗法品并入秘密曼荼罗位。谛实观想已。于彼曼荼罗四方四角方位之上。而观当品所说各各曼荼罗。然后以此八印八真言而加持。三密相应配住其各方位。故云若行者乃至而配住位也。
    二从若能下。明如本尊住故悉地不久中。又二。一明别牒。二明随释。
    初中。若能知乃至如本尊住者。经之知本尊已如本尊住而得悉地文。未会引之也。
    二从前虽配下。明愿释中。前虽配秘密曼荼罗者。于秘密曼荼罗品中虽配当八叶方位。未说其召请加持印言故。于此品说之。令法则备足。故云前虽配乃至方乃可得也若不作此则未圆也（云云）
    三从此经下。明此经前后相成为一事中。此经皆前后相成共为一事等者。此经前后三十一品皆悉相成一大事因缘。所谓令开示悟入佛知见也。故云此经乃至共为一事也。然为对治慢法之愚夫。绮互其文。不说次第明白。能能咨询明师可照览习修。故云绮互乃至可知也。
    问。若然者其前后相成方云何答。付之可有无尽相连相成之义相。虽然且存一途者。初如住心品。说虚空无垢之大菩提心为本有曼荼罗之果体。开发此本有曼荼罗为显示具支支缘说第二具缘品。次于此择地造坛曼荼罗。为令对治诸四魔三障故说第三息障品。次既断除诸障已。为令持诵成就故说第四普通真言品。次既诸尊持诵法要调备故说第五世间成就品。次既世间成就竟。须知悉地成不。故说第六悉地出现品。次既虽说悉地出现之法。未演其悉地成就之事故说第七成就悉地品。次既虽说成就悉地之法。未明甘露生三昧所出三世无关力转字轮之行故说第八转字轮曼荼罗行品。次上来诸品中既虽说真言明妃等持诵成就之法。未说诸尊密印等故说第九密印品令三密相应。次既虽说密印真言等。犹有未周备之法。所谓三部字轮故观等是也。故说第十字轮品也。已上诸品就择地造坛曼荼罗。说持诵相应之法。明三密加持之相毕。次为成就内心秘密曼荼罗故说第十一秘密曼荼罗品。次既虽说秘密曼荼罗。未说应入秘密曼荼罗之法则故说第十二入秘密曼荼罗法品。既虽说其法则法要。未说其证位故说第十三入秘密曼荼罗位品。次既虽说其证位。未说其秘密加持极密印故说第十四秘密八印品。上来诸品中。既虽诸择地秘密两曼荼罗方便加持等之法。未说真言乘禁戒故说第十五持明禁戒品。既虽说禁戒。未说真言者真实智相故说第十六阿阇梨真实智品。次既虽说真实智。未说其布字故说第十七布字品。次既虽说布字之法。未说诸菩萨方便学处故说第十八方便学处品。上来诸品虽说种种方便持诵之次第。未说其真言王故说第十九百字真言王品。既虽说真言王。未说第十一地相应之法故说第二十百字果相应品。既虽说百字果相应。未说真实内心大我体故说第二十一百字位成品既虽说百字位成。未说百字成就持诵之法故说第二十二百字成就持诵品。既虽说其持诵。未说真言悉地持诵成就等故说第二十三百字真言法品。次既虽说之。未说其实性故说第二十四菩提性品。既虽说菩提性。未说三三昧耶秘句故说第二十五三三昧耶品。上来虽说种种内外持诵方便。未说如来义故说第二十六如来品。如上虽说种种法。未说护摩妙行故说第二十七世出世护摩品。既虽说护摩法。未说诸尊字印形像故说第二十八本尊三昧品。上来诸品所说所观虽微妙清净。未说三平等妙惠故说第二十九无相三昧品。上来诸品中或有相或无相或内或外种种无量持诵之法虽说之。未和融故说第三十内外相应世出世持诵品。上来三十品虽说种种加持方便次第或序或正宗。而未宣流通故说第三十一嘱累品而流通。如此一部始终相连相成而成就一大事因缘。若一品阙如者非具满之义。故云此经前后乃至则得速自建立也。
    五从其第下。明王说秘蜜八印中。自为八。一明说大威德生印。二明说金刚不坏印。三明说莲华藏印。四明说万德庄严印。五明说一切支分生印。六明说世尊陀罗尼印。七明法住印。八明说迅疾持印（云云）
    初中。又二。一明牒经。二明随释。
    初中。总牒可云。云何八印谓以智惠乃至莎诃（云云）
    二从云何下。明随释中。又四。一明征问八印。二明说印相。三明说曼荼罗。四明说真言。
    初中。经云何八印者。总征问八印。自可见。
    二从其第一下。明说印相中。其第一印者。八印中第一故云尔也。作三补吒虚心合掌者印母也。下七个印皆以之为印母。其印相自可见。若明印义者。虚心合掌者是十界平等自性清净本地法身之体也。二风二地开张立。是即从自性清净本地法身开发四智之正知见。所谓左风指大圆镜智。左小指平等性智。右小指妙观察智。右风成所作智也。二火二水者本有大智大悲和融一体而成法界体性智。是即从本地法身之境。放五智勇勤之大智光。现威猛炽盛大威德。建立大菩提心之宝幢。降伏四魔三障。毕竟而成无上大菩提故。此印名大威德生。持此印佛名为宝幢佛也（云云）是故经云。而散风轮地轮如放光焰。是世尊大威德生印（云云）又疏云。此是毗卢遮那如来大威德生印。从此印如来（本地法身）大威德生。此是一切智智之明也（云云）一切智智之明者。即是五智成就之圆光也（可思之）
    三从其下。明说曼荼罗中。又二。一明别牒。二明随释。
    初中。交牒可云。其曼荼罗三角而具光明（云云）二从其曼下。明随释中。其曼荼罗者。指此如来大威德生曼荼罗也。所谓先作三角。于其四方亦作四之三角令围绕之也。此中当观毗卢遮那等者。以大日置此三角中央。故云此中乃至而在其中。其三角等先如上所说作黄色方坛。以三股金刚而周匝为界域。其上作十字羯磨敷之。于其上作八叶莲华。其上作三角。于其四边亦作四之三角。令周匝之。而其尖端向下。其色赤色如朝日之色也。故云其三角曼荼罗乃至其色赤也。前云三角尖向上者。指具缘品也。今向下者义用殊也者。言上以遍知之智光照见中台藏。故云向上也。今以威猛大智光。赴外境而令降伏四魔三障故向下。故云义用殊也。
    于此坛中置佛形。色相如朝日。赤白相辉色。而住大威德生印。故云想佛在其中而作威光印也。是即毗卢遮那如来降伏四魔之时所示现佛形也。
    四从其下。明说真言中。又二。一明牒经。二明随释。
    初中。交牒可云。南摩乃至蓝落莎诃（云云）
    二从其真下。明随释中。者。疏十四云。释十二真言王真言曰。如上阿字有四字。谓长声上有点及傍二点。短声。亦有上点及二字为四。今此娑等当知亦皆有四字。今但举其短声。合为长声二字。在于短声之前。准上而说也。含呵含鹤（此是也余效之云云）以彼思之。今此真言亦同彼。各可有四字。所以然者。经第五说十二真言王功能云。毗卢遮那世尊应正等觉坐菩提座。观十二句法界。降伏四魔。次得世尊身语意平等。身量等同虚空。语意量亦如是。逮得无边智生。于一切法自在而演说法（云云）此中降伏四魔。东方大威德生也。得世尊身语意平等者南方金刚不坏也。逮无量智生者西方莲华藏也。于一切法自在而演说法者。北方万德庄严也。当知真言并功能全分同一也。然者同彼真言短声二字之上置长声之二字。可诵也。
    问。若然者。印曼荼罗真言三种云何可得心合耶答。印者从本地法身。放五智光明。降伏四魔。令成一切智智果也。曼荼罗亦字本不生之方坛上。安自性清净心莲华台。是即与印母之义而同一也。放其上安五个之三角。是即如来五德同入降伏三世之三摩地。降伏四魔之仪相也。故知印与曼荼罗其义同一也。次真言中亦如次地水火风也。是即四佛也。空无定色相故即地水火风空。可思之。是故此真言五智之义相明白也。就中字体字是尘垢不可得义。即大日如来降伏四魔字之智火也。然者印坛言全体同一也（云云）
    二从第二下。明说金刚不坏印中。又二。一明总牒。二明随释。
    初中。总牒可云。即以此印乃至鍐□莎诃（云云）二从第二下。明随释中。又三。一明说印相。二明说曼荼罗。三明说真言。
    初中。第二如前作印者。如第一印之印母。作虚心合掌印。然后屈二风捻二空头也。若释印义者。虚心合掌如前释之。屈二风捻二空者。二风是左风众生缘起因业。所谓六道生死万法也。右风诸佛大菩提心所起大悲万行之因业也。然以诸佛大菩提心所起之因业。加持六道生死因业。皆悉平等一味也。故左右二风而双屈也。以此二风捻二空者。此凡圣一切因业皆悉归性相二空。至得本不生际。至本不生际已。还照见之。六大四曼三密体相用不离。本来常住法界无所不至塔婆也。如字之形者。字言语义也。有言语者有生灭。若有生灭者非常住之法。然入字门故言语即不可得也。以不可得故归大空无所不至故。此印名无所不至印。今即名金刚不坏。名异而义融。能能可思之。复次字水大种子也。是即如来大悲万行。普润众生大菩提心种子。令生长圆满沙罗树王花果故。此佛名花开敷佛也。
    二从其曼下。明说曼荼罗中。又三。一明别牒。二明随释。
    初中。别牒可云。其曼荼罗如缚字相。有金刚光（云云）
    二从其下。明随释中。其曼荼罗形圆等者。是即圆曼荼罗也。如字者。字之中点画圆故云如字。复字是水大种子也。水大之形圆故云尔也。注是波字第五声者。字通字故是即第五空点也。故云第五声也。以金刚围之者。以三股金刚周匝圆坛作界域。故云当是金刚有炎光也。
    问。其金刚亦在曼荼罗等者。准上五个之三角。此坛可有五个圆形欤。故云问其金刚乃至如上也。所谓缚字者此曼荼罗正圆而白者。作正圆而白色。如前花台上置之。其中有大日如来。身相金色光明普照。住金刚不坏坛印也。然此八印等者。言此八印中随行者所用。随一息灾增益中事可行用之。故云然此八印乃至随事用之也。
    三从其下。明说真言中。其真言者。如前此二字前加长声二字。可诵也。其义准上可思之。
    问。印坛言如何可习合耶答。印者于自性清净大菩提心之上。凡圣平等归大空已。发起普门法界大悲。滋长一切众生大菩提心之种。令圆满沙罗树王果实也。曼荼罗者。亦圆坛八叶花台并白色。与印母之义同一也。先于东方降伏四魔已自证圆满。故发起大悲万行。润泽一切众生本有大菩提心。令增长本来成就万德也。等真言亦是增益之中五智具足义也。然者印坛言同一也（云云）
    三从第三下。明说莲华藏印中。又二。一明总牒。二明随释。
    初自可见。
    二明随释中。又三。一明说印相。二明曼荼罗。三明真言。
    初中。第三印如前作即三补吒合掌者。说印母。如第一印也。印相八叶莲华印也。其义如密印品记之。
    二明曼荼罗中。曼荼罗如前等者。如前作圆明月轮。但以四莲华令围绕之。
    此坛中安大日如来。真金色而住此莲华藏印也。故云曼荼罗如前乃至其中亦观大日如来也。
    三从其真下。明真言中。其真言者。如前可诵也。
    问印坛言相应如何答。印者从本有自性清净心莲华台。开三部妙用。所谓自证自然之毗卢遮那八叶心莲万德开发也。然此花台无尽庄严库藏。故云莲华藏印也。次曼荼罗圆满月轮者。此八叶开敷之时。自心明朗遍满法界。故以月轮为曼荼罗。以四莲围之者。莲华部中五智具足义也。真言中具四字。此又此义也。是即毗卢遮那如来万行圆备开此花台。还开示一切众生之时三摩地佛形也。
    四从第四下。明说万德庄严印中。又二。一明牒经。二明随释。
    初中。交牒可云。即以此印屈二地乃至含鹤莎诃（云云）
    二从第四下。明随释中。又三。一明印相。二明曼荼罗。三明真言。
    初中。第四如前第三印者。虚心合掌即印母也。其二地等者。印相可见（云云）若秘释者。虚心合掌是自性清净本觉之体也。此自性清净本觉之处。五智五大宛然有之。然以法界体性智庄严内心。所谓二地也。左地大者即境。右地指即智。是即境智相照而庄严内心也。水火风空四指即是四智也。此四智亦各各境智和融。而以此四智庄严外境。是故虚心合掌二地相并入掌。余八指如元立合也。故云此是佛音庄严印亦是万德庄严印也亦云内外庄严也如世间乃至如来众德庄严皆具也。
    二从曼荼下。明曼荼罗中。曼荼罗半月等者。如前八叶莲华上。置侧半月形而以点围之也（云云）
    三从真言下。明真言中。真言憾郝者。亦如前四字具足可诵也。
    问印坛言相应如何答。印有内外庄严之义故。此印名万德庄严。是即自性法身之上自证化他净佛国土成就众生之内外庄严也。半月者风轮曼荼罗也。疏十二云。其半月作风动之标帜。若作此成就。能为一切众生作种种义利也（乃至）谓升空神足变化及天眼天耳没隐其身（乃至）念者只是用心作也（云云）此中升空等六神通等是外庄严也。念者只是用心作者即内庄严也。如是等内外作者。皆是于自性清净本地法身而作之故。莲花台上安之也。故知与印义其义同一也。次真言者字是因业也。入字门故即无因也。无因故亦无果。既因果共不可得故至得本不生际。至得本不生际故圆满内外庄严。还为一切众生现巧色摩尼身。出巧色摩尼音。令悟巧色摩尼之法。故知亦是与印坛义而相同也（云云）
    五从第五下。明说一切支分生印中。又二。一明牒经。二明随释。
    初中。交牒可云。复以定惠手乃至暗恶莎诃（云云）
    二从第五下。明随释中。又三。一明印相。二明曼荼罗。三明说真言。
    初中。第五如前三补吒合掌者。印母如前。而稍开曲其掌者。其印相如钵印也。若深秘释者。印母虚心合掌者。即是本地法身也。二空指开张者。从本有法身开发如实大智。所谓左境也即五大也。右智也即五智也。已上自证极满也。故云二空指开张。注稍向里曲也者。是即知见心莲花台上之万德义也。开掌心如掬水像者。开此大知见。普令一切众生亦开此知见也。故云开掌心如掬水像也。名从佛支分生印谓从如来一切支分而生也。此中云佛云如来。是即指彼自性清净本地法身也。从此本地法身。如此自证化他万德皆悉生。故云从如来一切支分而生也。
    二从其下。明曼荼罗中。其曼荼罗如瓶形者。取其瓶腹周围之圆形也。故云意取瓶腹即是形圆也（云云）
    问。若然者何只不言如月轮。而云如瓶形耶答。瓶者是即指本地法身也。所谓含藏众德无穷尽。犹如如意宝瓶。故经云迦罗舍（瓶梵语）疏云如瓶形也。是即与虚心合掌印义而同一也。然疏云即是形圆者。经云满月之形故。指此满月之义而云形圆也。是即一念成觉大智圆明也。是即印义所言二空指开张稍向里曲者。即此意也。此如实圆明开发时。自然为一切众生示现三部无尽庄严藏者。如从宝瓶吐出种种无尽珍宝也。故相兼瓶与满月。以为曼荼罗也。是故经云如迦罗舍满月之形。疏云意取瓶腹即是形圆也（云云）疏云。其曼荼罗如瓶形者。意取瓶腹即是形圆也。以四金刚围之。余如前也（云云）
    三从其下。明说真言中。其真言暗恶者。如前具足四真。可诵。此是佛部之中六大真言也其义如十二真言中记之。印并坛义可思合之。
    六从第六印下。明说世尊陀罗尼印中。又二。一明牒经。二明随释。
    初中。交牒可云。即以此印屈其火轮乃至三^8□曳莎诃（云云）
    二从第六下。明随释中。又三。一明说印相。二明说曼荼罗。三明说真言。
    初中。第六印如前者。印母虚心合掌也。二火指等者。其印相可见。此中指也余依旧者。指前印母也。故云余依旧谓如第五印也即是也。若释印义者。印母如前释之。二火圆屈俱入掌者。言成就自性清净本觉之万德已。行果既圆备故。还念一切众生本有花台万德。所谓念自性清净本尊力也。钩曲背相合者。所谓左火指钩曲入掌者。以大悲方便。念持一切众生本觉法身之体也。右火指钩曲入掌者。以大智力。念持自己本觉常住法身也。下陀罗尼句义。可思之。
    二明曼荼罗中。其曼荼罗如虹形等者。如半月之形。而五色间错如虹晕之众色间杂也。故云其曼荼罗乃至金刚之幡也。
    疏云。从上来说曼荼罗有莲有金刚有点等。今此曼荼罗一一皆取者。如此可间错庄严也。更问者即此意也。言是即五佛平等总持之体。故上来五段即是毗卢遮那五德即五智也。今此段束合彼五德为世尊陀罗尼。是即本地法身总持明朗之体也。故云有莲花有金刚有点等乃至间错也。
    三明真言中。其真言曰。此初字为种子者。之字字体也。所谓字也。是缚义也。入字门故即无缚。故云此初字乃至即无缚也。一切妄法皆是系缚也。然入字门之时。此缚本来不可得。以不可得故缚即无缚。无缚即缚故。缚脱共不可得照见证知名为佛总持也。言句义者。佛总持益念力。自持持他。世尊具形相平等（云云）言以自性法身如来总持力。念持一切众生常住本觉之体。普利益无尽法界之有情界。令同本地世尊平等法界万德故云尔也。此恐未审更勘梵本者。此陀罗尼深义。未穷尽故云尔也。
    七从第七印下。明法住印中。又二。一明牒经。二明随释。
    初中。交牒可云。复以虚空心合掌乃至尾泥莎诃（云云）
    二从第七下。明随释中。又三。一明印相。二明曼荼罗。三明说真言。
    初中。第七印如前三补吒者。印母虚心合掌如前。以二手地空等者。其印相可见。但上段此是法住印也之六字可有相合上火也之下也。若释印义者。虚心合掌者本地法身也。地空相捻在掌中者。是即毗卢遮那已证大空智至字本际而住。故名法住印。而开火指其水风指头相合上火者。开二火者。开发字之智光。令大悲大愿清净无尘。所谓二水者大悲也。二风者大愿也。开二火令在二水二风之上者。以字无尘垢。加大悲大愿。令无垢清净之意也。是即如来大空智之上无尽庄严之色像也。以相即无相故。地空入掌住本不生际。以无相即相故立二水二风而不舍大悲大愿。以字智光照耀此有相无相之法。令无垢清净故。开二火令在二水二风之上也。如此本地法身住有相无相平等不二故。此印名为法住印也。
    二从曼下。明曼荼罗中。曼荼罗虚空形者。虚空无定形色。然常以团形为虚空形。今云虚空形方形作之者。方形是字形也。此虚空者即是字本不生之大空也。与前二地二空入掌中之义同一也。又真言中初种子字是也。杂色间杂等者。大空所含种种万德也。印义有相无相平等。可思之。其两边各一点者。即是悲智具足义也。如法华经云。定慧力庄严以此度众生（云云）又论云。胜义行愿三摩地为戒（云云）又诸佛说教常依二谛等（云云）以如是等义故两边置一点也。
    花台上安此曼荼罗。其中置大日如来。令住法住印也。
    三从下。明说真言中。此是种子也者。是即真言初阿字也。此一字是行者。指傍角一点云此一字是行也。是第二寂静不可得也。所谓大空无相之行也。印相之中。以二空入掌中即是也。阿吠驮谓具一切智也者。即一切智智是即本地法身已证智也。费提即具义也。此一切智具足种种不可思议智慧方便。而能持一切众生本初不生之体。令至第一实际也。故云尔也（云云）

妙印抄卷第六十七　一校了
妙印钞卷第六十八

        沙门阿寂纪
    
　　　
　　　
　　　

释秘密八印品第十四之余（经第五疏十七）

    八从第八下。明说迅疾持印中。又二。一明牒经。二明随释。
    初中。交牒可云。同前虚心合掌乃至欠若利计莎诃（云云）
    二从第八下。明随释中。又三。一明印相。二明曼荼罗。三明真言。
    初中。第八印合掌者虚心合掌也。自可见（印义更问）此是如来者指本地法身也。迅疾持者。法界速疾转故云尔也（更问）
    二从曼下。明曼荼罗中。曼荼罗同前虚空者。如前第七曼荼罗。但前坛杂色间杂。此改为青色。前只以二点安两边。此以众多白点围之。故云曼荼罗乃至以众多白点围绕也（云云）
    花台上安此曼荼罗。其中置大日如来。令住迅疾持印也。
    三从摩下。明说真言中。摩诃瑜伽此字加三昧是种子也者。之加傍角之点为种子。所谓大乘也。以法界之体为乘。为到法界平等源底故加三昧之点。是即法界等至之三昧也。上印相中。当心相到者即此义也。瑜伽谓诸佛瑜伽者。诸佛者本地法身所具五智也。瑜伽者此云相应。所谓以本有五智相应本有五大也。故男声呼之。摩诃瑜只你者。所谓以本有境冥本有智。故女声呼之。共言摩诃者。此瑜伽瑜只广大无量而最胜最顶。故云摩诃也。真言主者指如来也。住大瑜伽者。住如上广大相应也。依此法界广大迅疾加持故。行者大愿速成就。至得法界大自在之瑜伽也。故云真言主乃至而得自在也。瑜艺诜伐哩欠空也者。平等法界大空也。阇哩生也谓空生也者。空即是色义也。迦是作也作此生者。字作也。所谓作者上之生也。等于空也鸡者。此作此生本来不可得故即等同大空也。所言大空即也。是即色即是空之义也故云迦是作也乃至等于空也鸡也。
    六从复次下。明总结中。又二。一明四智四行。二明八皆大日印。
    初文。自可见。
    二从当知下。明八印皆大日印中。当知此八印皆毗等者。是即大日如来八德故。四智四行其座位虽不同。只是大日如来自性心莲华八叶功德也。是即约根本云大日印也。故云当知此八印乃至依次配四印也（云云）
    七从经中下。明应受者七德中。又二。一明诫不应辄授与人。二明择七德具足人。
    初中。又二。一明牒经。二明随释。
    初中。交牒可云。秘密主是名如来乃至除已灌顶（云云）
    二从经中下。明随释中。经中者指当所经文也。以诫阿阇梨者。经云不应辄授与人等故云尔也。
　　二从次若下。明择七德具足人中。又二。一明牒经。二明随释。
    初中。交牒可云。其性乃至而求法者（云云）
    后从次若下。明随释中。又八。一明其性调柔德。二明精勤坚固德。三明发殊胜愿德。四明恭敬师长德。五明念恩德德。六明内外清净德。七明舍身求法德。八明不辄授所由。前七自可见。委细如具缘品中说之。
    八从所以者何下。明不辄授所由中。此是如来秘藏之要等者。此八印是本地法身毗卢遮那如来秘要之藏也。就中一一印母殊第八印者是秘要之中秘要也（更问）以是义故辄尔不可授未灌顶之人。若授之者犯越法三昧耶罪招无间之业者也。故云此是如来乃至自招无间大狱之罪耶也。

已上释秘密八印品竟
释持明禁戒品第十五

    将释当品。即开为四。一明大意。二明品题。三明来意。四明入文判释（矣）
    初明大意者。今金刚手就尸罗（性戒）没栗多（制戒）二种戒。即以六问而奉问于如来。如来因兹说二种戒。所谓一性戒（三平等戒是也）二制戒（时限戒即六月等是也）所谓三平等戒者。经云。缘明所起戒。住戒如正觉（乃至）等砾石众实等四行半文者。说三平等戒也。次时限戒者。乃至满落叉以下。说时限戒也。所谓六月念诵三月念诵等之时限是也。但此时限云见真方息故以见谛为期也（云云）是即此品大意也。
    二释品题者。持明禁戒者。持谓总持。明谓圆明。是即三平等性戒义也。禁戒者即制戒也。所谓六月念诵等时限之戒也。故疏释住戒如正觉等文云。此答云何住戒也。即是三平等故。福德增长故。悉地得成也（云云已上释三平等戒也）又云。月时数者皆是持诵之限也（乃至）一相一味真实之见难信难解。如来复以异方便世间持诵之法。而助真实之见。故次说六月持诵法（已上释时限禁戒也）以如是等义故名持明禁戒品也。
    三宣来意者。上来诸品中虽说深浅等曼荼罗及种种持诵方便等。未说真言所乘持明禁戒。故疏云。时金刚手为彼修真言行诸菩萨等。当有持明禁戒之法。犹未说此因缘。只以次复以偈问佛故。言讽诵也（矣）以是等因缘故次上品此品而来也。
    四从时金刚下。明入文判释中。大分为二。一明萨埵发问。二明如来说戒。
    初中。又二。一明长行。二明偈颂。
    初中。又二。一明牒经。二明随释。
    初中。时金刚手乃至禁戒之法者。经之尔时金刚手乃至诸菩萨故文。未曾引之也。
    二从犹未下。明随释中。又二。一明释结前生后。二明释二种戒。
    初文。自可见。
    二从然戒下。明释二种戒中。又二。一明举二种梵语。二明出汉语释二戒。
    初中。然戒西方音有二者。表二种戒也。一者尸罗二者没栗多者列也。
    二从戒有下。出汉语释二戒中。有二谓本性戒及制戒也者。表及列也。尸罗性戒是长时所持之戒者。指自性平等法界之体。是即三世常恒无有改变。故云性戒。亦云长时所持之戒也。今没栗多须成就等者。言没栗多是持诵成就戒也。所谓制戒也。如六月念诵中。或但服乳或但服水乃至服风等者。是即一缘一相但住字圆明。或但住字圆明。乃至住字圆明等也。若能如法持诵相应同诸佛如来。若不如是者不能同诸佛等者。即是制戒之义也。故云今没栗多须成就故制之也。乃至或云制戒皆是没栗多也。依修此戒故诸根清净。故云此是修行戒也。谓净身故须行之。谓净诸根也。没栗多是有时愿之戒等者。行者表心定一月二月乃至年岁等之时限。于此时中成就其求愿。故云没栗多是有时愿乃至亦罢故异名也。所谓异名者。尸罗及没栗多名异故云尔也。
    二从今此下。明偈颂中。自七。一明问二戒云何发起。二明问云何修行离着。三明问几时月禁戒终。四明问云何修行增威德。五明问何时离时方法非法。六明萨埵虽能问离名利（矣）
    初中。又二。一明牒经。二明随释。
    初中。交牒可云。云何成禁戒。云何住尸罗（云云）
    二从今此下。明随释中。今此问中者。指初二句之问也。具问二义者。成禁戒及住尸罗之二义也。先问云何明制戒者。所言明者持明也。制戒者禁也。言先问云何持明尸罗云何真言制戒也。即上二种者。问尸罗及制戒云何发起耶也。或本云发习。发谓发得圆明。习谓修制戒也。
    二从次问下。明问云何修行离着中。又二。一明牒经。二明随释。
    初中。交牒可云。云何随所住。修行离诸着（云云）
    二从次问下。明随释中。谓知是已修行等者。知解如上之二种戒相已也。修行随所在方等者。言修行时云何可离着耶。所以然者。既云住尸罗。若有所住者又可有能住。若有能住所住者生灭无常之法也。问云何于修行中无著而得成大果耶也。故云次问云何修行（乃至）得无著也。问中意者（乃至）即是有着今云住处而修行之也。何于修行之中而即无著得成大果故也。
    三从次问修行下。明问几时月禁戒终中。又二。一明牒经。二明随释。
    初中。交牒可云。修行几时月。禁戒得终竟（云云）
    二从次问修行有下。明随释中。次问修行有时节不等者。言如声闻戒者限尽形。今为此戒亦如此不耶。若言不如此者。此戒既从缘而得。云何与无相寂灭法而相应耶。设令虽有解了之智。以何为限量耶而问难也。
    四从复次下。明问云何修行增威德中。又二。一明牒经。二明随释。
    初中。交牒可云。住于何法教。而知彼威德（云云）
    二从复次下。明随释中。谓今依止何处等者。言依止何等行处。云何而修行增长威德。令同法身如来威德耶而问也。
    五从云何时下。明问何时离时方法非法中。又二。一明牒经。二明随释。
    初中。云何时方乃至而得离也者。经之离时方作业乃至说其量等文。未会引之也。
    二从既问下。明随释中。既问终始者。上既问禁戒始终之相毕。故次又问其离相量也。故云既问终始乃至何而可得也。又问持此戒时方也者。时谓三世等时也。方谓所住之方位也。如此等时方何时得远离耶而问也。故云又问持此戒时方也。问何时得此等也。然佛戒者等者。言法佛自然智离时方及非法等诸作业。何时当离如此等事而同一相平等之体耶而问也。故云然佛戒者即如来自然乃至可修宜在何处也。
    六从金刚下。明萨埵知虽问离名利中。又二。一明牒经。二明随释。
    初中。交牒可云。先佛所宣说乃至仁中尊证知（云云）
    二从金刚下。明随释中。又四。一从金刚下明于先佛所已知解。二从今下明为修真言行者发此问。三从非下明无他求及名利。四从今我下明萨埵诚言佛独证知。其义一一可见。
    二从时大下。明如来说戒中。又二。一明为生问故还为生叹。二明以偈正答。
　　初中。又二。一明牒经。二明随释。
    初中。交牒可云。是时薄伽梵乃至大德持金刚（云云）
    二从时大下。明随释中。又二。一明能叹善言善哉。二明所叹异名。
    初中。时大日如来等者。言离自利名闻。偏为一切众生奉问之故。如来知彼诫心故叹言善哉善哉也。故云时大日乃至故而叹之也。
    二从勇者下。明所叹异名中。又五。一明叹勇义。二明大士义。三明大有情义。四明金刚手义。五明大福德。
    初中。能除一切无相之怨者。于无相有重重无尽之无相。所谓外道凡夫断无邪见。二乘灰身灭智。般若空理。闇证无相等是也。总而言之。九种之心量显乘之行果。皆是莫非无相之怨。以何故。不知如来内证三平等之万德。故云又勤精进无有休息。处生死中而无厌惓。能除一切无相之怨。以此众多义故名大勇猛也。
    二从犹下。明大士义中。犹行大愿者。上愿穷尽无上菩提。下愿度尽一切众生。故云大愿。求普遍法界之大智大悲法故云大法。起法界平等大行故云大行。成最极无上第十一地之大事故云大事。住如此等大丈夫之心地故云大士也。故云犹行大愿乃至故名大士也。
    三从此有下。明大有情义中。其义自可见（云云）四从能持下。明金刚手义。如初品中释之。
    五从又名下。明大福德义中。是佛叹金刚手之功德者。金刚手体即法界塔婆故。与如来法界塔婆之功德。平等无二。故云又名大福德者乃至即是积集如来功德也。
    二从今从下。明以偈正答中。自六。一明答二戒云何发修问。二明答云何修行无著问。三明答几时月禁戒终问。四明答云何修行增威德问。五明答何时离时方法非法问。六明佛说如说修行功德（矣）
    初中。又三。一明诸佛道同。二明答成禁戒问。三明答住尸罗问。
    初中。又二。一明别牒。二明随释。
    初中。今从此以下佛亦以偈答耳者。结前生后自可见。所制戒殊胜先佛宣说者。经之所说殊胜戒古佛所开演二句。未会引之也。
    二从佛又下。明随释中。佛又者指大日也。引佛者。指十方三世道同佛也。此戒者指制戒性戒也。
    二从明制下。明答成禁戒问中。又二。一明牒经。二明随释。
    初中。明制乃至正觉住者。经之缘明等二句。未会引之也。
    二从由持下。明随释中。由持此戒者指制戒也。所谓修行六月等时限戒故。发六大之圆明。而成悉地同如来也。故云由持此戒故乃至即同于佛也问。若尔者何故住心抄以住戒如正觉之文。为云何住尸罗之答耶答。今此住戒如正觉一句。通上句之缘明所起戒之制戒。亦通下句令得成悉地之性戒。故知住戒如正觉者。住制戒如正觉。亦住性戒如正觉故。此一句兼通性戒制戒。以是义故住心抄以此戒如正觉句。为云何住尸罗之答文也。
    三从此下。明答云何住尸罗问中。又二。一明牒经。二明随释。
    初中。以此修行故乃至悉地之果者。经之住戒如正觉令得成悉地为利世间故文。未会引之也。
    二从此答下。明随释中。佛意言如佛所住之戒者。如诸佛住三平等。行人亦住三平等故。悉地得成福德增长也。故云此答云何住戒也乃至悉地得成也。已上答第一问毕。
    二从自真下。明答云何修行无著问中。又三。一明真实等引故住佛戒。二明心法业果一相故住佛戒。三明离法非法故住佛戒。
    初中。又二。一明牒经。二明随释。
    初中。自真实乃至名常等引者。经之等起乃至戒当竟一偈。未会引之也。
    二从自真下。明随释中。又三。一明自真实义。二明无碍故住等引。三明真等故住佛戒。
    初中。自真实自持等者。言行者自住自证自然智。口真言身印心观念相应故。即见自性清净本尊。非但见而已。又如实我身即同本尊。非但同本尊而已。又同十方三世一切诸佛。如此自住三平等。故云自真实也。
    二从行者下。明无疑故住等引中。行者修行时佛海大会者。行者于如秘密曼荼罗位品所说之佛海大会。谛信坚固无有一分之疑惑。若不然者真言之行更不成。若无疑虑者速住三平等。而摄一切功德摄在自身。故云行者修行时乃至合为一名为等引也。
    三从能住下。明真实等引故住佛戒中。能住如此等者。以自真实三平等故得住佛戒也。故云能如此乃至即是住佛戒也。
    二从菩提下。明心法业果一相故住佛戒中。又二。一明牒经。二明随释。
    初中。菩提心法乃至得自在者。经之菩提心及法乃至得诸法自在一偈三句文。未会引之也。
    二从菩提心即下。明随释中。又六。一明释菩提心。二释法。三释果。四释业。五明释一相离相。六明于法自在义。
    初中。菩提心即是如来正因者。谓花台中胎藏是即自性法身也。故云谓心王也。
    二从法下。明释法中。法谓心法等者。谓八叶以下心法也。故云法谓心乃至如花台之有叶蕊也。
    三从此妙下。释果中。此妙果即同于佛者。指上之花台妙果。是即经所言修学业果之果是也。即同于佛者。即同本地法身也。
    四从所谓下。释业中。所谓业者等者。指经之业果之业也。一向是善业者。离诸邪倒分别妄业。而性起纯白之善业。故云一向是善业。所谓如来四摄妙行也。故云即是如来妙行也。
    五从以此下。明一相离相中。以此修行等同于佛者。如此心法业果一相平等如海水一味。所谓字同一味也。以同一味故。从最初发心。其制戒性戒及妙业皆同佛也。故云以此修行乃至等同于佛也。佛离一切相者。本佛及一切诸佛皆悉离诸相住如是净戒故。所持戒所作业所得果皆悉同于佛。而一相无相也。故云佛离一切相乃至以其一相无相离作业故也。若分别一分之能所者。非如来持明戒。故云若行者乃至即非持佛戒也。
    六从又此下。明于法自在义中。又此戒者。指如此之三平等一相离相戒也。即是如来无师之慧者。言此三平等离相戒者。是即自性法身如来自然自性证之智体也。得住此一切智智故。于一切法得最自在。而自利利他妙业皆圆满也。故云即是如来无师之慧由住如来智乃至谓自得法又能利他也。故次经云有性义中通达者。经之通达利众生句。未会引证也。是即虽住平等戒。通达空即是色故。常恒利众生。故云有性义中通达也。
    三从常修下。明离法非法故住佛戒中。又二。一明牒经。二明随释。
    初中。常修无所著乃至诸宝者。经之常修无著行等砾石众宝二句。未会引之也。
    二从谓自得下。明随释中。谓自得一切法等者。结成于法得自在义也。以于法得自在离法非法。其心平等无取舍无所住。具如三平等戒中记。故云离于是法非法乃至况瓦砾之与金宝耶也。已上答第二问事。
    三从次答下。明答几时月禁戒终问中。又三。一明结前生后。二明牒经。三明随释。
    初结前生后句。自可见
    二从乃至下。明牒经中。乃至洛叉乃至而竟者。经之乃至满落叉乃至禁戒量终竟一偈。未会引之也。
    三从如浅下。明随释中。又二。一明浅略。二明深秘。
    初义。自可见。
    二从今下。明深秘下。又三。一明见实为终。二明将成时先相。三明复次义。
    初中。今此不尔等者。今经意非以十万遍为落叉。即以见实为佛意之洛叉。自非见实者无有中间止息义。非如世间持诵者限尔所时而求浅近之效验。故云今此不尔乃至其浅末之效也。所谓如上住三平等入我我入不可思议之时。佛功德满自身。而其功德纳身中不驰散也。故云然此中持诵应如上乃至亦不从身更流出也。
    二从然将下。明将成就先相中。又三。一明身心异常。二明其心不倾动。三明三毒止息相。
    初中。然将成满时者。如上住见真实三平等戒时。将悉地成就相渐现前。如苏悉地经等说。故云然此将成满乃至说成就之相也。余文自可见。
    二从洛叉下。明其心不倾动中。洛叉是见义者。见初法明道之谛理。名为见也。亦名成就义者。是亦成就法明道果位故云尔也。从行者下释其见本尊及成就之相也。自可见。
    三从或时下。明三毒止息相中。或时一切所食之味者。一切粗食即成甘味故。啖不贪美食。是即贪欲止息之相也。故云或时一切乃至是贪息相也。其嗔息等者。言虽嗔恚强盛。依三平等戒妨非止恶之德故。顿止息。譬如极热时洗浴清凉泉水者。盛热忽止息也。故云其嗔息相者乃至所不能娆也。
    三从复下。明复次义中。又三。一约三等明义。二约洛叉明义。三约异方便明义。
    初中。复次等金石等者。瓦砾与金宝而同一。无间与菩提亦等。是即三平等深旨也。若住如此平等。更无一分取舍分别。为月时持诵之限也。故云等金石乃至持诵之限也。
    二从又下。约洛叉明义中。又洛叉是垛义者（徒果反土的也聚也）譬如射法初虽中垛。渐渐三弓功成终中中齐。洛叉义亦如是。初心始行之人三密不相应故。不彻于谛理。如彼习射之初射垛。渐渐三密功积终得见谛理。如渐渐三弓功成终中中齐。故云又洛叉乃至是洛叉义也。
    三从复次下。约异方便明义中。复次如上所云一相一味真实之见者。指如上之自真实等引之义也。言如此一相一味平等之见难解难入故。佛以异方便寄世间一月乃至六月等持诵遍数。说六大法界无碍自在圆明常住秘密究竟之法。依之行者如法如说习修者。顿得至如上之三平等之源底。证得法明道之位也。故云复次如上所云乃至与前不异也。已上答第三问毕。
    四从其第下。明答云何修行增威德问中。自四。一明一月持诵。二明二月持诵。三明三月持诵。四明四月持诵（矣）
    初中。又二。一明牒经。二明随释。
    初中。交牒可云。最初金轮观乃至能调出入息（云云）
    二从第一下。明随释中。又四。一明坐黄色方坛举体阿。二明所持印。三明服乳不食余物。四明一月深义。
    初中。其第一月当观金刚者。六月最初故云其第一月也。当观金刚者。如秘密曼荼罗品所说。观黄色金刚方坛。以三股金刚为界域也。观其自身等者。自身坐彼方坛中。作黄色方形阿字。而举体全阿字遍满。犹如自身地大遍满己身。故云观其自身乃至皆是此字也。
    二明所持印。如密印品所说（云云）
    三从当下。明服乳不食余物中。当于一月等者。于最初一月中。行者住一缘一相之字黄色之圆明。但以本初不生之一味为其食也。然言乳者。乳是四味能生之本味也。酪等四味皆从乳味而生。是即如从字出生之四字。是故观达之一字之时。四字自然具足。所谓自性果德五转圆满之义也。服乳之一味之时。所生之四味法尔具足。所谓平等法界自性天然之众德甘露味也。是即五智功德也。以此五智具足之乳。资成五大所成之身。而圆满六大无碍。故经之饮乳以资身也。余文可见。若观真言者。四处流出真言也。此四字以一字为一息连续不绝。故云若观真言乃至为一息也。若观种子者。无点字也。是亦出入随命息无间断。故云若观种子但无间作息也。
    四从虽下。明一月深义中。虽云一月等者。言假令于一月中。一日二日乃至五日十日至见谛。是名为一月持诵。乃至百千万月至见谛。亦待此见谛之期。而名一月持诵。故云虽云一月乃至以见为限也。复次一者等者。言一者住字声字实相。而一相一味而见圆明。故云一月也。复次口真言身印心观念三密相应一相一味而见圆明。故云一月也。故云复次一者乃至名满一月也。
    二从次第下。明二月持诵中。又二。一明牒经。二明随释。
    初中。交牒可云。次于第二月乃至而服醇净水（云云）
    二从次第二下。明随释中。自四。一明坐白色圆坛。二明所持印。三明举体字。四明但服净水（矣）
    初中。次第二月住于水轮者。如上品所说。观白色圆坛。以四莲华令围之。故云住于水轮乃至如上方便也。
    二从手作下。明所持印中。即前观音印者。指秘密八印品中第三莲华藏印也。又是密印品中不坏金刚座印也。可思之。
    三从观其下。明举体字。准字可知（云云）亦以白真言者。若观真言者可观此四字。若观种子者可观字也。又以此真言之字为出入息。准字可知。问为观□字耶等者。问意谓为观字。亦为观本所持种子字耶而问也。付之若决其义者。只是一字之转也。其义如上记之。然者就字体字可观之欤。
    四从是月下。明但服净水中。但以此真言水者字也。入息白乳之字者。字命息也。白乳亦是字色也。言以此字入字本不生故。即字言说不可说也。以此字言说不可得而为食。不可食余物也。故云但以此真言水乃至为食也。余文可见（云云）
    三从第三月下。明三月持诵中。又二。一明牒经。二明随释。
    初中。交牒可云。次于第三月乃至而生身意语（云云）
    二从第三下。明随释中。又三。一明坐三角赤色坛。二明所持印。三明此月中不求食。
    初中。在火轮中等者。如上观三角坛。以四之三角围之。自身在其中。以字全为遍身。其色亦赤色也（云云）
    二从作下。明所持印中。作慧刀印者。即是大慧刀印也。其义如上说之。
    三从其下。明此月中不求食中。谓不得乞食等者。随得食之。不可得乞食。故云不求一切食乃至则不食也。但以罗字为食耳者。如上之字。亦入字门成尘垢不可得。以此尘垢不可得而为食故。无始罪障皆悉烧尽无有余。故云但以字乃至令无有余也。以此义故等者。印名大慧刀与此字而相应。是即暗尽明成义也。故云以此义故一切乃至佛慧明也。经而生身意语者。出生三部无尽庄严藏。故云备谓备具此印也。
    四从第四下。明四月持诵中。又二。一明牒经。二明随释。
    初中。交牒可云。第四月风轮乃至摄心以持诵（云云）
    二从第四下。明随释中。又三。一明坐黑色风轮坛。二明但饮风非如外道。三明所持印。
    初中。在风轮中等者。如上所说。于莲华台上。半月形而侧。以点围之。故云在风轮中是侧月也与上同者。自身坐其中。全体遍身字也。如上品所说。故云其色黑乃至如上说也。
    二从此四下。明但饮风非如外道中。此四月中等者。如上以字因业不可得而为食。不食余物。亦非如彼外道饮风气而存生也。故云此四月中乃至而生也。
    三从当下。明所持印者如密印品所说。此印难作。故云此难作者也。已上答第四问毕。
    五从第五下。明答何时离时方法非法问中。又二。一明第五月持诵。二明第六月持诵。
    初中。又二。一明牒经。二明随释。
    初中。交牒可云。金刚水轮观乃至是为第五月（云云）
    二从第五下。明随释中。又三。一明坐方圆黄白坛。二明断诸食以为食。三明五月以来住无著离我。
    初中。从金刚至水同等诸佛者。今举方圆二曼荼。一切诸佛曼荼罗摄在之。所谓从金轮者方坛也。至水者圆坛也。秘记文可思之。故云同等诸佛处金刚水轮中也。身坐其中齐以下者。自身坐彼方圆黄白坛中。而其齐以下在黄色方坛之中。故云齐以下黄之中也。齐以上在白色圆坛之中。故云以上白色也。不作印者。印是身密表示也。大空无色身可示不作印也。是即无著离我之义也。彼经次诵一字明结大羯磨印时时不间断。可思之。
    二从用阿下。明断诸食以为食中。用阿缚二字者。言以浅黄色乳水为食。是即上二字色味合论也。故云用阿缚二字（余如上）也。余文可见。
    三从自五下。明五月以来住无著离我中。自五月以者。言从此五月至六月。此两月皆修无著离我之妙行。故云尔也（云云）
    二从次第六下。明第六月持诵中。又二。一明牒经。二明随释。
    初中。交牒可云。远离得非得乃至亦舍利非利（云云）
    二从次第六下。明随释中。又三。一明坐风火坛。二明诃罗为食。三明总释六三持诵。
    初中。处风火轮者。如上品。莲华台上置半月。以众多点令围之。其中安三角坛。所谓行愿风吹字智火。令炽盛如劫灾猛焰。三障四魔皆悉被焚灭无有余。故云处风火轮除一切障亦是风轮中有火轮也。准上知者。如第五月。齐以下是风轮半月黑色。齐以上火轮三角赤色。故云准上知乃至以上是火也。
　　二从用诃下。明诃罗为食中。用诃罗为食者。黑赤间杂圆明为食。故云用诃罗为食也。得与不得等者。设有施者虽令得之。更不可食。何况乞食而食之耶。故云得与不得亦一切不食也。亦舍诸利养无染清净。故云一切不食也迄舍利养也。
    三从六月者下。明总结释六三持诵中。六月者举数也乃至为净身口意也者（此四行余文在上品之终。是即越品烂脱也）初六月不成等者。若经月时六月而持诵时不成就者。更又经六月持诵。乃至展转虽经百千万六月不成者不可点止。即以见谛可为其期也。如六月持诵。三月念诵亦尔也。故云六月者举数也乃至为净身口意也。
    六从次佛下。明佛说如说修行功德中。又三。一明能护天等。二明驰散障者。三明所同大圣。
    初中。又二。一明牒经。二明随释。
　　初中。交牒可云。梵释等天众乃至随所命作（云云）
    二从次佛下。明随释中。次佛说者。结前生后句也。一切梵释者。摄在欲色界天王天众。所谓举梵而摄尽色界天王众。举释摄尽欲界天王天众。故经云梵释等天众也。龙鬼八部远而敬礼等者。是即地居诸假号天等也。是即受诸佛菩萨教命敢不违越善神八部等也。故云龙鬼八部远而敬礼共而守护乃至而奉给之诸持明仙住其左右也。即如不二经中赞阿阇梨功德云。诸持明仙常为小使。焰魔王水天火天风天主藏天大自在天那罗延天帝释天等。常为使者供给所须。一切意愿速获。不久当得大金刚阿阇梨位法性大日之身（云云）
    二从一切下。明驰散障者中。又二。一明牒经。二明随释。
    初中。交牒可云。不善为障者乃至驰散如猛火（云云）
    二从一切下。明随释中。一切恶鬼等者。若随诸佛教命不违本誓诸天善神等远而敬礼而守护如上。若不如此恶行不善梵释诸天等乃至恶形罗刹等。为一切害为一切障者。即见行者威光如劫灾猛焰亿千日月轮。大生恐怖疾走无边方。故云一切恶鬼乃至皆不得便也。又经云。乃至释梵尊水火风焰魔顶行之恶类疾走无边方。一切恶种惹净行苾刍众难调毒恶龙那罗延自在护世四天王速降令失命（云云）
    三从犹如下。明所同大圣中。又二。一明牒经。二明随释。
    初中。交牒可云。随所住法教。乃至悲愍而救护（云云）
    二从犹如下。明随释中。犹如大吉祥者。总被三圣者。所谓金刚手观自在文殊也。举此三圣者摄在三部圣众也。所谓金刚手降伏门。故经云调伏难降者如大执金刚也。观自在增益门。故经云饶益诸群生同于观世音也。文殊息灾门。故经云等正觉真子一切得自在也。但经说中下。疏列下中上。是即显三部互融无碍而无胜劣高下也。行者等同如此等三部之圣众智慧功德而无有异。故云无有异也。又经赞行者功德云。此人如金刚。此身如光聚。此人如莲华。此身如羯磨。身如遍照尊。身如妙吉祥。身如金刚轮（云云）

已上释持明禁戒品竟

妙印钞卷第六十八　一校了
（御本云）元德三年（辛未）四月六日加点了
沙门阿寂（六十二）
 妙印钞卷第六十九

        沙门阿寂纪
    
　　　
　　　
　　　

释阿阇梨真实智品第十六（经第五终疏第十七中）

    将释当品。即开为四。一宣大意。二释品题。三明来意。四明入文判释（矣）
    初宣大意者。依金刚手之二问。如来说秘有之相最秘之相智之中大智心之中大心。所谓本有六大云秘有。本有三密云最秘。本有四曼云相。复次缘起万德云秘有。本有曼荼云最秘。本有缘起毕竟无相云相也。故经云譬秘中最秘。疏云秘有之相最秘之相也。是即此品大意也。
    二释品题者。阿阇梨如上记。真实者。自性清净内证真实之干栗驮心也。故疏云此中真言心者此心梵音汗栗驮之心即是真实心也。此品中说此心而为阿阇梨真实之体性。故云真实也。次智者字所生之智也。所谓本有妙境妙智也。故疏云真言智者智之中智无上无过也。从心真言所生智此最为大。一切心真言者所谓阿字门也。以是义故名为阿阇梨真实智品也（云云）
    三宣来意者。上来诸品中虽说阿阇梨弟子众德之相。方圆三角半月等坛。及三月持诵六月念诵等众多自利利他之行相。未说阿阇梨真实智体。然今将说之。故云上虽广说阿阇梨弟子之相。及方便作曼荼罗度弟子等。然是中阿阇梨真实之相犹未广说。今者金刚手为满足其义味故。今更次复问（云云）故次上品而此品来也（云云）
    四从尔时下。明入文判释中。自二。一明金刚手发问。二明如来答问。
    初中。又二。一明长行。二明偈颂。
    初中。又二。一明牒经。二明随释。
    初中。尔时乃至真言之心者。经之尔时持金刚者乃至真言之心文。未会引之也。
    二从上虽下。明随释中。上虽广说乃至度弟子等者。结前句也。然是中阿阇梨乃至今更次复问者。生后句也。其义自可见。
    二从云何下。明偈颂中。又二。一明问云何为真言心。二明云何解了名阿阇梨。
    初中。又二。一明牒经。二明随释。
    初中。云何乃至之心者。经之云何乃至语心二句。未会引之也。
    二从又复下。明随释中。又复此中真言心者。指一切真言之心之文也。即是真实者。指自性清净不二真实心也。前品问答皆偈颂也。今此问答复偈颂也。故云从前以来乃至今品亦是偈也。
    二从为持下。明云何解了名阿阇梨中。又二。一明牒经。二明随释。
    初中。为持何法乃至而得阿阇梨名者。经之云何而解了说名阿阇梨之文。未会引之也。
    二从又诵持下。明随释中。又诵持何等心真言等者。言又者对上之问故云尔也。以持诵何等秘密心真言故。而得阿阇梨名耶而问也。
    二从尾扶下。明如来答问中。又二。一明答云何为真言心问。二明答云何解了名阿阇梨问。
    初中。又二。一明佛叹金刚手。二明正答真言心。
    初中。又二。一明举能叹法王。二明举所叹萨埵。
    初中。又二。一明牒经。二明随释。
    初中。挍牒可云。尔时乃至卢遮那（云云）
    二从尾扶下。明随释中。尾扶是佛之别号者。言梵本云尾扶毗卢遮那。然尾扶是法王义也。是即佛之别名也。虽然如梵本言尾扶者。其不言便。若又取汉语法王者偈颂不调。故以义故。经家译尾扶而为大也。故云尾扶是佛之别号乃至用此音说也。
    二从次云下。明所叹金刚手中。又二。一明殷叹萨埵。二明叹金刚手所由。
    初中。又二。一明牒经。二明随释。
    初中。次云佛子善哉善哉大有情者等者。经之殷喻金刚手善哉摩诃萨二句。未会引之也。
    二从佛叹下。明随释中。佛叹金刚手也等者。其义自可见（云云）
    二从欲令下。明佛叹金刚手所由中。又二。一明牒经。二明随释。
    初中。欲令彼大乃至说言者。经之令彼心欢喜复告如是言文。未会引之也。
    二从次佛以金下。明随释中。次佛以金刚手等者。言所以如来赞叹金刚手者。萨埵能觉诸佛内证而能建立众生善根。又知欲大众闻之法而问之故。叹之令大众欢喜也。故云次佛以金刚手能建立乃至故令欢喜也二从次答下。明正答真言心中。又二。一明诫令诫听。二明阿字为真言心。
    初中。又三。一明诫听秘中之秘。二明诫听真言智。三明听许诫听。
    初中。又二。一明牒经。二明随释。
    初中。次答言者。结前生后句也。秘密中最者等者。经之解秘中最秘一句。未会引之也。
    二从谓随下。明随释中。谓随问答之也者。言金刚手问而言云何为一切真言实语心。然言实语心者奉问上来未说真言真实诚谛实语之心也。如来照知金刚手问秘中之最秘。而说秘中之最秘。故云谓随问答之也。秘有之相最秘之相者。谓于彼本有大悲胎藏莲华三昧之中。四重法界诸尊之各各字印形像色相庄严宛然具足。虽然凡夫如实不知故自隐秘。诸佛如实照知故最秘藏。故云秘有之相最秘之相也。复次本有之五大云秘有。本有之五智云最秘。如此五智五大人法宛然故云之相也。复次空即是色云秘有。色即是空云最秘。复次六大云秘有。三密云最秘。四曼云之相。复次缘起云秘有。本有云最秘。本有缘起毕竟无相云之相。以如是义故云秘有之相最秘之相也。
    二从真言智下。明诫听真言智中。又二。一明牒经。二明随释。
    初中。真言智者等者。经之真言智大心一句。略引之也。
    二从谓智下。明随释中。谓智中之智者。觉了如上之秘有之相最秘之相自证自然大智。故云谓智中之智无上无过也。
    三从今我下。明听许诫听中。又二。一明牒经。二明随释。
    初中。今我将说乃至谛听也者。经之今为汝宣说一心应谛听之文。未会引之也。
    二从从一切心下。明随释中。从一切真言所生智者。从本初不生真言心而生不二大智也。所谓指阿字为真言心。如悉地出现品所说。此智超越四智所量之境。不来不去不可思议广大无量也。故云最为大也。如来将说如是甚深不可思议大智之法故。殷勤诫听也。故云从一切心真言所生智乃至是故诫令谛听也。
    三从所谓一切下。明阿字名为真言心中。又二。一明牒经。二明随释。
    初中。挍牒可云。所谓阿字者乃至能生巧智慧（云云）
    二从所谓一切下。明随释中。又四。一明一切言音从阿出。二明阿有内外声。三明阿字为无量义处。四曰明离戏论生巧智。
    初中。又二。一明牒经。二明随释。
    初中。所谓一切心者。经之所谓字一切真言心二句。未会引之也。
    二从即下。明随释中。以一切言音等者。其义如具缘品记之。
    二从上文下。明阿有内外声中。上文者指具缘品也。虽云离阿声者。无外声故云尔也虽然俄惹拏那^8□之声而欲出时于喉中必有阿声。是即一切诸法自性自然而本初不生义。如此了知者即离一切因果自他等之相。证得常住之妙体也。故云上文俄惹乃至即得常住不生也。
    三从此心真言下。明阿字为无量义处中。此心真言者即阿字也。即是无量义处者。取要言之。世出世间一切诸法皆悉从此而生。故云此心真言乃至世出世间之法也。
    四从离一下。明离戏论生巧智中。又二。一明别牒。二明随释。
    初中。离一切乃至智生者。经之一切戏论息能生巧智慧二句。未会别牒也。
    二从即此下。明随释中。即此智者。今戏论尽处而生智也。即是奢摩他者定也。毗钵舍那者智也。所谓定惠均等之智也。故云即是乃至之智也。以定惠具足智故。遍缘起本有一切诸法。无法不照无事不作。故云从此智乃至遍一切处也。所谓一切智智是也。故云巧妙智乃至别名也。
    二从何等下。明答云何解了名阿阇梨问中。又二。一明字为一切种子。二明说布字果实。
    初中。又二。一明征问。二明征答。
    初中。又二。一明牒经。二明随释。
    初中。何等乃至是一切真言心者。经之秘密主何等一切真语心二句文。未会引之也。
    二从一切下。明随释中。一切真言心者。次上一句别牒也。佛又自征问彼而答也者。无有能发问者故佛自征问也。
    二从佛两下。明征答中。又二。一明牒经。二明随释。
    初中。佛两足尊乃至一切遍授者。经之佛两足尊说乃至依法皆遍授一偈半文。未会引之也。
    二从佛两足下。明随释中。又五。一明从一生多。二明同故一切皆真言。三明字遍一切支分。四明根本增加不相离。五明遍情非情生功德。
    初中。又二。一明别牒。二明随释。
    初中。佛两足尊说阿字名种子者。经之初二句别牒也。
    二从然此下。明随释中。如世间一种子能生多果者。举世间草木等种子。从一生多展转无量。况字一种子能生无量无边不可思议世间出世间果实也。故云然此阿字即同种子。如世间一种子能生乃至无量不可说也。然见子识果者。犹如见莲华之子识莲华之果实。见樱梅之子识樱梅之花果。今此阿字亦如是。见此阿字种子而了知一切法界自性清净智业之无尽万德之果实。故云然见子识果乃至从之而生也。
    二从是故下。明同故一切皆真言中。又二。一明别牒。二明随释。
    初中。是故一切如是者。经之故一切如是一句。未会别牒也。
    二从谓下。明随释中谓皆同阿字等者。言诸字皆从字而生。还同字故。一切字皆悉真实真言而不异字真言也。故云谓皆同阿字皆是诸真言也。
    三从及安下。明遍一切支分中。又二。一明牒经。二明随释。
    初中。及安住支分者。经之安住诸支分一句。未会别牒也。
    二从次劝下。明随释中。自八。一明劝行人布支分。二明虽加诸字在中。三明虽遍支分为心。四明心身不相离五明依布字同佛。六明无阿即字不成。七明相应义。八明依法遍授（矣）
    初中。次劝行者等者。言次上句明从字种子出生无量无边世出世果实已。次句言故一切如是安住诸支分者。是即举字功德而劝喻行者也。故未会云是故一切如是及安住支分也（云云）故云次劝行者乃至谓布在心上也。
    二从谓虽下。明虽加诸字字在中中。谓虽加诸字亦有阿字等者。言此虽加诸字。此字必有诸字中。故云谓虽加诸字亦有阿字在中也（云云）
    三从又遍下。明虽遍支分为心中。又遍于等者。言又布行者支分之时。阿字而为心。喻如人有心而能遍支分。当知此字遍住支分时者。又此字为心也。故云又遍于支分乃至亦遍一切支分也。
    四从布诸下。明心身不相离中。布诸支分者等者。言字遍一切支分故支分即字也。此字者即行者自心也。行者自心者即五智也。即摄一切身分者即五大也。故或云自心。或云。或云身。或云支分。随义虽似别异。只是色心平等六大法界遍入一切处之义也。故云布诸支分者支分即是乃至故互文也（云云）
    五从若布下。明依布字同佛中。若布此者即同诸佛者。言今以此字布行者一切身分故。同字。其身分悉不生也。以不生故其身如金刚。同诸佛如来正遍知也。故云若布此者即同诸佛乃至此字之理性者即是此心本不生之义也。
    六从梵云下。明无阿即字不成中。然之一言。者有上即是此心之上。是即押上之言也。梵云阿伽罗者。遍一切义也。言此字遍一切字。是故若无阿者一切字更不成。故云阿伽罗阿字乃至要有阿字也。若字无头者。一切诸字最初之点是阿字也。故若无最初之点者是即死字也。故不成字也。然对文中等之字虽无头。字引声中有阿故成字。但真言中。此字下加生摩他而成字也。故云若字乃至为头也。其义如第一记之。此阿字者等者。言此字遍一切诸法内外性相。犹如人身分即心遍。故云此阿字者如人身分及内心此阿一切遍也是身支分也。
    七从相应下。明释相应义中。又二。一明别牒。二明随释。
    初中。相应者等者。经之如相应布己一句。略引之也。
    二从梵音下。明随释中。梵音瑜只即阿字义者。言瑜只是相应义也。然言即字义者。字不生义无不贯通一切诸法。是即相应义也。故云相应者梵音乃至即瑜只之义也。
    八从依法下。明依法遍授中。依法者别牒经之依法之二字也。如理是布一切处者。言依法者。依先生无相之法。如自性清净之理·此字布一切处也。所谓一切处一切身支分。以无非字本不生之体故云尔也。遍谓遍布者。身上中下一切支分无非此字故云尔也。虽未能遍布一切诸字者。一切诸字皆是字所生也。故一切诸字以字而为初首。即是阿字遍布一切诸字也。故云虽未能遍布乃至遍布一切诸字也。然此阿字能说等者。言字能生世间言说。依此言说复得悟出世之理。是故言说不离字。字复不离言说也。故云然此阿字能说一切世间语言乃至得悟阿字门也。又以此心者。指字云尔也。即是遍于一切身分者。以布此字故一切支分皆悉成就众德。故云即是遍于一切乃至即是依法如理遍布诸支分也。是故遍一切字者。且如三字。是三部也。字且置不论之。如字者。声中有字。是即此字遍字而遍满莲华部中。如字者。又声中有字。是即此字遍字而遍满金刚部中。如三部布字者。十二真言王布字及百光遍照等。皆悉此字遍一一字中。而遍满上中下一一支分。是即依法如理遍布诸支分之义也。故云是故遍一切字亦遍一切身之内外也。是即诸字与字相和合是不相离之义也。故云故今遍应理乃至即是和合也。
    四从然字者下。明根本增加不相离中。又二。一明牒经。二明随释。
    初中。交牒可云。由彼本初字乃至支体由是生（云云）
    二从然字下。明随释中。又五。一明举二梵语分男女声。二明无字等不生。三明根本增加不一不异。四明迦等诸字定惠具足。五明字声相和成一切法。
    初中。然字者。指经之本初字并增加字也。然汉语无简别只云字。梵语于此字有二音之别。所谓阿刹罗及哩比鞞也。阿刹罗是根本字也。哩比鞞是增加字也。故云然字者梵有二音乃至是增加字也。根本者等者。所谓根本者二字是也。增加者伊等八字加四字。故云次从伊伊乃至乌奥凡十二字也。如此十二字皆是增加女声也。其根本男声是即定惠平等而遍一切处之义也。故云是从生增加之字乃至其根本字遍一切处。即哩比字加于阿字也（云云）
    二从然迦下。明无字等不生中。然迦字等者。言开口即有。不开口即无故。欲生诸字先有。此不成即诸字不在。譬如人无命根支分皆死。故云然迦字等若口无阿字之声。乃至亦因阿字言发起也。假令迦字若无等者。言若欲成字之时。若无字者。只于咽喉中作迫迮缩声。全生迦字而不成也。短谓迫也。□谓缩也。所谓于喉中而迫缩迦字不成也。如字者。一切诸字亦尔也。故云假令迦字若无乃至他效之也（云云）
    三从次诸下。明根本增加不一不异中。次诸增加亦有等者。言增加之字亦遍根本字而不异。故云次诸增加乃至不相异也。皆以根本字体者。等诸字各各有本体而成自体。是即不一也。以是义故根本增加不一故。诸字字相宛然不误不异故。皆共入本初不生而不可得也。犹如等者。喻意自可见（云云）故云皆以根本字体有本乃至更相依持能遍内外也。
    四从非但下。明迦等诸字定惠具足中。非但字等者。言非但字定惠具足遍一切诸法而已。迦等三十五字皆是定惠具足而遍一切诸法也。故云非但阿字乃至亦遍一切处也。何以故等者。释其所由也。此等皆是根本音者。三十五字皆是根本字母。故云此等皆是根本音也。其根本音即同于阿字等者。如于字有从生增加。而于迦等诸字亦有从生增加。所谓是。从生即女声也。上有画是增加。是定也。字体即惠也。如此定惠具足遍一切诸法。故云其根本音即同于阿字乃至种子亦遍于滋生也（云云）
    五从又此下。明字声相和成一切法中。又此阿等之字者。指摩多对文等一切诸字也。从字有声者。依有阿字。乃至诃字生故。而有阿声乃至诃声生。故云从字有声乃至不得离此字也。依字而有声。依声而有生于支分。所谓世出世一切时方上中等诸法是也。故云从字表而得有声生乃至方可领解也。然从阿生一切语言之声者。依有字而生一切言音之声。依此声生而诠表种种无量诸法。是即从本不生义而见彼从缘生之生表之时。乍缘生即本不生也。故乍不生即缘生。乍缘生即不生也。故云然从阿生一切语言之声乃至互相表解也。
    五从经文下。明通情非情生功德中。又二。一明牒经。二明随释。
    初中。经文是故此能遍诸身能生种种者。经之故此遍一切身生种种德二句文。未会引之也。
    二从遍谓下。明随释中。遍谓遍一切一切者释经之故此遍一切句也。然未会而别牒。故云一切一切也。有事理者有色有形事也。无色无形理也。故云有事理谓言说理也。证真言理者。应本不生之理。而能遍一切事理诸法。故云证真言理皆遍故重云一切一切也。所谓遍一切事遍一切理故云尔也。此种种是毗湿缚谓巧也者。释经之身生种种德句也。言此字遍事理一切诸法。而生巧色摩尼身。出巧色摩尼语。示巧色摩尼心也。故云此种种乃至能遍一切身分也。然此阿字非直遍于身分者。上来既说遍有情身乃至事理诸法已。故此字亦遍一切非情国土等。成就法佛如来三摩耶曼荼罗。故云然此字非直乃至生种种功德也。
    二从经云佛子下。明说布字果实中。又二。一明说心布字。二明支分布字。
    初中。又三。一明劝行者谛听。二明心布字。三明说布字功德。
    初中。又二。一明牒经。二明随释。
    初中。经云佛子乃至经文也者。经之今说所分布佛子一心听二句文。未会引之也。
    二从今欲说此下。明随释中。今欲说此布字法门等者。以此根本增加字布己心及身分故。自身同如来万德。圆满无量无边果实。还为一切众生复成种子令众生圆满大菩提果实。如此展转相生无有穷尽。是故劝行人令谛信听受也。故云今欲说此乃至明听谛受也。
    二从次佛答下。明心布阿字中。又三。一明结前生后。二明牒经。三明随释。
    初中。次佛答中者。金刚手问中云何而解了说名阿阇梨（云云）疏释此问之言有二意谓为持何法以何方便而得阿阇梨名者何法者。佛答之阿字名种子乃至遍在增加字（云云）答之意言。根本字增加诸字为方便故而名为阿阇梨而答也（是疏一之意也）疏又释云。又诵持何等心真言而得阿阇梨名（云云）佛答此意。而经云。以心而作心。余以布支分（云云）故疏云次佛答中心心作余支分布如是也。
    二从心心下。明牒经中。心心作余乃至住瑜伽座者。经之以心而作心。乃至说为阿阇梨二偈半文。未会引之也。
    三从而以心下。明随释中。又五。一明正以布心。二明表余字布支分。三明布故同我体。四明安住瑜伽座。五明寻念诸如来（矣）
    初中。而以心布于心者。以字而布行者之心莲华台上故云尔也。余者布支分者。字布眉间。字布膺下等是也。故云余者布支分也。布谓字也者。字名为布。布是遍入义也。言字遍入一切处故云布谓字也。心谓内心也者。指自性心莲而云内心也。布于心故名心心也者。以真言心之字布行者之心上故云尔也。如常说心心者等者。谓常途性藏之谈。指第六识及第七末那识而云心心也。然今心心者非彼所谈之心心也。今此中义有异者。心心者。上之心者字也下之心行者之心上也。故云今此中义乃至阿字亦余是一切真言之主也（云云）如是一切作即同我自身者。经之一切如是作即同于我体二句。未会别牒也。作谓置也者。作释之义也。
    二从既布下。明表余字布支分中。既布此竟等者。是即释经之余以布支分句也。是下支分布字而表说也。非当所之所用也。故云既布此竟其余乃至如下品说也。
    三从然此下。明布故同我体中。又二。一明别牒。二明随释。
    初中。别牒可云。一切如是作即同于我体（云云）
    二从然此下。明随释中。然此布阿字法等者。是布字作法也。即是前文所说者。指悉地成就品念彼莲华处等文也（更问）故云先观其心乃至即有圆明之照也。如是观者即是如来者。如彼品所说。于自心之心莲华台上而观察故。即同等于如来无有异。故云如是观者乃至作者即是我也。就中彼若如是作者即是我也者。经之一切如是作即同于我体之文。未会引之而结释也。我即是我者等者。为解释阿阇梨即是而重别牒即同于我体之句也。非但以此等者。言成就此瑜伽之时。令弟子亦同于大我。故云非但以此瑜伽乃至即成弟子也。
    四从住瑜下。明安住瑜伽座中。住瑜伽座等者。上品所说黄色方坛以金刚令围之等也。故云住瑜伽座者谓四方金刚轮坐谓大因陀罗坐也（云云）住于阿字之上等者。于此座上而自身处中。全体同字之方形。同字之黄色。同字之本不生如此一缘一相故。与本不生际相应故即同如来也。故云住于阿字之上乃至即是如来也。
    五从寻念下。明寻念诸如来中。又二。一明别牒。二明随释。
    初中。寻念诸如来者。别牒自可见。
    二从谓下。明随释中。谓观于诸佛者。指心莲华台上之万德也。梵音名苏罗多等者。举寻念梵语也。且举五义而辨其大旨。所谓一者着义者。谓着自性清净之妙法故。二者共住安乐义者。谓与自身之曼荼罗圣众而受现法之乐故。三者乐着妙业者。乐着自利利他妙业故。四者弃邪趣正义者。以净菩提心势力故。奇舍九种邪倒令得如实正见故。五者遍欲求义者。上遍欲求无上菩提之果位。下遍欲求度生死海之方便故。故云梵音名苏罗多乃至故名苏罗多也。是即寻念诸如来义也。将行者染欲之心等者。第六意识名染欲之心。九识中智心名真实惠心也。言以第六意识有分别之心。择得九识中智心。然后染欲之心与智心而相和合。即和同本有九识中之妙境。成还同本觉平等之一味也。故云将行者染欲之心乃至而共一味也。
    三从有称下。明说布字功德中。又二。一明依教知解为阿阇梨。二明举二十四摄一阿阇梨众德。
    初中。又二。一明牒经。二明随释。
    初中。称此广大智乃至彼为阿阇梨也者。经之若于此教法乃至说为阿阇梨一偈文。未会引之也。
    二从若具下。明随释中。若具斯法则等者。安住上来诸品及当品所说之瑜伽法则故。顿得广大智成就。即名为阿阇梨。故云若具斯法则乃至故得阿阇梨名也。
    二从称此故即是下。明举二十四摄阿阇梨众德中。又分为三十一。初明同如来。二明同佛。三明同菩萨。四明同梵天。五明同毗纽魔醯。六明日天。七明月天。八明水天。九明同帝释天。十明同世间主。十一明同黑夜神。十二明同焰魔。十三明同地神。十四明同妙音天。十五明同梵志。十六明同常浴。十七明同梵行者。十八明同漏尽。十九明同比丘。二十明同吉祥。二十一明同持秘密。二十二明同一切智者。二十三明同一切见者。二十四明同法自在。二十五明同财富。二十六明同菩提心者。二十七明同持诵者。二十八明同持吉祥。二十九明同真言王。三十明同持金刚印。三十一明总结（矣）
    初中。又二。一明牒经。二明随释。
    初中。挍牒可云。是即为如来（云云）
    二从称此下。明随释中。称此故者。知解广大智。称普门之众德。名为如来。故云称此故即是如来乃至即是其身也。
    二从若是下。明同佛中。又二。一明牒经。二明随释。
    初中。挍牒可云。亦即名为佛（云云）
    二从若是下。明随释中。若是阿阇梨者当知即是佛者。其义可见（云云）
    三从当下。明同菩萨中。当知即是菩萨者。自可见。
    四从当知即下。明同梵天中。当知即是梵天梵是大梵者。指大梵天王也。具大涅槃名为梵者。以当分最极之处为涅槃也。
    五从当知即是韦下。明同毗纽魔醯中。当知即是韦纽天者。经云毗纽。然音通故。疏云韦纽。经云毗纽。依之疏犹释其正义云。尾是空瑟纽是定。定是佛四神足也（云云）是即自在天别名也。故注云自在天别名正云毗瑟纽天也。然者韦纽。尾瑟纽。魔醯首罗。皆是自在天别名也。
    六从当知即是日下。明日天中。当知即是日天能除一切众生暗谓大悲日也者。如来日光遍照法界生死暗冥。令除灭无明黑暗。故云尔也。
    七从当知即是风下。明同月天中。当知即是风天月天者。经中风天阙之。仍无解释。如月长养乃至菩提心也者。言譬如月天能以清凉德故长养众物而不令枯干。如来亦如是。以性净清凉功德故。滋长一切众生菩提心种子芽叶。令不为烦恼热恼之枯干也。故云如月长养乃至菩提心也。
    八从又缚下。明水天中。又缚噜拏乃至能遍洒一切也者。缚噜拏是水天梵语也。即是具大悲水者。水天能润生万物。是即如来大悲水亦如是。能润一切众生无明干地。令开发菩提心之种子。故云尔也。又如难陀龙王。不动住处。而欲一念降雨。即时于四天下遍降大雨。一时令润生无量草木国土。如来大悲亦复如是。不动本地法身之宫殿。无一念大悲之时。即时于普门法界。降三密之法雨。而平等令开发无量众生种种善萌。故云又缚噜拏是水龙乃至遍洒一切也。
    九从是帝释下。明同帝释天中。是帝释帝释因百施得成帝释也者。百度行无遮大施而成帝释。故云帝释因百施得成帝释也。百度开四城门乃至名故名帝释也。
    十从造立下。明同世间主中。造立世界主等者。诸外道计大自在等五大天能造世间故。顺彼迷情故云造立世界主乃至亦是毗首羯磨也。自性清净本地法身如来亦能造一切心王心数曼荼罗器界。故云我亦生一切心心主故得名也。
    十一从迦下。明同黑夜中。迦罗时者。迦罗此云黑。亦是时义也。故云迦罗时。所谓三昧证得时也。故云三昧时即是我也。是我所立时过三时者。如来所立时者超越过现未三世。无始无初际。无终无终际。故云是我所立时过三时也。皆是我者。普门法界自性心莲大我之体故云尔也。悉是心者超过三时本初不生字之心体故云尔也。如此如来所立时。能破诸外道所立之时。故云对彼时外道说谓外道其名谓我即是也。
    十二从谓下。明同焰魔中。谓焰魔者等者。焰魔此云将至。言将至杀害迫恼之处故云尔也。如来亦尔也。将至如实菩提心处。而令杀害不知之贼也。故云谓焰魔者乃至而杀害彼烦恼也。余句可见（云云）
    十三从地下。明同地神中。地神谓能持世间等者。言大地虽能持一切世间情非情等。而无恩德之念。如来亦如此。虽能持一切众生世出世种种善根果报等。而无分别恩德念也。故云地神谓能持乃至而无分别也。
    十四从妙音下。明同妙音天中。妙音亦云辨才天者。辨说微妙而音殊丽故云尔也。如来音声胜彼百千万亿倍。故云我出音乃至得名也。
    十五从梵下。明同梵志中。梵谓涅槃等者。所言梵者梵志之梵也。望得彼梵王所得之最极之处。故云梵志也。故梵者名其所求之处。故云梵谓涅槃也。先大梵是解脱者。指前梵天也。彼既解脱下界。故云是解脱也。今此梵志未证其最极涅槃之处。故云此中乃至谓未证也。
    十六从浴是下。明同常浴中。浴是天名者。此天常好洗浴故为名也。如来常净自他三业。六根内外清净也。故云谓净身口意最是第一浴也。
    十七从梵行下。明同梵行者中。梵行谓修梵行者名等者。言梵志未修梵行。此正修梵行。故异其名也。故云梵行谓修梵行者名也。
    十八从即下。明同漏尽中。即是漏尽者。即第四果大阿罗汉果也。如来亦尔也。可思之。
    十九从即下。明同比丘中。即是比丘者。怖魔义乞食义破烦恼义也。即通因果也。如来亦尔也。可思之（云云）
    二十从即是下。明同吉祥天中。即是吉祥者谓功德天者。自可见。我亦具一切法也者。如来具一切吉庆吉祥功德智慧故云尔也。
    二十一从谓下。明同持秘密中。谓持秘密者是即密迹力士也。如来亦尔也。能持三密金刚秘密神通。故云谓持秘密谓持三密也。
    二十二从一切下。明同一切智者中。一切智等者。一切智者外道之名也。如来如实知三种世间一切诸法。彼外道但有知者名而已。无有实知。故云一切智乃至非但空名也（云云）
    二十三从一切见下。明同一切见者中。一切见者。是即一切见者外道之名也。如来明见诸法性相无有错谬。彼外道亦但有名无实见也。彼部类外道指自在天云见者。故云亦是天名也。

妙印抄卷第六十九
（御本云）元德三（辛未）四月二十八日加点了
沙门宥范（六十二）
妙印钞卷第七十

        沙门阿寂纪
    
　　　
　　　
　　　

释阿阇梨真实智品第十六之余（经第五疏十七之余）

    二十四从一切下。明同法自在中。一切法自在等者。谓外道等传云有此天。故云一切法自在乃至有此天也。如来独于尽空法界得于法自在德。故云自在谓于法得自在如梵伽六义也我即如实是也。
    二十五从财富下。明同财富中。谓自在须与等者。如来无尽法财充满法界。有缘众生皆得之满足所愿。故云谓自在须与即与佛即是也。
    二十六从若住下。明同菩提心者中。又二。一明总牒。二明别释。
    初中。若住菩提心乃至名遍一切处者。经之若住菩提心乃至说名遍一切文。未会引之也。
    二从云菩提下。明别释中。又分为四。一明指大悲大定。二明从字生声。三明从声生智。四明说遍一切。
    初中。云菩提心即是定者。指六大法界本有常住之体云即是定也。所谓自性心莲华台上大悲大定也。
    二从从字下。明从字生声中。从字有声出者。谓从大悲大定而生字。此字有声而出。故云从字有声出也。
    三从以智下。明从声生智中。以智分之即智者。从此字之音声而生本不生之智。所谓一切智智是也。故以第六意识分别有上无上。而择取无上真实惠心而相和合。即同妙境也。故云以智分之即智也谓一切种智之别名是具一切智也。
    四从经下。明说遍一切处中。经说名遍一切者。如此安住本初不生不着菩提实义者。说为遍一切处。然外道其名。谓我即是也。上来所明四句。即分别可为四德也。
    二十七从即是持诵下。明同持诵者中。又二。一明牒经。二明随释。
    初中。挍牒可云。即是真语者（云云）
    二从即是下。明随释中。即是持诵者等者。所谓持明仙也。真言从我生故者。彼持明者所持之真言从大日世尊生。故如来是真实持诵者也。亦是真实真言者也。所以然者从本初不生字大我而生故。如来即能持之也。故云即是持诵者乃至由从我生故我持之也。
    二十八从由真言下。明同持吉祥中。又二。一明牒经。二明随释。
    初中。挍牒可云。持吉祥真言（云云）
    二从由真言下。明随释中。由真言字从我生者。诸真言之字从如来大我生即持众德。是故如来真实持吉祥真言也。故云由真言字从我生我即持故具大吉祥者也。
    二十九从亦下。明同真言王中。又二。一明牒经。二明随释。
    初中。挍牒可云。真实语之王（云云）
    二从亦即下。明随释中。亦即真言王者。所谓百光真言王也。谓我也者。是即法界自在大我之体故云尔也。
    三十从即是下。明同持金刚中。又二。一明牒经。二明随释。
    初中。挍牒可云。持执金刚印（云云）
    二从即是执下。明随释中。谓持密惠者。持如来五智五大密惠也。如来即真实持金刚密印者也。
    三十一从即是地天下。明总结中。又二。一明结释诸句。二明以要言之。
    初文。自可见。
    二从以要下。明以要言之中。一切大曼荼罗等者。金刚胎藏及苏悉地等所说三部五部曼荼罗所列尊号等。皆悉莫非即是行者即体也。所谓字遍一切处即同如来故也。故云以要言之一切大曼荼罗乃至遍一切处也。故佛于经中作如此说也者。花严经等诸经中说我即天也大天也乃至地狱鬼畜等即是也。上来说心竟者。说以字布行者心莲花台上毕。故云尔也。
    二从次所有下。明说支分布字中。又四。一明说二字布字。二明说六大无碍自在。三明知此布字故名阿阇梨。四明劝修不死句。
    初中。又三。一明结前生后。二明布吽字。三明布娑字。
    初中。又二。一明牒经。二明随释。
    初中。所有字轮若在于支分者。经之所有诸字轮若在于支分二句。未会引之也。
    二次布身分者。随释也。所谓既说心布字竟。故云次布身分也。
    二从谓下。明布吽字中。又二。一明牒经。二明随释。
    初中。挍牒可云。当知乃至金刚句（云云）
    二从谓于下。明随释中。谓于眉间等者。于行者眉间而安布字。是即一切金刚部圣众安置之处也。故云谓于眉间乃至所持处也。
    三从次于下。明布娑字中。又二。一明牒经。二明随释。
    初中。挍牒可云。娑字乃至莲花句（云云）
    二从次下。明随释中。次于心上等者。谓于心上四寸许安布娑字。是即一切莲花部圣众所持之处也。故云次于心上乃至莲华手部所住处也。
    二从我心下。明说六大无碍自在中。又二。一明识大具足。二明五大满足。
    初中。又二。一明总牒。二明随释。
    初中。我心住一切乃至阿字第一命者。经之我即同心位乃至阿字第一命一偈一句文。未会引之也。
    二从心位下。明别释中。心位心住者。我即同心位一句未会别牒也。所谓心位者指同心位之心位。是即心莲华台上自性清净之本心位也。心住者指我即之我也。是即无相大我也。所谓自心莲华台上字而住也。随便安置也者。此识智随方圆三角半月等之便。一一次第安置遍满通身。故云随便安置也（云云）
    二从谓下。明五大满足中。自分为六。一明字。二明字。三明字。四明字。五明字。六明总结所由（矣）
    初中。谓即以字为心住于位位即所住也者。言以字为心位。而大我体住其中。故云住于位。位即所住也者。以此心位为瑜伽行者所住。如前六月持诵中第一月住大因陀罗也。以此字之心位而为所坐。大我身坐其中故。于一切处自在遍满三种世间诸法。故云故遍于一切乃至以此为命也。
    二从次下。明字中。次字水说名者。如前第二月持诵。故云谓想缚即同水也。
    三从次想下。明字中。次想啰字即同火也者。如前第三月持诵也。
    四从次想□下。明字中。次想□字即一切忿怒持明也者。如前第四月持诵也。
    问。若然者何故今此风大以重成字说之耶答。今安住大因陀罗金刚轮座。欲降伏四魔令成就如来万德故。以定惠具足忿怒持明王种子字。兼用风大种子。所谓风大种子字。以智惠三昧尽庄严之降伏四魔也。之义亦如此故。有降伏四魔之义。今亦如此。为降伏四魔故加点说之也。
    问曰。注文当有诃字即是风今缺之（云云）然者说何事耶答。是即此风大当有诃字。然说字不说字。故云当有词字即是风今缺之也。是即为降魔。风大种子定惠庄严而说字也。更问者即此意也。
    六从所以下。明总结所由中。所以作此观者。今所以作此观行者。欲备足一切如来功德。自非此五轮所成金刚不坏座者。不能堪持无量无边万德故。先作此妙观成就五轮法界大圆明之体已。然后堪成众德备足阿阇梨。故云所以作此观者乃至然后作具法也。
    三从以能下。明知此布字故名阿阇梨中。又二。一明牒经二明随释。
    初中。以能如是第一真实若解者得阿阇梨名者。经之知此最真实说名阿阇梨二句。未会引之也。
    二从坛下。明随释中。坛中名字者。一切大曼荼罗中所列之尊号皆是如来万德。亦是阿阇梨众德名字也。是即为度如此等众类故。即住此形色名字也。故云坛中名字虽殊乃至为度彼故说也。犹阿阇梨以阿字乃至即是真实阿阇梨也。
    四从是故下。明劝修不死句中。又二。一明牒经。二明随释。
    初中。是故诸佛乃至不死句者。经之故应具方便乃至常得不死句一偈文。未会引之也。
    二从次劝下。明随释中。次劝常当如是等者。言以具如此等不可思议功德故。常恒修行心及支分布字观行。当得常住不死句。所谓本不生际也。至此本不生际即号为佛。故云次劝常如是乃至常住即佛也（云云）
    问。此品中说何等法耶答。初说根本增加之字。后说心布字。并支分布字。及六大用无碍等法门也。解知如此真实之瑜伽故。名阿阇梨真实智品也（更问）

已上释阿阇梨真实智品竟
释布字品第十七（经之第五疏十七中后）

    将释当品。即开为四。一明大意。二明品题。三宣来意。四明入文判释。
    初明大意者。夫为欲具足诸佛之万德令成就阇梨之众德故。即说此品也。故疏云。若作如是即是佛即是一切智即是资财也（云云）
    二明品题者。布者布遍义布置义也。字者摩多对文等诸字也。以如此诸字布置行者自身上中下分故。号为布字品也。
    三宣来意者。上品中为成阿阇梨真实智体。虽说三部部主布字。未说三部之心数布字故。于此品中说彼三部心数布字。故疏云即义与上相连也。仍次上品而此品来也。
    四从即是佛子下。明入文判释中。自分为三。一明告敕谛听。二明正说布字。三明劝修功德。
    初中。又二。一明牒经二明随释。
    初中。交牒可云。尔时世尊乃至佛子一心听（云云）
    二从即是下。明随释中。又三。一明告听义。二明前后相连义。三明佛佛道同。
    初中。即是佛子也者。佛子一心听之佛子也。告之者复告金刚手之告也。
    二从即下。明前后相连义中。即义与上相连也者。上品中既说三部部主布字。及六大用无碍之法毕。是即阿阇梨真实智惠之体也。然等支分布字未说之故。今与上品而相连说之。是即三部心数布字观法也。所谓与上品三部心王相连成三部心王心数曼荼罗也。复次上品三字者三部也。六大用无碍者三部之体用也。此品所说从至三十二字者相也。所谓三十二相也。终二字成正觉入涅槃也。复次上品中说六大法界发心。此品中说修行菩提涅槃。所谓从字至字修行句也。字菩提句也。涅槃句也。如此等诸义相连。故云即义与上相连也。
    三从亦明下。明佛佛道同中。亦明古佛等者。释经之诸佛所宣说句也。言今此布字法非但大日世尊独宣说而已。以十方三世一切诸佛同一本誓故。同共皆说之。故云亦明古佛道同引一切佛同说也。
    二从下。明正说布字中。又二。一明布对文字。二明布摩多字（矣）
    初中。又二。一明布牙齿舌喉唇字。二明布遍口字。
    初中。又五。一明布牙声字。二明布齿声字。三明布舌内字。四明布喉内字。五明布唇内字。
    初中。又四一（作业布喉下）二（业空布上颚）三（行布颈）四（一合布颊）。
    已上四字从顶十字下至喉。于此中间布也故云谓从顶乃至此中间也。
    二明布齿声字中。又四。一（迁变布舌根）二（影像布舌中）三（生布舌端头）四（战敌布舌出生处）。
    已上四字于舌根中端生处布之也。
    三明布舌内字中。又四。一（慢布两胫）二（长养布两腿）三（怨对布腰谓带匝处）四（执持布坐处）。
    四明布喉内字中。又四。一（如如布大便处）二（住所布腹）三（施与安二手）四（法界布两胁）。
    五明布唇内字中。又五。一（第一义布背）二（聚沫布胸）三（缚布二肘已上辟膊）四（有布二肘）五（吾我布心上）。
    二明布遍口字中。又三。一（乘布阴藏）二（尘垢布两眼）三（相布额）。
    二明布摩多字中。又十。一（根本布右目角目精也）二（灾过布左目角）三（譬喻布上唇）四（损减布下唇）五（求布右耳）六（自在布左耳）七（物类布右颊）八（化主布左颊）九（成佛布顶十字）十（涅槃无所不遍一切支分）。
    问曰。何故此中不说二字耶答。于上品说之故不说之。故云即义与上相连也。
    问。若然者于上品中说字可然。字说相不见云何答。一念如实知解字本不生者。即是第一字也。此如实解了之上住瑜伽座观想字圆明之照者。是即第二字修行义也。故上品疏云。先观其心八叶开敷。置阿字于其上。此阿字即有圆明之照也。如是观者即是如来。故云彼若如是作者即是我也（云云）故云第二字亦上品中说之也。以是义故二字让于上品不说之也（云云）
    问。若然者何故中。但说字不说余字耶答今经意此五字字体虽各别。共是大空点也。是故于此五字者不说字义。仍举字摄余四字。显皆共大空无相也。
    问。何故遍口十字中但说三字不说余字耶答三字摄余字也。
    问。何故略摄余字耶答。今此布字者是为欲令阿阇梨具足诸相同如来故说此布字。然佛相虽甚多。不出世二相故。说此三十二相令庄严于阿阇梨本地法身。即如法华经云。微妙净法身具相三十二（云云）以是义故今从至说三十二字。摄略自余之字也。
    问。若然者何故说二字。有深意耶答有深意也问。其意如何。答。上品之时发心修行二转成就自证位也。所谓东南二方也。然为欲证西方显德果位。而备佛相施北方应用故。此品中初以三十二字布字庄严法身。次说成正觉之字。后说大寂涅槃之字也。故说二字也。
    问。若然者前品与此品而相连说之。有何等深意耶答。阿阇梨自己之本地法身备六大四曼三蜜体相用。具三部妙体。而各以三十二相庄严其体成正等觉。还为一切众生示现三部无尽庄严藏。以是义故前品与此品相连而说之也。
    问。若然者上品中支分布字之次可说之。何故更别品说之耶答。为示大智大悲自证化他不同故。别品说之也。
    问。若然者其义相如何答。上品中说发心修行二句。是即大智即自证也。此品说菩提涅槃二句。是即大悲即化他。然自证之处亦有大智大悲。所谓上品中说心布字者。自证之家自证。大智之家大智也。说支分布字者。大智之家大悲。自证之家化他也。此品中说诸字布字及字者。化他之家自证。说字者是大悲之家大悲也。以如此义相故别品说之也（云云）
    三从若能下。明劝修功德中。又二。一明牒经。二明随释。
    初中。交牒可云。知是一切法乃至是谓萨婆若（云云）
    二从若能下。明随释中。若能如是作者。此品所说诸字布支。并之法是也。即是佛者成佛部之体。即是一切智者成金刚部体。即是资财者成莲华部体。所谓三部之果位也（云云）

已上释布字品竟
释受方便学处品第十八（经第六始疏十七终）

    将释当品。即开为四。一明大意。二释品题。三宣来意。四明入文判释。
    初明大意者。今此品中说十善戒。略有二意。一为示巧拙浅深之不同。二为除二乘外道之疑谤。所谓于十善戒有种种不同。诸天轮王等所持十善戒。或外道所制十善戒。或二乘所持十善戒。或权乘菩萨所持十善戒等也。然彼等十善戒等皆远离方便故。非善巧修行自性本源之十善戒。今此真言乘菩萨所持十善戒者。是即以善巧方便故。顿通达无上大乘。速得至大菩提果。故经云。今说善巧修行道。若菩萨住于此者当于大乘而得通达也（云云）疏释云。以有善巧方便故。今此十善戒成不共戒。不与声闻外道共。故经云善巧修行也（云云）又云。复今所以说此戒者。为除世间诸天轮王外道二乘等之疑谤也（云云）是即此品大意也。
    二释品题者。受者受持义。不同彼二乘之作法受得。今此真言乘菩萨性自能持。故云受持是即自性戒也。故疏云今此十善戒是菩萨修行戒也。以是善性故一切菩萨应行之。即涅槃所谓性自能持戒。或云自性戒也。所以谓持者以生谤故须将护彼意。又随顺彼意故又须持也（云云）方便者。所谓三密方便善巧具足无妨无碍也。故经云具智惠方便所修学句（云云）疏释云今大乘中亦有制戒所谓方便智惠善巧也学处者。如此善巧方便是一切大乘菩萨应学之处也。故云学处也。
    三宣来意者。上两品中说心王心数布字毕。故阿阇梨四点功德具足。三部妙用圆满。虽然未说自性自持十善戒故。次上品此品来也。然此戒者第二品之时彼三自归等之次虽说之。佛先务为将说入曼荼罗具缘造作建立方便。及入秘密坛秘密加持等故未说之。故至此处而说之。故疏云。佛前说入曼荼罗时为正说入曼荼罗方便故未及说之。故金刚手腾前事复问（云云）是即此品来意也。
    四从金刚手下。明入文判释中。自分为六。一明萨埵请说菩萨根本行。二明如来略答。三明问答诸乘十戒差别。四明佛说十善戒戒相。五明说五戒句。六明说真言菩萨四重（云云）
    初中。又二。一明结前生后。二明正问意。
    初中。金刚手于经首等者。指具缘品也。已问佛菩萨戒义者。指经第一卷也。佛前说入曼荼罗时者。是亦指具缘品也。即合说此戒法要者。此十善戒是诸乘通戒。故尤三归戒之次可说之。故云佛前说入曼荼罗时乃至前即合为说也。虽然如来先务将说入曼荼罗方便行事业故未说之。至此处即说之。故金刚知此戒未具足。即请说此菩萨根本学处。故云佛前入曼荼罗乃至腾前事复问也（云云）
    二从故经下。明正问意中。又二。一明牒经。二明随释。
    初中。故之一言者结前句也。经云尔时金刚手乃至令生死流转不可坏者。经之尔时执金刚乃至常不可坏如是说已四行余文。未会引之。故云此以上皆经文也。
    二从谓菩萨下。明随释中。谓菩萨住此学处者。指此自性十善戒也。恶意即是疑惑者。有必定不必定之二意名为恶意。所谓以三平等故无缘大乘大悲决定。于净佛国土成就众生无动转不怀疑惑也。故治定经云无有二意离疑惑心。未会本云离疑惑谓二意也。如在岐路不能进也。故云谓菩萨住此乃至不可破坏也。
    二从时毗下。明如来略答中。自分为四。一明观一切法界。二明释善巧修行。三明正说戒相。四明菩萨应学同等。
    初中。又二。一明牒经。二明随释。
    初中。时毗卢遮那乃至告言谛听者。经之毗卢遮那乃至秘密主言谛听文。未会引之也。
    二从佛以下。明随释中。佛以大士等者。结释金刚手之问意也。此戒是一切菩萨根本戒行。故云佛以大士请说一切菩萨根本之行也。先以如来眼者。本地法身平等佛眼故云尔也。即是遍观法界者。言以平等法界如来眼。遍观尽空法界之己界佛界众生界。皆悉平等一味无有差异。但堪闻此法故答金刚手而令谛听也。故云将欲答故先以如来眼乃至故答金刚手也次告言谛听金刚手也。
    二从今说下。明释善巧修行道中。又二。一明牒经。二明随释。
    初中。今说善巧乃至通达大乘者。经之今说善巧乃至而得通达文。未曾引之也。
    二从此修下。明随释中。此修行道者悲智齐行故云修行。以悲智齐行故能通入大菩提之处。故云此修行道乃至即能通达大乘也。今此戒者即指十善自性戒也。故云何以故今此乃至本源之戒也（更问）若住此性净金刚戒者。自性常住戒故。必虽不假受持。自然于一切法界而得无碍通达。故云若住此性净乃至而得通达也。
    三从次答下。明正说戒相中。又二。一明牒经。二明随释。
    初中。次佛告其戒相谓不杀生命乃至及贪嗔邪见等者。经之秘密主菩萨持不夺乃至邪见等皆不应作文。未会引之也。
    二从即是下。明随释中。又六。一明说不杀相余效此。二明授此戒时先可授三归。三明三归后授十无尽戒。四明菩萨戒略有二种。五明菩萨四重不同声闻。六明菩萨自有十重（矣）初中。即是菩萨戒也者。对外道二乘无善巧方便之十善戒故云尔也。此中持不杀生戒所不应为者。表不杀生戒之戒相也。谓应持不杀生命戒也者。释上句也。谓加诸生命害不得断命戒也者。言于诸生命之类。而以身业及口业加害。不可得断其生命。故云谓加诸生命害不得断命戒也。不杀者谓于一切有命之类乃至不生一念者。非但不发言身害而已。乃至不生一念之杀心。既无一念之杀心。何况发言身杀耶。是故名为不杀生戒也。故云不杀者谓于乃至故名不杀戒也。余效此而说也者。所谓如不盗戒者。一针一草不与不可取。乃至不生一念之盗心。故名不与取戒也。如不淫戒者。乃至不生一念之淫心也。不虚诳语不粗恶语不两舌语不无义语。如此口四亦非但不口言而已。乃至不可生一念之虚诳心粗恶心两舌心无义心。如贪嗔痴者。乃至不可生一念之贪心嗔心痴心。如此十戒皆共菩萨殊重其意地轻其身口。外道二乘重其身口轻其意地。如智度尸罗波罗蜜中说。故云余效此而说也。
    二从初授下。明授此戒时先可授三归中。常住秘密之三宝者。心莲华台所具三密三部是也。是即印法也。如命彼三自归之处释之。故云此中三归者乃至不了义经也。如涅槃等者。彼等经中说一体三宝故云尔也。此即不同彼声闻乘所持三归戒也。又如上文中等者。如具缘品所说（云云）
    三从既授下。明三归后授十无尽戒中。既授三归了者。欲授此戒之时。先授秘密家之三归。然后授此十戒。故云既授三归了乃至受此十无尽藏也。然声闻乘戒限尽形。此戒尽未来际无有尽期。故云受此十无尽藏乃至尽未来际无有舍义也。若如上所说等者。如上六月念诵三月持诵等。乃至以见真而为其限。今此戒亦如此。以见谛而为限。从其以前无有舍义。故云若如上所说或于一月乃至亦至见真方息也。
    四从菩萨戒下。明菩萨戒略有二种中。又三。一明表。二明列二种。三明释二种。
    初中。菩萨戒略有二种者。夫菩萨戒虽无量。大略举二种摄之。故云菩萨戒略有二种也。
    二从一在下。明列二种中一在家者。受持五戒。以四摄方便摄取众生志求无上菩提是也。如下五戒章所说也。二出家者。受此十善戒及十重三昧耶戒。以四摄方便度脱众生志求无上菩提是也。
    三从此二下。明释二种中。又三。一明表二戒。二明列二戒。三明释二戒。
    初二。自可见。
    三从今此下。明释二戒中。又二。一明释自性戒。二明释制戒。
    初中。今此十戒是菩萨修行戒者。此十戒是出家菩萨所修戒也。不假受持自性天然性自能持。故云以是善性故乃至云自性戒也。然言持者为除彼外道二乘等之诽谤及将护彼意也。故云所以谓持者乃至以是故谓持此戒也。如此性戒在家出家二种菩萨无有差别也。
    二从二佛下。明释制戒中。又三。一明自具方便。二明举小乘为例。三明大乘具方便戒。
    初中即是自具方便也者。夫菩萨自性天然虽有此戒。而具防非止恶之德。将护彼外道二乘等之意。而为除彼等之诽谤。即自具方便受持制戒也。故云即是自具方便也。
    二从如声下。明举小乘为例自可见。
    三从今大下。明大乘具方便戒中。今大乘中者。今此真言上乘也。亦有制戒者。为饶益彼外道二乘故。以方便巧智而示现受持制戒之相也。如云内秘菩萨行外现是声闻故。此戒永与小乘外道等而不共。故云今此大乘中亦有制戒乃至故经云善巧修行也。此经十万偈等者。今经大本中具有授此一戒并十重三昧耶戒等之作业方便。故云尔也。然金刚顶等者。授菩萨戒仪轨等是也。
    五从如声闻下。明菩萨四重不同声闻中。如声闻有四重等者。指淫盗杀妄之四重也。此四重于今家者犹是方便戒也。故云如声闻有四重乃至而具持之也。然菩萨自有根本重禁者。不舍三宝及菩提心等。即为菩萨四重。故云然此菩萨自有根本乃至此即菩萨真四重禁也。若舍阿字本自然之智者。指本初不生自性自然智。是即真实知见者也。故名为佛。是故舍此本初不生大智大智者。即断菩萨之命根损失成佛之根茎。故云若舍阿字乃至以佛不可舍故也。法僧亦尔者。法谓字也字三谛不可得义。不能觉知因缘生法即空即假即中如镜像不可思议。而生断常一异之见者。即为舍一切法。即舍十法三世一切诸佛正法故。永非佛弟子。即生邪见故一切天魔波旬之伴党。永失坏成佛之法宝故犯重也。僧谓字也。字是言语不可得义也。有言说故即成诤论。有诤论故即和合义不成。故破僧宝。既破僧宝故损失一道一味之和合。永断坏理智和融之直道。如此义例字可准知。故云法僧亦尔也论所言胜义行愿三摩地为戒之意也。谓佛者胜义。法者行愿也僧者三摩地也可思之别体住持三宝等恐繁不言之。如声闻经尚云舍一卷经戒舍七众一人等者。就此成和合义必不依七众。何云舍七众一人即和合义断不成具戒耶答此事四分律中此义不见欤。是即依有部意欤。可寻之。况一切菩萨同乘一道者。所谓平等法界一道也。以此一道同至道场成正等觉。佛佛无异路。若有少分之取舍分别者。即断平等一味之法命。故云况一切菩萨乃至即断一切法命也。菩提心亦尔者。损菩提心戒也。其义可见。如声闻等者。如声闻犯四重者永不入众数。是即断头罪。又如折石还不和合。故云如声闻经乃至不入众数也。今此中等者。此真言门菩萨亦如是。若舍佛法僧及菩提心者。即不入阿阇梨数。虽然自知犯不犯。而依法洗浣其自心即还得戒。不同彼声闻不许忏重也。故云今此中若舍乃至无再得义也。
    六从复次下。明菩萨自有十重中。又三。一明前四为一二三四重。二明并后六为十。三明判前后轻重。
    初中。复次者。对前十善戒故云尔也。自有十重戒者。此是真言家菩萨不共戒也。对此中四重。前淫盗杀妄等四重是偷兰也。故云菩萨自有乃至乃是偷兰也。云何十耶者征问也。其四等者征答也。如前所说者。一不舍佛宝。二不舍法宝。三不舍僧。四不舍菩提心也。故云其四如前所说也。
    二从更有下。明并后六为十中。自分为六。一明不谤一切三乘经法。二明不应于一切法生悭吝。三明不发邪见。四明于发大心人劝发其心。五明不观彼根不可说大小法。六明常行施不可与害物具（矣）
    初中。即是谤佛法僧等者。一切乘法是三宝及大菩提心之体也。故若谤舍之即犯重。故云谓不谤乃至故犯重也。以秘密藏中等者。菩萨所乘六度万行等法是第二重菩萨乘法门也。二乘法及四韦陀典等是第三重二乘并天龙八部等所乘法门也。皆是四重曼荼罗所具万德也。更不可舍一微尘许法。若毁舍此者毁舍如来万德及阿阇梨众德。何得名法界遍照大阿阇梨耶。故云以秘密藏中乃至何况三乘法耶也。是即第五波罗夷罪也。
    二从第六下。明不应于一切法生悭吝中。不应于一切法生于悭吝者。夫显密一切法宝藏。是如来为一切众生平等所施父母之遗财也。若应授与而悭吝不授与。皆与平等法界菩提心相违。故即犯重。故云不应乃至故犯重也。即是第六波罗夷罪也。
    三从第七下。明不发邪见中。不得邪见等者依发断常二见邪见发无因果。发无因果故佛法僧及菩提皆悉放舍。故殊犯重。然声闻不具方便自调自度。以此邪见犹为偷兰。故云第七不得邪见乃至但是随一途说也。是即第七波罗夷罪也。
    四从第八下。明于发大心人劝发其心中。于发大心人前等者。言若有既发菩提心者。劝诱其心弥应令发坚固之信心。然若应劝发而不劝发合退菩提心是重罪也。故云第八于发大心乃至故犯重也。是即第八波罗夷罪也。
    五从第九下。明不观彼根不可说大小法中。于小乘人前等者。言不观其大小权实机根。为小乘根说大乘。为大乘根说小乘。为显机说密。为密机说显。以是因缘故非但不得现益而已。还成诽谤邪见之人堕在于恶道。是即人天之怨也。故云于小乘人前乃至故犯重也。是则第九波罗夷罪也。
    六从第十下。明常行施不可与害物具中。常当行施等者。夫菩萨虽先布施。然诸害物之具及不饶益众生一切之具不可与授之。故云第十常当乃至故犯重也。
    三从当知下。明判前后轻重中。前不杀等者。经所说十善戒。是为将护彼外道二乘之意。又初发大心者所持之戒也。不舍三宝等戒。是菩萨真实正行之戒。是故随顺后不舍三宝等戒故。设虽不持前十善戒而不为犯重也。故云当知前不杀等乃至而不为犯也。
    四从次佛下。明菩萨应学同等中。又二。一明牒经。二明随释。
    初中。次佛言秘密主如是乃至当如是学者。经之秘密主如是乃至应如是学文。未会引之也。
    二从声闻下。明随释中。声闻以近等者。言声闻二百五十律仪与佛同。故云声闻乃至名近同也。今与佛同等也者。以三平等戒故即与佛同等也。以一切佛菩萨法尔当行者。今此十善戒是随顺众生故。一切佛菩萨法尔自性四摄利他之戒。更问者即此意也。
    三从次金刚下。明问答诸乘十戒差别中。又二。一明金刚手问。二明如来敕答。
    初中。又二。一明牒经。二明随释。
    初中。次金刚手问意云者。结前生后句也尔时执金刚乃至云何种种殊异者。经之尔时执金刚乃至云何种种殊异如是说已文。未会引之也。
    二从声闻下。明随释中。声闻缘觉亦有十善戒等者。言二乘及一切外道皆持十善戒。今佛说菩萨所持十善戒有何等差别耶而问也。

妙印钞卷第七十
（御本云）元德三年（辛未）五月十一日加点了
沙门宥范（六十二）
妙印钞卷第七十一

        沙门阿寂纪
    
　　　
　　　
　　　

释受方便学处品第十八之余（经第六疏十七终）

    二从故佛下。明如来敕答中。又二。一明总表说别道一道法门。二明广说差别相。
    初中。又二。一明牒经。二明随释。
    初中。故佛次为分别之叹言乃至今说此法门也者。经之佛告执金刚秘密主言。善哉乃至差别道一道法门文。未会引之也。
    二从能问如来下。明随释中。能问如来如是之事者。别牒也。次答者指定答文也谛听当分别道一道说法门者。又别牒上句也。谓一切法不出阿字门者。言于此十善有而二不二义谓皆同是不出阿字本不生际故。即是不二一道也。故云谓一切法不出阿字门乃至犹一法界故言一也。虽然又而二之道宛然也。故云于此一道中乃至殊街同归也。又如以阿字门等者。以阿字故诸字虽各别而同一也。今十善戒亦如是一切众生本源之戒故同一也。虽然二乘外道上中下差别故有种种不同。故云又如以一阿字门分别乃至而分别答其差别相故次言若声闻乘学处我说彼方便教令成就边智开发非十善业道等行回文耳也。
    二从此分别意下。明广说差别相中。又三。一明与声闻差别。二明与外道差别。三明大乘平等。
    初中。又二。一明牒经。二明随释。
    初中。佛言同一如我所说乃至十善业道不无其异也者。经之若声闻乘乃至行十善业道法文。未会引之也。
    二从此答下。明随释中。此答其与大乘别也者。总指定答意也。彼声闻十善等者。与声闻有其差别。自可见（云云）
    二从诸外下。明与诸外道差别中。又二。一明牒经。二明随释。
    初中。诸外道我乃至所转故者。经之彼诸世间乃至他因所转文。未会引之也。
    二从次下。明随释中。又二。一举彼宗计。二破彼宗计。
    初中彼宗所计等者。诸外道之所计皆悉从神我而生。故云彼宗计我神等而生一切也。
    二从今我下。明破彼宗计中。又二。一明约因果拨无破。二明约断常破。
    初中。今我此身者。指彼计我云今我也。此身者。于此四大和合身计有神我故。此身既从缘生故。是大我之所生也。岂于此身中有神我耶。若汝言神我所生者。善恶因果皆从大我出。故知今此身心自无我也。持戒果报谁受之耶。犹如无种子而望果。譬如于石女求子。又似以空花拟为鬘。皆是有名无实。今亦如此。于无自性身心而计神我。望其果报无有是处。故云今我此身乃至自非乃至无有是处也。
    二从复有下。明约断常破中。若常则无果报者。若法常者都因果义不成。无因果义今持十善有何所诠耶。若法断者亦无因果。何于断灭中修十善有何所诠耶。譬如虫食木适成字不知是字非字。是故以外道十善不可比类菩萨十善也。故云复有着于断常乃至偶得成字不可比也。
    三从次明下。明大乘平等中。又二。一明牒经。二明随释。
    初中。次明大乘平等乃至当勤修习者。经之菩萨修行大乘乃至当勤修学文。未会引之也。
    二从言此下。明随释中。言此戒入一切平等法等者。今此戒以三平等。自他同运令至平等实际。故云言此戒入一切平等乃至与一切不共也。
    四从佛次下。明佛说十善戒相中。自分为十一。一明观察告言。二明说不杀戒相。三明说不盗戒相。四明不淫戒相。五明说不妄语戒相。六明说不恶口语戒。七明说不两舌戒相。八明说不绮语戒。九明说不贪戒相。十明说不嗔戒。十一明不邪见（矣）
    初中。又二。一明牒经。二明随释。
    初中。交牒可云。尔时世尊乃至告金刚手菩萨言（云云）
    二从佛次下。明随释中。佛次更欲广说菩萨十善戒相者。前略说十善戒相竟。故为令疑惑故重广说十戒相也。故云佛次更欲广说乃至无有疑惑也。前以如来眼说差别即无差别之一道法门。是即自证大智门也。今以大慈大悲观之。是即大悲化他门也。故云故以大慈大悲眼乃至故重说二名也。此中二名者大慈大悲是也。
    二从尽形持下。明说不杀戒相中。又二。一明牒经。二明随释。
    初中。尽形持不杀命戒乃至应离怨恶意者。经之秘密主彼诸尽形寿乃至故有所施作非怨害心文。未会引之也。
    二从前已下。明随释中。又二。一明正说不杀戒相。二明说有余方便。
    初中。又四。一明护他命如己命。二明一念不畜害物具。三明九种恼害。四明于非情不生嗔害。
    初中。前已略说杀戒者。指前略说戒相也。次牒更具说者。牒前略说而广说其戒相故云尔也。秘密主菩萨尽形乃至如护己命者。重取意而别牒也。尽形者非但一期而已者。尽形之言是随顺二乘。非菩萨行之义。故云尽形者非但乃至况起身口耶也。
    二从其所有下。明一念不畜害物具中。其所有随缘杀具等者。如梵网不杀及律中所说也。故云其所有乃至广说之相也。乃至一念不畜等者。不欲刀杖及种种害物之具一念畜之。何况施方便作杀业耶。故云乃至一念不畜况施行方便杀耶也。谓尽形乃至者。非但尽形而已。乃至见真方息舍一切刀杖。及一切与害命相应之物皆悉远离之。于一切众生舍一切怨心。护彼生命如己身。乃至虽非情草木之类永离损害之意也。故云舍一切刀杖等乃至永无害意也。
    三从然恼下。明九种恼害中。然恼害心略有九种者。夫发恼害之意有九种因缘。所谓憎我身故发恼害之意。恶我善支故发恼害之意。好亲我之怨故发恼害之意。故云谓憎我身及恶我善支好我之怨也。以上三种三世各有之。故成九种。故云过去未来现在为九也。
    四从又有下。明于非情不生嗔害。如文可见。
    二从余谓下。明有余方便中。又二。一明别牒。二明作释。
    初中。余谓有异方便乃至应离怨害意也者。经之有余方便乃至非怨害心文。未会引之也。
    二从形类下。明作释中。形类是众义者。未会经云自形类作故释成此形类之义也。是即众多义。故治定本云于诸众生类中也。如彼类造极恶事极重业等者。如涅槃经云。护正法者不可持五戒。可持弓箭（云云取意）又如上宫太子打守屋即是也。故云如彼类乃至假令行刀杖等无过也。声闻戒亦有等者。小乘有以轻易重之方便。何况于大乘菩萨四摄利他善巧方便耶。故云声闻戒亦有乃至菩萨戒准亦可知也。然不但以不杀等者。言夫大乘菩萨以大悲利益而为本怀故非但以不杀等而已。而成持戒。当以善巧方便观前人必造五无间等可随在无间大城。而观知故哀彼无出期思多人无恼乱。能能筹量忆度已设我由此事虽入恶道。不如救彼重罪重障。令离多人恼害。如是思惟分别即加害。是即菩提意乐大悲方便也。更不同彼二乘。故云然不但以不杀成持戒也。乃至此即方便非彼二乘共也。次盗亦尔者。非但不杀而已。不盗等诸戒亦如此。以大悲智眼能能观察忆度除彼大障业。为生种种功德虽作之。更无有犯义。故云次盗亦尔。乃至此是持犯之相也。已上释第一戒相竟。
    三从复次菩萨下。明说不盗戒戒相中。又二。一明牒经。二明随释。
    初中。复次菩萨持不与取戒乃至于自他为彼行施得妙色等者。经之复次秘密主菩萨持不与取戒乃至获妙色等文。未会引之也。此中三处有注是即疏主之注释也。非经文也。随释在次卷。

已上释第十七卷竟

    若时菩萨乃至有菩萨贪心发起取者。经之秘密主若菩萨发起乃至越无为毗奈耶法文。未会引之也。犹是经文之未会也。
    二从第二戒也下。明随释中。又二。一明正说不盗戒相二明有余方便。
    初中。一切他所摄物义者。一切非自物皆是他所摄物也。如此他所摄物。若不与者不可取一针一草义如律中广说。故云一切乃至况作方便取触耶也。
    二从然菩萨下。明有余方便中。又五。一明菩萨意乐方便相。二明随类义。三明害悭吝。四明因缘。五明有为即无为。
    初文。自可见。
    二从随类下。明随类义中。随类者。释经之随其像类之文也。言随众生根性。回种种善巧方便。故云随类者乃至则可类解也。
    三从菩萨害下。明害悭吝中。害是对治义者。对治彼之悭贪之业故云尔也。然此菩萨实不生等者。菩萨若虽一念。以贪欲自取之心取之者。即是还害大菩提心之支分。不能成正觉。故云然此菩萨乃至令支分不具故云害也。是故经云菩萨发起贪心而触取之是菩萨退菩提分越无为毗奈耶法也。
    四从草下。明因缘。自可见（云云）
    五从有为下。明有为即无为中。此是修行方便者。今此戒是菩萨随顺二乘大悲方便戒故云尔也。然深修观察皆是不离阿字门故修性同一际。所谓本不生际也。故云有为者乃至以不离阿字门故也。
    四从次不下。明不淫戒中。又二。一明牒经。二明随释。
    初中。次不净行戒者乃至及二形相向余色类事者。经之复次秘密主菩萨持不邪淫乃至摄护众生文。未会引之也。
    二从此第三下。明随释中。自四。一明他所摄义。二明二种菩萨持犯相。三明自贪不发。四明有异方便矣。
    初中。所有妇女姊妹之类等者。妇女是有夫而守护之。姊妹者是父母所守也。无夫者国王所守也。于女人者。有如此等十种之守护。故云他所摄乃至如律十种护等也。
    二从然菩萨下。明二种菩萨持犯相中。又二。一明出家菩萨相二明在家菩萨相。
    初中。然亦谓解相故律具言也者。夫出家菩萨乃至一念淫欲犹不可生。何况论他所摄及时非时等耶。虽然为明其戒相如是说也。是即律义中具说。故云故律具言也。
    二明在家菩萨持犯相中。于自妻非时等者。所谓非时者病患时子含乳时等也。非处者近堂塔佛阁及日月星宿明现之处等也。如此非时非处婚之即犯也。同姓不婚者。姊妹等亲族不可婚之也。又标相义。自可见。若固尔者纵逸义也。
    三明自贪不发中。谓尚不应与贪染之念者。若是出家菩萨者。不可生一念之染心。何况二身和合耶。若在家菩萨者。除自妻寻常之时。于自妻非时非处。及自余之他所摄者。更不可生贪染之念。何况正和合成事耶。故云自贪不发乃至而和合分齐耶也。正境者。人师义势各不同也。一义云。女三处（产门大便处及口也）男二义（除产门余二处也）此名为正境。余胁等非境（云云）一义云。正境者。指女一处。余非处也（云云）
    四从然下。明有异方便中。为成大菩提因则有犯义者。观彼根缘。为令不损失彼大菩提因。菩萨不生一念染心而犯之。不同彼声闻无大悲方便也。故云为成彼大菩提乃至不同声闻也。如大本者。指此经大本也。其因缘。自可见（云云）能以下劣忍于斯事者。菩提以大悲心故。虽最下劣女人。故不生染欲之心。以善巧方便故而作斯事也。
    五从次持不下。明说不妄语戒相中。又二。一明牒经。二明随释。
    初中。次持不妄语乃至应如是知不舍实语者。经之复次秘密主菩萨尽形寿乃至应如是知舍离不真实语文。未会引之也。此中回文向上者。当尽形寿之四言可置持不妄语戒之上也。所谓次持不妄语当尽形寿持不妄语戒设为活命因等（云云）
    二从此第下。明随释中。又五。一明为活命不妄语。二明不作八非圣语。三明有大妄语。四明佛自远劫修诚语。五明引大本及伽吒经因缘。
    初中。如作妄语即身命存者。如犹若也。言若遭王难等作妄语者即身命应存在。若不妄语者即此肉身可灭已。以是因缘故妄语助生命。故云如作妄语乃至故名活命缘也。然菩萨虽有如是因缘。更不生一念虚诳之心。何况回方便而妄语耶。故云菩萨有如是乃至况起方便耶也。
    二从然下。明不作八非圣语。自可见。
    三从五下。明有大妄语戒中。五分大妄语戒有者。未得谓得未证谓证名为大妄语也。
    四从复次下。明佛自远劫修诚语中。此亦合有等者。可有异方便之言。经文略之。故云此亦合有随类方便语文无略也。
    五从如下。明引大本及伽吒经因缘。自可见。
    六从次粗下。明说不恶口语戒中。又二。一明牒经。二明随释。
    初中。次粗语戒菩萨耎细心信乃至因众生住粗恶语者。经之复次秘密主菩萨乃至而现粗语文。未会引之也。
    二从此第五下。明随释中。又二。一明不粗恶骂相。二明有异方便。
    初文。自可见。
    二从然此下。明异方便中。说因缘。如文可见。
    七从次不两下。明说不两舌戒相中。又二。一明牒经。二明随释。
    初中。次不两舌乃至所谓住一切智道者。经之复次秘密主菩萨受持不两舌乃至所谓一切智智道文。未会引之也。
    二从两舌下。明随释中。乃至野干师子因缘者。师子与虎和悦处有野干作离间语。令师子与虎不和。后时野干离间语露显。为师子虎之所害竟。离间语终还招祸。可思之。其因缘如第一抄书之。菩萨作外道弟子令舍邪归正。自可见（云云）
    八从次绮下。明说不绮语戒中。又二。一明牒经。二明随释。
    初中。次绮语戒云乃至不出如是菩萨生死流转者。经之复次秘密主菩萨持不绮语乃至如是菩萨不着生死流转文。未会引之也。
    二从此第七下。明随释中。又二。一明不绮语戒相。二明有异方便。
    初文。自可见。
    二从然下。明有异方便中。令彼信慢毁谤者。菩萨非时教化者彼弥慢毁谤不敢受化者即是非时也。彼信伏而受化者是即时也。故云所谓时者虽欲开导乃至反此名为时语也。反生背忤之心者。谓还生违背之心也。谓笑为初首者。欲令彼欢喜故微笑而近彼情也。如华严说善见女人等者。是入法界品所说随一善知识也。如初品中记之。
    九从复次下。明说不贪戒相中。又二。一明牒经。二明随释。
    初中。复次秘密主菩萨应持乃至不令损失资生彼诸众生者。经之复次秘密主菩萨乃至勿令彼诸众生损失资财故文。未会引之也。
    二从此第八下。明随释中。又四。一明三业所持不同。二明菩提无力。三明菩萨见他胜事欢悦。四明引阿含证。
    初中。前者已明身口戒者。杀盗淫三者身业所持也。不妄语不恶口不两舌不绮语四者口业所持也。故云尔也。今乃次明一向心戒者。贪嗔痴三者是心业所持也。然前七支过罪于声闻者虽不论意地。于菩萨者皆一一戒犹不生一念杀心乃至绮语之心故是兼意故。然此贪等三者一向内心所起而非身口。故云今乃次明乃至从心所起之贪也。
    二从若菩萨下。明菩提无力中。若菩萨见他有种种胜事者言。菩萨见他一切吉祥胜事之时。不生一念贪乐。若生贪着躁求之心故生受恼因缘。于菩提心而无势力。故云若菩萨见他有种种胜事乃至于一切智门即是无力也。
    三从然菩萨下。明见他胜事为己悦中。然菩萨见他有种种胜己等者。菩萨见有他吉庆胜事者。当作是念。我立大誓愿为一切众生舍身命。乃至求如意宝珠贤瓶劫树王等。令彼无遗乏之愁。然今彼自胜事饱满。是即我愿满足。何以自利之心于彼而贪着耶。故云然菩萨见他有种种乃至即持戒之相也。
    四从如阿下。明引何含证。自可见。复重也。练诫也。挺抽也。购词也。温寻也。享受也。罄尽也。邂逅（多摩佐贺）已上第八戒竟。
    十从次不下。明说不嗔戒中。又二。一明牒经。二明随释。
    初中。次不嗔戒秘密主菩萨持不嗔戒乃至菩萨本性清净心是故秘密主持不嗔戒者。经之复次秘密主菩萨应当持不嗔戒乃至是故秘密主菩萨摩诃萨持不嗔恚戒文。未会引之也。
    二从此第九戒下。明随释中。又二。一明正说不嗔戒相。二明说因缘。
    初中。又二。一明菩萨意乐用心。二明实相观。其义自可见（云云）
    二明因缘。自可见。
    十一从第十下。明不邪见中。又二。一明牒经。二明随释。
    初中。第十邪见戒复次秘密主当舍离邪见乃至观看亦不起邪见者。经之复次秘密主菩萨应当舍离邪见乃至亦当不起邪见因缘之。未会引之也（云云）
    二从此第十下。明随释中。又二。一明不邪见戒相。二明有异方便。
    初中。又五。一明不善根本。二明因果必然道理。三明次第转释。四明邪正同一。五明邪见为不善母。
    初中。经持邪见戒者。即指此经也。邪见是不善之本者。一切善根依因果必然之道理而习修之。然邪见是拨无一切善恶因果。不辨善恶因果。何信善恶之果。是故一切不善之根本莫过邪见。故云尔也。承上九戒亦例此可知者。言杀生等亦是一切不善之根本也。以要言之。十不善业皆共是一切下善之根本也。然邪见于杀生等一一本法之中。因果拨无而行之故。殊遍一切法成不善之根本也。故云承上九戒乃至即见理不正顺于邪道者皆是也。
    二从此是下。明因果必然道理中。此是害三世善之根本者。彼不知过去行因故不辨现在善恶之果。亦不知未来善恶之果故不恐今世之恶因。不贵今世之善因也。言三世因果必然道理也。先世依行正理者。今世破常乐我净四颠倒。得四沙门果。依得此人空。渐断法执。得入如实之法空。是故只于此世间因缘所生法。住正见正智者。得正道证得人法二空。是故偈云。诸法从缘生。是法随缘灭。如来说是因。是大沙门说（云云）故云此是害三世善之根本。谓由过去行业。乃至当知离此世间正因缘外。别无正见正惠也。若谓无果无因等者。以断常二见故拨无善恶因果。以因果拨无故三宝四谛法及四向四果。乃至世出世善法皆悉拨无是即外道大邪见宗计。故云若谓无果无因乃至即是外道宗计也。若异此者即正见。如前说。故云当住正见乃至即是如来真实句也。
    三从若谤下。明次第转释中。若谤此等者。若违背正因正果法者即损害一切善法。若相顺正因缘而依行者得无害。以得无害故得无曲。以得无曲故得无谄。以得无谄故得端直实相。以得端直实相故于三宝中得决定之性。故云若谤此即是害一切善也乃至所谓能害一切善法之根本也乃至为善如经说也。
    四从若无明下。明邪正同一中。若无明等者。明与无明。邪与正。譬如水与冰。由寒缘即水成冰。由暖缘即冰成水。邪正亦尔也。由无明缘故即成邪见。由明智缘故即成正见。故云若无明转即变为明乃至无别性也（云云）
    五从母等下。明邪见为不善母中。母是能生之义等者。因邪见法能生无量不善之恶法。犹如母能生子息展转相生无有尽期。是故乃至于微尘许戏论戏笑等。不可生一念邪见。可住无自性之正见也。声闻乘犹不犯之。何况于大乘耶。故云母等者母是能生之义乃至而况故思之业耶。
    二从然菩萨下。明有异方便。自可见（云云）

已上说十善戒竟

    五从尔时下。明说五戒句中。又二。一明总牒。二明随释。
    初中。尔时执金刚秘密主白佛言乃至能得如来无上吉祥无为蕴学者惠学故得也者。经之尔时执金刚秘密主白佛言乃至得至如来无上吉祥无为戒蕴等十五行余文。未会引之也。
    二从已说下。明随释中。又二。一明释金刚手问意。二明如来答意。
    初中。又三。一明结前句。二别牒经明生后句。三明释发问意。
    初中。已说十戒相竟者。依金刚手问。如来既说十善戒相竟也。
    二从金刚下。别牒经明生后句中。金刚手白佛愿说乃至受天妙乐不过生者。经之尔时执金刚秘密主乃至而不生过如是说已文。未会别牒之也。
    三从此中问下。明释发问意中。又二。一明问十善戒功能。二明问云何不为世所染。
    初中。此中问意更有何法等者。言有何等恶法中。能杀害此十善戒之根令诸善法不生耶而问也。故未会经云世尊愿说彼十善道戒断极根断谓如断草虽断更生若断多罗（根也）即不更生名极断此说戒功力也（云云）下佛答此问而说四重禁也。
    二从问意下。明问云何不为世法所染。自可见。依此问而佛说五戒句也。
    二从佛叹下。明如来答中。自分为五。一明赞叹诫听。二明释毗尼决定善巧。三明菩萨有二种。四明说方便时方。五明说五戒相（矣）
    初赞叹诫听。如文自可见。
    二从菩萨下。明释毗尼决定善巧中。菩萨调伏决定善巧者。经之菩萨毗尼决定善巧文别牒也。毗尼此云调伏。故疏存汉语云调伏也。是即自性清净本地法身法尔自然常住不变毗尼调伏。故云决定。不假受持自能持。不作调伏自能害。故云善巧。如此三句是即自性法身三部妙体也。所谓调伏金刚部德。决定莲华部德。善巧佛部德也。故其中释莲华部之决定云。决定谓一切恶自害。一切善皆由彼生。即是自性之生善也是即举一德摄二德。可思之。
    三从菩萨下。明菩萨有二种中。又二。一明别牒。二明随释。
    初中。菩萨有二乃至若居家者。经之秘密主应知乃至在家出家文。未会别牒也。
    二从菩萨有下。明随释中。如前王位自在者。如前十善戒中引本生经等。王位自在。而行贪对治大贪。行嗔对治大嗔。行邪见对治大邪见即是也。故云受五句戒如前乃至以此五事也。然菩萨为众生故者。言菩萨为利益众生而处于在家。示同彼情而不损害彼善根也。故云然菩萨为众生故乃至令不害其善也。
    四从种种下。明说方便时方中。又二。一明别牒。二明随释。
    初中。种种方便道时方乃至四摄法摄取者。经之秘密主彼在家乃至以四摄法摄取众生文。未会别牒也。
    二从经文下。明随释中。乃至彼我入天祠等者。示同彼之天祠之法。我亦入天祠之法。如此以四摄方便令入佛道也。
    五从若在家下。明说五戒相中。又二。一明牒经。二明随释。
    初中。若在家菩萨如是持五戒乃至即是无为戒者。经之皆使志求阿耨乃至得至如来无上吉祥无为戒蕴文。未会别牒也。
    二从更释之下。明随释中。又三。一明五戒通在家出家。二明引古佛劝修。三明方便智具足。
    初中。注与前不异者。今五戒不异前十善中不杀盗淫妄邪见。虽然有未分明故重讲之。故云与前不异乃至未明也。上云菩萨有二种者。上十善中分别二种菩萨。故云上云菩萨有二种也。虽在世间务种种世俗事。而能具智慧方便故。虽示现杀盗淫妄邪见等之相。能摧害彼大杀大盗大淫大妄大邪见。而自他同入佛道。故云以在世间乃至由此因缘得成佛也问。若然者五戒唯在家所持非出世戒耶。云何答。可通在家出家也。故次下释云。非直在家菩萨。然此五句诸出家者皆共行也（云云）
    二从故经云下。明引古佛劝修中。又二。一明别牒。二明随释。
    初中。故经云如是乃至此劝持者。经之菩萨受持如所说乃至住有为戒文。未会引之也。
    二从劝持意下。明随释。自可见（云云）
    三从方下。明方便智具足中。又二。一明牒经。二明随释。
    初中。方便智具者等者。经之具足智慧方便乃至无为戒蕴文。略引之也。
    二从此下。明随释中。此方便即是身印等者。以三密方便住三平等地故云尔也。又有妙惠者。以三平等智故身口意三密皆从缘而生不生不灭不可得不可思议。是即成正觉之句也。故云此方便即是乃至而得成佛也。余文自可见。
    六从复有下。明说真言菩萨四重中。又三。一明略说戒相。二明引三世为证。
    初中。又二。一明牒经。二明随释。
    初中。复有四根本重业乃至此四性染是非菩萨戒也者。经之有四种根本罪乃至此性是染非持菩萨等文。未会引之也。
    二从以上经文也下。明随释中。非持菩萨戒此性是染者。此四性染是非菩萨戒句别牒也。真言行菩萨有四重禁等者。总真言乘今四重禁是同声闻乘四重根本。若犯此四性根本四重者。断灭一切漏无漏善根。不得生佛家。故云真言行菩萨有此四重禁乃至皆不得生也。如声闻经中断多罗树等喻等伐木时伐末伐中之时非极断。抽根本是即极断也。今四重亦即是诸恶根本也。是故断此四重者断尽一切诸恶根本故。杀盗淫等诸恶自然枯干而不生也。虽然此断非永断。随如实之惠出生无尽万德。故云如声闻经中乃至更受自新即是生也。余文可见。
    二从以下偈文下。明引三世为证中。又二。一明牒经。二明随释。
    初中。以下偈文次佛又引证者。结前生后句也。谓过去未来现在乃至亦说声闻大勇士入彼者。经之过去诸正觉乃至诱进诸声闻二偈半文。未会别牒之也。
    二从经文下。明随释中。又三。一明为小根权说彼四重。二明大根能具菩萨戒。三明大士诱进声闻。
    初中。意言佛为等者。佛为彼一类极钝小根。权说淫盗等四重。是即非究竟圆极之说。远离智慧方便故戒不具足也。故云意言乃至方便及智不具足也。
    二从若能下。明大根能具菩萨戒中。若能趣大者趣向真言大乘。发起如实菩提心。智慧方便具足故。即大乘具满正戒皆悉具足圆满也。故云若能趣大乃至具菩萨戒耳也。
    三从佛以下。明大士诱进小乘中。佛以下劣有情无大乘志愿者。佛为小根且以权方便虽说小戒。非佛本怀。若得入无漏智即自然证知。如云无上宝聚不求自得。是故大乘真言菩萨。以种种方便诱进彼小根之辈。可入真言极大乘。故论云。众生愚蒙不可强度。真言行者方便引进（云云）今经云当知大勤勇诱进诸声闻（云云）故云佛以下劣有情无大乘乃至若入佛无漏智即自证知耳也。
    问曰。今此品中说何等戒耶答。初说十善戒。次说五戒句。后说四重禁也。
    问。若然者与外道凡夫十善戒。有何等差别耶答。外道等才虽护十善戒。计我我所而为戒体。乐欲彼自在天之妙果。是即如虫食木适虽成字而不知是字非字。今戒不然。以自性清净真无漏而为戒体。智慧方便具足圆满。故非比校之分。是故疏云次明与外道异也。今此身心即自无我。持戒之果为谁而修。谁受其报耶。当知因果义不成。故犹如无种子之果及石女儿能以空花为鬘。无有是处。复有着于断常而行十善。若常则无果报。今持十善依何而住。若断者亦无果报。亦何依断耶。故十善名同如虫食木偶得成字。不可比也（云云）
    问。然者与二乘云何差别耶答。二乘无智慧方便。但教令成就为自非为他。一期为限量。不知自性戒故。但乐求彼无余灰断沈空果。故疏云。彼声闻十善但是教令成就（乃至）又但为自持非为普顺一切众生。是以但是一边之智。非中道实相之戒。是其差体也。今此真言乘菩萨志求无漏清净大悉地之果故。又云。今此戒即是一切众生自性本源之戒（云云）
    问。若然者今此十善戒可通在家出家二种菩萨所持耶答。可通二种菩萨所持也。
    问。若然云何分别在家出家耶答。至第三不净行戒处。出家菩萨一向不淫也。故尚不生一念欲心也。在家菩萨于自妻虽无犯。而非时非处婚之。即名为邪行。故疏云。然菩萨有二种。若出家者一切欲心尚不可得。何况论他护及非时等。然亦谓解相故律具言也。若在家菩萨于自妻。非时等即名邪行。如智度于尸罗波罗蜜中其说也。又非时非处者如近塔尊明现之处皆是也（云云）
    问。今家所制五戒者何等耶答。不杀生不偷盗不邪淫不妄语不邪见是也。
    问。若然者何故除饮酒取不邪见耶答。彼小乘制身口故。以饮酒为五戒满。今大乘明意地故。除饮酒取不邪见也。复次今此五戒是诸善根本也。是故邪见是诸恶根本故。尤断根本邪见也。故疏云。邪见是不善之本。谓害此邪见而持于戒故云持邪见戒也。
    问。若然者今此五戒唯为在家菩萨所持耶答。别虽被在家菩萨。广亦可通出家菩萨也。故疏云。此五戒句即在家菩萨所持也（乃至）非直在家菩萨。然此五句诸出家者皆共行也（云云）
    问。今所说四重禁通显密一切菩萨耶答。不然。真言不共四重禁也。故疏云。真言行菩萨有此四重禁即同声闻四根本罪也。

已上释受方便学处品竟

妙印钞卷第七十一
妙印钞卷第七十二

        沙门阿寂纪
    
　　　
　　　
　　　
释百字生品第十九（经第六始疏十八奥）

    将释当品。即开为四。一宣大意。二释品题。三明来意。四明入文判释（矣）
    初宣大意者。此真言者速破无智之暗冥。顿成圆明之日轮。自开不生之心殿。早示正觉之自尔。是故一切众生若见闻触知此字真言者。决定成无上菩提。无空过。故疏云。此字一切真言之心。于一切真言最为上首。当知此即不空教真言也。不空者。随一切众生有所见闻触知。无空过者。皆必定于无上菩萨故名不空（云云）又云。如大宝王在高幢上。充足一切。故名不空。又云。此真言亦如是。于一切真言乃至真言之王（云云）又云。此真言王亦复如是。为一切真言导师（云云）以具足如此等无量无边不可思议自在秘密神通力故。行者如法如说修行。即同真言之功德。成不空自在大导师。此即此品大意也。
    二释品题者。百者遍照法界义。言从此字流出百种光明。遍满十方法界。故云百也。字者遍出义。谓字也。体字是本初不生之字也。于此字之上。加大空三昧之点故。转声成。所谓无相大我之己体也。是即毗卢遮那如来于法自在王之别名也。生者。从此字流出百法光明。出生四重法界曼荼罗。故云生也。故疏云。谓从此一字而放百法光明遍流而出也（云云）又云。百威德之光从此而出也。又云。此真言即是一切法自在牟尼。此即毗卢遮那之别名也。又云。当知此字即我所加持。即同于我。与我无异。即佛自体也。以是义故云百字生品也。
    三明来意者。上来诸品中虽可说此真言之功德威力。为对治慢法之者不说之故。至此处而说之也。爰以疏云。前说真言品即合说之。何故不说至此方说耶。为迷彼寻经文人也。佛具大悲。何不显说而迷惑众生耶。答曰。非有吝也。但谓世间有诸论师自以利根分别者。智力说诸法相。通达文字。以慢心故。不依于师。辄尔寻经即欲自行。然此法微妙。若不依于明导师。终不能成。又恐妄行自损损他。若隐互其文。今彼自以智力不得达解。即舍高慢而依于师。以此因缘不生破法因缘故。须如此也（云云）此即当品来意也。
    四从尔时下。明入文判释中。大分为三。一明观察大众。二明说真言导师。三明说真言功能（矣）
    初中。又二。一明牒经。二明随释。
    初中。尔时毗卢遮那世尊乃至说三三昧耶圆满告言者。经之尔时毗卢遮那世尊乃至圆满三法文。未会引之也。
    二从以下。明随释中。又五。一明观察大众意。二明释真言众名。三明三昧耶坐义。四明释三法圆满义。五明妙音告敕。
    初中。又二。一明照彼心机堪法器。二明以佛加故堪闻此法。
    初中。又二。一明别牒。二明正释。
    初中。以上经文也者随释也。尔时毗卢遮那佛观乃至教不空悉地已者。别牒初一行也（云云）
    二从上来下。明正释中。上来虽说真言种种方便者。指从第二品已来所说种种真言加持方便等也。然犹未说此真言功德威力等。故云上来虽说乃至故更说之也。所以更观大众等者。如来普观察一切众生自性清净法界。皆真实平等平等无有胜劣高下。是故堪能为法器故而观察也。故云所以更观大会乃至乃复为说也。
    二从复次下。明以佛加故堪闻此法中。复次以为不思议神力等者。言如来以彼自性清净法界不思议神力。加持一切众生故。堪能令闻此微妙寂绝法。故云复次为以不思议乃至故观察之也。
    二从诸下。明释真言众多中。又五。一明释不空教义。二明释真言自在王。三明释真言导师。四明释救世者。五明释大威德者。
    初中。诸真言如上已广说耳者。指普通真言品等所说也。于此等一切真言中。此字真言最顶也。故云诸真言如上乃至当知此即不空教真言也。见闻触知此真言者必定不退无上菩提。复众望悉满足如大如意宝珠。故云不空者随一切众生乃主故名不空也。
    二从犹下。明释真言自在王中。犹如如来等者。佛于诸法中得最自在。此真言亦同如来。于一切真言而得最自在。故云一切真言自在者乃至复名真言之王也。
　　三从复名下。明释真言导师中。复名真言导师者。超度六道生死贫穷无福之大海。而欲至五智圆满万德成就之宝处。无如大导师。今此真言即此大导师也。故云复名真言导师乃至为一切真言导师也。
    四从真言下。明释救世者中。真言导师即是救世者等者。佛名为救世导师。此真言亦同于佛。故云救世者也。
    五从复又下。明释大威德者中。复又具大威德等者。如来三部无尽庄严秘密神通力。皆悉从此字真言而出生。是故行者住如实之惠习修之。即同此真言得如来万德。故云复又具大威德乃至而得如此也。
    三从三三下。明三昧耶坐义中。谓身口意三三昧耶也者。是三等义也。所谓身者等于口意。口者等于身意。意者等于身口。于此三平等地上。诸正觉安住。是则即座义也。更问者此意也。今谓即金刚座也者。黄色方坛。以三股金刚为界域。此名金刚座。是即三股金刚者。三密平等离去来生灭故。以三股金刚表之。以三平等无动转故。以方坛表之。是即上来诸品中所说金刚不坏座是也。
    四从三法下。明释三法圆满义中。谓理行果也者。所谓理者本初不生之体。即第一字也。行者本初不生之行。即第二字也。果者本初不生万行圆备证本初不生之果。即第三字也。故云谓理行果也。教即上来所说者。经之不空教之教也。此教之释未在之故至此释之。聊有深意。上句理行果之三者。如次发心修行菩提三转也。然教是天鼓雷音佛三摩地。即北方大寂涅槃之义也。故是即第四字门也。即具于上三轮而成四点。然理行果三转者依教力而圆满。故云今于教下满此三法究竟无余也。是即下所说百光遍照王四转功德也。故云三法圆满者谓理行果也乃至究竟无余也。
    五从佛出下。明妙音告敕中。又二。一明别牒。二明随释。
    初别牒。自可见。
    二从前说下。明随释中。有二重问答。所谓前说真言品等者初问也。所言前说真言品者。指普通真言及布字品等也。为迷彼寻经文人也者答也。言为迷不依于明师而心为师直取经之人也而答也。佛具大悲等者重问也。答曰以下重答。自可见（云云）
    二从佛将下。明说真言导师中。又二。一明长行。二明真言。
    初中。又二。一明释所住三昧。二明百光遍照义。
    初中。又二。一明别牒。二明随释。
    初中。佛将说此乃至生三昧者。经之诸真言乃至住于智生三昧文。未曾别牒也。
    二从谓下。明随释中。谓此三昧者。此智生三昧能生无量无边不可思议未会有善巧智故云尔也。
    二从百下。明百光遍照义中。又二。一明牒经。二明随释。
    初中。百光遍照乃至遍流而出也者。经之而说出生乃至遍照真言文。未会别牒也。
    二从此字下。明随释中。此字者治定经无之。未会本从此一字之字也。余文可见（云云）
    二从此真下。明说真言中。此真言也者。暗字真言也。先归命一切佛者。南摩归命。三曼多勃驮南（佛也）
    三从乃说下。明说真言功能中。又二。一明总牒。二明随释。
    初中。乃说金刚手此真言。真言救世者。乃至应理当作清净我者。经之佛告金刚手。此一切真言。乃至应理常勤修。恚愿佛菩提文。未会引之也。此总牒中有注。是即疏主私义也。余文效之。
    二从以上经文也下。明随释中。又二。一释功德。二明字轮。
    初中。又七。一明真言救世者即佛。二明真言威德即佛威德。三明真言法自在即佛别名。四明此字能破无智暗。五明此字即佛自体。六明以此字故佛示普现色身。七明劝修得益。
    初五。自可见。
    六从我以下。明以此字故佛示普现色身中。非但现身而已者。言非但现色。顿随无量众生心愿。皆悉令满足彼乐欲。故云然彼心愿思念乃至故云思发智也。非但满彼心之乐欲而已。复顿令住如实菩提心。故云又复起彼入道之机故云发智也。
    七从住位下。明劝修得益中。又二。一明别牒。二明随释。
    初中。住位住此最上句乃至修学也者。经之神变无上句乃至志愿佛菩提文。未会引之也。
    二从若修中。明随释。自可见。
    二从然此下。明字轮中。且有三种不同。所谓。
    如是安布。故云。然此字轮最中置此真言王。乃至俄（上）若（上）拏曩摩五字是大空之点。遍一切处故同布列也（云云）
    如是可布列。故疏云。又别时释云。此五字别在外。十二字同圆布之。更问（云云）即此意也。别时释云者。指字轮品也。
    如是可安布。故疏云。若作五重布者。此迦等二十五字乃至逆等为第四轮亦得也。此中五重者。加中央真言王故云尔也。更问之意未尽者。此字轮中等十二字无之故云尔也已上三种字轮。右绕转之。故云其布字次第逐日转右也。次品说此真言王之果者。此品中者说百字真言之因行。次品者说此真言王之果相故云尔也。

已上释百字生品竟
释百字果相应品第二十（经第六疏十八终）

    将释当品。即开为四。一明大意。二明品题。三宣来意。四明入文判释（矣）
    初明大意者。得入大智灌顶地。而示现陀罗尼形。为普门法界众生。而常恒施作佛事。故疏云。大智灌顶地者。即是如来第十一地也。由住此第十一地。入大智灌顶。乃能作如来事故。翻此大智地为陀罗尼身（云云）而作佛事由此故。能为一切众生而作佛事也。是即此品大意也。
    二释品题者。百字者。如上品释。果者。彼暗字是第三证菩提之字也。此菩提者即第十一地之极果也。是故称为果。故疏云。大智灌顶地者即是如来第十一地也（云云）相应者。以三平等故。境智相应迷悟平等。三种世间一切诸法不二相应。是即瑜伽瑜只成就圆满之义也。所谓字是也。言字者境也。空点者智也。是即境智相应遍照法界之义也。法华云。定惠力庄严以此度众生（云云）复次一一字门皆与自性清净本觉之体而相应。故疏云。右百字品受用品。谓随一一门有相应者受用也。故云百字果相应品也。
    三宣来意者。上品说百光遍照王之行仪法则。此品中即说百光遍照之果地万德。故疏上品之终结释云。次品说此真言王之果也（云云）是故次上品而此品来也。
    四从秘密主下。明入文判释中。大分为七。一明说大智灌顶地法门。二明说广长语轮境界。三明从心胎藏生佛形。四明说无量世界海门。五明释志求正遍知义。六明得四无量心成佛。七明佛佛道同（矣）
    初中。又二。一明牒经。二明随释。
    初中。秘密主若得入正觉乃至陀罗尼形佛事示现者。经之尔时毗卢遮那世尊乃至演说三三昧耶句文。未会引之也。
    二从以上经文下。明随释中。大智灌顶地者。对第十法云地灌顶故第十一地名为大智灌顶地也。翻此大智地为陀罗尼身者。等诸字轮形也。是即普门法界遍满总持字轮形也。住此总持身故普现所喜见之身。说所宜闻之法。同入佛智。故云翻此大智地为陀罗尼身乃至故无有差谬同入佛智也（云云）
    二从尔时世尊下。明说广长语轮境界中。又二。一明牒经。二明随释。
    初中。尔时世尊众生诸佛事乃至众生性欢喜作现生者。经之佛言秘密主观我语轮境界乃至随众生性欲令发欢喜文。未会引之也二从以上经文下。明随释中。又二。一明语轮广长相。二明广长所由。
    初中。即观佛陀罗尼身者。如来总持字轮境界。三种世间性相无所不至故云尔也。非但今秘密主等者。言非但此广长语轮遍满法界海。复能如一切众生本性信解。示随类应现之身口意。皆悉令得欢喜悦乐。故云非但今秘密主。乃至亦如今者释迦牟尼世尊流遍无尽虚空界。于诸刹土勤作佛事也。金刚手得观此一切大会等者。如大日如来广长语轮相遍满法界。释迦牟尼佛广长语轮相如此。以是义故大日释迦金刚手及一切大会一切众生广长语轮境界。皆共遍满遍满无二无别也。故云金刚手得观乃至得同睹此不思议神妙之境也。
    二从所以下。明广长所由中。又分为五。一明非有心境故告言。二明广长横竖无量。三明一真言三密具足。四明释迦从大日字轮而出。五明殊异而平等。
    初中。此大智之身者指此陀罗尼身也。常住寂灭者指自性清净本觉之体也。非有心之境者。非四智所量之境界故云尔也。是故如来大悲力故。以自在神力加持故告言汝观我语轮境界也。故云此大智之身乃至告言汝且可观我字轮境界广长无量也（云云）
    二从长谓下。明广长横竖无量中。私谓者。疏家御语也。如是广长之身普应一切者。言此广长无量语轮境界。遍满十方三世三种世间一切诸法。普作佛事。故云如是广长之身普应一切也。
    三从以一下。明一真言三密具足中。以一真言印身等者。言以此字一真言。印自身故。此身即成就总持智身。而示现普门法界随类之色身。以度一切众生。故云以一真言印身示一切身也。口密意密亦如此。故云以一真言乃至普示一切智惠之境也。
    四从释下。明释迦从大日字轮而出中。即是此不空见之身者。此真言名为不空教。是即一切众生皆悉必定于无上大菩提堪为法器而知见身故云不空见之身。今释迦如来必定师子吼无有一众生空过。故云不空成就。以此义故云释迦牟尼者即是此不空见之身乃至即是牟尼身也佛作佛事也。即此释迦从毗卢遮等者。释迦从大日如来字字轮相而生。是即字。六月念诵之时空轮观之处说之。此二字合成一字。从此字之字轮而生故云尔也。故转字轮品十二真言王之处顶上布字。十二真言王仪轨即释迦也（云云）故云即此释迦从毗卢遮那乃至当知百字之身亦如是也（云云）
    五从殊下。明殊异而平等中。殊异者谓如来三三昧耶之身者。言未会经殊异者如来三平等无尽庄严身。随类应现之相。无量无边不可思议。而一一色相一一言音一一性欲各各不同。故云殊异也。故云殊异者谓如来三三昧耶之身。乃至当知虚空不可量。身亦如是。广长无际而作佛事也。
    三从秘密主下。明从心胎藏生佛形中。又二。一明总牒。二明随释。
    初中。秘密主非诸有情乃至生佛之影像者。经之秘密主非诸有情乃至生佛之影像文。未会引之也。
    二从非众生下。明随释中。又分为四。一明非众生所知。二明妙音。三明从胎藏生随类影像。四明令应度众生欢喜。
    初中。非众生知者即此佛之字轮者。今此字字轮是非一切众生所量之境。菩萨尚非佛加持力者不可见知。何况凡夫能测量耶。故云非众生知者即此。乃至而何众生知其所生之处及所往所住之境乎也。
    二从此复下。明妙音中。又自为二。一明别牒。二明作释。
    初中。此复微妙音庄严者。经之妙音庄严璎珞文。别牒也。
    二从庄严下。明随释中。庄严谓以语言庄严其相者。言以微妙清净言音。庄严其色相也。所谓四辨八音殊胜人所乐闻也。故云庄严谓乃至其相也。然其音声种种无量。而示同普门法界无尽无余应度众生之音。以无相无著而庄严。令一切众生得入无相法界。故云诸言音中佛为最上乃至以无相庄严也三从从心胎藏下。明从胎藏生随类显像中。又二。一明别牒。二明随释。
    初中。从心胎藏生佛形也者。经从胎藏生佛之影像文。未会别牒也。
    二从胎藏者下。明随释中。从一字者指暗字也。此一字能胞胎如来万德而生。故名胎藏也。所谓如来自受用字之智与字本不生之境和合。而胞胎如来之万德。故云胎藏者从一字而生名胎藏也。是故此一字为胎藏。而渐渐具足成就一切如来诸支分。既胎藏成就已。生大悲之根。出现方便为究竟之影像。故云从此一字而生为胎随彼生者以为影像也。然于自性清净大圆镜之中。而境智互成不思议因缘。曼荼罗影像而虽现显。即圣众不来亦圆明不往。而不思议感应因缘炳然。而三世常恒施作不可思议佛事。故云如一镜圆净乃至而为现生佛事也。彼法华相似六根净人。犹能以父母所生身。三千世界内境皆悉见闻触知。何况住行乃至等妙无漏之所知耶。何况自宗初地乃至第十一地究竟圆极之六根所量境界耶。故云即以一佛言乃至圆净之六根耶也。
    四从心现生下。明令度众生欢喜中。又二。一明牒经。二明随释。
    初中。交牒可云。随众生性欲令发欢喜（云云）
    二从从心下。明随释中。从心现生佛随类身等者。指上字所生之影像也。此随类应现身。住如此妙音声三昧故。令普门法界一切众生闻法得解得现法乐。故云从心现生佛随类身由住此妙音三昧乃至令得欢喜信解也。
    四从尔时无下。明说无量世界海门中。又二。一明牒经。二明随释。
    初中。尔时无量世间乃至现佛事中而住者。经之尔时世尊于无量乃至现菩提场而作佛事文。未会引之也。
    二从以上下。明随释中。又三。一明释海门。二明菩提非一。三明复次义。
    初中。由此大智灌顶者。如上指第十一地也。无量世界海门者。指随类所现之世界也。海谓广多无量无尽期之义也。门谓从一一世界海。而通入本初不生际故云门也。故云由此大智灌顶无量世界海门乃至所入之门也二从由知下明菩提非一中。由知此无量世界海门故勤修菩提者。如此等无尽法界之世界海门一一众生可度不可度。种种性欲通塞等。一一次第通达识知。既所知境界无量无边不可思议。故能知之菩提亦无量无边不可思议也。故云由知此无量世界海门乃至今乃普令得成也。
    三从尔时世尊下。明复次义中。又二。一明重举未会经而注释。二明正复次义。
    初文。自可见。
    二从复次下。正明复次义中。又分为六。一明同入法界行。二明普贤行愿。三明净治大悲心地。四明胎藏庄严。五明庄严一切土。六明坐道场义。
    初中。菩提如已无异者。指已前无碍菩提也。同入法界者。如前无量无边世界海一一应度众生。依如来无妨行愿。同共令得入平等法界也。故云同入法界此乃是大菩提之行耳也。
    二从若如是下。明普贤行愿中。为此事者。普贤行愿者即如来行愿。故为满足此如来行愿故菩萨发心修行升初地也。故云菩萨为此事由是初发心也。如是发心即是初地位也。
    三从花地下。明净治大悲心地中。花地者。释经之于此妙花布地也。花表大悲也。地表平等法界也。故云花地者如净治平等乃至亦如此也。
    四从胎下。明胎藏庄严中。胎是初起处者。胎是一切生处中最初起之处。是即如来所起之处。故云胎是初起处乃至如来所起处也。所谓从本初不生之无自性而如来生也。故云以从如来性生如来性生是阿字而生也。海谓如来等者。释经之种种性海之海也。如来种性之海也者。指字本初不生而云如来种性。此本不生际无尽法界之万德宛然具足。故云海也。故云海谓如来种乃至一切功德也。胎谓从此以为根本等者。言此字本不生之种性海而为根本。具足自证化他行愿。所谓普贤行者自证也。如来行者化他也。如此行愿如来性海胞胎之。渐渐令增长具足一切如来六根之支分。故云胎谓从此以为根本乃至具足一切如来六根之支分也五从此普下。明庄严一切土中。此普门身者。从如来种性海而所生一切如来六根具足成就之身也。此无边身各各遍满尽空法界。以种种随类之身语心。随无量众生种种心行。各以字本不生自性清净妙方便门。而净除其心垢。令至究竟圆极之果地。即是净佛国土成就众生之义也。故云此普门身随众生乃至即是庄严一切土也。
    六从行者下。明坐道场义中。行者如是住菩萨地者。如此净佛国土成就众生之普贤行愿既圆备。而住第十地之位已。即普观见尽虚空法界。自身成毗卢遮那如来坐于法界道场。三轮清净而遍满于法界。即圆满无上正遍知。故云行者如是住菩萨地乃至即能遍知一切句谓成佛也。
    五从亦能下。明释志求正遍知义中。又分为三。一明所愿满足。二明引经结。三明复次义。
    初中。亦能随所欲乐等者。自利利他大愿。随其所乐皆悉圆满。而不空过。是即此菩萨二利圆满。将升第十一地之果位之表相也。故云亦能随所欲乐而满其愿不空过也。
    二从故次下。明引经结中。故次经云乃至身无量证者。经之次复志求三藐乃至即知虚空界无量文。未会而略引之也。治定本言三藐三菩提者。是正遍知义也。是即此菩萨欲成最无上觉故志求最无上正遍知也。
    三从次复下。明复次义中。次复乐求者。释于经之志求。有多种义。故如此细释也。还修菩萨道也者。即是等觉菩萨入重玄门之义也。然于此位菩萨入重玄门有二义。所谓自证化他相兼也。释其化他门之义。故云还修菩萨道也乃至即劝发心学道也。释其自证门之义故云复次乐欲勤求正遍知句者知心无量乃至知虚空无量证而得此也。是即六大无碍平等之义也。所谓一知心无量者。字是一切真言心也。是即地大也。二知身无量者。身是水大所成也。是即字门水大也。三知智无量者。字法界智门之种子。故是火大也。四知众生无量者。是字因业所生众生也。是即风大也。五知虚空无量者。字门即大空也。知此五种无量能知之智者即是识大也。安住如此六大无碍。名为正遍知也。是即自证圆极之义也。
    六从秘密主心下。明得四无量心成佛中。又分为二。一明牒经。二明随释。
    初中。秘密主心无量四无量而得乃至百门于诸佛心说者。经之秘密主由心无量故乃至诸佛所说心文。未会引之也。
    二从以上下。明随释中。又分为四。一明住种性菩萨所知境。二明随缘身亦无量。三明四无量从心生。四明得此四无量心为暗字果。
    初中。此意言犹入此大智灌顶门等者。大智灌顶者。第十一地也。此最后心位菩萨能可通入此大智灌顶地。故云门也。即知心无量等者。此菩萨所知犹自前倍明净故重说之也。故云即知心无量乃至即知虚空无量也。如此五种无量是非彼九种心量所知。故十住心论云。众生狂醉不觉不知（世间三心也）唯蕴拔业但知六识。他缘觉心但示八识。一道极无但知九识。释大衍论说十识（已上六个住心也）大日经王说无量心识（第十秘密庄严心也）显密差别能能可思之。
    二从缘下。明随缘身亦无量中。缘示现之身等者。所知之境既无量无边故。能应之身亦无量无边而等同虚空也。
    三从以身下。明四无量从心生中。以身智众生虚空无量等者。如上水火风空四大也。此四大从字心而生。故知四无量故知心无量。知心无量故知四无量。是即知大日即知四佛。知四佛故即知大日。所谓四佛即大日。大日即四佛之意也。
    四从若得下。明得此四无量心为暗字果中。若得此四无量心等者。言以知四佛即大日大日即四佛故成正觉。此十力是即暗字悉地之极果也。故云若得此四无量心乃至故名暗字悉地之果也。
    七从如是下。明佛佛道同中。又分为二。一明牒经。二明随释。
    初中。如是勤勇士乃至诸佛所说心者。经之勤勇此一切乃至诸佛所说心一偈。未会引之也。
    二从勇下。明随释中。勇士谓秘密主也者。释经之勤勇也。此谓指上十力等功德者。言经云此一切无上觉者句者。指上十力等无量功德也。次经云于百门学处者。言于此百光遍照王字门。而如法修学故。得成如上之十力世尊也。故云意云所以成佛由学此百门心也。此百门非但等者。释经之诸佛所说心句也。言今此百光遍照心王。非但我如是说而已。十方三世一切如来皆同共如是说也。故云此百字乃至亦同是说也。右百字果受用品者。此品亦应云百字果受用品。所以然者。若于一一门相应证入者。即必受用此妙果。故云右百字果受用品乃至受用也。所谓约修行之满故云相应品。约得果之位故云受用也（云云）

已上释百字果相应品竟　　一校了

妙印钞第七十二　
（御本云）元德三年（辛未）五月二十二日加点了
沙门宥范（六十二）
妙印钞卷第七十三
           
     　     沙门阿寂纪
　　　　  
　　　　　
　　　　　
　　　　　

释百字位成品第二十一（经第六疏十九始）

    将释此品。即开为四。一明大意。二释品题 。三宣来意。四明入文判释。
    初明大意者。所谓秘密之中最秘。难得之中难得。内心之中大我真言之心字也。故疏云。此法乃是一切如来秘密中之秘密。于诸秘藏最在其上。共所守护不妄与人。第一希有难得之法也（云云）是即此品大意也。
    二释品题者。百字如上释也。位成者。所谓内心大我处自心八叶位也。今以字之加持故。于意生八叶台上。安住三三昧耶。证得金刚微妙之极位。是故疏云。谓此花台从心意生也。即是观于自心八叶莲华。此花不从余处生。即从意生。意即是花。无二无别也。此花台圆明如月。清净无垢同于圆镜。以世间更无物可以为喻。唯有圆镜可以喻况。令彼得意忘言。然实过于彼百千万倍。不可为喻也。今此圆中有真言救世者。具大功德。真金色具有焰光。住三昧。寂然而住此。当观此一字真言王。从此真言王。即观本尊或大毗卢遮那。如上瑜伽法中说耳。说未分明。当更问之。然上文彼具可引检也。害谓一切烦恼悉以除害。其威光如和合百千日。威光猛盛。犹七日童子不能仰观烈日而观其明。今此光亦尔也。彼一切众生观于日轮而不能见其本质。今此佛光亦如此也（云云）故云百字位成品也（云云）
    三宣来意者。上品中依修百光王之瑜伽。说成大菩提之极果竟。虽然若真言行者不能修此中无相无分别方便观智者。不可得入毕竟无相大空三昧。是故此品中说镜像幻化之譬喻。遣行者法执之垢染。令意生曼荼毕竟清净。故疏云。右此成百字位品。说未分明当更问之。然其大意。以先修瑜伽故。成乃至极大广普。然不以此惠方便观空实相洗涤其心。即犹是世间之法。故须作此观行令入曼荼罗实相。成大空之坛无所不有。常恒而毕竟清净。此其大略也（云云）故次上品而此品来也。
    四从尔时下。明入文判释中。自分为三。一明金刚手问。二明如来答。三明总结（矣）
    初中。又二。一明牒经。二明随释。
    初中。尔时金刚手乃至说与愿者说者。经之尔时执乃至如此一切愿开示之长行偈颂文。未会引也。
    二从以上下。明随释中。又二。一明牒佛所说旨。二明正问。
    初中。时秘密主闻佛所说等者。言金刚手上品中闻说从一字出无量随类之身而作诸佛事。作奇特未曾有之思而奉问之也。故云时秘密主乃至说此真言救世者也。真言救世者等者。字即是法身佛。故云救世者即是佛也。佛与字其功德等同。故云如佛于一切众生中有大归依救护之处乃至为一切真言归趣之处也。是大圣者等者。言因上品所说而亦致此问。故云是大圣者乃至现种种神变也。
    二从因问下。明正问中。又二。一明别牒。二明作释。
    初中。因问之两言疏主之言也。此真言云何生乃至生在何处者。经之摩诃牟尼等之二句文。未会别牒之也。
    二从问此三下。明随释中。又分为五。一明总句。二明谁能知。三明生在何处。四明谁能生。五明赞佛愿说。
    初中。问此三事也更问未审者。如此三问未详细释故云尔也。大牟尼叹者。赞笑如来而为大寂默。是即对应佛故云尔也。云何知者总句也。言上品中佛说知四种无量故成正觉故。金刚手总先云何知而总问也。故经云摩诃牟尼云何知也。
    二从一知下。明谁能知中。一知者谁者。释经之谁能知此之四言也。
    三从生在何处中。二于何处谓从何得也者。释经之从何处之三言也。言从何处生耶而问也。
    四从三谁下。明谁能生中。三谁生诸真言者。释经之谁生如是诸真言句也。言问能生者也。以上三问也。前问谁得知此四者。指一知者谁句也。对第三问故云前问也。谁得知此四者。上品中佛说知四种无量故成佛。然未说知四种无量之方法故。因此金刚手而问。故云问谁得知此四也。言问谁能生此四无量也。后问生者是谁者。言生此四无量者是谁而问也。
    五从大勇下。明赞佛愿说中。又二。一明牒经。二明随释。
    初中。大勇士乃至与愿者说等者。经之大勤勇等二句。未会别牒也。
    二从此即下。明随释。自可见。
    二从佛大下。明如来答中。自分为五。一明答第一问。二明答第二问从何生。三明答第三言谁能生真言问。四明答生者是谁问。五明说离着方便观智（矣）
    初中。又二。一明牒经。二明随释。
    初中。佛大法自在牟尼乃至一切不知诸外道者。经之尔时薄伽梵乃至外道不能知文。未会引之也。
    二从以上下。明随释中。又分为五。一明佛叹金刚手。二明秘之中秘。三明非两种外道所知。四明悲生灌顶者可闻。五明具众德得悲生灌顶。
    初文自可见（云云）
    二从此法下。明秘之中秘中。此法者此真言王之妙果。所谓自性清净本地法身也。上来诸品中所说秘密者即此法也。所谓心莲华台上之秘藏。是即诸佛世尊以同一本誓故。共同守护不妄授人。希有之中希有。难得之中难得也。故云此法乃是乃至难得之法也。
    三从今下。明非两种外道所知中。今此诸法之秘者。指三种世间诸法。此一一诸法皆悉含藏此秘密之中秘密秘藏之中秘藏。无有增减胜劣。而两种外道更不能知之。故云今此诸法之秘一切外道所不能知也。所言外道大分有二种。一世间拨无因果断常二见外道。二佛法内外道也。故云然外道二种乃至有诸外道也。
    问。以虽入佛法中者。指何等佛法耶。答。指显密一切法佛应佛之佛法也。
    问。而未能知如来秘密犹是邪见（云云）然者一道极无等犹不知此秘密可云耶。答尔也。
　　问。若然者此等诸教中立顿渐不定秘密四种。盛谈秘密。依之法华云。如来秘密神通之力（云云）然者如何答。彼诸显教中所谈秘密者。大小权实机虽并座。相互不知故名秘密。非今宗所言之秘密。故法华玄云互不相知是故名密。但至法华经者。迹化弟子不知本地无作三身故。且云秘密。是亦非今宗最极秘密也。
    问。若然者何故今疏文云此佛法中外道即二乘人也耶。答。是非常二乘。即大乘小乘呼为二乘也。即如香象释云。大乘小乘名为二乘。权乘佛乘名为二乘（云云）今亦尔也。大乘小乘共不知如来内证之秘密故为外道也。故今文云。以虽入佛法中。而未能知如来秘密。犹是邪见心行理外之道故亦名外道（云云）
    问。若然者今所言秘密者何等法耶。答。是密宗最极之奥源是也。
    问。若然者此秘密者。于真言宗中者浅略深秘二机共知之耶。答。唯深秘之机所知也。非浅略之分。上品经云。未逮心灌顶秘密慧不生（云云）
    问。若然者今此浅略之人不知此秘密故名邪见耶。答。付之可有与夺二义。若与言之者。虽未知最秘密道。知秘密之家浅略分故。唯浅略分而非邪见。若夺而言之者。虽知秘密之家浅略。未知此最极秘密以前。总名为邪见。如迦叶云。从是以前皆是邪见人（取意）于自宗犹有此义。何况于显教耶。
    问。若然者非此浅略之机所知真实秘密之法何物耶。答。唯有面授（更问）
    四从佛既下。明悲生灌顶者可闻中。又二。一明别牒。二明随释。
    初中。别牒可云。若秘生曼荼得大乘灌顶（云云）二从佛下。明随释中。佛既不妄与人等者。此秘密是唯佛与佛之自证众生自秘之库藏也。是故非其人者辄不授与。久忆胸中随机而与。唯有于大悲生坛沐秘密灌顶之者。乃可为说。若不然者非其分。故云佛既不妄与人乃至不然不得也。
    五从次又下。明具众德得悲生灌顶中。又三。一明性调具善者能得。二明常悲利他者能得。三明非有缘观所得（矣）
    初中。次又简之者。简别前悲生灌顶得入机非机之相也。故云次又简之乃至灌之也。若其人性调等者。其根性调柔而离邪曲。奉行诸善法而不作恶。如此人乃可得入悲生灌顶也。
    二从又有下。明常悲利他者能得中。有常悲者等者。夫悲有多种。所谓有缘悲。众生缘悲。法缘悲。无缘悲也。此是无缘悲而非前三种悲也。所谓住平等法界之体。不简怨亲贵贱男女上下。不择地狱饿鬼畜类恶毒。专悲愍彼如悲一子。于一切时一切处。偏哀愍此犹如己身。如此之人即可授悲生灌顶之法也。故云又有常悲者乃合引入乃至非如常流布之经也。此法华偈中等者。彼偈云。若人无嗔。质直柔软。常愍一切。恭敬诸佛。如是之人。乃可为说（云云）加之彼偈中。始从汝舍利弗我此法印。终至汝当为说妙法华经。总以六十五行之偈。分别此经可闻不可闻。而简释机非机之相。故云此法华偈中广说简人可引之耳（云云）
    三从复次下。明非有缘观所得中。有缘观者亦不合等者。若人执有相无相。住有缘无缘者。即堕断常见中。自拨无因果。是即犹不得四谛缘生之真理。何得入秘密甚深悲生灌顶耶。故云有缘观者亦不合乃至都无无所有耶非如是也。夫诸佛妙法虽离众相绝诸缘。而作寂平等智慧方便具足圆满。故云佛法虽离缘离相乃至如是之人乃可为说也。
    问。上来诸品中说弟子众德竟。今说此三德有何意据耶。答。具缘品并秘密曼荼罗品中说五德。是即五智圆满义也。说十德是即十智力具足义也。今说三种德。是即行者本来三部众德也。所谓性调具善德佛部功德也。常悲利他德莲华部功德也。非有缘观德金刚部功德也。上诸品中未说之故。至此处而说之也（云云）已上答金刚手第一问谁能知此竟。
    二从彼有能知下。明答第二问从何生中。又二。一明牒经。二明随释。
    初中。彼有能知内心之大我谓叹此心也。随其自心位导师所住处。乃至真言救世大德金色具光焰三昧住者。经之彼能有知此乃至诸众生亦然文。未会引之也。
    二从前问下。明随释中。前问从何生等者。是即指金刚手第二问从何处生也。今答从佛心生也者。言从法佛内心而生。所谓从自性清净之心而生也。彼有能知内心之大我者。赞叹内心法界自在之功德。故云谓叹此心也。若随导师随所住处者。经之随其自心位导师所住处二句。未会别牒也。此真言即随彼生谓彼一切支分生也者。即随释也。言从彼自性法身上中下支分。而曼荼罗圣众出生也。所谓阿字遍己体故。自身即全分阿字本地法身也。从此身之顶至喉生第一重。从喉至齐生第二重。从齐以下生第三重。故云此真重即随彼生谓从一切支分生也。导师即是佛也者。指自性清净本地法身之佛也。谓此花台等者。释八叶从意生等文也。从心意生也者。自性清净之处万德集起。故名为心。此万德具思量故名为意。是即一法二义也。故云从心意生也。此花不从余处生者。此自心八叶莲华更从余处而不生。即从意生。故八叶即意意即八叶也。心即莲华。莲华即心也。故云此花不从余处生乃至无二无别也。上品中云念彼莲华处八叶须蕊敷。今云八叶从意生莲华极严丽。可思之（更问）此花台圆明等者。彼水精月殿也。故云此花台圆明乃至过于彼百千万倍不可为喻也。上品云深居圆镜中。今云圆满月轮中无垢犹净镜。可思之（更问）
    三从今此下。明答第三言谁能生真言问中。今此圆中有真言救世者等者。彼中黄白色是也。今救世者等者。字与彼黄白其体同一也。可思之。故云今此圆中有真言救世者乃至寂然而住此也。上品云次于其首上等。即暗字也。谓从此字出百光生等诸字也。故今云于彼常安住。真言救世者。金色具光焰。住三昧害毒。如日难可观。诸众生亦尔。可思之（更问）即观本尊者。彼物也。或大毗卢遮那者。转彼成大日。此等皆是上来诸品说之。故云当观此一字真言王乃至当更问之也。然上文彼具可引检也。彼偈也。如今引合（云云）害谓一切烦恼等者。依自性清净炽盛日光。害烦恼妄执之黑暗。故云害谓一切烦恼悉已除害也。其威光如和合百千日等者。彼光辉威猛炽盛如亿千日轮同时显现。故上品云如合会千电。然众生不见自心之佛光本质。如七日婴儿不仰观烈日之光明。故云其威光如和合乃至今此佛光亦如此也。恒常于内外乃至而知于意镜者。经之常恒于内外乃至了知意明镜文。未会别牒之也。普遍内外当镜应知者等者。为委细释镜义。重而别牒也。镜即是圆明中花台者（更问）当知此镜即是意者。彼自性清净全成彼物故。彼物名为镜。此镜即花也。故云当知此镜即是意也。此镜即彼物故即是心也。故云当知此镜即是自心也。故上释云此花台从心意生也。意即是花也。无二无别也。心与意一法二义可思之（更问）作心镜亦得也者。非但以心譬净镜之类而已。此镜即自心也。此镜即意也。故云作心镜亦得也。已上暗字观也。可思之（更问）以何方便而得观知耶者。言如此妙法莲华台上自心常住圆镜离解难知。故以何等秘密方便。面能鉴彼心镜耶而问也。从谓即下即答之也。如上方便者。指悉地成就品也。所谓啰字置眼界（乃至）俯颈小低显（云云）故云谓即如上方便乃至得明了现前也。谁能观之者。释经之真言者惠眼观是圆镜故二句也。余文可见。准悉地成就品可思之。故云谁能观之谓乃至而住同于彼佛也。所以然者乃至故种种惠眼如是者。为说相不可得逻字观故。牒前尘垢不可得罗字观也。所谓于前之从意生莲华。以罗字置惠眼观之。以此字加持故。肉眼即成惠眼。以此惠眼观心莲华上之心境。故云此莲从意而生谓先以罗字置眼而观于心花台之镜即是外见也。依此加持之外见。得内心之惠眼。亲知见心莲华台上之万德。故云即以外见而成内见。即自了其心也。故经云惠眼如是也。
    四从惠眼持下。明答生者是谁问中。又二。一明牒经。二明随释。
    初中。惠眼持诵者镜观乃至作一切事意思者。经之当见自形色。寂然正觉相。乃至能作诸事业文。未会引之也。
    二从以上下。明随释中。真言者惠眼而观是圆镜乃至身身所生像者。当见自形色乃至影像等三句。别牒之也。以离一切相而现示相名真实相也者。释寂然正觉相也。言如上以字惠眼。知见心莲华台之万德。甚深无相而离相缘。依说无相即有相有相即无相。真即俗。俗即真。平等平等性寂不二也。以是义故。于无相之中而见自心之形色。于无性之中而见正觉相。所谓逻字相不可得门之义也。故云以离一切相而现示相名真实相也。上身有为有漏等者。释身身生影像句也。以有为有漏相不可得故。即从父母所生之有为有漏之身。生法性无漏身。所谓本有万荼罗之影像。故云上身有为有漏下身无为也。一心生者。释意从意所生一句也。一心者垢心也。生心者净心也。言以妄想尘垢相不可得故。从六识染污垢心生真实惠心。即同本有净境。故经云意（净心）从意（垢心）所生也（云云）所云生者谓身语意生者。指身身生之生并意从意所生之生也。先观圆明佛像金色等者。言先最初于心外观莲华。其上观圆明。于圆明中观字。转字成如来。色相音声皆悉周遍法界无所不至。如此观相现前已。然后引外观内心。如今品并悉地成就及秘密曼荼罗位品等说相。自之身口意同佛及本尊身口意。如此等平等三密皆是从行者之心意生。故云先观圆明佛像金色等乃至皆从意生也。金刚手问生者为谁者。其所生之者何物而问也。然此答意者所生者即身语意也答也。常出生清净等者。经之常出生清净种种自作业二句。未会引之也。言阿赖耶识中种种不清净业皆悉断除。而能作种种净法。所谓六度万行等诸佛事也。故云染污阿赖耶之业能生净业也。即以生此生者。言以生此净业之生故。而能净除一切不清净业也。故云即以生此生而能乃至即名诸佛也。经云自业者等者。言种种自作业既净除不清净业已。然能作种种六度四弘乃至八相作佛等无量佛事。是即如来之自业也。故云自业者即是佛事乃至若能如是知是成佛也。次光彼电焰乃至作一切事意思者。经之次于彼光现乃至作诸事业二偈文。未会引之也。次当彼光现圆照如电焰者。初二句而别牒也。不净业除等者随释也。言上句意次第相释也。谓不净业净除故净业当现前。净业既现前故生光辉普照法界。故云不净业除乃至光如电普照也。亦不取电义等者。言不取电光动散速疾等之方。但取其光焰种种杂光普耀照之方也。故云亦不取电义也乃至圆满杂色光照也。真言者能作一切诸佛事者。经之真言者以下二句而别牒也。若如是觉知即能等者。言如上所说。从有为有漏身生无为无漏五蕴。从垢心生净心。依净除不清净业。而出生清净佛事。是即觉知有漏无漏净不净皆悉本来不生平等平等同一实际故。即成正觉。于普门法界广作佛事同大日如来。故云若如是觉知乃至谓持真言者也。此皆佛答金刚手真言所生处也者。答金刚手生者是谁之问也。谓从行者身口意所生清净自业广作佛事即是也。故云谓此真言即从行者乃至而作佛事也。故经云若见者乃至能作一切事者。经之若见成清净乃至能作诸事业一偈之意引释也。于此一段者。委细不分别科段也（更问）
    五从持真言者下。明说离着方便观智中。自分为四。一约影像明义。二明自性空即同影像。三明互相缘起同影像。四明法缘通达名性空。
    初从持下。明约影像明义中。又二。初明牒经。后明随释。
    初中。持真言者住前观次第方便。此真言行是身有缘起更无殊胜异于佛也。亦秘密主真言门菩萨行乃至无有佛殊胜是也者。经之复次秘密主乃至过三菩提文。未会引之也。然此中其文二重见者。于梵本中有此二之意故。二重举之也。故其中间置亦之言。可思之。
    二从以上下。明随释中。又分为四。一明缘起不生。二明愚人问难。三明依实义答问难。四明影像中佛为无上。
    初中。师说未分明者。经家未再治。故云师说未分别乃至次第配也。像也缘起者。治定经云自身影像生起。未会本云是身有缘起。亦云如是身中生缘起也。如此等多种兼存。故云像也缘起也。谓观心八叶等者。依如此瑜伽方便。净除垢身生清净影像。同佛而作佛事。是即牒释上之文心也。故云谓观心八叶之花乃至即同一切佛等也。如是法生者。既等同佛故。如上六度万行八相作佛等净法出现。然此净法从缘而生故即不生不可思议。而得入自性清净法界体性三昧。所谓以字之惠眼而为缘。以自心之净镜而为因。不思议事业缘起。然审实谛观惠眼不行净镜不来故不自不他。惠眼不行净镜不来故即不共。然以惠眼不缘。净镜影像更无。故亦不无因。但是以不思议感应之因缘故生不可思议影像。施作无边之佛事也。故云如是法生即是乃至如中论等所说也。
    二从然有下。明愚人问难中。然有难云者。指会座愚者也。今此观本尊等者。闻三平等妙观。插显乘之空无相而问难也。故云今此观本尊身语意等种种境界。如上皆说离一切相。乃至岂不相违耶也。
    三从如从下。明依实义答问难中。如从阿字生一切字等者。言且观字。从此字而生一切字时。以字本初不生故所生之一切字即本不生也。佛身影像缘起亦如是。法佛虽无相凝寂。以于法自在故。作此甚深不可思议瑜伽之观行时。于无相中而现有相。于有相中而示无相。是故有相无相毕竟平等。离有相无无相。离无相无有相。有相无相同一实际而不可思议。若不达此平等法界相。而有相之外求无相。无相之外求有相者。皆是断常之外道也。故云如从阿字生一切字生一切字时即本不生义乃至即同外人之断空矣也。
    四从又秘下。明影像中佛为无上中。又二。一明牒经。二明随释。
    初中。又秘密主真言门乃至所生影像者。为释影像义。又重而取意别牒也。
    二从谓下。明随释中。谓身影像起者。从此垢身。本地法身影像生起也。然于此本地法身影像。略有十种。所谓十界普现色身是也。于如此十种影像中。佛界影像最殊胜。故云此所起莫过于佛。乃至莫过于佛也。此法殊胜更无过上也（云云）
    二从如眼下。明自性空即同影像中。又二。一明牒经。二明随释。
    初中。如眼耳鼻乃至等于影像者。经之如眼耳鼻乃至等于影像文。未会引之也。
    二从因如镜下。明随释中。因如镜等者。以因业生譬镜身影也。言自性清净之圆明如镜。三密平等净业如本身。依之普现色身显现如对镜而影现也。故云因如镜乃至而影现也。即是相相者即是世间法等者。言虽自性空。从因缘生故是即相也。是相是世间有相法也。然今佛应说真言真实成佛之正行。何故说此世间有相三昧之法耶而问难也。故云即是相相者即是世间法乃至有相之法也。为遮此愚者伏难故。佛引譬说世间法自性空无二无别。故云故佛次引喻明之如眼耳乃至从因业生影也。是即重引结也。如行者先观外缘等者。如前于心外观圆明乃至毗卢遮那佛等。今现前已。即引入自身令平等无二。如此不二相应时。不思议影像现前生。是即成等正觉。故云如行者先观乃至谓真言行人也。此意者如世间等者。释彼世出世诸法皆从缘生本来无自性。以无自性故本来安住字本不生际。何汝愚难言是有相有缘之法耶。若了知如此缘生实相。即名为正觉。故云此意者如世间乃至即成正觉也。故经云等者。六根四大种等从缘生摄取自性空。此空亦但名同于虚空故。乍有相有缘即同于影像。既同于影像。岂生着相乎。故云佛说言如如眼耳鼻乃至因业生影等也。
    三从如来成下。明互相缘起同影像中。又分为二。一明牒经。二明随释。
    初中。如来成正觉乃至生像天形生者。经之彼如来成正觉乃至尊形像生文。未会引之也。
　　二从如来下。明随释中。如来乃至互相缘起者。初二句而别牒也。如镜中生像等者释其意也。言此镜对缘而生像。彼镜亦对缘而生像。此镜彼镜互相对时。此镜像处而生彼镜像。彼镜像处亦生此镜像。镜像与镜像互相生无有间断。故云如镜中生像像互相生因缘不断中也。垢身净身彼互相生亦如是。垢身从因业生而同镜像。净身亦从因业生亦同镜像。然后垢身与净身相对时。从垢身生净身。所谓转凡成圣故。又从净身生垢身。所谓普现色身。故如此垢身净身互相生相续而无间断。是故佛身即我身。我身即佛身。本尊即自身。自身即本尊。互相发起无碍无障。故云自垢身生净乃至即是本尊互相发起也。我之所起因于圆镜者。依自心之圆明而影现。故云我之所起乃至即无影像也。己身净已又即同彼者。净除垢身已。净身既显现又同佛同本尊。彼此互相缘起。故云己身净已又即同彼乃至影像生也。以内外相因更分发者。内谓自性心镜。外谓行者染心。言行者染心与真实惠心相和合。即同自性清净妙镜时。自心之影现。是故自心之影如诸佛之影。诸佛之影如自心之影。无二无别。互相缘起无有间断。故云以内外相因更分发乃至我即是佛也。身生形相生者等者。经之身所生身尊形像生文。来会别牒也。谓从自身生也者。言从垢身而生净身也。故云谓从自身生也。从身生身（谓生净身）如是尊形乃至当如是解也。
    四从观巳下。明法缘通达名性空中。又分为三。一明通达法缘无二。二明难性空云何生影像。三明举譬而答。
    初中。又二。初明牒经。后明随释。
    初中。观已秘密主法缘乃至意意生影像能生者。经之秘密主观是法缘乃至从意生意能生影像文。未会引之也。
    二从通达下。明随释中。通达是证等者。通达缘依法。法依缘。互相缘起无碍自在。此通达是证果义。所谓得至法缘之实际也。故云通达是证果义乃至当言证也。秘密主观此者。举观已秘密主句而别牒也。言次上说从垢身生净身互相发起已。然观此法与缘故云观此也。如前者指次上文也。心中明镜现像影时者。以字明灯照心镜时。自心之影像现。而无有无一异等分别。故云如前说镜譬乃至而实常空此是法也（云云）因观此法等者。如此以四性叵得观而观察镜像。终无有实性。是故此惠不可得。虽不可显示。若以方便不宣说者。众生得入无由故。以于法自在力故。还生法缘令一切众生见法成佛也。故云因观此法乃至亦可此意从缘生复成法也。所谓经云观是法缘通达惠者自证也。通达惠缘。法者化他（云云）意言秘密主观法等者。上之文意委细释之也。法性空寂之相者。虽法性空寂。此有相为因缘。而能以惠通达达离法无缘离缘无法。若达法之无自性。即亦达缘之无自性。若达缘之无性即亦达法之无性。法与缘互相发起。故云秘密主观法法性空寂之相乃至达缘即是达法互相发起也。同知法空寂即是达法也者。法缘同共皆知空寂。是即真实达法也。由有分别起者。由有分别。智生还知法是空而智缘尽。何以故缘必依法法必依缘。缘法互相缘起不相离。是即自性天然诸法性空。故云同知法空寂乃至是名诸法性空也。
    二从若法下。明离性空云何生影像中。又二。一明牒经。二明随释。
    初中。若法如是乃至生起影者。经之无住性空。秘密主云何从意生意。能生影像文。未会引之也（云云）
    二从经文下。明随释中。彼等互相不住等者。此问意谓彼缘法互不相住。毕竟性空。何故从染心生净心而能生影像耶。而问难也。故云彼等互相乃至云何意能生影像。若如是者彼意从心生谁能得知耶也。
    三从譬如下。明举譬能答中。又分为三。一明取白等譬显心生心。二明取治病譬显心坛不二。三明取幻化譬说性不实（矣）
    初中。又二。一明别牒。二明随释。
    初中。譬如白黄乃至如是身转者。经之秘密主譬如乃至如是身转文。未会引之也。
    二从以上经文也下。明随释中。秘密主譬如若白若黄等者。先牒譬文也。此上无问者。今此问是佛之自问也。从此问之上复金刚手无问。是即不知故非不问。问无问共唯为众生。故云此上无问乃至疑问也。从如人下。释譬意中。如人眼初见白时未明了者。对白色虽眼识生。未能分别故云尔也。次即生心分别此是像耶者。次意识生。即分别白非白等像故云尔也。佛即说喻由如白等者。言若人见白专作白解。不作青等解。何以故白异青黄等故。如白者青等亦尔也。皆是从心。此世间事法尚尔。当知从出世无漏净心生净心影亦尔也。故云由如白何以故乃至生净心亦然也。如见白时等者。释其意也。故云如见白时心作白解乃至一切亦青也。作意者观青等者。作白意者一切皆白也。青等亦尔也。如修十一切处等。是即久久作意故。白时者常白也。青黄等亦尔也。如此色皆随心而现。故知心能缘彼而亦生彼。故云作意者乃至能生彼类也。染着意生者染是执取义等者。释经之染着意生句也。如月灯三昧说等者。譬意谓于一事庄严愚者还爱着生罪。智者还深修观察生深智。故云如月灯乃至以此证于自是自心而生于心也。彼同类如是身转者。言此重女见己庄严身还爱着。是生死流转凡夫也。若见之觉诸法之无自性是菩萨也。是即于同类一物之上。依知与不知。成凡夫菩萨不同身转。故云彼同类如是乃至同类身转也。
    二从从内观下。明疗病譬心坛不二中。又分为三。一明定科段。二明牒经。三明随释。
    初中。从内观意中下是次又引喻者。上既以两种喻说无自性义竟。故今又为举热病之喻。故云是次又引喻也
    二从秘密下。至彼曼一相故者。经之秘密主又如内乃至彼曼荼罗一相故文。未会引之也。
    三从又如下。明随释中。又如意中起立曼荼罗者。于内心中建立种种曼荼罗。所谓方圆三角半月等是也。如秘密曼荼罗品所说。故云如上说也。且如除热方便等者。如此等种种曼荼罗中。且为除热病等可作圆坛白色其圆坛中安字。或安种子也。所言种子字者彼本尊之种子字也。如此于内心持诵相应时。即时热病除愈。是即从心生持诵之缘。除病身转。故知心与曼荼罗无二无别也。今此法与缘亦如此。从心生影。互相缘起无二无别也。故云且如除热方便乃至今此法亦如是可解也。
    三从次佛下。明取幻化喻说二性不实中。次佛又引喻者。生后言也。从如幻化者下。次第举经而句句作释。自可见。
    三从右此下。明总结中。又分为二。一明说未分明。二明宣大意劝修。
    初中。右此成百字位品者。经之百字位成品未会而举也。说未分明者。此品中虽说离着观智方便。未说此果相成就之持诵等故云尔也。当更问之者。即此意也。
    二从然其下。明宣大意劝修中。以先修瑜伽等者。前品中虽说大智灌顶之果相。未能以观空实相方便洗涤其心垢。若以此妙方便不洗涤其着心。即只成世间法。不能成无相大空果相。故云然其大意乃至无所不有毕竟清净此其大略也。

　　已上释百字位成品竟

妙印钞卷第七十三 　　一交了

（御本云）元德三年（辛未）五月二十三日加点了
沙门宥范（六十二）
妙印钞卷第七十四

          沙门阿寂纪
        
　　　　
　　　　
　　　　

释百字成就持诵品第二十二（经第六中疏十九中）

    将释当品。即开为四。一宣大意。二释品题。三明来意。四明入文判释。
    初明大意者。以百字成就持诵之力故。垢身净身平等无异。又染心净心平等无二。以如此等平等法界故。除情见之暗冥。生智慧光明。普遍满十方。常恒作佛事。譬如如意大宝王随人心普雨宝。犹似娑伽罗大龙等降雨。是即于无相大空之中。垂无尽法界三世之化道。无有时暂息。故疏云。真言救世者身身不异。谓犹持真言故身（行者）不异我身（佛身）所谓处于心。是而用彼真言之身。意从意生。前是有生之意。后是净意也。即以此身不异彼身从自身生。即是从意生。由净除诸垢故一切事成也。由有此德。随诸支分。流出光明而作佛事。如斯等事凡愚所不能知（云云）又云。喻如如意珠满一切愿（乃至）而寂然不动无思无为不来不去为成一切。何况如来大宝耶。是故无分别法界。如大龙在宫不兴心动念而随业力等降差别之味也。以是义故于无相空中而现无量身口意普门之事。即身可得。不须疑也（云云）此即当品大意也。
    二释品题者。成就者。所谓意生万德自性清净。净除业障。普皆有光之悉地也。持诵者。持如来之三密。诵秘密之真言。故云持诵。所谓持自性清净大菩提心之体。诵等字轮法界之言。故号为成就持诵品也（云云）
    三宣来意者。前品中虽说百字位成之果相。未说相好具足圆满之瑜伽故。此品说三十七字。令圆满此等功德。故云。谓上迦等二十字。也啰等八字。及此四字。并为三十二也。一一字中三昧皆具三十二相也。次俄惹拏那摩。此五字遍定惠中。亦能成三昧。亦能成智慧。能遍成如来八十随形好也。是故修真言行者当识此等字义。是即此品来意也。
    四从佛告下。明入文判释中。自分为四。一明意生悉地流出。二明举譬遮伏难。三明宣说四句。四明说阿字大空。
    初中。又二。一明总牒。二明作释。
    初中。佛告秘密主乃至无量多种者。经之尔时世尊乃至分说亦无量文。未会总牒也。
    二从经云下。明随释中。又分为六。一明身身不异。二明意意净除流出。三明普皆光义。四明愚夫不知。五明得悉地故生随类身。六明同真言而成支分生（矣）
    初中。又二。一明别牒。二明作释。
    初中。经云乃至身身不异者。经之尔时乃至无有异分文。未会别牒也。
    二从谓身下。明随释中。谓身不异彼身者。垢身不异净身也。即以此身者垢身也。不异彼身者净身也。从自身生者。从垢身生净身故云尔也。即是从意生者。此身即从意生故云尔也。所谓处于心者。处自性清净心莲华台上瑜伽座故。即同字真言之身。故云所谓处于心是而同彼真言之身也。
    二从此言下。明意意净除流出中。又二。一明别牒二明作释。
    初中。此言有异乃至彼所流出者。经之意从意生乃至彼处流出文。未会别牒也。
    二从意从下。明随释中。意从意生前是有生之意者。上之意是生死染污之意也。后是净意者。自性清净之净心也。所谓从自性清净之心。从缘而生染污生死之心。然以如实惠方便。令彼染心净除也。故云犹持真言故能令意净除也。由净除诸垢故一切事成也。
    三从普皆下。明普皆有光义中。又为二。一明从净心流出。二明光与瑜伽相应生。
    初中。又二。一明别牒。二明作释。
    初中。普皆有光彼处流出者。是别牒也。可见（云云）
    二从从净心下。明作释中。从净心中流出言彼即指前意也者。谓净除诸垢竟。故从彼净心流出无量光明也。
    二从光与下。明光与瑜伽相应生中。又二。一明别牒。二明作释。
    初中。光与瑜伽相应而生者。经之相应而起遍诸支分句。未会别牒也。
    二从由与下。明作释中。由与瑜伽相应等者。言以暗字作自身。自身即字。字即自身。无二无别。故令垢心净除故即生光明。所谓与瑜伽相应。随身上中下。而流出光明。遍满于法界。而能作佛事也。故云光与瑜伽相应而生。由与瑜伽相应。而从彼心而生是光也。由有是德随诸支分流出光明而作佛事也。
    四从愚下。明愚夫不知中。又二。一明别牒。二明随释初中。愚夫常所不能知者。经之彼愚夫乃至不达此道文。未会别牒也。
    二从谓下。明随释中。谓愚夫等者。指内外两种外道凡夫之类也。言彼九种住心之辈。行心外之道。不知内心秘密瑜伽之道。不通达如斯秘密方便之事。故云谓愚夫所不能知于此道不能了达也。如斯等乃至此道者。即真言行也。所谓真言行者。上卷云知心性如是得住真言行（云云）可思之。
    五从乃至身下。明得悉地故生随类身中。又分为二。一明牒经。二明随释。
    初中。乃至身所生分乃至有无量多种也者。经之乃至身所生分无量种文。未会引之也。
    二从以成下。明随释中。以成真言得悉地等者。今既如上净除垢心已。从身上中下分。光明普流出。是即由成真言行得法佛之悉地。从此净身。还更有身生。所谓三界所生十界随类众多身也。故云乃至身所生（乃至）有无量多种也。以成真言得悉地乃至其类众多也。
　　六从身既下。明同真言而成支分生中。又二。一明别牒。二明随释。
    初中。身既无量乃至说有无量者。经之故如是乃至亦无量文。未会引之也。
    二从皆从下。明随释中。皆从一真言而出等者。指暗字真言也。此字全分同法佛故。从彼上中下分生三重曼荼罗身。所谓从顶至喉光出生第一重诸尊。从喉至齐之光出生第二重诸尊。此中有内大。如秘密曼荼罗品。从齐以下光出生第三重随类之身。真言并佛如此。行者亦尔也。故云皆从一真言乃至其数无量也。
    二从如如下。明举譬遮伏难中。又二。一明说如意珠喻。二明虚空喻。
    初中。又二。一明牒经。二明随释。
    初中。如如意宝乃至一切利成者。经之譬如吉祥乃至无所不成文。未会引之也。
    二从疑难云下。明随释中。又分为二。明问难意。二明答意。
    初中。又疑难云上说等者。言既说自性清净无相法界真言之行。同本初不生大空三昧已。何故说种种流出之法门并欲界随类众多身耶而问难也。故云又疑难云乃至而有此种种事耶也。
    二从答下。明答意中。又二。一举如意珠喻。二明举大龙喻。
    初中。乃至三事亦能净者。非但雨种种无量珍宝令满足一切希愿而已。亦能欲令身口意清净。故云乃至三事亦能净乃至世法尚尔也。世宝犹尔。何况法佛如来自性清净无量庄严大如意宝耶。故云何况乃至如此事耶也。世间浅近宝珠犹虽作种种未曾有事。寂然无动作。况无相甚深大宝耶。故云如世珠乃至何况如来大宝耶也。
    二从是故下。举大龙喻中。是故无分别法界者。指清净法界本地法身。此本地法身大龙王居平等法界大悲海之中。虽不起心动念。而平等降大雨之时。于欲界诸方处。随其有情业力果报因缘。受用种种差别雨水。是即大龙自然力用如此。故云是故无分别法界如大龙乃至等降差别之味也。以如此等义故。从无相甚深净菩提心如意宝珠。而示现三部无尽庄严藏。三世常恒作佛事。故云以是义故于无相空中而现无量身口意心普门之事。此净心是普门之总体万德之根源。故云心普门。从此心之普门。从缘常恒施作普门之事业。故云心普门之事也。行者于如此等普门之事业。得最自在。而同于如来。即身之可得也。故云心普门之事即身可得不须疑也。已上御遗告大事也（更问）
    二从秘密主云何无分别下。明虚空喻中。又二。一明略牒。二明随句作释。
    初中。秘密主云何无分别乃至又如虚空界者。经之秘密主云何无分别法界乃至内外而转文。未会略而引之也。
    二从又喻如虚空下。明随句作释中。又分为四。一明与外道邪见非同性。二明众生作业依止虚空。三明合譬。四明结释。
    初中。又喻如虚空等者。虚空非如彼外道妄见。委细如初品中所说。故云又喻如虚空非众生数乃至无去无来也。
    二从然不下。明众生作业依止虚空中。然不异众生界者。言虚空虽非彼等僻见断常等同性。而以三种世间性相平等故。亦不异众生界。诸法种子蕴持虚空。作种种事饶益众生。虽然不可谓虚空是有为有相。故云然不异众生界乃至谓虚空有为有相也。
    三从今下。明合譬。自可见。
    四从故经下。明结释中。勿生疑惑等者。如此于无相中作种种事业。譬如如意珠。犹似大龙无念而降雨。又如虚空无分别而作种种事业。法佛如来无缘无作三世常恒应用亦尔也。更不可生疑惑者也。故云故经劝信云当如是知勿生疑惑也（云云）
    三从尔时下明宣说四句中。又分为二。一明牒经二明随释。
    初中。尔时世尊乃至转他门句宣说者。经尔时世尊乃至转他门句文。未会引之也。
　　二从住无尽下。明随释中。住无尽众生净除者。以本誓愿故净除无尽法界一切众生心垢。普开示佛知见。此名为净除句。所谓是即字之大空点也。此净除句即是普门法界加持三昧流出句也。此加持三昧无尽无余不可测量。故云不思议句。此不思议是以难思无方化用。转众生心垢令得清净之体。故云转他门句也。句者满足义圆满义无法不满无德不圆。故云住无尽众生净除乃至而说是法门也。
    四从本生下。明说阿字大空中。又分为四。一明问答决疑。二明答问。三明结归阿字自然智。四明说成就三昧道。
    初中。又分为二。一明牒经。二明随释。
    初中。本生无所有乃至生此瑜伽者。经之若本无所有乃至此瑜伽者文。未会引之也。
    二从偈下。明随释中。是承佛神力有此问也者。是金刚手承佛神力当致问也。问意谓若言本来无所有随顺世间而生随类之身者。彼修行者云何修行而生此净空耶。故云言若本生乃至云何此生净空也。若从本无所有而生之者。即是堕本无今无。故云若本无所有者乃至云何生瑜伽者也。
　　二从若自性下。明答问中。又分为二。一明菩提心生。二明菩提心生大悲。
    初中。又二。一明经。二明随释。
    初中若自性如是觉名不可得乃至谓菩提心生者。经之若自性如是觉名乃至所谓菩提心一偈。未会引也。
    二从引上下。明随释中。引上明十喻也者。如住心品十缘生句也。故云引上明十喻也。以觉本不生等者。觉了本初不生实际故得三平等大空智。此名为等空心生。此等虚空心是本净圆满大菩提心也。故云以觉本不生乃至谓菩提也。
    二从应发下。明菩提心生大悲中。又二。一明牒经。二明随释。
    初中。应发起慈悲乃至即名为诸佛者。经之应发起慈悲乃至是即名诸佛一偈文。未会引之也。
    二从谓如来下。明随释中。又分为五。一明无性缘生。二明生空三明法空。四明遣生法二空。五明等空心生大悲。
    初中。谓如来了达等者。言佛虽悟诸法本来不可得。随顺众生而示现普现色身。故云谓如来了达诸法乃至本无所有也。
    二从众生下。明生空中。众生之性本性无所有者。谓众生者从因业而生无有自性故。行者修行此实理时。觉知众生之本性。空寂而唯有名字不可得。是即众生空也。故云众生之性本性无所有乃至唯有名字而不可得也。
    三从谓空下。明法空中。谓空空性唯有名字者。然犹存空执未得法空。故云谓空空性唯有名字乃至即是不可得空也。
    四从非如下。明遣生法二空中。非此如劣慧者等者。指诸显教学者。言虽说不得空。犹执空性而为真实法。终未知等同虚空阿字大空之体。故之非如劣慧者乃至即知真实之理不应取空法也。
    五从此虚下。明等空心生大悲中。又分为二。一明正等空心生大悲。二明释所由。
    初中。此虚空以不可得故者。此虚空以无自性故虽无相凝寂。而为诸法依持。是故空即不空。所谓等同虚空大菩提心也。此大菩提心生时自然发起普门之大悲。故云此虚空以不可得乃至而生大悲心也。
    二从所以下。明所由。如文可见。
    三从想唯心下。明结归阿字自然智中。又分为二。一明总牒。二明随释。
    初中。想唯心住即名诸佛当知乃至阿字此首字相应加持自然智者。经之住于唯想行乃至自然智加持二偈一句文。未会引之也。此中从想建立生者。观想字门至本不生际已。还生种种随类之身。观如此等法缘而为空空。所谓大空。故云当知从想造立生乃至但有名空从心生也（云云）但引文二重者。未会时广略不同也。上来皆效之。注言是如例疏主之言耳。
    二从经文下。明随释中。又分为三。一明自证大空。二明譬喻。三明合譬。
    初中。前说得虚空心者。指当等空心生句也。如法相家说等者。指瑜伽唯识大品大论等也。若但空都无所有性者等者。斥彼毕竟独空无曼荼罗之万德也。余文可见（云云）
    二从此中下。明譬喻中。最初画置一字者。是即天竺下算之法。于土中画之故云尔也。如注（云云）余文悉可见。恐繁不记。
    三从今此下。明合譬中。随次出身无量法门者。随身上中下流出三部诸尊故云尔也。然有论师等者。指小乘论师等也。
    问。若然者为破之引之耶答。不尔。其虫无量而虽成曲直长短等相。各各自是一虫时。无曲直等相。今阿字门亦尔也。从缘流出无量无数色身之时。大小方圆善恶尊卑虽无量无边。而于本不生一理无有差别。为譬此义引彼虫譬也。仍无破义也。故云然有论师乃至不离于一本不生理也。此阿字为首相应加持自然智者。今以阿字门加持自然智既尔也。如何字者。字字等亦皆以不可得。故同字而加持自然智。然从一一字门流出无量无数字门。如从一算至无数。然住不可得无自性。如一及多皆尽除持在心中。故云此阿字为首相应乃至即显不生之理也。
    四从次云秘密主下。明说成就三昧道中。又分为二。一明直说字显不生。二明异门说诸字显不生。
    初中。又二。一明总牒。二明随释。
　　初中。次云秘密主观此空中乃至诸法自形显示者。经之秘密主观此空中乃至以一切法本不生故显示自然形文。未会引之也。
    二从是经下。明随释中。又分为五。一明一切法从阿生本不生。二明福智皆从阿生。三明字生种种色。四明识阿字义同大日。五明显示阿字自形。
    初中。观此阿字等者。今秘密主及诸大会观此阿字大空中流出万像而本不生也。故云观此阿字乃至然本不生也。
    二从阿字下。明福智皆从阿字生中。证三昧者。由此阿字本不生义。通达三平等三昧耶故云尔也。具般若者。由通达此阿字本不生故。无相法界大智自然开发故云尔也。成万行者。实慧具足成就行无尽法界大悲万行故云尔也。
    三从此字下。明字生种种色中。此字能生种种色者。行字是一切诸法能生母也。故显形众色无不皆从此字而生。故云此字能生种种色乃至及本尊等无量不同也。
    四从若识下。明识阿字义同大日中。若识此中真实之义者。如上所说虽不生而具万德。虽显示众德而无相也。生与不生全体遍收。相与无相即体不离。如此觉知。是即字真实之义。若能觉知如此真实之义。得入本不生际。即等同如来世尊也。故云若识此中乃至同于毗卢遮那也（云云）
    五从上来下。明显示字自形中。上来所说阿字门等者。从具缘品以来所说阿字门者更非别物。即自身本来无相大我也。故云上来乃至显示自身我也。大我更无别体。即是自身也。以是义故自身即本初不生。亦本来常住也。故云即我自身本不生亦无灭也。当如是观察者。如上六月持诵中所说。字遍自身全分字形也。其色黄色而方形也。本初不生观智明朗住法界大圆明中。故云当如是观察乃至显示其德也（云云）
    二从次或下。明异门说诸字显不生中。又分为六。一明说。二明说等二十字。三明说等八字。四明等字成三十二相。五相仰等自在转随形好。六明劝修得益。
    初中。又二。一明牒经。二明随释。
    初中。次或无所得义乃至缚字形现也者。经之或以不可得义现缚字形文。未会引之也。
    二从即是下。明随释中。即是下文言语道断之义者。是即遍口十字中言说不可得字也。故云尔也。问。若然者至下说此。何故此处先复说此字耶答。为欲显从悲智具足大空流出诸字门。还显示本不生故先说此字也。所谓前说字已。次之说字门。是二字相和成大空。如第五月时坐方圆曼荼罗诵。是方圆人法义也。可思之。此明何义者。总问说等诸字之所由也。佛言以下答之也。佛言阿字具有一切功德等者。指上来所说字义。故云阿字具有乃至以本不生而显说之也。或从异门等者。于字具足一多自在之德故。以能生之字自形显本不生。又以所生之等诸字显本不生。故云或从异门显之即是缚字诸字门也。如此等字虽各殊异。只是自性清净法界自在大我之功德。自身本来本初不生之义门也。故云其义虽异门乃至无有异也。然诸字各说不可得。是即字义也。故云若法有一是生。是即可说之相乃至不可说示也。以下皆是异门之相也。
    二从或一切法中下。明说等二十字中。自分为二。一明说字形。二明字乃至第二十字形。
    初中。又二。一明牒经。二明随释。
    初中。或一切法中乃至迦字形现者。经之或诸法远离造作故现迦字形文。未会引之也。
    二从此即下。明随释中。此即明一阿字门者。是即明字门之作业不可得义。故云此即明一阿字门乃至然迦字即明阿字义也。如迦字等者。迦字最初横画是阿字形也。若无此画即迦字不成。故云如迦字若上置横画乃至即有阿形也。如迦字者。等一切诸字亦尔也。故云当知此百字皆皆尔下例可解也。若无阿声在中等者。出诸字音声之时。阿声阙于其中。即不能开口。诸字声自无也。故云无阿声在中乃至亦自无有声也。
    二从或一切法下。明佉字乃至第二十婆字形。自可见。其中粗字牒经也。细字随释也。依见易不作释耳。此中释摩字等者。言于此处。对文中虽有摩字不可释之。五字大空义。故别说之。若此处释之者文误也（云云）
    三从或诸乘下。明说等八字中。自八。一明说野字形。乃至八明说诃字形。其义自可见。此中复粗字牒经也。细字随释也。上来诸字皆置形之言者。如字自形。于一一字皆亦可有各自形。所谓观想迦时。自身全分字形也。其音亦声也。其义亦作业不可得也。所谓此字之三密也。三密具足六大法尔而四曼自然成就。以是义故一一字门即是己体也（云云）
    四从秘密主随下。明等字成三十二相中。又分为三。一明总牒。二明别牒。三明随释。
    初中。秘密主随入此等乃至三藐三佛陀随形好者。经之秘密主随入此等乃至三佛陀随形之文。未会总牒也。
    二从秘密主一一下。明别牒中。秘密主一一三昧门乃至此中生者。经之秘密主随入乃至皆从此中出之文。未会别牒也。
    三从即此下。明随释中。即此一一字有三十二等者。言一一字门皆具足六大四曼三密体相用。以陀罗尼形遍满法界作大佛事故。三十二字各各具足三十二相。互相涉入自在无碍。故云即此一一字乃至能成三十二相也。所谓等二十字等八字加四点字为三十二也。故云上迦等乃至并为三十二也。
    五从次俄下。明仰等自在转随形好中。又二。一明别牒。二明随释。
    初中。次俄惹拏娜摩乃至成就随现者。经之仰壤乃至随形好文。未会引之也。
    二从此五字下。明随释中。此五字者仰壤等五字也。此即以大空故遍摩多对文。能成就智慧三昧。以此定慧具足功德庄严法佛如来也。故云此五字遍于定慧乃至八十随形好也。是故修真言行者等者。如此或有定门字。或有慧门字。或有不二大空字。然于一一字有字相字义。如此义一一义理能能通达。故云是故修真言行者乃至明如此事也。真言行者以明知如此等义门。知于此真言有如是如是功德势力。故云以明如此义故乃至功德力用等也。此中有一偈等者。未曾经于此处有此一偈。然非当所文故不入此文也。故云此中有一偈乃至文误也。
    六从亦解下。明劝修得益中。又分为二。一明牒经。二明随释。
    初中。亦解此诸佛乃至人中尊者。未会总牒中。等于一切法自在而转此等随现三藐三佛陀随形好成就。及此等三藐三佛陀随形好者。此中有二重正等觉句。所谓初等于一切法自在乃至三佛陀随形好者。明已成诸佛世尊由此字门修行功德具足三十二相八十种好成人中尊。故云如上三十二相八十种好乃至得成天人中尊也。次及此等三藐三佛陀随形好者。今行者明如法修行故亦得成人中尊。故云若行者如是行者亦得成人中尊也。

已上释百字成就持诵品竟
释百字真言法品第二十三（经第六中疏十九中）

    将释当品。即开为四。一明大意。二明释品题。三宣来意。四入文判释。
    初明大意者。谓为欲令修真言行者。以阿字门加持一切法成无上正觉故。加持一切法令同阿字大空三昧。于无尽无余法界而成最正觉也。故经云。于此三昧门。以空加持。于一切法自在成就最正觉。是故此字即为本尊（云云）疏云佛为欲满彼修真言行者令圆满故。后说此三昧句也。于此中空者。谓阿字也。阿字即本不生不可得空也。犹此毕竟不可得空。具足众德普摄一切佛法也。此摄于梵音。是摄取之摄。如摄取诸物令在己身之义也。由以此空加持力故。能摄一切法成佛也此即此品大意也。
    二从品题者。百字如上释也。真言者字真言也。法者。疏云法谓众多义。非达摩之法也。谓百字之轨仪也。于百字中生种种德名法也（云云）以是义故名为百字真言法品也。
    三宣来意者。上品中虽说百字明门。未宣互相摄入之旨故。此品中于阿字一字具足百字。如阿字者。等诸字亦如是故。诸字互成主伴。重重无尽一多自在也。故疏云。此中但明一字。然百字法门皆可知。故言百字门。谓举一字则百字可知也（云云）又云。此中自在者。梵音与观自在有异。此是摄取义。谓摄取一切法也。如王者于其境内。随意摄取皆得自在。如来法王于一切法自在亦如是（云云）
　　是故次上品而此品来也（云云）
    四从复次下。明入文判释中。即开为二。一明一字摄取万德成正觉。二明声字真言本来空寂。
    初中。又分为二。一明总牒。二明随释。
    初中。复次秘密主于此三昧门乃至离相无相尊相中而来者。经之复次秘密主乃至而现相中来之长行偈颂文。未会引牒也。
    二从佛为下。明随释中。又分为五。一明空力故摄一切法成佛。二明自在义。三明字为本尊。四明法法普周遍。五明无相圣众现相。
    初中。佛为欲满彼修真言等者。言为欲令成就圆满上来所说修真言行者秘密瑜伽故。复说此字毕竟无相大空三昧。然此阿字虽毕竟无相大空。能具足无边功德。摄在一切如来无上佛法。故云佛为满彼修真言行者乃至普摄一切佛法也。此摄于梵音等者。言此摄者。指疏之普摄一切佛法之摄也。此摄义者。梵语摄取一切物令摄在于已身之义也。但经云加持。是即摄入摄持之义。然者与摄之义同一也。故云此摄于梵音乃至令在己身之义也。
    二从此中下。明释自在义中。此中自在者等者。言如言观自在者。是于观智得自在。今此自在者能自在摄取一切物。如王者于其境内自在能摄取万物故。与彼其义别也。故云此中自在者乃至自在亦如是也。
    三从是故下。明字为本尊中。又二。一明别牒。二明随释。二俱可见（云云）
    四从明法下。明明法普周遍中。又二。一明别牒。二明随释。
    初中。明法普皆字围绕者。经之明法等二句。未会别牒也。
    二从明即下。明随释中。明即真言之别号者。明与真言一法二名事。如住心品记之。谓从一字亦无量等者。从此一字出生无量字。各放光明令围绕能生之字。故云谓从一字乃至周匝围绕也。如前所说字轮者。如上百字字轮也（云云）
    五从虽有下。明无相圣众现相中。又分为二。一明别牒。二明随释。
    初中。别牒可云。彼尊无有相乃至而现相中来（云云）
    二从虽有下。明随释中。虽有如是围绕而体等者。如上从一字出生诸字而虽围绕本初不生字。一一诸字各各本来空寂无有性相。虽然于无相空中。又各现相。空有即体不生不灭。而作寂一致也。故云虽有如是围绕而体乃至当知皆悉是真言不思议加持之力也。是故行者以此阿字大空。加持自身及一切众生故。圆满三平等。即时成就一切佛法也。故云以阿字乃至于无相中而现种种形声也。尊是义者。指彼尊无有相之尊。是即阿字实义。所谓本不生独尊无比之体也。故云尊是义也。字是相者。指字轮以围绕之字。是即字自形即字相也。故云字是相也。是前品义同者。上品说阿字云观此阿字于空中流出世间万像。一切世间皆从此生。然本不生也。是即无相而现相之意也。故云即前品义同也。
    二从声字下。明声字真言本来空寂中。又二。一明总牒。二明随释。
    初中。声字出字真言生真言果成就乃至照阿字句多种真言相者。经之声从于字出。乃至无量真言相文。未会总牒也。
    二从经文下。明随释中。又分为八。一明释救世者说。二明真言者说。三明声与空互相释。四明依法布相应义。五明以字为照明义。六明例字知诸字。七明佛佛道同。八明释品名。
    初中。又二。一明别牒。二明作释。
    初中。交牒可云。声从于字出。乃至诸救世尊说（云云）
    二从依于下。明随释中。又三。一明阿字自同空。二明所由。三明结释。
    初中。依于阿字者。三种世间一切诸法依止于阿字故云尔也。然此阿字无复本生。即同虚空无有性相。故云阿同虚空当知本离相也。虽离相而随缘往来常恒显现。故云离相而有来去之相乃至既本空也。
    二从所以下。明释所由中。此声者众缘而有者。声经于七处而生。所谓喉舌齶上下齿上下唇。如是众缘相触而声生。更无有自性。譬如空谷响。当知声生当体即不生也。故云此声者众缘而有乃至而能生众缘亦得从缘也。
    三从当知下。明结释中。当知乃至而因缘有真言者。从无相无自性中。从缘而生字。从此字而生声。从此声而生真言。从此真言而成果。此是自性法身救世者三世常恒自然法尔缘生所说也。故云而因缘有真言乃至如是即救世者所说也。

妙印钞卷第七十四

（御本云）元德三年（辛未）五月二十四日加点了
沙门宥范（六十二）

妙印钞卷第七十五

        沙门阿寂纪
    
　　　
　　　
　　　

释百字真言法品第二十三之余（经第六中疏十九中）

    二从若识下。明真言者所说中。又二。一明牒经。二明随释。
    初中。交牒可云。当知声性空乃至为修行者说（云云）
    二从若识下。明随释中。若识此声即空等者。言识知如此众缘和合即生声故。当体无性而等同于空也。故云若识此声即空等也。然从空而生字。从字而生声故。字空声三种相依而不相离。声字即空。空即声字。无二无别。故云从空而有声表于字空声相依也。若如此觉知者。世间治生产业蝼蚁蚊虻言句音声。皆悉不出阿字门。以不出阿字门故。如来音声与蝼蚁言句。毫厘无有差别。故云若知此者乃至不出阿字门也。然随顺世间分别种种差别。故云以随顺乃至分别而起也。但众生以不知因缘故。生种种忆想分别。不能入此平等大空。虽然空与声二俱离分别无分别之相。故云不了者依此乃至二俱离故也。是即真言行者如实菩提心。故云即是真言行者所说也。即此偈互相释者。空与声二俱互相释故云尔也。
    三从若了下。明声与空互相释中。又二。一明别牒。二明随释。
    初中。交牒可云。入于声解脱。即证三摩地（云云）
    二从若了知者下。明随释中。若了知者等者。言了知声性即空故。于声即得大自在。住有声之中。即得无声解脱。于无声之中。即得无量音声三昧。是即声与无声互相释。故云若了知者即声解脱也。及至此入并入二俱空中也（云云）声耳即空等者声及耳即空故。此号为理。此理非但空。必具万德。故云声耳即空此即理即具万德也。自他皆空者。耳为自。声为他。如此自他即空也。故云自他皆空也。从此空故立为理。故云从空立理也。此是如来语密加持力用也。故云皆是加持用也。进入者通达也者。经云即证三摩地。未会本云通达入即三昧证。故云进入者通达也。由住斯理者。指声耳即空之理也。故云由住斯理即是住三昧也。以识空声等故者。觉知空声等同故入住本不生际。故云以识空声等乃至即是住三昧也。
    四从证此依法下。明依法布相应义中。又分为二。一明别牒。二明随释。
    初中。证此依法置相应者。经之依法布相应之一句。未会引之也。
    二从此相下。明随释中。此相应作和合亦得者。言此相应亦可作和合。此秘密瑜伽方便与秘密之法。而和合。同真实妙境。故云此相应作和合亦得也。置与布同也者。经云布。未会本云置故云尔也。与此三昧相应即是法也者。所言三昧者指前空声等同三昧也。此三昧与自性清净法界而相应。所为本不生与自性清净相应也。更问者在其意。可面授。
    五从此字下。明以字为照明义中。又二。一明别牒。二明随释。
    初中。此字为照明者。经之以字为照明一句。未会别牒也。
    二从照明下。明随释中。照明谓成其德者。由此三昧与法相应故。其威光威猛如亿日电光。是故虽无自性。而能生一切万德。于尽空法界。三部妙用无不明知见。故云照明谓其德也。虽本不生而生一切乃至依此而照明也。
    六从复下。明例字知诸字中。又二。一明牒经。二明随释。
    初中。复从阿字等类多种真言想者。经之故阿字等类无量真言想二句文。未会引之也。
    二从意例下。明随类中。意例一切字也者。举字无量无边不可思议之德。令一切诸字一一功德准知于阿字。故云意例一切字也。例此一字解于一切真言义也。想谓有所分别义者。如法花玄云。相者分别同异也（云云）谓诸真言各各名无量也。分别如此等一一名而不误。故云想谓有所分别义想解改乃至真言名也。谓由一字中者。且于阿字之一字举无边义例知余字也。故云谓由一字中乃至立众多真言名也。现者依法者。释现无量义也。是即取十万颂经义。疏家释之故。还复牒所释之文而释之也。依上中下法各有相应字。并部心字形色字名异也。如具缘品并百字轮品等所说。故云现者依法置相应乃至而观察也。如阿字者。一切诸字亦尔也。故云当知阿字乃至差别真言亦如是也。
    七从此字义下。明佛佛道同中。此字义者。如此从一字中出无量义。无量义各亦出无量言语。如阿字一切字亦如此。如是等一多自在不可思议之字义。是非但毗卢遮那独说而已。三世十方诸佛同说。故云此字义乃是自本（过去）来（未来）今（现在）佛佛道同有此真理之字义也。及此成自然惠之妙门等者。此自性自然惠门等。非世人所测所知。是即如来自证平等法界大智真言行门也。亦非随他意一机之说。为尽空法界不可说不可说不可说展转不可说展转一切众生。佛佛道同法位常住明白显现无时暂息。故云及此成自然惠之妙门乃至明白显现也。
    八从此中下。明释品名中。此中但明一字者。于阿字一字开百字法门。如阿字者。诸字亦尔也。故云此中但明一字乃至则百字可知也。法谓众多义者。释百字法之法也非达摩之法。是即于百字中生种种功德。此百字之轨仪也。故云法谓乃至名法也。

已上释百字真言法品竟
释菩提性品第二十四（经第六中疏十九中）

    将释此品。即开为四。一明大意。二释品题。三宣来意。四入文判释。
    初明大意者。菩提虚空无所依。亦离三世不可得。虽然如来于法自在故。以假名常恒演说。是即此品大意也。
　　二释品题者。菩提者正觉正知之义。如初品所说。但今所言者上品百字真言王觉体是也。性者不改为义。所谓字本不生常住不改之性是也。故云菩提性品也。
    三宣来意者。上品中虽说阿字之法体。未说殊胜无上譬喻。此品中说烟云等之譬。显诸法无相而无依止。故疏云。即腾百字法品中义而说喻也（云云）此故以上品此品来也。
    四从即腾下。明入文判释中。即开为二。一明举譬显救世者众德。二明救世者以假名宣说。
    初中。又三。一明结前生后。二明总牒。三明随释。
    初中。即腾百字法品中义而说喻也者。为显示前品中阿字第一无相而现相之义。今以三喻说之故云尔也。
    二从故经下。明总牒中。犹如虚空乃至救世者同于虚空三世离者。经之譬如十方乃至出过三世法三偈文。未会引之也。
    三从犹如虚空遍下。明随释中。又分为三。一明举譬显救世者无依。二明举譬显救世者非彼依。三明举譬显救世者离三世。
    初中。又二。一明别牒。二明随释。
    初中。交牒可云。譬如十方乃至无所依（云云）
    二从犹如下。明随释中。又二。一明举譬。二明合譬。
    初中。犹如虚空遍一切方所等者。譬如虚空遍至十方三世一切方所。是故一切情非情无不依止之。虽然此虚空更无所依止。故云犹如虚空乃至然虚空无所依也。
    二从如是下。明合譬中。如是一切真言等者。一切出世真言无不依止此真言王救世者。虽然此真言王更无所依止。如虚空无所依。故云如是乃至此真言救世者也。救世者等者谁耶（更问）
    二从此见下。明举譬显救世者非彼依中。又二。一明牒经。二明随释。
    初中。交牒可云。又如空中诸色像。乃至非彼诸法所依处（云云）
    二从此见下。明随释中。又二。一明譬。二明合譬。
    初中。此见者。指虽可现见之见也。言空中烟雾等眼前现见之法故云尔也。烟等不染空亦然者。如此烟云等虽有空中。更不能染于虚空。故云烟等不染空亦然也。又如世间观于虚空等者。言诸愚人谓虚空可见之法。然实虚空离一切可见之相。与眼根而不相对。故云又如世间观于虚空乃至离一切观不与眼对也。约虚空具一切相等者。只世间相约谓虚空具一切相。而实非此空具一切相。是故空亦不入彼诸相中。诸相亦不入空中。相与空俱离。故云约虚空具一切相乃至自他俱离也。
    二从当知下。明合譬。自可见（云云）
    三举譬显救世者离三世中。又二。一明牒经。二明随释。
    初中。交牒可云。世间成立虚空量。乃至亦复出过三世法（云云）
    二从又如下。明随释中。又二。一明譬。二明合譬。
    初中。又如虚空离于三世者。世间愚人谓虚空有大小方圆青黄等种种相。及言三世摄在之法。然实虚空无有如此等之相量。故经云世间成立虚空量。远离去来现在世。疏云又如虚空离于乃至现在也。
    二从真言下。明合譬中。随世间等者。随顺世间人。说三世修道证得之相。故云真言亦尔随世间乃至当证已证现证之类随顺世人说三时耳也。而真言之体者。指阿字本初不生之体。况救世者谓分别空见种种法者。言何况自性清净法界真言救世者。能分别空。而于其中岂见种种法耶。一切法既从本不生际而生。是故当知此法之体亦同根本之本不生际也。故云而真言之体出过于三世等同虚空。况救世者谓分别空乃至亦同根本也。
    二从亦唯下。明救世者以假名宣说中。又二。一明空但有名此名同空。二明真言非四大等。
    初中。又二。一明总牒。二明别释。
    初中。亦唯名行位诸作者等。乃至亦然真言自在此字见者。经之唯住于名趣乃至现见离言说二偈文。未会总牒也。
    二从经文下。明别释中。又二。一明说空但有名。二明假名即等同空。
    初中。又二。一明别牒。二明随释。
    初中。又二。一明广别牒。二明略别牒。
    初中。如虚空唯住于名行。亦此行亦可趣。乃至假施设也者。经之唯住于名趣乃至虚空众假名三句。未会别牒也。
    二从唯住下。明略别牒中。唯住于名行。远离作者等。虚空假名等者。是即前未会广即略别牒也。此例非一处。今疏常习也。
    二从谓有下。明随释中。又三。一明总略释假名相。二明破外道断常二见。三明破小乘实有。
    初中。谓有种种假名也者。如大品大论等中所说。故云谓有种种假名也。然世人于虚空生定量实有之妄计。是即谓虚空定相。故云谓世人说为虚空也。虽然虚空但有假名无有实法。故云但是假名也。
    二从离于下。明破外道见中。离于作者等者。别牒远离作者等一句也。余文悉可见。
    三从乃至下。明破小乘实有中。世小乘师者指毗昙也。亦立空法以为实有者。破彼三世实有法体恒有义也。总言之有无量无边过失。具如诸大乘经论说。恐繁不书之。
    二从导师下。明假名等同空中。又二。一明略别牒。二明随释。
    初中。导师所宣说乃至遍一切处也者。经之导师所宣说乃至现见离言说文。未会别牒也。
    二从前偈下。明随释中。前偈云空但有名者。指前唯住于名趣等三句也。后偈意云等者。指导师以下五句也。此名亦同于空者。此名字亦空也。所谓不可得空也。何况有虚空之实体耶。故云此名亦同乃至而不可得也。名亦无所有亦等同于虚空乃至谓无量假立也者。经之名字无所依乃至现见离言说四句。未会别牒也。今此中云虚空者等者。释同于虚空之虚空也。所谓虚空之假名亦空故。此空云不可得空。不可得空即字大空也。此大空实具无边万德而远离空与不空之相。故云今此中云虚空者乃至离空与不空之相也。于如此大空无相之中。如来以于法自在力故。以巧方便之假名。令开悟众生。然其假名亦空。无名可存。若有名可存者。即是实有之法。若实有之法者。未离生灭去来故。不入常住不生之实智。何名实相自然之智耶。故云导师以方便故乃至云何得名阿字自然之慧实相之智耶也。如空无所依者。一切森罗万法皆依止虚空。然与虚空等同也。此所依之虚空更复无所依也。一切真言皆依止字本初不生之体。然与字之实际等同也。此所依之字毕竟本初不生终亦无所依也。故云如空无所依当知乃至亦无所依也。佛以方便欲令众生者。于如此毕竟无相大空之中。为令一切众生入此无相之佛慧。还从毕竟空中建立假名。由此善巧方便之假名建立。还令得入本初不生之际。故云佛以方便欲令众生乃至令依此假而至于理也。空既本体无生者。所言空者自宗所极之源底自性本佛之所都也。非彼显教终穷之生法二空能所可比类。是即非依遮情而所得之空自性天然本来常住法佛表德大空三昧也。是故当知此空镜所浮假名之影像。当依何而实有耶。故云空既本体无生从空所依之假从何而有也。如是知见名为生实相见。故云当知是生实相见也。如是知见自然自证大菩提真实之性也。故云如是知见即是菩提之性也。菩提性者不离真实者。菩提真实性者即是字本不生之性也。故字之性即菩提之性。菩提之性即字之性。所谓无自性之性也。故云菩提性者乃至即是菩提也。离如是菩提之性。此外别有菩提者更无有。是处是即取法非法等之相。未离我人寿者等之断常二见之分域。然当世谈真言宗义之人。不知如是平等大空菩提之性故。号本有表德之极谈。于本源本有方圆三角半月团形等位位各各森罗而罗烈。青黄赤白黑众色品品色色宛然而显现。地狱猛火天上快乐法尔而不改。变化所执如实知见。皆是本有无有改变（云云）几误几误。未出世人之我见小乘之实空。何达四家大乘之中道。何况及字大空之实际耶。故云离此之外别有菩提无有是处也（云云）金绳铁绳可思之。
    二从非水火下。明真言性非四大等中。又二。一明总牒。二明别释。
    初中。非水火风地乃至一切智句乐欲者。经之非火水风等乃至求一切智句文。未会引之也。
    二从经文也下。明随释中。自分为八。一明非地水火风等。二明非日月执曜等。三明非昼夜。四明非生老病死。五明非损伤。六明非刹那劫数。七明非净染受生。八明归菩提性（矣）
    初中。诸非云云者。始从非火。终至非净。总有十四之非。摄略彼故云诸非云云也。言真言之性非地水火风等者。此字真言之性。非地所成非水所成。非火所成非风所成。故云非地水火风等也。此地水火风四大依空而成一切事。然此空亦无所依也。故云如虚空遍乃至而空无依也。此真言中等者。此真言中地水火风有不可思议用皆依阿字门。虽然此阿亦非地水火风之句性也。故云此真言中乃至地水火风之句也。
    二明非日月执曜等中。又二。一明牒经。二明随释。
    初牒经。可见。
    二从皆世下。明随释中。皆世人所立等者。如此等日月星宿等。皆是众生业因缘所成故所建立也。非真实菩提性所建立。故云皆世人所立非真实也（云云）
    三从今下。明非昼夜中。又二。一明牒经。二明随释。
    初交牒可云。非昼亦非夜（云云）
    二明随释中。今此菩提之性等者。此无大菩提之体远离明元明之相。岂论昼夜之差别。故云今此乃至之异也。
    四从离于下。明非生老病死中。又二。一明牒经。二明随释。
    初中。交牒可云。非生非老病非死（云云）
    二明随释中。离于因缘等者。今此常住法身体性远离生灭去来苦乐忧喜等之相。岂可存生死耶。故云离于乃至生死耶也。
    五明非损伤中。害是损伤义者。释经之非损伤也。今此本地奥身之性。离利衰毁誉之分。故云害是损伤义乃至变耗之事也。
    六明非刹那劫数等中。无有时分等者。夫净菩提心之性非如此等刹那长短时分年岁成劫坏劫等分相。故云无有时分乃至离劫数分等也。
    七从非净下。明非净染受生中。又二。一明牒经。二明随释。
    初中。非净乃至不可生者。经之非净乃至亦不生文。未会引之也。
    二从以无下。明随释中。又二。一明非净义。二明无受生义。
    初中。以无所不有故非净者。此无相大乘之性。无不遍一切净不净之处。故云非净。此大菩提之性毕竟无相故云非非净。凡夫从本初不生大菩提心之心性。从缘而起种种虚妄不实之念。作种种不清净之业。成种种不清净之果。故云一切众生乃至具一切垢秽之法也。如来从此本初不生大菩提心之心性。生平等法界大智。圆满普门法界之万德。故云如来即以此而成一切功德也。故非净者结归凡夫。非非净者结归如来也。
    二从此或下。明无受生义中。此或者指或果之或也。言今或果者。此或是多义。故有多种果。谓净果秽果也。净果者二乘菩萨等果也。秽果者六道四生等果也。然于此菩提之性。无有如此之受生之诸果。故云此或是多种义也诸果亦不生也。若言从观而生等者。言从观想而受生者。是即依所观有所成故。随行业即可有受生。然真言从本际以来无所观无所行。何有受生之果耶。故云若言从观而生乃至真言皆离此也。乃至从净观功德等者。言依平等法界自性清净之妙观。虽成就普门法界意生之万德。只是自性清净意生法界万德。故无受生义。既无受生义故复无受生之果也。故云乃至从净观功德乃至无受生之果也。
    八从若无下。明结归菩提性中。又二。一明别牒。二明随释。
    初中。若无如是等乃至谓志求此也者。经之若如是等乃至求一切智句文。未会引之也。
    二从以此下。明随释中。以此等皆是有所得法等者。如上地水火风日月时分长短净非净所成之法。皆是凡情有所得之法。然法佛自内证无相法界大菩提之性。离所观离所行故。复无所成之果。故云以此等皆是乃至真言之性皆离如是世间分别之见也。若了知此无自性无所得之真言之性者。即是真实真言之性一切智智满足圆满之句也。故云若了知此乃至即是一切智句也。乐欲者等者。释经之求之言也。所谓随行者之所欲。自在成就法界普门之万德。故云乐欲者随意即成也。句是住处义等者。无住之住名为住处。所谓本不生际是也。句是亦满足义。言此本不生无住之处。无尽法界之万德皆悉满足成就。而毕竟无相无自性也。故云句是住处义一切智智住处乃至阿字门一切智句也（云云）

已上释说菩提性品竟
释三三昧耶品第二十五（经第六中疏十九终）

    将释当品。即开为四。一明大意。二释品题。三明来意。四明入文判释。
    初大意者。由与秘密甚深之瑜伽而相应故。彼此摄持融通无碍。初中后心无有间断。成三平等大事因缘。是即此品大纲也。故疏云。若住此三平等者即不着一切妄执。即此三平等者即是菩提。诸障何由得生耶。此即离一切障之大宗（云云）
    二释品题者。三三昧耶者三平等义也。所谓心智悲之三平等故名三三昧耶。又佛法僧之三平等故名三三昧耶。又法报应之三平等故名三三昧耶。说如是等三三昧耶。令行者至三平等地。名为三三昧耶品也（云云）
    三释来意者。上品中虽说无相甚深菩提性。未说三三昧耶不间断之义。故疏云。前已说之而不周备。腾上而起问故言此也（云云）此即此品来意也。
    四从尔时下。明入文判释中。又二。一明金刚手之问。二明如来之答。
    初中。又二。一明牒经。二明随释。
    初中。尔时执金刚秘密主白佛言乃至愿乐欲闻者。经之尔时执金刚乃至愿乐欲闻之文。未会引之也。
    二从时金刚下。明随释中。又四。一明结前生后。二明释问意。三明如来听许诫劝。四明大本广说。
    初中。时金刚手等者。言金刚手既闻说菩提性已。由有未周备之法故。即腾此菩提性之法。此菩提性云何说为三三昧耶耶而问也。故云时金刚手问此三三昧耶法言此者前已说之乃至故言此也。此处上百字真言法品终之最后卷等一十四言可有之。意谓经初品说三三昧耶。所谓菩提为因大悲为根方便为究竟是也。然初品中。以如实菩提心为第一。大悲万行为第二。方便示现为第三。今此品中。以仰信一念为初三昧耶。以如实菩提心为第二三昧耶。以神变应用为第三。是即以大悲万行摄方便为究竟句也。开菩提心句而为二句也。初品菩提心始终合为一句。开方便为究竟为二句。然前后影略互显可成其义也。具如初品记之。又至第二十卷后问答中。问答断简此三句之法体。故云最后卷并第二私记入经初品少许也。
　　二从问意下。明释问意中。伺法是三三昧耶者。言何等法名为三三昧耶而问也。
　　三从佛下。明如来听许诫劝中。又二。一明牒经。二明随释。
　　初中。交牒可云。世尊告执金刚乃至吾今演说（云云）
　　二从佛以下。明随释中。佛以此问是大事因缘故等者。今经始从首题。正文并后问答等中。唯以此三三昧耶为一大事因缘。例如法花以开三显一开近显远为一大事因缘。是故身子弥勒三请如来世尊四止然后演说。以是义故。今如来将说此三三昧耶一大事因缘故。勤殷赞叹而言善哉善哉汝问吾如是义。复勤殷诫劝而云汝当谛听善思念之吾今演说。依之金刚手一心渴仰而云如是世尊愿乐欲闻也。故云佛以此问乃至如文可解也。
　　四从此三下。明大本广说中。此三三昧耶大本中广释等者。言以此三三昧耶一大事因缘故。十万颂大本中以若干偈颂。广分别而说此三三昧耶之义理。然今此略经巧以二十余行之文。提举其大纲。无边义理无不穷渴。故云此三三昧耶大本中乃至余义不出此门也。
    二从佛言下。明如来答中。自分为六。一明一心三三昧耶。二明三宝为三三昧耶。三明三身为三三昧耶。四明一身三三昧耶。五明三乘三三昧耶。六明修三三昧耶法则（云云）
    初中。又二。一明说三三昧耶名义。二明说三三昧耶法。
    初中。又二。一明牒经。二明随释。
    初中。佛言有三种乃至云何彼法相续者。经之佛言有三种乃至云何彼法相续生文。未会引之也。
    二从次佛下。明随释中。相续不间断是三昧耶义者。言心所念口所言身所行。相应相续不间断。名三三昧耶故云尔也。梵音相续与障义同者。言可相续即不相续是障也。故云亦可具含二旨。所谓可相续即相续者三昧耶也。可相续即不相续者非三昧耶即障生。故云相续与障义同乃至故兼二义也。所谓无间相续等者。言一发三密菩提心已后。如心之所起即口言之。如口之所言即身行之。乃至成菩提更不间断。是名三昧耶。故云所谓无间乃至名三昧耶也。
    二从经云下。明说三昧耶法中。又二。一明牒经。二明随释。
    初中。经云初心不观乃至是名三三昧耶句者。经之所谓初心不观乃至是名三三昧耶句文。未会引之也。然此中复二重见者。如例未会时广略不同也。中间置经文之言。为令知此意也（云云）
    二从此三下。明随释中。又四。一明初心不观自性为第一。二明如实知自心为第二。三明大悲万行为第三。四明问答决疑。
    初中。此三中最初等者。言此人但能最初发心虽欲成佛。未生如实智。但于生死中发求佛果之心。虽未具如实之惠心。誓愿成佛而度众生。此是平等心故得三昧耶之名。故云此三中最初但能发心乃至最初发心求佛果。初心虽未具实智。然亦誓成佛度人。即是等心故。亦得三昧耶名也。此是初三昧耶也（云云）二从从此下。明如实了知为第二中。又二。一明牒经。二明随释。
    初中。交牒可云。从此发惠乃至无分别正等觉句（云云）
    二从从此下。明随释中。从此心后得如实智生者。言从前不观自性。生此如实菩提心。故云从此心乃至然此心等发名三昧耶也。
    三从从第二下。明大悲万行为第三中。又二。一明牒经。二明随释。
    初中。交牒可云。秘密主彼如实见已乃至是名三三昧耶句（云云）
    二从从第二下。明随释中。从此第二心相续等者。从第二如实菩提心生第三大悲万行。故云从此第二心相续无间无障乃至除妄时实相自显也。以住真了妄等者。由住如实菩提心故为众生发大悲。除一切众生之戏论。令如我无异。故云以住真乃至秘密藏中之义也。已上此三昧耶名一心三昧耶者。于行者一心中。约发心之始中终明三昧耶义故云尔也。
    四从上说下。明问答决疑中。又分为二。一明问。二明答。
    初中。上说此经有三句义者。言住心品中说三句云菩提心为因大悲为根方便为究竟。何故此中菩提心开初后为第一第二。大悲究竟合为第三耶问也。故云上说此经乃至今乃居第三何耶也。
    二从此中下。明答中。此中以照了等者。言以一切众生微薄发心为第一句。从此本觉六大法界种子生如实惠为根。此如实照了智惠明照了苦乐故。为受苦之众生当生大悲方便即普度众生。如此自证化他相续不间断故成三昧耶义。故云此中以照了为根（如实智为第二根）以能照了是非故方能生悲（照了故起大悲为第三大悲方便也）义相成也（云云）第三方便为究竟者。言彼初品中第三云方便为究竟。此品第三云大悲。亦是相成也。所以然者。由生大悲心故以巧方便度一切众生故。大悲即方便。方便即大悲。仍彼第二第三合为今第三句也。如此微薄一念为因。如实为根。大悲为究竟。是即始从最初微薄发心。终至究竟圆满果。广统始终。此三事念念相续不间断故。即成三昧耶义。故云此中以照了为根乃至相续不间名三三昧耶也。
    二从复次下。明三宝为三三昧耶中。又二。一明牒经。二明随释。
    初中。复次秘密主云何三三昧耶乃至三身自在转者。经之复次秘密主有三三昧耶乃至三身自在转文。未会引之也。
    二从次三三下。明随释中。次三三昧耶初以大悲方便成佛已者。前三句为三三昧耶时。第三以大悲方便为成佛究竟故云尔也。是即结前句也。复次从佛有法等者。言既有佛宝。由有此佛宝次有法宝。由有法宝故次有僧宝。故云复次从佛有法次从法有僧也。然此三宝即一体无二无三。是即平等义也。故云此三即一体乃至故名三昧耶也。前别时解云者。三宝各别说时。即佛宝法宝僧宝义也。彼一体时即者平等义也。故云尔也（云云）

妙印钞卷第七十五
（御本云）元德三年（辛未）五月二十四日加点了
沙门宥范（六十二）
妙印钞卷第七十六

        沙门阿寂记
    
　　　
　　　
　　　

释三三昧耶品第二十五之余（经第六中疏十九终）

    三从复次三三昧耶者下。明三身为三三昧耶中。又分为二。一明别牒。二明随释。
    初中。别牒可云。若住此三等乃至三身自在转（云云）
    二从复次下。明随释中。谓住此三昧等者。由住三平等故即成大菩提。由成大菩提故为一切众生示现种种随类身。即是三身也。所住三平等者法身也。成菩提者报身也。示现种种随类身者应身也。故云谓住此三昧耶即成菩提乃至如上说三宝是三三昧耶也。三昧耶是等者。言三昧耶者是平等义也。三宝平等故名三昧耶。又由住此三平等故具三身。即平等故名三三昧耶。故云三昧耶是等义乃至摄是自在摄取义也。
    四从秘密主三藐下。明一身三三昧耶中。又二。一明总牒。二明别释。
    初中。秘密主三藐三佛陀乃至成就众生者。经之秘密主三藐乃至成就众生文。未会总牒也。
    二从秘密主佛正下。明别释中。又二。一约十二分教明义。二约一体三宝明义。
    初中。又二。一明别牒。二明随释。
    初中。秘密主佛正乃至初化身者。别牒也。
    二从教下。明随释中。教即十二等者。所谓应化身所说十二部经也。此中种种方便利益众生皆一身所持者。但于应化身之一身。而现种种随类之形。然此变化身住平等三昧耶故。教化种种不平等众生。令归一平等法界。故为一身三三昧耶。第二品中释释迦所坐自莲云。住彼而说法（云云）可思之。故云教即十二分教也。此中种种方便利益众生皆一身。乃至犹住三昧耶故有如斯利益也。此中。初变化身者。变化身为本勿作无尽化故云尔也。
    二从次于下。约一体三宝明义中。又二。一明别牒。二明随释。
    初中。次于一身中乃至佛法僧也者。经之复次秘密主次于乃至佛法僧文。未会引之也。
    二从即是下。明随释中。即是一体三宝等者。于应佛之一身具足三宝。所谓应佛当体即佛宝也。令达无量法门即法宝也。定惠和合即僧宝也。故云即是一体三宝乃至从一身之中起也。此中三三昧耶皆相承次因前生后者。言依前菩提性说一心三三昧耶。依一心三三昧耶说三宝三三昧耶。依三宝三三昧耶说三身三三昧耶。依三身三三昧耶说一身三三昧耶。如此次第相承说之。故云此中三三昧耶皆相承次因前生后也。
    五从次承下。明三乘三三昧耶中。又二。一明别牒。二明随释。
    初中。交牒可云。复次秘密主从此成立乃至成就众生（云云）
    二从次承下。明随释中。次承上复有所生者。相承上之一身三三昧耶。而复说三乘三昧耶。故云次承上复有所生也。谓示说三乘等者。言广说三乘教法度众生。所作已辨竟入涅槃。即是三乘行因得果相续不间断终入涅槃。是三三昧耶义也。故云谓示说三乘乃至入于涅槃也。涅槃后复成就无量众生也者。众生根性无尽故。佛在世时虽不发心修行。依佛入灭生恋慕渴仰之心。有修行证入之者。或又见舍利神变等作难遭之思有发心修行而得入佛道之者。是发心修行得果相续无间故成三三昧耶义。故云涅槃后复成就乃至成就者皆是也。
    六从秘密主观彼下。明修三三昧耶法则中。又二。一明总牒。二明随释。
    初中。秘密主观修彼三三昧耶乃至不着一切妄执住无为障者。经之秘密主观彼诸真言门乃至谓饮诸酒及寝床上文。未令引之也。
    二从经文下。明随释中。又二。一明无障因缘。二明生障因缘。
    初中。佛告金刚手观上来所说等者。言案从初品以来之所说。皆悉住三平等三昧耶而为大纲。然不着一切妄执故。住如法持诵而心心不间断。是即三三昧耶义也。若起妄执者诸障得便。如法持诵即不成就。若住平等三昧耶。诸障由何而得主耶。故云经云秘密主观彼诸真言门乃至不着一切妄执无能为障阂者除也。疏云佛告金刚手。乃至即此三平等者即是菩提行。观如此功德故修行。诸障何由得生耶。此即是离一切障之大宗也二从复有下。明生障因缘中。又二。一明五种非法。二明二种不善。
    初中。又五。一明不欲。二明懈怠。三明无利谈话。四明不生信心。五明积集资财。
    初中。得有余障生之由者。前不着一切妄执是离障因缘也。此外不欲等是皆障生之由缘也。故云复有余障生之由也。谓不欲者以三障四魔之重障故。于此真言三密行门之中。更无乐欲愿求之心。是即第一重障也。是故最前说之。故云谓不欲即于此真言行乃至不愿求等也。
    二明懈怠中。懈怠以不勤进故者。适虽发心乐欲。以懈怠故即障得便。欲云懈怠以不动进乃至即障入之也。
    三明无利谈话中。又无益谈话等者。适虽发心修行。不住精勤修行之心。而致无益无利谈话。空送日时。是故障便生。所谓谤人谤法等是即重障也。
    四明不生信心中。不信由不信故障得其便也者。适虽发心勤行。以信不具故不信人法。既不信人法。何由自然自证大菩提成就。是即重障之中重障也。具如初品记之。
    五明积集资财中。又广聚资财等者。适虽具信心。深贪着世间资财等。欲求之而驰散忿动。既求得之。为令不散失而方便勤劳而守护。若失怀之时。追悔爱愁而苦恼。以如是等因缘。令真言行退失。是即重障也。故云又广聚资财乃至以上皆是障生之缘也（云云）
    二从复有下。明二种不善中。又二。一明饮酒。二明寝床上。
    初中。谓不得饮酒等者。酒是诸恶之源起罪之本也。是故大论等出多种罪过。故云谓不得饮酒乃至诸不善得生也。
    二明寝床上中。生种种欲心等者。依安寝床上。生种种无量欲贪放逸之心。因兹身心热恼不能修于道。是即尤障起之因缘也。余文自可见。

已上释三三昧耶品竟
释说如来品第二十六（经第六中疏十九后）

    将释此品。即开为四。一明大意。二明品题三宣来意。四明入文判释。
    初明大意者。金刚手以四问奉问于佛。如来即因问而说之。所谓住如实菩提心而乐求彼菩提。名为菩提。满足十地达法无性。上冥法身下契众生。是名为佛。觉法无相十力圆满。是名正觉。起无明域住自证智。此名如来。说如此四种名义。以为此品大纲也。
    二释品题者。若具题者。应云说菩萨佛正觉如来品。虽然且从始云如来品也。其一一释义具如经疏（云云）
    三宣来意者。上来诸品中虽说佛菩萨等名字。未说名字所诠之义理故。金刚手为除未来世一切众生疑网奉问之。仍如来答说之。故疏云。佛上来说法已。处处云佛或菩萨然我虽闻此。犹未蒙决择名义之相。以何义故得菩萨名。得佛名。得如来名。得人中尊名（云云）是即此品来意也（云云）
    四从尔时下。明入文判释中。又二。一明金刚手问。二明如来答。
    初中。又二。初明牒经。后明随释。
    初中。尔时执金刚。乃至摩诃衍行王无有上。金刚手又白佛言。云何如来。云何人中尊。菩萨云何。云何觉此。我疑导师除。大牟尼疑虑弃舍。菩萨大名称当行大乘。行王无有上者。经之尔时执金刚。乃至行王无有上长行偈颂文。未令引之也（云云）
    二从以上下。明随释中。又二。一明正释问意。二明赞叹佛德。
    初中。上来说法已处处云者。从初品以来虽佛说佛菩萨等名。我未决择其名义。何故名菩萨如来等耶。是则为从父母所生之处有此名。为当行满德积然后得此名耶而问也。故云意言佛上来说法乃至方得此号耶也。
    二从大乘下。明赞佛德中。又二。一明别牒。二明随释。
    初中。交牒可云。当修摩诃衍。行王无有上（云云）二从大下。明随释中。大乘行王者。今此真言乘是大乘之中大乘。于此极大乘之中。住平等法界大自在之行。得最大自在之果。故云大乘行王无有上。然言行者。且果中说因故云尔也（云云）
    二从次品尔时下。明如来答中。又二。一明总牒。二明随释。
    初中。次品者。于此品有金刚手问及如来答。然前已明金刚手问之意竟。以欲释如来答之意故云次品也。非三十一品之品也。尔时毗卢遮那世尊乃至说为如来者。经之尔时薄伽梵乃至说为如来等长行偈颂八行余文。未会引之也。
    二从佛次下。明随释中。又分为二。一明告敕。二明正答。
    初中。又二。一明赞叹。二明诫听。
    初中。又二。一明别牒。二明随释。
    初中。交牒可云。尔时乃至问吾如是义（云云）
    二从佛下。明随释中。佛次又叹善哉者。其义自可见（云云）
    二从乃至下。明诫听中。又二。一明别牒。二明随释。
    初中。秘密乃至说摩诃衍道颂曰（云云）
    二明随释中。乃至者。此告敕中佛意虽甚多。让其义于上来诸品。故云乃至敕其谛听方答也。
    二从大乘下。明正如来答中。又分为五。一明答菩萨名义。二明答佛名义。三明人中尊义。四明答如来名义。五明总结。
    初中。又二。一明别牒。二明随释。
    初中。大乘道虚空乃至乐欲菩萨名者。经之菩提虚空相乃至名菩提萨埵文。未会别牒也二从此答下。明随释中。虚空无有相等者。言如虚空无相无分别而为诸法所依。自然自证大菩提亦如是。毕竟无相虽离分别。然具无边万德。如法实相解了已。如法实相愿求证得。即名为菩萨也。故云虚空无有相乃至是名菩萨也。
    二从次释下。明答佛名义中。又二。一明佛名义。二明正觉名义。
    初中。又二。一明别牒。二明随释。
    初中。次释佛义十地乃至于佛得名者。经之成就十地等乃至故名为正觉一偈半文。未令引之也。
    二从次答下。明随释中。谓满足十地等者。非但竖克证十地而已。复能于一一地中。始心中心后心入住出自利利他等通塞之相。一一次第能通达之。复能通达诸法自性空。复能鉴达一切众生深心所行可度不可度等之相。具足如是等大功德。世号为佛。故云谓满足十地乃至佛之名字因斯而起也。
    二从虚空相下。明正觉名义中。又二。一明别牒。二明随释。
    初中。虚空相法无二乃至是名正觉者。经之法如虚空相乃至故号三菩提一偈。末会别牒也。
    二从亦释下。明随释中。亦释佛义也者。前既说佛之名义中。故名为正觉者。言佛者正觉正智之义故。直指佛之义而云正觉也。犹此正觉深义未穷尽故。复以一偈说正觉之深义。故云亦释佛义也。前但云知法空如幻等者。如幻即空之义也。是即遮情之源底也。今云虚空之法一相无相者。不二平等法界大智是即标德之实际也。由此平等法界大智。获得十力而名正觉。故云今云虚空之法一相无相乃至由正住此十力名正等觉也。以正觉正智名佛故。佛与正觉名异体同。故云佛与正觉名号殊而体一也。
    三从善调下。明人中尊义中。善调身口意等者。言至三平等地之源底。能于降伏摄取而得最自在。是故非但外降伏四魔而已。复能内降尽三障。而于世间出世间之中独步无畏。是故名人中尊。故云善调身口意乃至复号人中尊也。然经文阙不说。今依口说记之。故云此义经中阙文不释余文如是解也。
    四从惠害不。明答如来名义中。又二。一明别牒。二明随释。
    初中。惠害唯无明离言说乃至此是如来者。经之唯惠害无明乃至故说名如来文。未会引之也。
    二从此答下。明随释中。又三。一明断惑。二明如来义。三明如去义。
    初中。虽不云无明然所害等者。向未会之经作释故。未会经无无明之言。故云虽不云无明乃至其义自显也。所言无明者。如实不知自心之实相。即不知之见是也。
    二从此自下。明如来义中。此自证境界者。指自性清净境界。远离修因证得之分。故云自证境界。从此如法之智而来。故云此自证境界乃至得如来名也。又如佛之理者。所言佛者指自性法界之佛也。所谓五大之境也。于此自然自证之理。自然证知故名如来。故云又如佛之理乃至名为如来也。前约能契之智而得名。后从所契之理而得名。只是一法二义耳。
    三从又如下。明如去义中。又如诸佛所行之道等者。言如十方三世诸佛二利圆备然后去证涅槃。今佛亦二利满足证大涅槃。故名如法也。
    五明总结中。大本中具答此等者。言十万颂经中答此金刚手四个问。如来各以一百余偈颂答说之。然传法圣者采其宗旰各以一偈说之。于义不失。故云大本中具答此各有乃至其大意亦具也。

已上释说如来品竟
释世出世护摩法品第二十七（经第六中疏十九终）

    将释当品。即开为四。一明大意。二释品题。三宣来意。四明入文判释。
    初明大意者。此品中虽说世出世众多护摩。窃搜佛意更寻源旨。以三处合为一瑜伽内护摩而为大宗。所谓本尊火炉行者此之三种同一而平等也。复次身口意之三同一而平等也。谓本尊身口意即炉之身口意。炉之身口意即行者身口意也。行者三密本尊三密及炉三密无二平等故。本尊之智火能烧尽烦恼之薪。如炉火能烧尽薪木。复炉火能烧尽薪木。如行者智火能烧尽无知之薪。以如斯三平等义故。所烧妄执之薪既尽。能烧智慧之火随息。能缘所缘都尽已。但住本初不生一大圆明。受平等法界之大乐。名为息灾用。以灾殃尽故。本有万德显现圆满。名为增益用。以万德圆备故无恶爱义。此名为敬爱用。备敬爱德故无怨可敌。此名为降伏用。无怨无敌故无德不归。是即钩善义也。如此等五种妙用。偏是三处合为一瑜伽内护摩之力用也。故经云。复次于内心。一性而具三。三处合为一。瑜只内护摩（云云）又疏云。三和合谓火不异神神不异自身也。彼同是他俱同也。内作者本尊即火。火即自身也。今谓理释者。本尊即是毗卢遮那不异于自然惠火。亦不异我身也。即以一自性三和合名内护摩。复次三和合者谓身口意也。身印口真言心本尊。此三事和合毕竟等是名三和合也。以如是义。即为当品大纲也。
    二释品题者。于此品中。初说四十四种之世间火法故云世。后说十二火及内护摩之法故云出生。护摩者焚烧义。谓所以平等法界字之智火。焚烧无明妄执三障四魔之薪木。故云焚烧也。法者内外诸火轨持法则也。故云世出世护摩法品也（云云）
    三明来意者。上来诸品中。处处品品虽说大智圆明之体相。未说内外护摩之义相。以是义故今说世出世之火法。为欲令彼一类事火之迷者舍邪归正也。故疏云。外典净行围陀论中有火祠之法。然大乘真言门亦有火法。所以尔者为摄伏一类故。以佛韦陀事而摄伏之。然其义趣犹如天地不可相并。今欲分其邪正之相。令行者无复余疑故。传法人于此品中广出缘起也（云云）此即当品之来意也。
    四从复次下。明入文判释中。自分为二。一明佛无问自说。二明依萨埵问而说（云云）
    初中。又分为三。一明往昔答梵问说邪火。二明佛说十二种正火法。三明佛说内护摩法。
    初中。又二。一明说梵天问。二明菩萨昔依梵问说邪火。
    初中。又二。一明牒经。二明随释。
    初中。复次秘密主往昔一时乃至作如是说者。经之复次秘密主往昔乃至时我如是答言文。未会引之也。
    二从外典下。明随释中。外典者指四韦陀典等也。有火祠之法者。如下四十四种火法。然大乘真言门等者。今于真言门亦为摄伏彼事火婆罗门等故说内外护摩。故云然大乘真言门乃至而摄伏之也。彼邪正其义天地云泥不可胜计。故云然其义趣犹如天地不可相并也。今欲分其邪正之相等者。言虽三千颂略经。为欲分别火法之邪正令真言行者得真正之径路故。传法圣者至于此品中不存极略。广举其往昔之缘起因缘也。故云今欲分乃至广出缘起也。诸净行者等者。指彼事火之婆罗门等也。从梵天已来展转相承计但此真实而余者皆不实。然汝所尊奉之梵天不知火祠之法而问于我。尔时我为彼梵天说四十四种火祠之法授与之。是则因位未觉之时故。不知内火真实之火性。唯说世间浅近邪见之火法。广说如是因缘已。然后说真讷证真实之护摩之法故。彼外道婆罗门等闻昔本因缘。我所尊奉之梵天犹受此菩萨火法。何况我等不顺佛说耶。如此解知已舍邪归正。故云佛欲除彼未来世中乃至然后说此真言门正行也。谓我先世行菩萨道时示作梵王尔时乃至不宜用先虚妄不正之法也。是即重引经文而结释也。
    二从彼火下。明菩萨昔依梵问说邪火中。自分为十。一明说次第相生火。二明从净行初娶其子复初娶火。三明此童子度世时诸作法火。四明用四种法火。五明烧林木火。六明消化不食火。七明授诸火时火。八明海中火名。九明劫烧时火。十明总结。
    初中。又分为十一。一明我自然火。二明簸缚句火。三明梵饭火。四明毕怛罗火。五明吠涅婆捺罗火。六明诃缚奴火。七明合毗缚诃那火。八明簸说三鼻都火。九明阿闼末拏火。十明钵体多火。十一明补色迦路陶火（矣）
    初中。又二。一明牒经。二明随释。
    初中。彼火名我慢自然者。经之所谓大梵天。名我慢自然文。未会引之也。
    二从以下。明随释中。以下次列等者。从偈始所谓大梵天以下列诸邪见火祠法也。是依大韦陀典所说。往昔菩萨未觉之时。依梵天致请所说邪见火祠之法。故云以下次列乃至所明也先说火神之本者。以梵天为诸火根本。故云最初是梵王也。以彼有如是计者。梵王念一切众生皆依我所念而生。是故我即一切世间本初也。一切众生我之所生之子也。如是坚计如是我慢。故云以彼有如是计乃至有如是我慢故也。自然生者等者。彼不知业因缘所生也。我念自然梵世生。又想一切众生自然生。故云自然生者又计自然常故乃至即大梵王也。
    二明次梵下。明簸缚句火中。又二。一明牒经。二明随释。
    初中。次梵天子所生乃至最初之火者。经之次大梵天子等三句。未会引之也。
    二从次梵下。明随释中。次梵天子名梵天子等者。是彼最初梵王所生之子也。故云次梵王子乃至此是彼天火初也（云云）次梵天子以下是偈所生簸缚句乃至而无用处也者。从次大梵天子以下偈是彼根本梵王所生之子祖也。故次第相生相续说之。但皆是邪宗所供养也。于大乘真言宗无用也。故云尔也。
    三从梵下。明梵饭火中。又分为二。一明牒经。二明随释。
    初中。挍牒可云。其子名梵饭（云云）
    二从梵饭下。明随释中。梵饭子者。是梵王之孙也。故云梵饭子乃至梵子之子也。
    四从毕下。明毕怛罗火中。又分为二。一明牒经。二明随释。
    初中。挍牒可云。子名毕怛罗（云云）
    二明随释中。毕怛罗（又其子）者。是即梵饭之子也（云云）
    五明吠涅婆捺罗火中。又分为二。一明牒经。二明随释。
    初。如疏文可见。
    二明随释中。又其子者毕怛罗之子也。
    六明诃缚奴火中。又为二。一明牒经。二明随释。
    初中。挍牒可云。复生诃缚奴（云云）
    二明随释中。又子者。吠涅婆捺罗之子也。
    七明合毗缚诃那火中。又分为二。一明牒经。二明随释。
    初如文可见。
    二明随释中。又子者。诃缚奴之子也（云云）
    八明簸说三鼻都中。又分为二。一明牒经。二明随释。
    初。疏句终有体字。经为庄严句略一字。疏具存也（云云）
    二明随释中。又子者合毗缚诃那之子也（云云）
    九明阿闼末拏火中。又分为二。一明牒经。二明随释。
    初中。挍牒可云。及阿闼末拏（云云）
    二明随释中。又子者。簸说三鼻都体之子也（云云）
    十明钵体多火中。又分为二。一明牒经。二明随释。
    初中。挍牒可云。彼子钵体多（云云）
    二明随释中。又子者。阿闼末拏之子也（云云）
    十一明补色迦路陶火中。又分为二。一明牒经。二明随释。
    初如文可见（云云）
    二明随释中。又子者钵体多之子也（云云）已上根本梵王并所生之子孙次第相连十一句也。是则略举劫初之十一人。从其以下如上次第相生无量无边。皆具有韦陀典中。故疏第二十云。我昔未成正觉无所晓知。略说如四十四种火法。广则无量。如韦陀典中具明（云云）已上皆供养者也者。如此上首火天等。事火婆罗门皆所虔诚供养之神也。故云尔也。
    二从初置下。明从净行初娶其子复娶火中。自分为十。一明忙路多火。二明缚诃忙囊火。三明瞢^8□卢火。四明钵伽蒲火。五明簸体无火。六明戍脂火。七明杀毗火。八明三谟婆缚火。九明素哩耶火。十明瑜赭迦火。
　　初中。又二。一明牒经。二明随释。
    初中。初置胎时用者。经之复次置胎藏用忙路多火二之。未会引句也。
    二从是净下。明随释中。是净行者等者。彼事火婆罗门之子渐成长。十二年勤苦之后。初娶妇。其种子降妇之胎中时。用此忙路多火也。故云是净行乃至或咒而加也。火名在经中者。经云用忙路多火。然疏不举之。故云火名在经中此不出也。下同者。从此以下皆可效之。故云尔也。
    二明缚诃忙囊火中。又分为二。一明牒经。二明随释。
    初中。欲后洗浴时者。经之欲后等二句。未会引之也。
    二从彼下。明随释中。彼受胎六月等者。彼妻既受胎以后至六月。其夫令洗浴之时用此火也。故云彼受胎六月乃至名□诃忙囊火也（云云）
    三明瞢^8□卢火中。又分为二。一明牒经。二明随释。
    初中。浴妻乃至卢火者。经浴妻乃至卢火二句。未会引之也。
    二明随释中。浴妻者。前浴夫已。故次又浴妻之时用此火也（云云）
    四明钵伽蒲火中。又分为二。初明牒经。二明随释。
    初中。生子之后者。经之若生等二句。略引之也。
    二明随释中。生子七日后父母等者。此子生七日后。夫妇解发用此火也（云云）
    五明簸体无火中。又分为二。一明牒经。二明随释。
    初中。立名时者。经之为子等二句。略引之也。
    二明随释中。其子既生等者。其义可见（云云）
    六明戍脂火中。又二。一明牒经。二明随释。
    初中。食时用此火者。经之饮食等二句。略引之也。
    二明随释中。谓子等者。其文可见（云云）
    七明杀毗火中。又二。一明牒经。二明随释。
    初中。为子作发时者。经之为子作髻时应用杀毗火二句。略引之也。
    二明随释中。为子渐长等者。子既生后渐成长。刺胎藏所生之毛发时用此火也。留朱荼之发者。留残顶上十字发。故云尔也。
    八明三谟婆缚火中。又分为二。一明牒经。二明随释。
    初中。受戒时者。经之次受禁戒时三谟婆缚火二句。略引之也。
    二明随释中。与持本族戒者。彼事火婆罗门家本族所制文戒也。此童子渐长。先受己本族之戒。此时用此火也。有文阇草者。作彼三股线之草梵名也。似此间箭竹者。似此土之耶能陀希草也。治此草作绳结三股线系身及络背持三岐之曲杖也。故云有文阇草乃至三岐杖也。食与不食任意者。彼父母及师。食不食任其意也。
    九明素哩耶火中。又分为二。一明牒经。二明随释。
    初中。禁满施牛时者。经之禁满等之二句。略引之也。
    二从谓戒下。明随释中。谓戒满等者。护持本族戒。系三股线。用三岐杖及军持。身被鹿皮。以赤铜钵常乞食。如此难行菩行而经十二年已。然后为报师恩。以种种珍宝而报偿。及以牸牛（母牛）犊子（牛子）等。施与其师。故云谓戒满十二年已乃至及犊子施师也。
    十明瑜赭迦火中。又分为二。一明牒经。二明随释。
    初中。挍牒可云。童子婚媾时以瑜赭迦火（云云）
    二从师受已下。明随释中。师受已又令彼婚等者。此师受弟子所施之母牛已。即令其弟子婚此母牛时。用此瑜赭迦火也。尔时其师为弟子说婚因缘。故云师受已又令彼婚故说乃至我乃行牛行也用瑜赭迦火也（云云）已上十种明从父之净行婆罗门初婚时。至其子童子戒满后又婚时所用火也。
    三从造作下。明此童子度世时诸作法火中。自为十。一明跛那易迦火。二明簸□句火。三明梵火。四明扇都火。五明阿□贺宁火。六明微吠脂火。七明娑诃娑火。八明合微担耶火。九明你地火。十明阿密栗多火。
    初中。又二。一明牒经。二明随释。
    初中。造作时者。经之造作众事业。跛那易迦火文。略引之也。
    二从即以下。明随释中。师以下供养等者。从此以下作诸供养等事业时用此火也。如是如是作业种种不同。故如是如是时火神名亦别。故云初受此法时火神名别。乃至别有火神咒等也。
    二明簸□句火中。又分为二。一明牒经。二明随释。
    初中。供养天神者。经之供养诸天神以簸□句火二句。略引之也。
    二明随释中。然彼法供养等者。明供养彼天神等之时器物作法等也。谓如家中井灶门等者。家中室外一一每处皆持一撮食供与之时。而诵其一一神咒。是以各别咒祭之。是又一种之火也。
    三从次造下。明梵火中。又分为二。一明牒经。二明随释。
    初中。挍牒可云。造房以梵火（云云）
    二从次造房下。明随释中。次造房用梵火者。造作房时火也。造立房时。建立房时用别火。故云尔也。以法加之者。作净此房时又用别火故。此中有三火也。
    四从若行下。明扇都火中。又分为二。一明牒经。二明随释。
    初中。挍牒可云。惠施扇都火（云云）
    二明随释中。若行惠施时即施其本类也者。不施余刹利等三姓。亦不语。故云若行惠施时乃至但于自类而行施也。本意云扇都火为此物等者。为犹谓也。言此物源从梵天而得。今还施彼天之意也。故云本意云扇都火乃至亦云沙诃也。

已上释第十九卷竟

妙印钞卷第七十六　一交了
（御本云）元德三年（辛未）五月二十五日加点了
沙门宥范（六十二）
妙印钞卷第七十七

        沙门阿寂纪
    
　　　
　　　
　　　

释世出世护摩法品第二十七之余（经第六之余疏第二十）

    五明阿缚贺宁火中。又二。一明牒经。二明随释。
    初中。缚羊时者。经之缚羊之所用。阿□贺宁火二句。略牒也。
    二从谓戒下。明随释中。戒已满者。十二年之戒已满后。娶刹利婆罗门毗舍首陀之四姓之女。从四妻即生四子。是出四性已。然后得杀羊而食。故云谓戒已满梵种已出四性已具杀羊而食之也。彼法云等者。此则韦陀典之意也。其文自可见（云云）
    六明微吠脂火中。又二。一明牒经。二明随释。
    初中。触秽时者。经之触秽之所用以微吠脂火二句。略牒也。
    二从谓失下。明随释中。失净法者。十二年内。于所制之净行有所犯。如佛弟子犯戒。谓有所违彼本族戒。皆是触秽也。其所犯并忏悔作法。如文可见（云云）
    七明娑诃娑火中。又二。一明牒经。二明随释。
    初中。熟食时者。经之熟食之所用。以娑诃娑火二句文。略牒也。
    二明随释中。彼法凡欲等者。其文自可见（云云）
    八明合微誓耶火中。又二。一明牒经。二明随释。
    初中。拜日天者。经之拜日天时用。合微誓耶火二句。略牒也。
    二从梵行下。明随释。如文自可见（云云）
    九明你地火中。又二。一明牒经。二明随释。
    初中。拜月天者。经之拜月天时用。所谓你地火二句。略牒也。
    二从归下。明随释中。准日天可见（云云）
    十明阿密栗多火中。又二。一明牒经。二明随释。
    初中。满烧者。经之满烧之所用。阿密栗多火二句文。略牒也。
    二明随释中。此是施火食法等者。施火食时作法。其义自可见（云云）
    四明用四种法火中。又分为四。一明那噜拏火。二明讫栗旦多火。三明忿怒火。四明迦摩奴火。
    初中。又二。一明牒经。二明随释。
    初中。息灾者。经之彼于息灾时。用那噜拏火二句。略牒也。
    二从凡下。明随释。自可见。
    二明讫栗旦多火中。又二。一明牒经。二明随释。
    初中。增益者。经之作增益法时。讫栗旦多火二句。略牒也。
    二从用息下。明随释。自可见。
    二明忿怒火中。又二。一明牒经。二明随释。
    初中。除障者。经之降伏怨对时。当以忿怒火二句。略牒也。
    二明随释。自可见（云云）
    四明迦摩奴火中。又二。一明牒经。二明随释。
    初中。摄召者。经之召摄诸资财。用迦摩奴火二句。略牒也。
    二从谓凡下。明随释。自可见。
    五从烧下。明烧林木火中。又二。一明牒经。二明随释。
    初中。烧林木者。经之若焚烧林木。应用使者火二句。略牒也。
    二从彼法下。明随释。自可见（云云）
    六从暖下。明消化所食火中。又二。一明牒经。二明随释。
    初暖腹者。经之所食令消化。用社吒路火二句。取意而引牒也。
    二从谓食下。明随释中。意云以持我身者。外道所计神我也。其意可见（云云）
    七明授诸火时火中。又二。一明牒经。二明随释。
    初中。交牒可云。若授诸火时。所谓薄叉火（云云）
    二从薄叉下。明随释中。薄叉火即于授诸火食等用者。谓诸火法授弟子等时用此火也。疏更问者。指彼授作法等云更问也。
    八明海中火名中。次海中乃至目佉者。经之海中有火名。缚拏婆目佉文。未令牒之也。依无用无随释也（云云）
    九明劫烧时火中。劫怀时乃至干多火者。经之劫烧尽时火。名曰瑜伽多文。未会引之也。是等火虽举其名字。于今宗无用故委悉不释之。故云但举其名无用处也。
    十明总结中。又二。一明牒经二明随释。
    初中。佛为诸仁者乃至尔时所宣说者。经之为汝诸仁者。乃至尔时我宣说一偈半文。未会引之也。
    二从显正下。明随释中显正故等者。为显大乘真言真实之正理。腾出彼邪见断常之火法也。故云显正故腾出已也。然后说真言所乘十二火及内护摩之法。故云方辩真法也（云云）净行有在家出家等者。如于佛弟子有在家出家。此梵行者亦有在家出家。其义如文可见。故云净行者乃至无此娶妻等法也。右以上等者。上来所说四十四火。皆是从我慢自然而生事火邪见之火法也。故云右以上乃至邪护摩法也。
    问经结云此四十四种。今现文但有四十种。今四种现文不见如何。答。经虽阙其名。疏有其意。所谓疏释跛那易迦火云。造作时者即以下供养等诸业（云云）是释经之造作众事业。跛那易迦火之文毕。此外付其事显示有众多事业云。初受此时火神名别。以后造作又随事别有火神咒等也。用邬波迦火（云云）是跛那易迦火之处出此异事之火（是一）又疏释簸□句火云。谓如家中井灶门户堂屋之类。一一皆遍每处持一撮食与之而诵其神咒。此即先用簸缚句火供养天神毕。其后井灶门户等一一以各别咒供之（是二）又释梵火云次造房用梵火（云云）是释本体之梵火也。此外又云造立房等亦须钵罗罗梵火也（是三）又云。以法加之使成净法。不然不净也（是四）然有于梵火中有三种之火。于簸缚句火中有二种火。于跛那易迦火中有二种之火。然从第二簸缚句火。至瑜干多火。即有三十九种。此加根本我慢自然成四十种。跛那易迦火（一种）簸□句火（一种）梵火（二种）然者经说外疏出四种。并四十乃成四十四种也。
    问。若然者何故住心抄云。今五种火神名阙也耶答。是就经说一往作释。虽然检疏文四十四种宛然也（云云）
    二从秘密主我下。明佛说十二种正火法中。又二。一明决说古今迷悟。二明正说十二火法。
    初中。又二。一明牒经。二明随释。
    初中。秘密主我于乃至又非得业果者。经之复次秘密主乃至非能成业果一偈半文。未会引之也。
    二从以下。明随释中。又分为三。一明说因位不知因缘。二明果位正知。三明其所由。
    初中。以下又偈也者。上说四十四之火。即是偈颂也。从此以下说十二种之火。又是偈颂也。故云尔也。佛意言我等者。是即说因位不知因缘。其意自可见（云云）
    二从及我下。明果位正知中。及我成菩提时者。所言成菩提者。通初地乃至极果。如来一切智光者。本初不生之罗字智光是也。
    三从佛所下。明作如是说其所由中。佛所以作此说者等者。言往昔今日相对而说其根本因缘时。彼我慢邪见也。净行婆罗门等即闻此因缘作如是念言。我等所崇敬韦陀典等所秘藏。其根本是佛因位未觉之时所说韦陀尚尔也。何况今说最上韦陀火。是即第一甚深。即生希奇未曾有之思。入佛道生信解也。是故佛说此因缘也。故云佛所以作此说者乃至即生信解也。我昔未成等者。我因位菩萨时所说。皆是邪见之火法也。今所说真实成大事因缘。不可同彼邪行之火法也。故云我昔乃至非法之行也。
    二从正火下。明正说十二种火法中。自分为十三。一明说智火。二明第二说行满火。三明说摩噜多火。四明说卢醯多火。五明说没□多火。六明说忿怒火。七明说阇吒罗火。八明说迄洒那火。九明说意生火。十明羯□微火。十一明梵文阙其名。十二明说谟贺那。十三明总结（矣）
    初中。又二。一明牒经。二明随释。
    初中。正火十二种次说之。我复成菩提说十二种火。彼火复云何。智火最为初。名大因陀罗。第一名为智火。乃至住智满足者。经之我复成菩提乃至当知智圆满二偈。未会引之也二从此中下。明随释中。又二。一明深智所观。二明初心所观。
    初中。此中最初火者。即前所言金刚不坏坐是也。故云即是菩提心之惠光也乃至具一切佛功德故也。增威是外事者。此菩提外用即十力也。由识此火故烧无始以来等者。如彼以字烧字。又是六月念诵中第一即是也。故云由识此火乃至即是毗卢遮那之别名也。即以此尊而表此智者。今此无生智是平等法界体性智也。大日如来即此智所成故云尔也。
    二从若初下。明初心所观中。若初观即观此火神等者。言依方坛黄色等之表示。解了无生智。依五股等之表示。觉了五智五大。是即依造坛及印真言而解了。是即初心观行之义也。故云若初观乃至能成一切事也。若深智者。如上直了达无相大菩提。故云若深了其性即如上说也。此中方坛者等者。明初心观行之相也。其义可见。然火有二法者。还约前二种辩其义也。所谓若能修乃至即名内心火法者。指前深行所观也。若顺摄世间乃至由此因缘智具足也者。指前初心所观也。今初心所观者。如上之世间成就品等所说。深秘所观者。如上秘密曼荼罗品等所说。能能可思之（云云）
    问云。此法与息灾相应是坚固法也（云云）然者常以方坛为增益。何故今云息灾耶。依之见经文云增益施威力如何答。此事自上古不审也。住心抄问答云。增益法与之可相应。何云息灾耶。答息灾仪不言而可云亦与增益相应。所以然者最初菩提心与息灾相应故也（云云）若依此义者恐展转书写之误欤。依之见第二行满火之说相。专举息灾用。故知于此第一智火者。尤与增益可相应也。就中经文无竞者也（云云）但此事见疏十四释十二真言王云。若息灾即须金刚方坛。若增益即须水轮。降伏火轮等。随顺用之（云云）然者方圆两坛增益息灾更互相成。故如此释也。仍住心抄云。最初菩提心与息灾相应也（云云）此还方坛结归息灾也。然于方坛增益为本。其上兼息灾故。如此处处释成也。然者经说方坛本体增益。疏此上兼息灾释之得意。文无违义也（云云）
    二从第二下。明第二行满火中。又二。一明牒经。二明随释。
    初中。交牒可云。第二名行满。乃至珠鬘鲜白衣（云云）
    二从第二下。明随释中。又二。一明深行所说。二明初心所观。
    初中。名为行满即案名表义者。既云行满故。当知行满即是佛也。故云案名表义也。其梵音者。此行满梵语亦真言也。然未捡也。初发菩提心者。指第一火也。依前如实菩提心。今修如实之行。是第二行满也。故云初发乃至即名为佛也。谓此即大悲等者。住心抄云。如常菩提为因大悲为根故也（云云）其形秋夜月等者。如上品说犹如净水月等白光四面遍也。右持数珠百八陀罗尼门即智惠像也。左持军持是大悲润生之方便也。此像住于字轮中者。如上水轮观等。白色圆坛以莲花周遍围之。自身居其中。同此字相字义形色。如悉地成就品及秘密曼荼罗法品秘密八印品等中所说。故云如上所说也。即是心性圆明等者。是即亡字相字义但住圆明。是即唯有明朗不见心与身之义也。故云即是心性乃至为本尊形也。上文云皆体者。如秘密曼陀罗位品等所说。若坐方坛之时举体黄色圆明也。若居圆坛之时举体皆白色圆明等即是也。故云上文皆体乃至表示故也。已上付深秘释之毕。
    二从若外下。明初心所观中。又三。一明外灾净除。二明内障净除。三明内外二护摩相兼。
    初中。若外作等者。付初心始行释之也。灾有无量者。就之有浅深内外。所谓世间水火兵等灾。及蝗虫夏霜等非时无道发动。乃至种种病患等。是即世间浅外之灾也。故云谓外世间乃至皆能净除之也。或本此中无相理者。不相应道理。无道而起义也。
    二从又无下。明内障净除中。又无始等者。言行者为无始间隔所障碍。怀疑虑心。不生如实之净信。是即障也。此火能净除之。故云又无始乃至亦是息灾义也。
    三从此息下。明内外二护摩相兼中。但瑜伽相应念诵者。如以字烧字等也。外护摩者。如常支分具足护摩。然今教者即是即事而真故。尤事理相应内外相兼而可成作寂平等大因缘也。故云此息灾护摩亦有二种乃至不如法也。
    三从第三下。明说摩噜多火中。又二。一明牒经。二明随释。
    初中。交牒可云。第三摩噜多。黑色风燥形。
    二从第三下。明随释中。又四。一明释风燥义。二明用此火所由。三明此尊所持物。四明此降伏有二种。
    初中。从风所生者。此尊从风中而生故云尔也。形燥黑者。其形如风吹散飘转之形而黑也。如悉地成就品说（云云）
    二明用此火所由中。谓行人初发菩提心等者。既发第一如实菩提心。虽欲行第二行满火。无始间隔发动。此时行者住此火法。彼障速除尽。譬如风能拂重云不留客尘。故云谓行人乃至能散坏诸障也。
    三明此尊所持物中。此尊坐风坛中者。如上所说。坐半月黑色坛中也。手执帛等者。是即帛袋也。是虚空之表示也。风从虚空而生故也。两头执之者。表定惠。谓以定惠庄严故。从无相法界大虚空中。出现净除业障三昧。能除散无始妄想间隔也。其色青也者。是又虚空色也。
    四明此降伏有二种中。此是阿毗阇噜迦法者。是即调伏法也。所谓调伏世间怨仇等。此名外护。降伏三障四魔。此名内也（云云）
    四从第四下。明说卢醯多火中。又二。一明牒经。二明随释。
    初中。交牒可云。第四卢醯多。色如朝日晖（云云）二从第四下。明随释中。第四赤如日晖等者。坐三角坛中。如上所说。右手执刀者是即不动尊也。除无明黑暗显常住圆明。其身相端严肥满而住三昧。故云赤如日晖乃至作微怒形也。
    五从第五下。明说没□多火中。又二。一明牒经。二明随释。
    初中。交牒可云。第五没□多乃至遍一切哀愍（云云）
    二从第五下。明随释中。又分为二。一明和合色相庄严。二明有内外二种和合。
    初中。没□多是和合义者。此尊兼摄召与息灾之二用。故云是和合义也。淡黄色是赤黄和合色也。其义自可见（云云）身上有毛等者。是万德成就义也。然不太增不太减。言太增是常见也。太减是断见也。离断常等而有空平等也。
    二从内外下。明有内外二种和合中。又二。一明内法二用。二明外相二用。
    初中。内外二法例前者。内谓出世。外谓世间也。上来诸火皆有内外用。故云例前也。此和合者能遍一切者。遍普门法界一切诸法。作招召及息灾用故云尔也。谓成圆明智光。即是招召义也。由成此智光故。妄相烦恼除灭而不生。是息灾义也。
    二从若下。明外相二用中。若外作时者。言行者作此火法时。香花等各须二种。所谓赤黄色香花。身亦半身黄色半身赤也。衣服亦尔也。故云香花乃至二种也。本尊身色亦然也。左一目怒也。右一目寂然。灾除者息灾也。愿满者招召也。不同偏方之教者。指诸显教也。虽说毕竟独空之理。不知曼荼罗之万德故云尔也。
    六从第六下。明说忿怒火中。又二。一明牒经。二明随释。
    初中。交牒可云。第六名忿怒乃至大力现四牙（云云）
    二从第六下。明随释中。名为忿怒即以此名义为真言者。以忿怒义即为真言也。如上者。指上四十四火中忿怒火也。其发散上者。心王住忿怒三摩地故。心数同住忿怒三摩地之意也。作大吼形者。譬如师子王从深崛出震吼时。一切禽兽皆震死。今此尊亦尔也。从自性清净之首楞严禅定之崛而出必定师子吼之时。一切无明妄执烦恼禽兽刹那皆悉死伏。故云作大吼乃至哮吼状也。口有四牙者。表四智成就。二牙上是上求义。即东南二智也。二牙下是下化义。即西北二智也。此亦摄二事者。所谓降伏与息灾是也（云云）
    七明说阇吒罗火中。又分为二。一明牒经。二明随释。
    初中。交牒可云。第七阇吒罗。迅疾备众彩（云云）
    二从第七下。明随释中。名温腹如上等者。指上四十四火中阇吒罗火也。非今所用。此正法中所用义者。所谓内心大我之智火也。故云此正法乃至内证之智也。迅疾谓其形等者。从此内证法界遍满之大智。速疾现极恶忿怒之形。超越于前火。故云迅疾乃至又甚于前也。极忿谓作此字也。有种种色者。字是北方羯磨身种子也。羯磨身故能具种种也。所谓五色也。又涅槃色即黑色也。黑色是众色合成也。故云谓作此字乃至形具五色也。义准前者。前火兼二色二形。准之此尊兼众色。然从前甚极忿故迅疾具五色也。是即一切义利满足之义也。所谓白色是无相法界之体寂静安乐。是即息灾用也。赤是勇勤大菩提心。即降伏用也。黄是金刚不坏万德。即增益用也。青是无相法界大空也。无不具如上之三部众德。黑是平等法界大涅槃作寂平等应用。遍于十方作三世无方之佛事。故云谓作乃至义准前也。
    八从第八下。明说迄洒耶火中。又二。一明牒经。二明随释。
    初中。交牒可云。第八迄洒耶。犹如电光聚（云云）
    二从第八下。明随释中。名费耗是除遣义者。费耗是迄洒耶之汉语也。谓费尽业垢。消耗一切恶类毗那迦等障难义也。故云名费耗是除乃至令消耗也。如聚集众多电光者。如云如合会千电。是则大菩提心金刚不坏之义也。故云如聚集乃至是金刚轮同类也（云云）
    九从第九下。明说意生火中。又二。一明牒经。二明随释。
    初中。交牒可云。第九名意生。大势巧色身（云云）
    二从第九下。明随释中。名意生谓从意所生之法等者。言意生悉地既出现。于普门法界。以巧色摩尼之身口意。普应众生而随意作大佛事。故云名意生乃至有大力也。
    十明羯□微火中。又二。一明牒经。二明随释。
    初中。交牒可云。第十羯□微。赤黑唵字印（云云）
    二从第十下。明随释中。受食火名劫微者。劫微此云受食也。谓施火食时受而食之更问者。彼寄净行婆罗门受食之法。今秘密真言行者显受得智火之果也其尊作持字印等者。是亦寄梵志受食仪相。显真言行者受得三身之果位也。以字为三身种子真言。可思之。皆侧右手作印形等者。言事火婆罗门有一切言谈之时。侧右手作印形。以字声受之。故云其尊作持唵字印乃至而作相也（云云）
    十一明梵文阙其名（云云）
    十二从第十二下。明说谟贺那中。又二。一明牒经。二明随释。
    初中。交牒可云。十二谟贺那。众生所迷惑（云云）
    二从第十二下。明随释中。又二。一明释悉成义。二明住巧智方便道。
    初中。谓能悉成一切者。圆满三身之果位。自利利他行愿既圆满所作已辩故。处菩提道场降伏天魔。故云谓能悉成一切即是乃至而伏魔义也。
    二从又如下。明住巧智方便道中。又如有一类等者。言有一类众生虽教导。更弥增其恶。此时住善巧方便道。令其迷闷。于善恶都无所知。依之不能作恶。其时渐教导而令入正法。故云又如有一类乃至令入正法也。如金刚顶等者。如降伏大自在之因缘。如息障品中具记之。故云如金刚顶又金刚手乃至住方便道所为也。经言众生所迷惑者即此义也（云云）
    十三从秘密主此等下。明总结中。又二。一明牒经。二明随释。
    初中。秘密主此等火色所持者。自已色及药物乃至作此悉地随意者。经之秘密主此等乃至随意成悉地文。未会引之也。而此中有烂脱也（云云）
    二从随意下。明随释中。随自谓火神色药物等者。言如身色一边赤一边黄者。药物等亦随其身色。可用赤黄招召息灾相应药物等也。故云随自谓火神色药物等也（云云）同彼谓随彼色类也。言此十二种形色乃至谓识其性者。言同彼本尊色形。而可识或息灾摄召相应。或忿怒增益相应等。故云言此十二乃至谓识其性。彼同是自他俱同也又偈云而作外护摩随意成悉地前内外合论者。上来十二种皆内外相兼。故云前内外合论今此偈云而作外护摩。故云今说外也。是即上来十二火虽内外合说。犹对此瑜伽内护摩时。彼十二火俱外护摩。故云尔也。
    三从复次下。明佛说内护摩法中。又二。一明牒经。二明随释。
    初中。复次秘密主乃至随信解梵烧者。经之复次于内心乃至随信解梵烧三偈半。未会引之也。
    二从次明下。明随释中。自分为四。一明结前生后。二明内护摩义。三明三种摄用。四明结释护摩实义（矣）
    初中。次明内护摩法者。对上十二事火故云尔也（云云）
    二从内作下。明内护摩义中。又二。一明内作义。二明三处和合。
    初中。内作者等者。于行者内心处作之。不假外缘故云尔也。本尊即火者。指自性净净之本尊。火即自身也者。彼威光超亿日过千电。如是威光即为火也。此火者更非别物。即是行者心光耳。故云火即自身也。是即三处和合义也（更问）今谓理释者。以本尊同大日故。大日不异自性惠火。此火不异行者身也。是又三平等义也（云云）
    二从三和合下。合明三处和合中。又二。一约三处明义。二约三密明义。
    初中。又三。一正明三和合义。二明世三事依此成。三明出世三事依此成。
    初中。三和合谓火不异神者。如实大智为火。此火即不异毗卢遮那。毗卢遮那又不异行者。故云三和合乃至不异自身也。即以一自性者。如上三处皆同一性也。所谓本初不生之无自性也。通达此三处之无自性。而照知平等法界大圆明。名为内护摩。是故本尊即火。火即行者。平等平等无二无别也故云即以一自性乃至三事等也。
    二从上文下。明世三事依此成中。上文如意悉地者。指上悉地从意生文也。随世上中下事者。如世间成就品三种悉地。然彼世间悉地。犹不知此三平等火法不得成。何况于出世成就耶。故云随世上中下事乃至内法亦相况耳也。
    三从若了下。明出世三事依此成中。若了此惠火等者。持此三平等大惠之火也。随出世上中下等者。若住此三平等之惠火。佛莲金三部悉地随心之所念即成。故云若了此惠火乃至随心即成也。
    二从复次下约三密明义中。复次三和合者。上举本尊惠火自身明三和合义毕。从此以下又约身口意三密明三平等。故云复次也。其义自可见（云云）若能观本尊等者。言观达自性清净本尊故。即自身垢尘渐净。以渐净故即同本尊。本尊与自身平等一性观达智慧即是惠火也。故此之同一性故三事俱净。故云若能观本尊乃至即三事俱净也。
    三从平等下。明三种摄用中。又三。一明慈悲和合为息灾。三明悲兼喜为增益。三明从胎藏起忿为降伏。
    初中。平等皆是即以此三事等者。言于如上之三平等中。作息灾用之时。即用大慈大悲。于此三平等中。大慈悲和合时。即一切息灾尊中大悲为第一。故云平等皆是即以此三事等中乃至第一悲也。
    二明悲兼喜为增益中。若作增益等者。大悲与大喜和合故即成增益。故云若作增益乃至大喜和合也。
    三从若忿下。明从胎藏起忿为降伏中。若忿怒者火为胎作事者。经之忿怒从胎藏而造众事业二句。未会引牒也。胎即心也者。所言胎藏者即指内心大我体也。从此大悲胎藏内心。为降伏恶人而入此花台。从大悲藏中发无缘大悲。示现降伏之事降伏之。故云若忿怒者乃至以降伏恶法也。
      四从如是下。明结释护摩实义中。又二。一明别牒。二明随释。
      初中。别牒可云。又彼秘密主。乃至随信解梵烧（云云）
    二从故如是下。明随释中。故如是等者。指上来所说邪正内外护摩。故云如是等也。如此等诸火中。内护摩能成就世出世悉地。故云但内作护摩即能辨诸事也。然今此中略说所用火神等者。邪火虽无量。略说四十四种火神。正法护摩亦虽多种。略说十二种及内护摩。故云然今此中略说所用火神及内外之相也。当知诸余法教之中者。苏摩呼苏悉地等中说三种五种相应护摩等。如是等诸护摩。皆悉住此三处三平等之三昧。与一一法相应作之。即皆悉成就。故云当知诸余法教之中乃至而施作之即成也。若不达此三平等深致及诸事相应之方便者。徒费功不异四十四种之火法。故云若不如乃至不能成也。
    二从尔时下。明依萨埵问而说中。又二。一明举萨埵问。二明举如来答。
    初中。又二。一明牒经。二明随释。
    初中。尔时执金刚乃至至愿佛说也者。经之尔时金刚手乃至云何具众物等长行偈颂文。未会引之也。此中长行有四问。偈颂有三问。是则敷吉祥草句摄用散洒句也。疏意以偈颂为本。所谓尔时执金刚手白佛言言世尊云何（问世尊云何也云云）故知初世尊云何句总问总句也云何火炉以下三句别问也。为显如是之四问三问不同。偈颂长行二重说之。但虽广略不同。理数更不违也（云云）
    二从金刚下。明随释中。自分为二。一明问云何火炉三摩地。二明问云何散洒敷茅。三明问云何具众物。
    初中。金刚手又问佛者。上既虽说内外诸火。未说之法有之不具足故。金刚手为令得具足成就故致此问也。故云金刚手乃至然犹未决也。当于何处置火者。何等处置火炉耶而问也。何处安炉等者。此置火之处安炉之处也。更有何法者。作此炉之时加持方便等云何而问也。
    二明问云何散洒敷茅中。谓散洒敷茅者。既作炉已洒净□口及顺敷吉祥茅等样云何而问也。
    三明问云何具众物中。及以物等者。坛木乳木饭五谷切花丸香等资缘支分云何而问也。故云及以物等皆问佛也。又经所言物者。谓所缘火法薪苏食物众具也（云云）
    二从次佛下。明如来答中。又三。一明答说外事火坛洒净等。二明说内护摩法。三明结释。
    初中。又三。一明答第一问。二明答第二问。三明答第三问。
    初中。又二。一明牒经。二明随释。
    初中。次佛告执金刚乃至金刚围之者。经之佛告秘密主乃至周匝金刚印一偈半文。未会引之也。
    二从次下。明随释中。次佛答之者。是结前生后句也。彼火炉乃至金刚围之者。火炉以下未会别牒也。谓随所住处者。上涂坛时有二说。所谓以火坛置大坛通门之正方（是一）是时灌顶坛寄罗刹方置之。或以灌顶坛置通门之正方。以火坛寄罗刹之方对置之（是一）然者随彼火坛所住之处。彼二说之中随一可置之也。穿深一肘等者。是则取择地造坛事也。如上八印等中说者。指秘密八印品也。如方坛以三股金刚围之为界域也。等者普为深及方圆等者。炉口广狭纵横及缘广狭等者如寸法能能可度量。故云尔也。如方炉等者。如方炉者圆三角半月亦可依彼等说相也。故云如方乃至可知也。
    二从偈云下。明答第二问中。又二。一明牒经。二明随释。
    初中。藉以青生乃至以本加未者。经藉之以生茅乃至应以本加末一偈。末会引之也。
    二从谓勿下。明随释中。证勿以稍（末也）押根等者。应以根厌首也。茅谓青湿右绕敷之者等者就此似经疏有相违。所谓经云。不以末加本。应以本加末（云云）疏云。令根首相压。首是上稍之苗也。假令布东方时。根在北苗在南。仍以苗压次南者根。不得以根压苗也（云云）然经文见以本置末之上。疏文见以末置本之上。然者经疏无相违样可得意也。所以然者疏自本释显经之不审者也。然者经言应以本加末者。以本置末之下如是说也可得意也。为不误此义。疏云以苗厌次南者之根。不得以根厌苗（云云）然者无相违欤。

妙印钞卷第七十七
（御本云）元德三年（辛未）五月二十五日加点了
沙门宥范（六十二）
妙印钞卷第七十八

        沙门阿寂纪
    
　　　
　　　
　　　

释世出世护摩品第二十七之余（经第六疏第二十）

    三从以茅下。则答第三问中。又分为二。一明依法供养。二明二种护摩。
    初中。又二。一明牒经二明随释。
    初中。以茅而右洒乃至而作于满施者。经之次持吉祥草乃至持以本真言文。未会引之也。
    二从洒水下。明随释中。洒水谓阏伽水也者。明火天段以前行仪也。如悉地中说者。指悉地出现品也。然此洒水有二法者。所谓以吉祥草作小束洒之（是一）直以手洒之（是一）故经云次持吉祥草依法而右洒（云云）疏云然此洒水有二法乃至然顺洒也。此又二种若初净火时者。谓洒净也。若净了供养时直洒之者。□口也。然未洒时须请火尊等者召请也。上品已说乃是此中所用者。指具缘品也。言以火天本所持真言。盛大小勺而投于炉中。故云满施者即是乃至亦如悉地中略指也。
    二从次息下。明辨二种护摩中。又二。一明牒经。二明随释。
    初中。次息灾护摩乃至名为外事者。经之次息灾护摩乃至说名为外事一偈。未会引之也。
    二从息灾下。明随释中。息灾增益折伏三事者。经举二种摄一种。然疏意上中下三事必定可有。故云息灾增益折伏三事也。如三事者。一切诸事皆亦可然。故云当知一切事准此而作也。
    二从复次下。明说内护摩法中。又二。一明牒经。二明随释。
    初中。复次内护摩业生灭了知。乃至而生惠是止净心为观者。经之复次内护摩乃至为诸菩萨说等三偈余之文。未会引之也。此中似释家之言少少有之。是即未会经常习。上来此例甚多之（云云）
    二从从此已上下。明随释中。从此已上乃至出世之事者。结前生后句也。今护摩者焚烧义也。是即以如实之智火焚灭业烦恼薪。名云护摩也。故云谓以智火除业生等也。从业受生等者。种子生现行现行熏种子之义也。故云从业受生乃至转轮无已也。此业生既除。自性清净之万德出现。故云今言乃至法生也。是净法还从意生。此意者即是内心之异名。故云业生既除乃至异名也。此从意生之净法远离根境。而此根境皆依止心王。故云此从心生法离色乃至皆心为主也。复次内护摩灭除于业生谓业生灭也者。六道生死妄业之生即灭也。了知于末那谓意也者。末那第七识也。是即我执识也。谓常执第八见分即为我我所故。此识为流转生死之根本。若能了知此识性。自其执更不起。故经云了知自末那也。此识性远离根境皆依止心王。故云远离乃至依止于心王也。此心王而生分别等者。如此等根境。从无相法界心王而起。皆依止于心王。然从此心王生分别。与真实惠心和合即同自性清净之净法。故云此心王而生分别乃至即一切法净也。然此如实之惠未生故。为种种障法所染动。以如上之风燥惠火而焚灭之。是即上所说之风燥之火深义也。上是世间成就义也。此是出世无上之实义也。故云然惠未生时乃至此火即是菩提心之名也。此如实惠火名为内护摩。故云以此菩提心乃至是名内护摩义也。如是觉知名为菩萨摩诃萨。故云如是乃至为菩萨也。
    三从所云下。明结释中。世出世者即是事理两法者。世间火有二种。所谓一者四十四种邪见。二者十二外护摩是也。然邪火为十二天而成方便。十二火亦为内护摩而成方便。故云事即方便所加之火也。出世即是惠性之火者。指三平等惠火也。此品得名在此义耳。其世间火天作梵天形者。彼四十四火等以梵天形为其本体。又内法随三种法各住其三昧也。故云其世间乃至住三昧也。

已上释世出世护摩品竟
释说本尊三昧品第二十八（经第六后疏二十始）

    将释当品。即开为四。一明大意二明品题。三宣来意。四明入文判释。
    初宣大意者。于字印形各具二种。所谓事理世出净不净有相无相有形无形等也。于如此等之二种。互融无碍不守自性真俗不二自在安乐也。自心与本尊平等而无别故。即本尊而自身也。即自身而本尊也。入我我入不可思议。本来成就非今始成。此则当品大意也。
    二释品题者。说者授与义。谓自证得还授与众生故云说也。本尊者。行者本来自性清净之体。于世间出世间最尊最胜故云本尊。故疏云。本尊者谓自所持之尊也（云云）三昧者等持义也。所谓字印形三三平等也。又有相无相平等也。又世出世平等也。以如是等义故。名为说本尊三昧品也。
    三明来意者。上品中虽说世出世护摩法。未说本尊三昧平等无碍观智之门故。次上品而此品来也（云云）
    四从尔时下。明入文判释中。又二。一明萨埵问。二明如来答也。
    初中。又二。一明牒经。二明随释。
    初中。尔时执金刚乃至如是说已者。经之尔时执金刚乃至如是说已文。未会引之也。
    二从为无疑下。明随释中。又四。一明定科段。二明本尊义。三明缘观义。四明无疑必成。
    初文。自可见。
    二从本下。明本尊义中。又三。一明辨梵汉。二明三事等故本尊自降。三明劝诱行者正观。
    初中。若但云提缚多者直云所尊之义也者。今所云者以此尊为正义也。此尊云自尊。是即行者及一切众生自己本来所持之尊也。故云尊亦云自尊谓自所持之尊也。
    二从然下。明三事等故本尊自降中。又三。一明以平等故自尊自显。二明诸尊以本愿故应赴。三明举譬成义。
    初中。然彼行者等者。言行者以如实菩提心住三平等妙观故。自已本来之自尊影像自然显现。而影现法界道场。是即不来不往不降不升不显不隐不可思议因缘合故自然此影现也。故云然彼行者乃至而来加被也。
    二从然下。明诸尊以本愿故应赴中。然此行者等者。言行者虽信知如此之自己之本尊。初心之时。未有功德力故自无由显照。是故三世十方诸佛顾本誓愿。行者若住此三平等妙观之时自然往赴。故云然此行者乃至诚言大誓愿故也。若有众生依我此法者。言行者依此三平等法教。不阙法别精进修行故。诸佛不来而往赴不加而加护。若诸佛此时不往赴加被者。即违平等本誓者也。故云若有众生乃至不得不应也。
    三从亦如下。明举譬成义中。亦如明珠等者。以明朗水精珠。对月即得水。对日即得火。于一珠随日月之缘顿得水火。虽然明珠不招日月。日月亦不去。珠明而日月之缘合时。自然有此缘生。行者亦如此。于本有明朗大圆镜之中。发一念之了知。生字之知火。速焚烧烦恼之稠林。动一念之悲心。降字之甘雨。顿润生佛树之萌芽。若法则不如此者。更无有如是等感应。故云亦如明珠向月而水降乃至非佛菩萨等之过也。
    三从然下。明劝诱行者正观中。然行者以此事故等者。言以如此等之事故。行者顿正直观察自性清净之本尊。若见此本尊已以同自身。是故本尊即自身。自身即本尊。平等平等观智无疑虑之时悉地速疾成就。故云然行者以此事故乃至无不成果也。已上明观本尊义也。故云既观本尊形也。
    三从经云下。明缘观义中。经云缘者等者。释观缘两言也。若约其本尊者。约行者自己之本尊作如上之三平等妙观。故云即是行者乃至作如是观也。
    四从无下。明不怀疑必成中。无疑者犹与彼尊相应者。住如是之如实大菩提心。更不怀疑虑心。而修三平等之行。必定成就大菩提。故云无疑者乃至是所修必成也。上来明金刚手之问也。故云已上问竟也。
    二从佛告下。明如来答中。又分为二。一明总牒。二明别牒别释。
    初中。佛告执金刚乃至非想悉地者。经之佛告乃至非想悉地文。未会总牒之也。
    二从次佛下。明别牒别释中。又二。一明佛赞诫萨埵乐闻。二明正答金刚手问。
    初中。又二。一明牒经。二明随释。
    初中。佛言善哉乃至愿乐欲闻者。经之佛告执金刚乃至愿乐欲闻文。未会引之也。
    二从以金下。明随释中。以金刚手善能次第问疑者。上品中说本尊惠火自身三平等。固之问此本尊三昧实义。故云善能次第问疑也。此中虽有佛赞叹诫劝萨埵乐闻等三种不同。皆悉准前前。但举诫劝一句摄自余也。故云为劝未来乃至慰喻诫劝也。
    二从次佛下。明正答金刚手问中。自分为五。一明字有二种。二明印有二种。三明本尊有二种。四明结三种各有二种。五明结劝住无想。
    初中。又二。一明牒经。二明随释。
    次中。次佛言秘密主乃至彼字二种声菩提心者。经之佛言秘密主乃至谓声及菩提心文。未会引之也。
    二从谓行下。明随释中。谓行者最初修行字略有二种者。所谓观字义观菩提心也。此菩提心即是字也者。阿迦等诸字未加点画之字体。是即菩提心义也。此字若加傍角之点即修行也。若空点若二点随可知。故云此菩提心乃至故云菩提心也如上持诵品说者。指世间成就品也。
    二从已说字下。明印有二种中。又二。一明牒经。二明随释。
    初中。印形亦有二种谓有形无形也者。经之印有二种所谓有形无形文。未会引牒也（云云）
    二从形即下。明随释中。形即是青黄等者。今此形者指色而云形也。意色有二所谓显色形色也。故为释此义青黄赤白等色者显色。方圆三角等形者形色也。当知总句形即是者是即指色而云尔也。印谓所执印等者。一一诸尊所持密印表示等是也。初心别缘等者。言初心行者能观所观各别故云尔也。是则有形也。后渐谆纯等者。渐渐相应。但意生本尊从自心显现不假别缘也。是即无形也。私谓者。疏家口说也行者始得三昧相应。见如是如是色相庄严等者。是于有相三昧故名有形。后渐纯熟不想念自然睹见名无形也（云云）
    三从次本下明本尊有二种中。又二。一明牒经。二明随释。
    初中。次本尊形有二种谓清净非清净者。经之本尊之身乃至非清净文。未会引之也。
    二从谓彼行者下。明随释中。先观圆明佛菩萨印身者。初观时于圆明中观佛菩萨形像印相等。然初作观故不见。后渐渐法力熏习故得明见但开目见。开目不见。或闭目闭目同见。或作意不作意常见。乃至因位云非净。果位云清净。故云谓彼行者初因有相乃至而至常果也。私谓此三事者。字印本尊三种。各各如上有二种。是即行者观行渐纯熟次第也。其初有相有缘即世间也。后纯净即是出世也。故云私谓此三事各有二种乃至故皆有二也。
    四从经云下。明结三种各有二种中。又二。一明牒经。二明随释。
    初中。经云彼二种二谓上来乃至悉地随生等者。经之彼二种尊形乃至无相悉地文。未会总牒也。
    二从谓若下。明随释中。此三事二种中随以一事即致成就者。字印本尊三种中成就一事。随世出世事自余皆悉若事若理成就。故云此三事二种中乃至各有二种成就二事也。
    五从经有下。明结劝住无想中。又二。初明牒经。二明随释。初中。经有想有想欲成乃至当住非想者。经之佛说有想故乃至当住于非想一偈半文。未会引之也。
    二从上亦列着之下。明随释中。上亦列着之者。于字印本尊各有二种。上既布列之已。故次引诸佛当同其道故云尔也。有相故成有相乃至即成非相也者。是即先为表说道同之佛语。重又先引牒偈颂文也。故云佛语先标之也。是故结之者。上句一偈者诸佛道同之语也。是故次二句举道同之佛而结成也。故云是故结之偈云是故一切种当住于非相也（云云）言事随心者。谓世出世悉地事必有心而转。故须直求无相之悉地出世之成就。故云言事随心故直求出世也。以住非相理成就故者。言住无相法界极理而作成就故。不可思议应用自然至。不同世间浅近生灭有限之法故。举诸佛道同劝诱也。故云以住非相理成就乃至是故劝取其胜也。私谓然大般若等中者。言彼大品经等中始从五蕴色心。终至种智菩提。洗涤观心明毕竟独空。虽然此空即是一切有法之本也。不可同彼沈空尽灭。故云然大般若乃至然须有本也。显乘犹尔也。何况于最上乘之大空三昧耶。今行人先于缘起观等者。言行者初依有相有缘睹见加持境界已。此名为悉地。然后住逻字三摩地。以十缘生句等。洗涤其境界。即成就无相甚深不思议大用。顿入佛位。若不然不知修行证入之次第故。但取文虽妄习修。不达深秘之旨故。多迷失佛意错乱经旨。但入彼显乘所诠之空。失此顿极成佛之道。故云若不知行之次第乃至失圆顿道也。故此一两品者。言上来世出世上中下悉地成就相等既说之毕。然既欲经终故。今此本尊三昧及无相三昧两品。分别有相无相。显佛意无相。诠经旨不生。是即宗肝也。故云故此一两品最须谛观其意耳（云云）

已上释本尊三昧品竟
释说无相三昧品第二十九（经第六后疏第二十中）

    将释此品。即开为四。一明大意。二释品题。三宣来意。四明入文判释。
    初宣大意者。夫观身心意之实相。而不异幻梦阳焰。出过现未之三世而安住常恒法乐。故疏云。上来经文大意不过此行。谓口真言身法印意观法也。然此三事皆缘生法。缘合而有都无自性。不生不灭。即是阿字之门法界之性（云云）又云。今更开示入三平等观也。若此观明白了自身口意实相。即入净菩提心初法明门。上菩萨地也。此是私释。然大意如此也（云云）
    二释品题者。说者如上品记之。无相者。非同彼显乘所显之无相。是即自性清净本有圆明之法体。虽离有相无相。而住不思议之相。所谓无相之相是也。三昧者平等义。如上品记之。故云说无相三昧品也。
    三宣来意者。上品中虽说远离有相无相成就无相甚深出世妙果。未说证得彼非想三昧之法。故疏云上来言当住非想等。今此品中若修真言行者。若欲得此非想三昧成就者。当造斯观也（云云）故次上品此品来也。
    四从复次下。明入文判释中。自分为二。一明说身无相。二明说心无相。
    初中。又分为二。一明身如木石无自性。二明身同像无自性（矣）
    初中。又二。一明牒经。二明随释。
    初中。复次大日乃至造立是外也者。经之复次薄伽梵乃至同于外事文。未会引之也。
    二从即是下。明随释中。又分为三。一辨结前生后。二明大意。三明正说身实相观。
    初自可见。
    二从若此下。明大意中。若此观明白等者。言如上三平等明白自在故得入法明道位。是即此品大意也。故云若此观明白了自乃至然大意如此也。此中私释者疏家口说也。
    三从佛告下。明正说身实相观中。又二。一明佛自问。二明佛自答。
    初中。又二。一明牒经。二明随释。
    初中。佛告金刚手乃至自身自心意者。经之复次等三行余文。重别牒也。
　　二从先明身下。明随释中。先明真实相观者等者。此品中说二种实相。所谓身实相观及心实相观也。今先说身实相观。故云先明身实相观者也。经云自身自心意者。问之意也。问意谓如上之思想从何等处而生。为从自身生。为从自心生耶。而佛自问也。谓从心有思生者。心谓自性清净之本心也。有思生者。谓从此自性清净心而生分别识。此分别识与真实惠心和合而同清净之境也。故云谓心有思生乃至是分别也。更问者即此意也。
    二从谓经下。明佛自答中。又分为二。一明牒经。二明随释。
    初中。谓经云波身业乃至如形像见者。经之若从身生以下二行余文。未会别牒也。
    二从经文下。明随释中。上来言当住非想等者。言上品中当住于非想者。今品为成此非想。作此无相甚深实相观也。故云上来言乃至当造斯观也。然此身同木石等者。其义如文身可见。恐繁不记。
    二从次又下。明身同像无自性中。又分为二。一明牒经。二明随释。
    初中。总牒可云。又如造立形像乃至循身念观察性空（云云）
    二从次又下。明随释中。又分为三。一明不观故生爱慢。二明细观故知无性。三明供养毁呰不忧喜。
    初中。又二。一明牒经。二明随释。
    初中。别牒可云。又如造立乃至非金刚等之所伤怀（云云）
    二从次又下。明随释中。次又明以身同于像者。前以身同木石已。故云尔也。如作像者等者。言如泥木金瓦等像等者。愚痴之人不知众缘合故假现。作实有之思而生受慢。凡夫不知故生身见等。亦如是也。故云如作像者乃至而生身见也。
    二从若细下。明细观故知无性中。又分为二。一明别牒。二明随释。
    初中。别牒可云。或忿恚粗语而能少分令其动作（云云）
    二从若细观下。明随释中。若细观时者。言去寸就尺。去尺就丈。或从丈就尺。从尺就寸。如此经五蕴十二入十八界三科之法深修观察。或以四性叵得之观而观察之。或以超越三时之观而观察之。如此种种观察。都以无自性。如幻焰等之譬。故云若细观时乃至实不可得也。只依心之分别有见闻触知之用。若离心之分别更不异木石。故云又此身者以因心故状乃至犹如木石无知也。
    三从又如下。明供养毁呰不忧喜中。又分为二。一明牒经。二明随释。
    初中。别牒可云。差以饭食衣服乃至观察性空（云云）
    二从又此下。明随释中。又分为二。一明从浅至深观察。二明语摄身观。
    初中。又如像喻等者。言于如上之木金等像。或归敬供养亦不喜。或毁呰诽谤亦不忧。明知像性自无自性。但由心之分别生亲疏上下等之想。观察此颠倒不实故。自然达身实相。所谓无自性也。故云又如像喻乃至即证无相三昧也。故凡观察时者。言行者若观察时先由有相有缘。渐达无相无分别。若直住空观。多生异见不能至阿字之大空。故云故凡观察时先须乃至故修行次第须有指适也。
    二从何以下。明语摄身观中。又分为二。一明牒经。二明随释。
    初中。何以故乃至皆除舍之也者。经之何以故愚童乃至或加毁害文。未会引之（云云）
    二从然观下。明随释中。然观身之时者。可观察身口意三业不实故可有语观。虽然有身必有语。仍举身观而摄语也。故云然观身之时乃至即是合论之也。今此语从何有耶者。释成可观语实也。言心动息风齿喉等众缘和合即有声生。偏如空谷响。无有自性。愚童迷妄故而闻好恶之声生爱违之心。若能达声之无性时。即证得平等法界语言陀罗尼。故云今此语从何乃至是音声平等性也。
    二从复次下。明说心无相中。自分为四。一明心离诸相。二明如实不知故妄起。三明由住无相三昧得入常住。四明疏家总结。
    初中。又分为二。一明牒经。二明随释。
    初中。复次秘密主心性乃至亦自可观察之也者。复次秘密主心无乃至远离诸相文。未会引之也。
    二从次即下。明随释中。次即观心等者。对前身观故云尔也。以法无形相者。指自性清净法界之心法也。先从粗观等者。言先观察现相之身得身平等。次观察语而得语平等。然后观察无色无形之心得如实知见。入心平等。得入如此三平等故。自然住内证甚深境界。故云次即观心乃至自知深入之也。行者尔时既观外相等者。指前身语观也。次了内心者。今此心无自性观也。余文可见（云云）
    二从复次秘密主有心下。明如实不知故妄起中。自分为二。一明牒经。二明随释。
    初中。复次秘密主有心乃至不能如实知也者。经之初密主有心乃至当如是思念文。未会引之也。
    二从然凡下。明随释中。然凡愚等者。言如是心实相虽远离三世。凡夫如实不了知故生种种妄见也。故云然凡愚以不了心实性故也。妄谓为我心等者。言我心者根本无明惑也。我愚我智我顺我违者。是即七识相应四烦恼也。以前虚妄故等者。既计内心为我故。从此妄生身口意皆亦虚妄也。故云以前虚妄故乃至亦皆虚妄也。彼不知何事耶者。问意谓今不如实知者。不知何等事名为不知耶而问也。谓不见真实者。答意谓不知自心真实之性相也。所谓本初不生之无性无相也。如实知名佛。不如实知名凡夫。故云谓不见真实乃至即名诸佛也。如是思念谓凡夫起是思惟也者。凡夫作如是之不真实邪思妄念生种种分别也。故云如是思念乃至有此分别也。约心法明无自性观毕。故云已上属心句也。
    三从复次秘密主以此真下。明由住无相得入常住中。又分为三。一明牒经。三明随释。三明决择前后。
    初中复次秘密主以此真言门乃至彼常亲对而自住者。经之秘密主此真言门乃至亲对其人常现在前文。未会引之也。
    二从次经下。明随释中。次经云秘密主真言行乃至而彼常住者。如例为显未会广略之异。如是又重引之也。故云此经文引不具当检经细观也。此意言等者。违离诸相住如实大菩提心。名为无相定。住此三昧时。如来所说之一切真言同字之本源无相而常现在前常住不变也。以常住不变故即同诸佛如来常住之体也。故云此意言此真言行乃至即同佛住也。由识真言之体等者。以无相无性为阿字体。此阿字是一切真言体故。云由识真言之体也。如前十喻者。如初品中所说也。言行者所见曼荼罗圣众六大四曼三密体相用。以从不思议因缘和合生故。如幻梦阳焰乃至同镜像水月。离爱慢而现在前。是即初法明门悉地相也。故云由识真言之体如前十喻即是悉地相也。
    三从今品下。明决择前后中。今品合次六十心说之者。言今此无相品相次初品所说六十心可说之。虽然彼品且说住心差别。不说自心之实相。然从第二品以下说修入之方便。至此品正说自心如实之相。如此义利于彼品中说之不便故。今于此品结会一经之前后而说之。故云说义次第于彼先言不便故以此中结会而说也。
    四从私谓下。明疏家总结中。私谓如例者。上来所说经文虽甚多。大意但不出三种。所谓三密之妙行也。然此三密皆从缘生故无性无相也。所谓本初不生之性相也。然凡夫不如实知。当云何得证入耶。故云上来经文大意乃至云何得入也。是故如来先说三种真言门。依之修行故渐得三昧本尊现前示种种神变。虽然犹是以有心所起故不得三平等地。是即从第二品至第二十八本尊三昧品持诵方便悉地之相是也。故云故佛先说此三真言门乃至不得三平等住也。今至此品中。皆悉遣彼等心之所著。说住毕竟清净三平等地。若行者因兹如法修行。远离一切戏论。即得除盖障三昧。证无性之实相。即同佛住。故云今说入三平等法门乃至自体常住同于如来也（云云）

已上释无相三昧品竟
释世出世持诵品第三十（经第六后疏第二十）

    将开为四。一宣大意。二释品题。三明来意。四明入文判释。
    初大意者。将终一经之宗体故。世尊还统说一部始终之秘要。所谓四种念诵之法要是也。于四种中殊观无相法界大菩提心之圆明。以为最殊胜。故疏云。若行者见此真实相时。即不住有相。然由未入无相。若观菩提心。是一向无相也。此心即是佛。佛即是自身也。自身即成佛。成佛故一相无异。故名无相（云云）此则大意也（云云）
    二释品题者。世出世者如上释。持者等持义。所谓内外相应有想无想平等和融故云持也。诵者可有不诵而诵诵而不诵之义。故云世出世持诵品也（云云）
    三宣来意者。上来诸品中皆悉虽说真言行者持诵之法。未具足圆满一部之要旨。故疏云。上来一部经意。只为修真言行诸菩萨等。作持诵入道之法。而今此品专得其名当知说一部之要旨也。经初金刚手已曾问佛持诵之法。上来亦有略答之处。然未具悉。今为决择故。更具分别其宗要之行也（云云）故次上品此品来也。
    四从复次下。明入文判释中。自分为二。一明世出世通用念诵。二明出世无上念诵。
    初中。又分为二。一明总牒。二明随释。
    初中。复次秘密主说秘密乃至无所分别作出入息亦得也者。经之复次秘密主乃至出入息为上文。未会引之也。
    二从此世下。明随释中。又分为三。一明决释宗要行。二明三念诵。三明内外相应念诵。
    初中。上来一部经意等者。言总案一部经旨。莫非为令真言行者从凡入圣。其中今此品胜出于上来所说持诵方便。令一切悉地成就圆满。是名世出世持诵品。故云上来一部经意皆为乃至当知说一部之要旨也。经初金刚手等者。住心品中金刚手以九问奉问持诵之方便。从第二品以来处处答之。虽然委悉未具足圆满。是故今亦为决择彼真言行之具足圆满之义故。说此世出世持诵之法也。是即秘要之中秘要也。故云经初金刚手乃至秘密中之秘密也。
    二从一一下。明三念诵中。自分为三。一明正三念诵。二明一一相应义。三明简非。
    初中。又分为三。一明音声念诵。二明心念诵。三明出入息念诵。
    初中。又分为二。一明差别行法不同。二正明音声念诵之义。
    初中。一一念诵者。别牒经之一一诸真言句也。付此一一念诵有二种意。所谓有音声念诵出入息念诵等行法差别不同。故云一一念诵乃至此明差别行法不同也。
    二从一一下。明音声念诵中。一一念诵者谓专心等者。言专心口诵一一真言时。一一真言之音声皆悉了了分别。犹如铃铎等之声。句句不同断。更不杂言攀缘。故云一一念诵者谓专心口诵乃至不间断攀缘也。
    二从作下。明心念诵中。作意者等者。别牒经之作心意念诵句也。即直是心持者。言直心念持。而不出音声而遍数不设。故云作意者即直是心持作心相念诵不出声也。
    三从出入下。明出入息念诵中。出入息念诵如上所明服风等者。如六月念诵中所说。故云出入息念诵如上所明服风等是也。

妙印钞卷第七十八　一校了
（御本云）元德三年（辛未）五月二十五日加点了
沙门宥范（六十二）
妙印钞卷第七十九

        沙门阿寂纪
    
　　　
　　　
　　　

释世出世持诵品第三十之余（经第六之终疏第二十之终）

    二从一下。明一一相应义中。一一相应者等者。经之常第一相应句别牒也。谓于三念诵中者。如上音声念诵心念诵出入息念诵中。或一一真言与心念诵相应为第一。或一一真言与出入息念诵相应为第一也。故云一一相应者乃至相应为第一也。所言相应者。念诵一一真言之时。一缘一相更不异缘。如念诵字者。与字之声字实相而相应。住黄色圆明。如念诵字者。与字之声字实相而相应。住白色圆明等是也。然其心念诵者。于圆明中。见字字等。其出入息念诵者。于出入息中。即见字字等也（云云）
    三从当勿下。明简非中。又分为二。一明别牒。二明随释。
    初中。交牒可云。异此乃至阙支分（云云）
    二从当下。明随释中。又二。一明释异此义。二明阙支分义。
    初中。又二。一明牒经。二明随释。
    初中。当勿异者。经之异此两言。未会别牒也。
    二明随释中。谓常当依此而作者。如上三念诵。或依世间成就品所说。或依秘密曼荼罗品所说等。一缘一相而不间断。故云当勿异者乃至徒用功无益也。
    二从持下。明阙支分义中。又二。一明牒经。二明随释。
    初中。持真言者阙支而用者等者。经之而受持真言阙支分八言。未会别牒之也。
    二明随释中。谓字有点等者。言有点之字无点而诵之。或误长声而作短声等。皆是阙支分义也。故云谓字有点而不道乃至念诵也。
    三从右此下。明内外相应有四种中。又分为二。一明约字句辨世出世。二明约出入息辨世出世。
    初中。又二。一明别牒。二明随释。
    初中。交牒可云。内与外相应乃至住种子字句（云云）
    二从右此下。明随释中。此内外相应者。内相应谓如上之心念诵。外相应谓如上之音声念诵也。合有四念诵也者。谓白黄赤黑等四色。故云即四色是也。是即息灾增益降伏摄召之四种法是也。又是因行证入义也。谓内相应故能成因行证入等四种之法。外相应故能成息灾增益等四种之法。故云右此内外相应乃至即四色是也。言世间乃至所谓字句者。经之彼世间乃至字句之三句未会别牒也。句者是举是等者。作释也。言句是举足行步义也。观布此真言字。譬如一一行步。运于一步五体身分皆举。是即满足义也。如一步者。步步亦尔也。如是如是步步相续而无异缘故必至所诣。今此句亦复如是。持于一字万德皆成。如一字者诸字亦尔也。是故如是如是字字相续而一缘一相。故必满所愿。故云句是举足行步乃至字即种子字也。前已说出世念诵等者。指前世出世护摩品中三处合为一之内护摩也。故云前已说出世乃至合为一即得也。今即不然。或时观字。或时观本尊。或时观印。皆有相有缘也。故云今世间念诵乃至或观尊印也。
    二从谓句下。明约出入息辨世出世中。又二。一明别牒。二明随释。
    初中。谓句及本尊乃至最为上也者。经之或心随本尊乃至为上三句文。未会别牒也。
    二从前出下。明随释中。前出入息变字等者。指六月念诵等中。所谓出入息即字或字或字等也。息外亦不见字也。故云前出入息变字为出入息也。今世间等者。言今此世间念诵。于出入息中。见字字等故。是即虽了了分明。犹是有分别故即有相也。故云今世间念诵乃至是有分别也。前出世即不如此。故云前出世间不作如是分别也。于真言中分别为二者。言于一真言中。于行者有相无相之观智不同。即成世出世间悉地。所谓即世间持诵者乃至此是有相者即世间成就相也。此中或取一字缘之者。取种子字。若取真言体字。缘此一字之声字实相而作成就也。或取句等者。且如言怛罗摩驮都者。怛罗摩是法也。驮都是界也所谓法界。取此法界句义而念诵。所谓自性清净法界也。于本尊心上之圆明中。想如是之字及句等。如世间成就品等中之所说。故云或取一字缘之或取句等乃至布本尊心上圆明之中也。此二种者。字及句也。有经明此义等者。如悉地出现品中所说（云云）若行者见此真实相时等者。言如此明了见字印形像等时。即不住有相有缘。犹如十喻而无有自性。虽然未入无相三昧故。犹能观一向清净大菩提心故。即同佛。随心之所起。往来无碍自在也。故云若行者见此乃至谓或来或去随心也。世间念诵以出入息为上也等者。经之故说有攀缘出入息为上二句。未会别牒也。今耳闻息出时等者。随释也。谓攀缘念诵耳闻其声。息出时此字随即出。息入时此字随即入。如此令了了分明也。故云今耳闻乃至令随息出入也。今谓天台之诵经等者。彼天台宗行法华有二种行。所谓有相行无相行也。如南岳四安行云。菩萨学法花具足二种行。一者有相行。二者无相行。无相安乐行。甚深妙禅定观察六情根。有相安乐行。此依劝发品散心诵法华。不入禅三昧。坐立行一心念法华。行若成就者即见普贤身（云云）然者彼有相行云不入禅三昧故非今所论。彼无相安乐行之行仪相似此世间念诵。故云今谓天台之诵经乃至是此意也。今以此字等者。言今以此字及句等。与出入息相应不散乱故易入三昧。故为世间最上也。故云今以此字乃至最上也。又上明尊神者。指或心随本尊之句而言也。言此字句念诵之法。佛菩萨明王天等皆当作之。随当部本尊法。而其真言句与出入息相应可行之。故云又上明尊神者乃至一一有此行法也。
    二从当知下。明说出世无上念诵中。又二。一明总牒。二明随释。
    初中。当知出世间意念诵亦远离于诸字乃至不应异此法则也者。经之当知出世心乃至勿异如是教文。未会总牒也。此中细字疏家之注也。
    二从谓牒上文也以下。明随释中。又分为三。一明离文字。二明三事一相。三明三落叉义。
    初中。又二。一明牒经。二明随释。
    初中。出世间者当知如是乃至文字也者。经之当知出世心远离于诸字二句。未会别牒也。
    二从岂下。明随释中。又四。一简非。二明达圆明不生。三明离分别忆想名离字。四明辨初后心圆明差别。
    初中。岂拨离前来者。非如彼小乘及权乘拨无文字而沈空理。故云岂拨离乃至不如是也二从谓能下。明达圆明不生中。谓能达字之本性即是圆明者。且如字者。以本初不生故。此不生即无复所依故。即自己圆明也。此圆明即是真实之心体性也。此圆明虽无分别。而具无边万德。故云谓能达字之本性乃至当观如是之字也。既此字从心而生。然此心既本来圆明湛寂。当知从心所生字亦其性圆明湛然寂也。故云此字者还即是乃至从心所生之字其性亦尔也。
    三从所云下。明离分别忆想名离字中。所云离字声等者。正释经之远离于诸字义也。非谓拨遣文字。虽观诵声字。住字体本不生之圆明。不忆想字相字形也。故云谓离分别乃至照谓观此字之体性也。
    四从然初下。明辨初后心圆明差别中。然初观时等者。行者初观时。带于有相。于本尊心上观种子字。转字成圆明。此圆明初小后渐大。乃至遍满法界。其性不生不灭无来无去也。故云然初观时乃至而观其性也。
    二从本尊下。明三事一相中。又二。一明牒经。二明随释。
    初中。本尊一相乃至勿异法则者。经之自尊为一相乃至勿异于法则一偈文。未会别牒也。二从本尊下。明随释中。又二。一明自尊义。二明一相义。
    初中。本尊即是初观圆明之字者。经云。自尊即本尊故。本尊三昧品疏云。尊亦云自尊。谓自所持之尊也（云云）即是彼圆镜中之字也。次即观本尊如上已说者。转此字成本尊故云尔也。如上已说者。指成就悉地品也（更问）
    二从一下。明一相义中。又三。一明本尊三事一相。二明自身三事一相。三明本尊自身平等。
    初中。一相者即身口意也者。身口意一相故云一相也。所谓于本尊心上。作此圆明之心镜。即是心密之圆明也。其身即身密之圆明也。其真言即口密之圆明也。本尊三事一相平等如此。故云观本尊心上乃至一相平等如于实相也。
    二从又下。明自身三事一相中。又观本尊三事平等者。我三事一相平等亦如此。本尊一相平等与自身一相平等。无二无别。本尊不异我身。我身不异本尊。故云又观本尊三事平等一相乃至亦复一相平等不异于本尊也。
    三从此下。明本尊自身平等中。此圆明之性者。言此圆明与菩提心。平等平等而无二无别。是故自他互相摄入平等平等也。故云此圆明之性乃至自他平等也。是即心密平等等性也。又所观字虽不同乃至如阿者一切亦尔也者。口密平等性也。如字者等者。身密平等性也。
    三从于此不思议下。明三落叉义中。又二。一明作一切平等观。二明洛叉为相见义。
    初中。又二。一明别牒。二明随释。
    初中。交牒可云。无二无执着。不坏意色像。勿异于法则（云云）
    二从于此下。明随释中。于此不思议三相者。如上字印本尊。一而三三而一。不纵不横不一不异。超越心量言句。故云不思议三相乃至成一切智也。若异于如是不思议之法则。即不成不思议妙果。故云当作此法则乃至即是三落叉义也。
    二从洛叉下。明洛叉为相见义中。又二。一明别牒。二明随释。
    初中。交牒可云。所说三落叉。乃至勿异如是教（云云）
    二从洛叉下。明随释中。又三。一明举梵语显二义。二明经教中洛叉义不穷。三明今决穷尽说。
    初中。洛叉梵音等者。洛叉是梵语。今存二义。一相义。二者见义也。故云洛叉乃至见义也。
    二从我于下。明经教中洛叉义不穷中。我者大日如来自称也。于种种经教中者。指金刚顶经叉今经上来诸品中也。所谓或说一洛叉。或说三洛叉。各有其意。谓为灭轻罪说诵一洛叉。为灭重罪说诵二洛叉。为灭极重罪说诵三洛叉。皆随病投药义。有余未了说。而未穷尽佛意。故云我于种种经教中。乃至便得罪业清净。然此义有余也。
    三从今当下。明今决了穷尽说中。又分为四。一明三相义。二明垛义。三明见义。四明三句与洛叉相应。
    初中。又四。一明三业净除相。二明龙天归敬相。三明问答决疑。四明决择三洛叉。
    初中。又分为五。一明总得三相。二明身罪净除相。三明口罪净除相。四明意罪净除相。五明结归三相。
    初中。今当决之者。是即任佛意而开说。所谓得三相名为洛叉。故云所谓洛叉乃至当是罪得除也。
    二从先明身下。明身罪净除相中。先明身相者三业中身相显露故。先明身相。例语意令易知。故云先明身相也。谓身体先时粗重等者。于持诵以前者肉身粗重不得轻安。或为小虫等所恼。然于持诵以后者无如此等诸相。如大品中说阿毗跋致菩萨相貌。又如法花身根章说。故云谓身体乃至此是身相也。
    三从口下。明口罪净除相中。口相者随有所诵者。言随诵一字一句本尊无感应。或宣一言圆满无量言句。此亦如大品等所说。又如法花舌根章说也。故云口相者随有乃至皆是语业净相也。
    四从意下。明意罪净除相中。意亦有殊异相者。先虽闇钝。顿发生无量惠解。如法华云。是人意清净。明利无秽浊。以此妙意根。知上中下法。乃至闻一偈。通达无量义。次第如法说。月四月至岁（云云）故云意亦有殊异乃至皆是意净相也。
    五从由下。明结归三相中。由具此三净相者。言如此三相具备。当知是即满三落叉者也。若无此三相者。当知虽诵有千万洛叉之数。更无所益。故云由具此三净相故名乃至无所益也。
    二从既下。明天龙归敬相中。既得此三相等者。既得如上三相显现时。人天八部崇敬奉事给仕。如法华所说。如此等事余人所不知。唯持诵者独能知。故云既得此三相当更乃至此亦罪除净相也。
    三从然下。明问答决疑中。又分为二。一明问。二明答意。
    初中。然上来明离一切相者。问意谓上来诸品中皆说远离一切相。何故今亦说三相具足。如何彼此相应耶而问也。
    二从今下。明答意中。今答此等者。谓如此三相皆不生故一相也。是即相即无相。即无相即相。是故非相非无相非三非一故。与前来所说不相违也。故云今答此三相以阿字故乃至亦非一亦非异也。如天台所解等者。如天台三谛即是之所谈。故云如天台乃至皆是此意也。如是三相平等者。且如本尊者口真言身印心本尊此三事平等。如本尊者我三密平等亦如此。如我者一切众生三密亦尔也。本尊自身众生心平等平等。三三无二无别。是则三洛叉之义也。故云如是三相平等住实相是三洛叉义也。
    四从身下。明决择三洛叉中。身实相是一洛叉等者。见身本不生身垢罪除时。名为身实相。是即第一洛叉也。见口实相为第二洛叉。见意实相为第三洛叉也。
　　二明垛义中。洛叉是垛义者。是即约从远至近之次第而作此譬。如文殊问经及首楞严三昧经等。故云又洛叉是垛义乃至以是因缘名洛叉也。
    三明见义中。复次身印口真言意本尊等者。如此三行各各不同名为三相。然此三相入阿字门故。皆悉一相平等所行本初不生不可得无自性也。得如是三密平等知见故为三洛叉。若异之者非正观正见。故云复次身印乃至勿异者不得他观也。
    四从复下。明三句与洛叉相应中。又二。一明举三句显经本意。二明举三洛叉与彼相应。
    初中。复次前云三句义者。从初品已来处处品品皆说三句法门。是非但自发心修行证得毕次第而已。还令一切众生发心修行证得方轨次第也。故云复次前云乃至他三句也。
    二明举三洛叉与彼相应中。又四。一明菩提心与字相应。二明大悲与身印相应。三明方便与本尊相应。四明依师修证。
    初中。谓行者最初先须有菩提心相应者。三句最初菩提心与字相应。所谓是无点阿迦遮等也。如此诸字皆入阿字门故本初不生。是即与菩提心而相应也。故云本尊三昧品疏云。谓行者最初修行字略有二种。观于字义。但观菩提心。此菩提心即是字也。谓阿迦遮吒多婆等。但举其首。然诸字皆是也。以为初首故云菩提心也（云云）是故云言三洛叉者即与此相应也乃至何有进行耶也。
    二从虽下。明大悲与身印相应中。虽已有心等者。既虽有发菩提心。不修大悲万行者。犹如知路而不进步。只有大菩提之愿。无大菩提之行者。何能成就大悲胎藏四重法界轮圆具足功德聚集之身耶。故云虽已有心乃至功德身乎也。
    三从或虽下。明方便与本尊相应中。或虽能进行等者。言适虽发心修行。若无方便者迂回于岐路。怀疑惑不能入宝处。智惠方便具足圆满。得入本尊实相。故云或虽能进行乃至亦不得入实相也。
    四从是下。明依师修证中。是故佛诫诸行人必须依师而学者。释经之如念诵数量勿异如是教之意也。言诸显乘学者以利根分别之力故。辄尔取经文。不能随明师。受三昧耶戒。授灌顶印可。具咨询三密方便之秘用。而自恣师心虽精进修行。而三密方便参差不得少分之验。何况成悉地哉。因兹非但怀疑惑之心而默止。还起邪见之心。毁谤如来甚深秘密之奥藏。永断成佛之种。既以从法佛如来身出血。杀大智大悲父母。害正觉正知阿罗汉。破六大和合僧。由此五无间业。必定入无间大地狱之中。无量无边劫之顷受难忍之极苦。以是义故须随明师得入三昧耶曼荼罗。传学此经始终之奥旨。通达三句之秘藏。应满足三密平等之三洛叉也。故经云勿异如是教。疏云是故佛诫诸行人必须依师而学。乃至不得阙少是三洛叉义也。已此事故者。已犹以也。言以此事故最后品中择付属弟子。殷勤而付属。故云已此事故次后品乃至其义如是也。

已上释世出世持诵品竟
释嘱累品第三十一（经第六终疏二十奥）

    将开为四。一明大意。二明释品题。三宣来意。四明入文判释。
    初明大意者。从上以来虽说种种甚深秘密持诵证入方便秘法。若无传持之人。流传利益无据。爰以择具足内外标相者。堪能符嘱此秘藏。故疏云。今为末代传法人等更明外迹可传之相也。前经初明择弟子相。今又说之。然皆略举宗。大本中具明也（云云）此则此品大纲也。
    二释品题者。嘱谓付嘱义。又易劝嘱义。所谓劝嘱末代之行者。令不零落无尽宝藏。累谓承继为义。所谓承符嘱于如来继法命于来际。故疏云。今说经欲了故加持付嘱也（云云）是故名为嘱累品也（云云）
    三宣来意者。一部始终已毕。不可不付嘱。故疏云。今说经欲了故加持嘱也（云云）又上品末释云。次后品付嘱中复明择弟子相。文相承蹑耳（云云）故次上品而此品来也。
    四从次佛下。明入文判释中。又分六。一明放逸不授非器。二明应授者标相。三明大众一心奉持。四明大众请说久法加持句。五明如来由请说。六明大众欢喜奉行。
    初中。又分为二。一明告敕付属。二明放逸授故自损损他。
    初中。又二。一明牒经。二明随释。
    初中。次佛告大会者。经之尔时世尊告一切众会言文。略而牒也。
    二从即是下。明随释中。即是经文初等者。指住心品也。今将欲经说了故。还符嘱彼十佛刹微尘数大众。故云即是经文初十世界乃至故加付属也。
    二从汝下。明放逸授故自损损他中。又二。一明牒经。二明随释。
    初中。汝等应住不放逸者等者。经之汝今应当住不放逸于此法门文。略而引之。
    二从即是下。明随释中。又三。一明异法则为放逸二明不达法性为放逸。三明引法华为例。
    初中。即是承蹑前文者。上品云勿异如是教。若异此而行者。乃至成无间业。故云承蹑前文。若擅授者即招重罪故。专鉴机堪否可住不放逸也。故云即是承蹑乃至住不放逸也。
    二从复次下。明不达法性为放逸中。复次如上三句等者。如上三句叉三洛叉者。是住如实菩提心修行方便。若不尔为人作师即是放逸。故云复次如上三句义乃至即是住于放逸也。
    三从次差下。明引法花为证中。以差机而授等者。若不知如上放逸不放逸。擅授与故即为永失。而为人天怨。故云以差机而授乃至利钝之相也。
    二从除下。明应授者标相中。又二。一明总具标相。二明别说可传相。
    初中。又二。一明牒经。二明随释。
    初中除我弟子者等者。经之除我弟子乃至当一心听文。略引之也。
    二从为下。明随释中。为已依我教者。为犹谓也。言依此真言秘密教。住净信心。可授与之。其外非所堪忍。故云为已依我教乃至不得辄尔为说也。然阿阇梨以智力识知内心根性性欲利钝通塞。如上阿阇梨众德中辨。故今所不论也。今为末代更明其外迹可传之相。故云若菩萨照机识因乃至可传之相也。前经初明择弟子相者。指具缘品也。然彼品及今品皆略说。十万颂大本具足所明也。故云前经初明乃至大本中具明也。
    二从良下。明别说可传相中。又分九。一明良晨生。二明志求大事。三明有微细惠四明思念恩德。五明生渴仰心。六明闻法欢喜。七明显色吉相。八明形色吉相。九明总结。
    初中。又二。一明牒经。三明随释。
    初中。良晨生者等者。经之若于吉祥执宿时生文。未会引之也。
    二从大下。明随释中。具明如是宿次等者。此人所生宿次执曜昼夜时节等也。随其所生宿次乃至时节等。一一皆有吉凶好恶相。及于一一宿次时节。皆悉分别浅深两义。如具缘所说。如此等宿次乃至时节一一次第大本具明。然今略出之。故云大本中具明乃至但举其纲目耳也。
    二明志求大事中。又二。一明牒经。二明随释初牒经。可见。
    二明随释中。即是发菩提心者。既发如实菩提心。专求大悲普门万行。不求余事。故云求胜上事乃至所行广普妙也。
    三明有微细惠中。又二。一明牒经。二明随释初牒经。自可见。
    二明随释中。谓闻一字一句等者。言此人闻一偈一句时。以不思议智力。通达无量无边义门。更无误失之类是也。故云谓闻一字乃至广演无僻之类也。
    四明思念恩德中。又二。一明牒经。二明随释初牒经。自可见。
    二明随释中。乃至者。不轻父母主君等之恩。思念必报谢之。故云乃至也。从师闻一句之义等者。闻一句一字住大恩之思。犹如须弥山。又如巨海。从今身乃至佛身。荷负其恩德刹那不忘。故云乃至从师闻一句乃至当知恩报恩也。
    五从渴下。明生渴仰心中。又分为二。一明牒经。二明随释。
    初中。渴仰者等者。经之生渴仰心。略引之也。二明随释中。谓心殷勤等者。言精勤希求无上大乘胜法。犹如常啼菩萨求法因缘。具明如大品。故云谓心殷勤乃至乃可为说也。
    六从欢喜下。明闻法欢喜中。又分为二。一明牒经。二明随释。
    初中。欢喜住者。经之闻法欢喜而住。略引之也。
    二明随释中。谓闻妙法等者。言此人闻甚深妙法。非喜流泪身心踊跃。乃至不受余经一偈一句。何况于外道典藉等哉。故云谓闻妙法乃至一字之类也。
    七从次又下。明显色吉相中。又分为二。一明牒经。二明随释。
    初中。交牒可云。其相青白或白色（云云）
    二明随释中。次又辨其外相者。前六句付内心明之。此更付外相辨。故云次又辨其外相略说其色也。谓青白也等者。是即青白相交。所谓浅青色。若秘释者。青是大空色。白是白净信心义也。余文可见（云云）
    八从以广下。明形色吉相中。又分为二。一明牒经。二明随释。
    初中。交牒可云。广首长颈乃至端严相称（云云）
    二明随释中。头广等者。如是形貌不太广不大狭。不太长不太短。乃至不太高不太平。一切端严微妙离可恶之相。^7□（布音高颊也）故云头广谓如罗云顶乃至当如金铤之类也。
    九从略下。明总结中。又二。一明牒经。二明随释。
    初中。交牒可云。如是佛子应当殷勤而教授（云云）
    二从略下。明随释中。略说身心者。前六句说内心所念。故云心。后二段就身显形色说之。故云身也。大本中说如此内外之吉凶甚广多也。故云略说身心也。若备如此之相堪可传授。故云堪为道器乃至堪传习也。佛彼具相者谓佛子者。言具如上之诸相者。是即谓为佛子。是故若有如是之人者。阿阇梨殷勤摄授当可教导之。故云佛彼具相乃至教之也。瑜伽论于十地说也者。彼论中。于十地中说如是相貌故云尔也。又大品大论阿毗跋致品中委悉说之。又劝嘱必是等者。夫劝嘱本意。谓为欲坚固传持持此法。久继佛种于永劫。令无尽宝藏之万德不零落也。是故若具如是相。堪应继传者。师当殷勤教导授与不可令失时宜也。故云又劝嘱必是乃至勿令失时也。
    三从时金下。明大众一心奉持中。又二。一明牒经。二明随释。
    初中。时金刚手等具大德者等者。经之尔时一切乃至广大供养已文。略而引之也。
    二从即是下。明随释中。即是上来会众也者。指十佛刹微尘数内大眷属等也。此大众各闻上来所说之深法已。于各各自己本来本尊所说之教。深信乐倍增。各顶戴我本来自性清净之法。而受持自己之法。当得此法已。顾佛敕。如受王教。更不违越奉行流转。故云即是上来乃至当作供养也。
    四从时众下。明大众诸说久法加持句中。又二。一明牒经。二明随释。
    初中。交牒可云。稽首佛足乃至久住世间（云云）
    二从时众下。明随释中。时众重起礼佛者。前闻已顶受。一心奉持顶礼供养已。然欲奉请久法加持句故。复各起作礼。故云重起礼佛也。以荷重任者。譬如有人依大忠勤。被恩补大国之时。以重任故行于王命之事。更不违越。重职不轻故常作龙渊之思。今此大众亦如是。以三平等之忠勤故。如来无上大法王。于普门法界。作四重圆坛指图。各各补任之。是故大众面面怀庆悦。顶戴受持自己本来花藏世界已。是故重职既同于如来。仍行如来事以度众生。但一切众生四魔三障之怨疾辄尔难除。愿世尊说令法久住之加持句。除四魔三障之怨疾。令此法眼道久住世间。横穷十方之际无所不遍。竖尽三世之分无时不照。故云佛已付属如是秘藏以荷重任乃至我皆誓传此法此本问弘经之意也。
    五从时佛下。明如来由请说中。又二。一明牒经。二明除释。
    初中。交牒可云。尔时世尊乃至莎诃（云云）
    二从时佛下。明随释中。未说句义者。此真言字义句义阙未释。故云未说句义更问也。仍不能作释耳。
    六从时下明大众欢喜奉行中。又分为二。一明牒经。二明随释。
    初中。交牒可云。时佛说此经乃至信受奉行（云云）
    二从时诸下。明随释中。广说摩诃毗卢遮那等者。今此疏者三千颂略经之外。取十万颂广义广释。故云广说也。是则指疏之广说非谓经广说也。

已上释嘱累品竟
妙印钞卷第七十九　一校了
（御本云）元德三年（辛未）五月二十六日加点了
沙门宥范（六十二）
妙印钞卷第八十

        沙门阿寂纪
    
　　　
　　　
　　　

释后问答

    从此以下。将释后问答。即开为五。一明问答三句四重同异。二明问答百字轮内外次第。三明问答就行者观行中胎为菩提等。四明问答遍智院三事外阙。五明问答四佛次位。
    初中。又二。一明问。二明答。
    初中。问前三句一者菩提心乃至外三院为方便也（云云）问意谓住心品明三句时。以菩提心为种子。大悲为根。方便为究竟。然者今就四重曼荼罗配释之者。以中胎为菩提心。八叶位为大悲。第一重以下三院为方便究竟耶。为当如何而问也。
    二从答云下。明答中。又二。一约行者从因至果明义。二约如来果地万德明义。
    初中。又二。一明横义。二明竖义。
    初中。答云此有等者。答此之问且有二意一约行者从因向果之次第。二约如来果地一法界心。故云答云此有二种乃至有如来果地说之也。
    问。若然者约行者发心修行证入次第如何答。付之且有横竖不同。若横论者。所谓愚童凡夫一念齐施心为菩提心。泡叶等为根。受用果等为方便。如配释三句者。以发心为外院天等。以泡叶等为第一第二院。受用果等为中胎也。故疏云。且如最外院八部等世天。即是前八心中从初解守齐已去。乃至受用果等（云云）是即横示尘数之广多也。如此者约二乘发心修行果。亦尔也。如二乘者约四家大乘发心修行得果判三句四重曼荼罗。亦尔也。
    二从然有下。明竖义中。又三。一约为因明第三重。二约为根明第二重。三约方便明八叶中胎。
    初中。然有善根等者。彼愚童持齐之一念。渐渐滋长善根开发。与正理相应。是即大悲胎藏花台之因。若约曼荼罗。即是第三随类应现身也。
    二从如来下。约为根明第二重中。如来以方等者。从此已来渐生三乘解心。精进修行。是即大悲为根也。若约曼荼罗者。即是第二第一院是也。
    三从次成下。约方便明八叶中胎中。次成佛果等者。极无自性心之后心。入初地始心住三密菩提心。即是方便究竟位也。是即竖示十重浅深也。故疏云。然有善根开发与正道相应即是大悲胎藏花台之因也（已上菩提为因第三重也）如来以方便力乃至皆是大悲句也（已上大悲为根也第一第二院也）次成佛果入中胎即是方便句也（已上方便为究竟也八叶中台藏也）已上约行者从因至果次第判之也。初地乃至十地横竖不同准之可思之。
    二从然此下。约如来果地明一法界心中。又分为九。一明一法界体不异。二明未成果时观差别。三明为利益渐现四重。四明就机情作三重浅深。五约字义明无别。六约五色明无别。七明诸尊各具五点。八明为初观佛示位形。九明一切所表皆大日。
    初中。然此八叶等者。如上横竖重重无尽差别。是则毗卢遮那如来普门万德一身。非纵非横独一法界如来内证之万德也。何论次第浅深次位耶。故云然此八叶及中胎乃至作八叶分别说耳也。所谓如普贤者是即如来本觉菩提心正因也。故云且如四菩萨乃至最初得名也。次如文殊者是又如来正知见之体。所谓知见此净菩提心第一义空之妙慧。如实知心之正智也。正以此妙慧净除与菩提心俱无始微垢。即入菩萨正位。故云次文殊师利者乃至即不可成果故次明文殊也。次如弥勒者是又如来大慈大悲义门也。随有前大智。若无大悲即方便不具。所谓六度圆满必成佛。文殊是第六般若也。弥勒是前五波罗蜜也。定慧具足必成自利利他大愿。故法花云。定慧力庄严。以此度众生（云云）故次文殊明弥勒。是即犹只第二大悲为根句也。故云次西北方弥勒乃至摄众生也。次如观音者是又如来内证花台之体也。谓前行愿成就得入此莲华三昧。故云次东北观音乃至得入此花台三昧也。
    二明未成果时观差别中。若就未成果时等者。如此四德唯是虽如来一身一智境界。就未成佛之时。且作次第浅深差位。今约如来平等独一法界体。皆是如来本因如来本行如来本果。一身一智一体一相一用也。故云若就未成果时观之乃至皆是大日如来一体也。
    三明为利益渐现四重中。若如来但住等者。若如来住如是自证之法。无由度人。是故从内赴外。乃至现第三随类之身。故云若如来但住自证之法乃至皆是普现色身之境界也四明就机情作三重浅深中。若就情机等者。任从因向果之机情。且说三重坛位故。三重差别浅深有之。若开佛意显实性者。世天与大日平等无异。何浅何深耶。但浅深昧晦在众生。不在佛意。故云若就情机而说乃至从外渐内而成三重坛也。
    五约字义明无别中。自为五。一约无点字明菩提心。二约第二阿明万行。三约第三暗明正觉。四约第四恶明大涅槃。五约第五恶明方便满足。
    初中。又如字义即是此之次第也者。如次第。今此曼荼罗次第亦如此。故云尔也。初阿字在东方等者。如此五点字皆是如来五德故无前后次第义。虽然从本初不生大空修万行。由此万行成正觉。正觉既成故证大涅槃。果性果果性既得故方便满足。约如此义门之时。且以无点阿字为初而置东方。是即东方世间号为方初故。以菩提心为万行之初。与其义门而相顺。故字为菩提心置东方。此字转为宝幢佛。故云初阿字在东方乃至其名曰宝幢佛也。此中如梵音阿字即有动首之义者。梵音阿字中含动首义。是即最初发心之义也（云云）
    二约第二阿明万行中。次即阿字是行者。指第二傍角点具足字也。虽发心若不行不证果位。故必可修万行。如四菩萨中之文殊慈氏。其佛花开敷佛也。故云次即阿字乃至其佛即是花开敷也（云云）
    三从次即下。约第三暗明正觉中。次即暗字三菩提也者。万行既满成正等觉。是即西方阿弥陀佛也（云云）
    四约第四恶明大涅槃中。次鼓音即是大涅槃等者。正觉既成二利圆满。是则证大寂涅槃。是即果果性。故云次鼓音即是大涅槃乃至果故说也（云云）
    五约第五恶明方便满足中。次即入中恶（长声）字是方便也者。既越八叶入中胎。绝心量住无相。是即第五具足圆满字也。但约从因至果故且云尔也。若约本有五点者。非一非二乃至非第五。但是法尔天然五德也。何论次第浅深之殊耶。唯佛与佛境界。非凡俗之所及。然此自证果德。离内外方所虽不可思议。以如来于法自在力故。即无相而示相。即寂灭而现作。从巧色摩尼身。以巧色摩尼语。示巧色摩尼法。遍满生死海中。三世常恒无方便化导。故云为念本誓乃至当知此即是方便也。若离此无方之大方便。大圣犹非其境界。何况于生死流转耶。以此作寂平等大方便故同于大空。普现色身从缘等现。更不失时会。当知今此普门应用之身。皆是毗卢遮那如来一身一智更无别异。故云若离方便如来本地乃至皆是一身无别身也。即是普门身者佛部也。即是法界身者莲华部也。即是金刚界身者金刚部也。
    六从又菩提下。约五色明无别中。自为二。一明黄色为东。二明赤色为南。三明白色为西。四明黑色为北。五明众色为中央。
    初中。菩提黄色是金刚性者。自性清净金刚不坏大菩提心。故云金刚性。其体本初不生故。顺字色相而云黄色（云云）
    二明赤色为南中。次行是火义者。以文殊第一义空罗字智火。烧菩提心上之微垢。令清净无垢。于此无垢清净大空。修大慈大悲之万行。是弥勒也。故云万行以妙惠为导。是妙惠文殊也。万行弥勒也。然火具足焚烧成熟二义。所谓焚烧烦恼之薪。成熟万行之苏烧与熟俱时更全非异时。文殊妙惠之智火与弥勒大悲之熟苏。俱时无暂离。故云不得离惠而有作也。是故法花。慈悲之弥勒含大众之疑。大智之文殊答慈氏之问。不二佛世尊说定惠力庄严。以此度众生以彼可思之耳。
    三明白色为西中。次成菩提白色者。是圆满净月轮义。是即破烦恼之闇冥。照生死之长夜之义也。又水从高趣下。普令润生情非情。如来字大悲水亦如是。从圆净满月轮中。流出微细清净光。遍满法界海。润一切众生烦恼之干地。令生大菩提之芽。故云次成菩提白色即是圆明究竟之义乃至是起大悲故也。
    四明黑色为北中。次即是大涅槃等者。二利终穷所作已辨。机缘薪尽大智火息。佛日已隐黑色自然也。故云次即是大涅槃乃至佛日已隐于涅槃山故色黑也。
    五明众色为中央中。中心空具一切色等者。四方各主一德故各显一色。中央统众德故具一切色。是即普门众德满于法界。无德不具无事不作。无智不明无寂不照无生不利。故云中心空具一切色乃至无所不有也其百字轮所以从外向内者。即是也七从如中下。明诸尊各具五点中。又四。一明金刚手五点。二明莲华部五点具足。三明文殊五点具足。四明一切诸尊准之。
    初中。如中台者一切本尊等者。上来既说中台藏五点具足圆满之相已。是故今例中台。一切诸尊皆又可五点具足。故云如中台者一切本尊亦如此说也。如金刚手种子等者。所谓于金刚手种子之缚。而说五点具足也。谓是也。故云如金刚手乃至是此义也。
    二从如莲下。明莲华部五点具足者。所谓是也。故云如莲华尊乃至亦是方便也。
    三从如文殊下。明文殊五点具足者。所谓是也。故云如文殊以字乃至涅槃方便也。
    四明一切诸尊准之中。余一切尊种子字等者。如此金刚手观自在文殊师利种子。自余一切诸尊皆是如此可观想。故云余一切尊种子字皆亦如是广说也。是即始从大日。终至吒枳尼遮文吒等。皆悉五点具足五智满足。平等平等无有差别。今此经一部始终。从因句果从果向因。虽展转不可思议。但是毗卢遮那普门万德也。故云以是义故金刚手乃至无不即是者由此义也。
    八从又云下。明为初观佛示位形中。此大悲藏本尊等者。上来所说大悲胎藏尊位及显形色等。初心始行者不能直观本尊故。如来以大悲方便故。示此次位形像等。令初心行者有据。故云又云此大悲藏本尊乃至令心有所缘耳也。渐观行成就时。以法力故自然与佛会相应。作意不作意常明了也。故云及观成时乃至真见曼荼罗也。
    九从此地下。明一切所表皆大日中。此地者指如来果地之地也。如此以地为诸法依止。此净菩提心亦复如是。如来万善万行功德智惠皆悉以净菩提心而为依止。然此净菩提心更复无依止。只是字本初不生妙体耳。此心地菩提心者。更非别物。所谓大日如来自性清净本地法身即是也。故云此地者即是净菩提心乃至妙庄严之相也。观音弥勒等皆是大自如来普门别号也。离一一别名。非别有大日如来。故云又观音文殊普贤弥勒已在八叶中。即大日如来大法身也。乃至当知准此说之万德皆尔也。犹如天台法身等者。彼宗所谈法身般若解脱三德不纵不横如字三点面上三目也。是但法身之上随义而异其名。今众德亦如此。故云犹如天台乃至与此相合也。
    二从问百下。明问答百字轮内外次第中。又二。初明问。后明答。
    初问意谓百字轮时。从外向内作如是次第。然者渐引入而为至中之义。云何而问也。故云问百字轮乃至渐摄至于中之义耶也。
    二明答中。又二。一约从因向果次第明义。二约从果地垂应次第。
    初中。若约行者之发心修行菩提涅槃方便次第者如此之次第是也。如上判之。故云若修行者乃至即作如是次第也。
    二从自果下。约从果地垂应次第中。自果地等者。从内向外作如是次第。是即从法身起应用。渐流向外度众生次第也。故云自果地而说者。乃至犹如曼荼罗自中台出。至八部世天之位也。乃至直至成菩提方便等也。云仰坏拏那摩等者。此五字是大空之点故。遍内外一切处故。或同等在百字轮内或同等在百字轮外。如百字生品等所说也。更问即此意也。
    三从又下。明问答就行者观中台为菩提等中。又二。初问后明答。
    初问意谓今就行者心中观行。作大悲曼荼罗时。以中台为菩提为因句。乃至世天等为方便为究竟耶。为当云何而问也。
    二从答凡下。明答中。又二。一约世间成就明义。二约出世成就明义。
    初中。又分为二。一约从因向果明义。二约从果向因明义。
    初中。答凡进行者有次第也者。今真言行者进修时。虽有重重无尽之四点。且略举七个四点摄在自余。故云凡进行者有次第也。先依法持诵等者。谓行者发三密菩提心（发心）依行仪法则持诵时。作真言手印等。观圆明及字菩提印。随作此三事（大悲万行）一事若成时三事皆成也（方便为究竟也）是即从因向果故。初发心位为第三重。修行句为第二第一院。方便句为八叶中台也。故云先依法持诵乃至随作一事成时三事成也。
    二从初观下。明约从果向因明义中。初观圆明者。如实菩提心即中台藏也。由手印真言乃至三叶渐净者。大悲为根句。即第一第二重等也。心障净故即渐见圆明者。若见圆明时。或于其中。乃至既如是见犹是外缘者。是方便为究竟句。即第三重等也。此内分别二句。所谓心障净故渐见圆明者。是即大涅槃句字门也。若见圆明时乃至既如是见犹是外缘者。是即方便为究竟句即字门也。上来虽有从因向果从果向因不同。犹是世间成就相。非出世成就之相也。故云犹是外缘也。
    二从次当下。约出世成就相明义中。又四。一约从因向果明义。二约从果向因明义。三明成支分生曼荼罗。四明有一事真实不虚。
    初中。次当引外向内作如是观察者。犹是初心始行之人故。引心外字印圆明等观。以来而作心内故云尔也。此圆明者即从我心而出等者。即如实大菩提心句也。所谓中台八叶院也。故云当知内亦复如是乃至无别法也。犹勤方便等者。既发如实大菩提心已。勤修三密方便。是即大悲为根句。即第二第一院也。即见此圆明种子字唯是自心不复外缘也乃至即是随分成就者。即是第三重也。此中亦分别二句。谓即见此圆明种子字唯是自心不复外缘也者。即大涅槃字门也。乃至若外圆中明见种子乃至即是随分成就也者。方便为究竟句即门也。
    二从以瑜伽下。约从果向因明义中。以瑜伽相应所观随意即成者。依如上之内心相应瑜伽之妙观故。随其观法即成其位。故云尔也。即观此心八叶等者。如成就悉地品所说。住如来菩提心。观八叶心莲华台上。即成彼位。是菩提为因句。即中台八叶院也。即于此心莲华台上。观作三重曼荼罗。其第一第二院大悲为根句也。其第三院方便为究竟句也故云以瑜伽相应所观随意乃至中胎其外八叶随佛位次列布也（云云）
    三从又云下。明成支分生曼荼罗中。此八叶即是大悲藏第一重者。是指八叶位为第一重。观察心莲华台上。即是中台也。自身即三重曼荼罗也。所谓心已上为第一院。齐已上为第二院。齐已下为第三院。故云此八叶即是乃至为第三世间天院也。诸尊形色相好各各差别宛然乃至入佛会也者。如秘密曼荼罗位品所说。是即方便为究竟字门也。犹是地前五种三昧道分位。而非初地见道之位。故云然未见谛人乃至但是观心成就耳也。
    四从然有下。明有一事真实不虚中。又二。初明即是体。二明引经举譬。
    初中。然有一事真实不虚者。上来既明三句五点为曼荼罗体已。此上犹唯有一事真实不虚。所谓自身即是之大我也。是即正曼荼罗具体法身也。决定者彼印也。谛信者自净信心即彼明也。我即法界者三昧耶也。我即毗卢遮那者尊形也。我即普门诸身者毗卢遮那万德。即如上云。普贤是菩提心。文殊是惠。弥勒是悲。此菩提心即是大日如来而有菩提心也。即大惠即是大日如来。不离此大日如来别有惠也。悲即是大日如来。不离于大日如来别有悲也。当知准此说之万德皆尔。所谓瑜伽中云。毗卢遮那言。我即是文殊观音等。即是天。即是人。即是鬼神。即是龙鸟。如是等无不即是者。由此义也（云云）已上文者付如来说即是旨竟。今此段者只付真言行者当体即说即是也。若谬此事者即非如实行者。若不谬此事者即是真实不虚妄之真言行者也。如上者。指成就悉地品等也。故云此事不谬如上真言加持义中我即法界是也。又云法界而有自在等者。于自性清净法界。有种种无量自在神通力。所不疑也。故云尔也。
    二从如瑜下。引经明譬中。又二。一引金刚顶。二引大本意。
    初中。如瑜伽等者。未勘之。
    二引大本意中。又四。一举帝释宫譬无性。二举欢喜园譬无性力。三举修罗战譬显无性力。四举梵王宫显无性力。
    初中。说其意云者。非正文故云尔也。故帝释在天宫中等者。其文相可见。若合譬者。帝释譬自受用身也。宫中譬花藏世界宫也。其地者譬净菩提心三平等地也。外内清净譬九八识等诸识自性清净也。一一天众譬无边眷属也。如此境界但有自净信心之者而能入。故云不可不信也。
    二举欢喜园譬显无性力中。又如诸天等者。指三十三天也。其文相自可见。若合譬者。诸天譬反化身也。欢喜园譬嘉会坛也。放逸譬自受法乐也。尔时以其宿业力譬各各本誓悲愿。法教之音譬诸佛加持力也。令住正行譬住大悲万行也。然实一一树叶中等者。能加所加共本来不生故。感应道交作不思议之用。故云又如诸天在欢喜园乃至不自不他而成此事也。
    三举修罗战譬显无性力中。又如与修罗战时等者。其文自可见。诸天譬等流身也。修罗譬现行粗欲烦恼也。天鼓譬等流身说法也。令发勇健之想譬勇健菩提心。令修罗怖畏退散譬菩提心能降伏四魔也。而实此鼓无形无住处者。三世常恒之化导故常住不反也。故云无形无住处也。况法身耶者。此法身之名省上三身。所谓自受用法身反化法身等流法身也（云云）
    四从又如下。举梵王宫譬显无性力中。又如大梵王等者。其现文自可见。将合譬者。大梵王譬自性法身也。在本宫譬法界宫。一切天众譬八叶及第一第二第三院自性自然眷属也。念欲得见者无不皆现其前者。譬于无相法身大圆明中。发一念智心时。随其智力而不思议影像现也。以诸天等皆知彼清净行者譬自性自然内大眷属等各互相涉入无碍自在也。又端严相好第一者。譬微妙法身四曼妙相也。烦恼贪欲等心息者譬此自性会诸尊永烦恼无明之心不生也。为生无量善愿者。譬性起自然无作功德也。随分进修清净行者。譬无作应用遍满法界也。不动不摇譬本地法身常住不变也。亦不作意等者。譬无相法身无方之应作也。皆作是念等譬自眷属各各一德皆大日如来也。以世间浅名显法性深号。故云是等世间以少福愿乃至加持神变耶也。但常途诸教诠法身无色无形无言无说无想无念无去无来等。是则未了教故作是谈。故云然常途说法乃至而不言法体如是此其未了也。复次三句三部等配释可有之（云云）已上明自然自证之大我自在力竟。是岂异物耶。只行者即是之自在力耳（更问）
    四从问曼下。明问答遍智院三事外阙中。又二。初问。后答。
    初问意。谓东方第一遍知院中三角智印及右虚空眼左如意宝。此三种之外余尊无之。然者云何而问也。
    二答意。谓如普通真言品密印品等中。并阿阇梨所传图位等者。如来豪相以下皆在此遍智院中。然者如所列次第。其左右可列之。故云答如真言及乃至当次列之也。但诸佛顶可安第三院。故云其佛乃至此中无也。
    五从问宝下。明问答四佛次位中。自四。一明问答宝幢佛为初。二明问答花开敷佛为次。三明问答阿弥陀佛为次。四明问答鼓音佛为次。
    初中。问宝幢佛是何义者。问意谓含三意。一问宝幢之得名。二问四佛始置之。三问置东方。故云是何义也。答意谓。兼于三意答之。此是菩提心者。四点中菩提心为始。如世军中幢旗为先。离合进止皆守大将之幢。一切万善万行离合进止。皆又由菩提心之宝幢。与四魔相战而得胜。为表此义宝幢为始也。而置东方者。世间以东方为方始。是故为表此佛之实义为诸行之始。置东方也。
    二明问答花开敷佛为次中。次宝幢即云花开敷佛何耶者。问意谓。又含三意。一问次宝幢而明之。二问其得名。三问置南方。故云次宝幢乃至何耶也。答意又兼于三意答之。自此是行义者。前既发菩提心。此菩提心之次十度万行可修之。譬如世间下种子于地中。为令增进此种子务作种种事业。故次菩提心置万行佛。所以名为开敷花者。一切花开敷时。人天鬼畜莫不爱之。大悲万行忍辱悲愍亦如此。六道四生群数皆悉随顺可爱。故名花开敷佛也。次南方是自证之家大悲门。故令勤修滋长百善万行。尤可于南方也。
    三明问答阿弥陀为次中。次花开敷云阿弥陀何也者。问意谓。是又问是名。问次第。二从此是下答之。此是受用佛者。前发心修行所克现法乐。名为阿弥陀。此曰无量寿。是即大日如来常住三世现法乐惠命。以为名也。故云此是受用佛乃至皆得名也。
    四明鼓音佛为次中。次鼓音佛者方便也者。问阙之。准上可有之。依发心而修万行。依万行既证受用果。自受用满足竟。归大般涅槃。然此大般涅槃非如二乘断灭涅槃。作寂平等应用无方也。譬如天鼓不击自响不失时宜。此佛亦如此。虽不作思念。普门应用遍满法界海。常于三世不坏化身。利益有情无时暂息也。故云次鼓音佛者方便也。既得乃至成事业故得名也。又前云北方等者。上品以不动佛置北方。是经误也。此是瑜伽义者。不生不灭大寂涅槃之体。且名为不动。与此普现色身应用无方之义不相应故。今以鼓音佛为定也（云云）

已上释后问答竟

    右予茍从先师传得此经之皮肉骨髓矣。所谓去永仁年中于丝州衣寺。闻初度讲读而得皮分。正安元年于武州广田寺。闻第二讲赞而得肉分。同三年于豆州走汤山。闻第三法轮而得骨髓两分矣。倩以虽门徒数千辈。或闻初而不闻中后。或闻中而不闻初后。或闻后分而不闻初中。或虽才闻一遍。未及再闻。何况于三遍殷勤之视听耶。是故或被皮为足。或食肉为极。谁窥其骨大小。何况至髓脑哉。爰以阿阇梨耶命云。悲哉此法流既将施。汝留记录当润法道。辞退及再三。重云。汝茍云显教密宗学功。云字相教相之所传。设虽贱文笔。于义道无伤。金翅鸟子卵中音越于众鸟。大乘学者示尔。有烦恼系缚卵中。度生之音胜于三乘。朝闻法夕利生。是即今经宗旨三句法体也。勿辞勿拒。记所闻之旨。不可令义理零落（云云）仍从去正安元年（己亥）十一月八日。至于同二年（庚子）七月二十一日。任愚闻之旨。记其皮分三十五卷。名为阿鍐法乐抄。爰明师始终普揽印可随喜之余。改名为妙印钞。即语满座曰。于今者此法流才可存。自今以后以此可为指南也（云云）仍当山为始。都鄙普流布。虽然于肉分者。未留于心腑而出于口外。且为谢彼大恩。且为润此干地。自去延庆元年（戊申）记始之。至元德二年（庚午）卯月二（壬申）终功。冀开后学腑藏。玩宝玉于自心之室。久照五十六亿。耀珠光于龙花之朝。遥赠末叶。以报师德而已。

妙印钞卷第八十
（御本云）元德二年（庚午）卯月二日（壬申）记毕
小野末叶权少僧都宥范（六十一）
（右妙印钞八十卷以京都东寺大学图书馆藏本为底本以御室仁和寺藏本及赞州高松市无量寿院藏本校合毕。昭和四年己巳十月二十五日起首。至同五年庚午三月十三日终功。三本互有长短。今从其善者耳。）
（昭和五年庚午三月十三日。于京都东寺塔畔寓）
（宝秀六十二记）



