No. 2340 华严五教章问答抄上（上）

   　　

一乘义

    一。题目异说
    二。题目一乘
    三。撰号
    四。义理所诠前后
    五。诸教通依海印
    六。果分说不
    七。因果二分通诸教
    八。终顿摄车
    九。小乘菩萨摄车
    十。三车在所
    十一。露地门外同异
    十二。开方便门示真实相
    十三。索车界内外
    十四。索车三一
    十五。所求果说
    十六。四地五地通寄四果
    十七。八地已上一乘
    十八。三乘进入位分
    十九。同性经佛十地本末
    二十。该摄门不一义
    二十一。十眼五眼等相摄
    二十二。汝等所行是菩萨道
    二十三。毗尼即大乘
    二十四。余二则非真
    二十五。八义意趣
    二十六。愚法出界
    二十七。但能折伏
    二十八。非真灭度
    二十九。罗汉在大乘
    三十。不共般若不思议经
    三十一。一音解许不
    三十二。本会声闻闻自分法
    三十三。天乘梵乘

    建立乘一（三一立破。三国相论自宗大义也。故初明之。）

一、题目异说

    现流布本上中同云。华严一乘教分记（云云）下品华严经中一乘五教分齐义（云云）
    指事上本云。若尔云何一部题目上下相违。解云。上中卷云华严。谓华严经中也○教谓五教。分谓分齐尔乃上中存略。下卷存广○问。虽知广略别不相违。未知何胜。答。未知胜劣。然若随多而为胜。华严一乘教分记是以为胜。以上中二品共同为目故。又品文含义故○又初首故（文）
    唐本章三品共云。华严一乘教义分齐章（云云）义折复集皆如此牒释故也。又折薪云。复有别名。一曰华严五教章。一曰华严一乘教分记（文）
    圆觉小抄云。华严藏和尚制教五义分齐（云云）宗家送新罗义相大师消息云。一乘教分记三卷。探玄记二十卷。两品未了（文）
    义分齐重校序（净源出圆宗文类）原夫先祖标题也。以华严一乘教义分齐章为目。而圆觉广抄引之详矣。比见数本。或标华严五教章。或题云华严一乘分教记。是岂祖师之意耶（文）
    二。问。题目中云华严一乘（云云）尔者此一乘者。摄法花等诸教欤。为当唯限华严一乘欤。
    答。两方也。若云摄法花等者。既云华严一乘。何可摄法花等哉。何况下卷是题华严经中一乘（云云）若云限华严一乘者。下文云。然此一乘教义分齐开为二门。一别教。二同教（云云）然此一乘之言。岂非题目一乘耶。以知。摄同教一乘法花等云事。何况同教分诸乘中。出三小等诸乘。剩凡一代诸教云华严一乘欤（见）如何。答。一义云。华严一乘者。依该摄门心。指一代诸教云一乘。教分记者。依分相门。分五教也。
    折第一云。初题目○今此一乘具同别二教教义之分齐也。以下列十门释此教义。不出三乘一乘。若别教一乘。则三乘等本来不异故。若同教一乘。则三乘合明故。今虽标一乘。摄三乘等俱尽（文）
    指事上（本）云。言一乘者。有其多义。一存三一○二遮三一。如法花等○三直显之一。如华严○问。既显华严一乘。唯可标第三直显一。何兼余义。答。圆教故。摄方便故。唯下同教可知（文）
    寻云。题目一乘言能所释中何耶。答。指事云。言华严者。所释之经称也。一乘教分记者。能释之章目也（文）
    集成云。然此一题能所两重。初者章是能释。上皆所释。二者华严能诠。次六字所诠。从诠就旨以立章题。全取他名。有财释也（文）
    复古多同。此释心题目全皆章之名也。而章一字是文名也。上八字皆经能所诠之名也。
　　五十要问答（上）云。问。一乘教义分齐云何。答。一乘教有二种。一共教。二不共教。圆教一乘所明诸义。文文句句皆具一切。此是不共教。广如华严经说。二共教者。即小乘三乘教（文）
    三。撰号。现流布本云。法藏撰。是略居所。唐本云。京大荐福寺沙门法藏述。京行愿抄云。京者大也○谓天子所居（文）义苑云。京者大也。则西京古之长安。今永兴（文）大荐福寺。西崇福寺。西太原寺。同所异名也故。
    行愿抄二云。大崇福寺古名西太原寺（文）又云。为唐祚起自太原。以报地恩造五处寺。照名太原。复因天后重修改名崇福（文）
    笔削记一云。西太原寺者。即长安崇福寺也。以天下有五寺。俱名大原○东即扬州。南即荆南府。西即长安。北即太原（亦名崇福）中即东都（今之福光）俱称太原者。以则天生于大原。此既皆彼舍宅所置。为敬生处以为名（文）问。何故有三名耶。答。先太原者○荐福者。还源观补解云（源）荐追也。言为考妣追福也。此寺唐中宗皇帝所造（文）
    行愿抄云。后因天后重修改名崇福（文）荐福·崇福同义也。
    问。荐福·崇福之名通五大寺欤。答。依笔削记。西太原寺即长安崇福寺（云云）又云。北即太原（亦名意崇福）又行愿抄云。造五处寺总名太原。后因天后重修改名崇福（文）此释又崇福名通五大寺（见）依此等释义。荐福崇福通五大寺欤。

    法藏  贤首
    香象  三名事

    义苑法藏者。教主之名字之与号。俱称贤首（文）集成全同。笔削云。法藏者。俗姓康氏。华严第三祖。敕谥贤首大师（文）
    述撰作三别事。
    四。付十门标列之次第。且义理分齐所诠差别前后。云何列之耶。答。若依唐本。九所诠差别。十义理分齐也。若依现流布本。义理分齐九。所诠差别十也。付之。若如唐本者。教义分齐重校序（净源）若总列章门。稽诸典本。皆以义理分齐列于第九。所诠差别当于第十。近有佛泷山学者。传于径山写本。妄以第十门为中品。反以第九门为下卷。向所谓列门有参差。其失二也（文）
    若如现流布本者。
    演义抄三上云。若约所说法相者。下约所诠辨异。然贤首义分齐内第二卷广明。今但略说（文）
    唐本印本云。次品广说（文）何况玄第一云。一明教起所因○三显立教差别（所诠差别在此科）○九辨文义分齐（云云取义）大疏一云。一教起因缘。二藏教所摄（所诠差别在此科）三义理分齐（云云）依此等列次释文。尤可如唐本。如何。答。一义云。疏玄列次。演义抄释方方有依标。以唐本列次可为指南也。
    寻云。净源捡定岂无依凭耶。答。且付当代流布之本。如此捡定欤。
    （本云。自是已下十四行无正本。了信房之本。然间是书入也）
    疑云。疏九上释离世间品正觉佛愿佛等之十佛。会同第八地菩萨愿化等之十身了云。然佛就内觉身多就相故立名不同。余广如别章（文）
    抄十九下云。广如别章。即华严章门中亦义分齐内（文）而教章三卷之中全无释。离世间品十佛之处。故知。别可有义分齐云文欤。况净源于演义抄。作末书分科牒释。岂迷抄释耶。答。亦义分齐内者。指演义玄谈欤。
    疑云。下分教开宗章辨五教了云。此约理以分教了。若就法义。如下品中别辨（云云）准此文。所诠差别可下卷。如何。答。指中品云下品欤。又云。折薪。复古等释。所诠差别之初义。差别故。显彼能诠等之文。对法若就法义等文。牒若约法义如下别辨。品字无之。尔者品之字传写诳欤（已上无本也）
    五。问。华严经教主释迦遮那中何耶。略文义章文。海印三昧一乘教义（文）尔者此海印三昧者。唯别教之所依欤。为当通诸教所依欤。两方也。若云限别教者。见章起尽。付海印一乘。开同别教义。其同教中举三乘等。知通诸教所依云事。若云尔者。清冷大师解释中。事事无碍海印炳现。若非别教一乘。无此义也（文）如何。答。一义云。若依该摄门。一切三乘等法本来一乘故。皆依海印。今章依此义边欤。若分相门限别教。不通诸教欤。
    寻云。贤首品中说海印等十大三昧。何故唯以海印三昧为教体耶（是一）次大集·大般若等中说海印三昧。岂非余教耶（是二）答。愚案云。海印三昧者。十大三昧中第一也。而今经中一切十句初句为总。十地论所判也。知第一总故。初故。取为教体故。海印中说云一切示现。无有余等（云云）次大集经第十四品菩萨所得海印也。次大般若纵虽名字同。义理可别欤。
    难云。玄第四抄九（下）等。虽引大集海印。而释今经义不判浅深。云何。答。纵虽引同。取名义多同。岂三乘一乘无浅深耶。
    寻云。今经海印唯业定欤。答。玄第一通普贤等因人（云云）又疏三（下）诸佛穷究菩萨相似（文）大疏一上云。第五教体浅深○从浅至深。略明十体。九事事无碍体。十海印炳现体○前八约同教。后二唯别教（文）抄四上云。事事无碍海印炳现。若非别教一乘。无此义也。
    玄第一云。从浅至深。略有十门。○八帝网重重门。九海印炳现门。十主伴圆备门（文）
    孔目第四云。一乘同别教义。依海印定起。普贤所知三乘教义。依佛后得法住智说（文）唐经十四（贤首品）疏三下。抄九（下）唐经五十二（出现品之出现正觉处）疏九（上）抄十九（上）海印三昧说释可见。
    六。问。性海果分可说不可说中何耶（略文义）
    答。不可说（云云）一义云。说不说无碍义也。
    疏六（上）云。然。一大体相古说不同○贤首释云。此经宗要有六。一所依果海。如大虚空。二地智所证十重法界。如空中所尽之处。三根本智能证法界。如能依尽相。四此地后得○五诸地加行○六寄法显成诸地差别○于中先就义大。次约说大。后辨相融义中有三。一约果海。可以总标。令人知有名为可说。不可指庠乐人名不可说。二约证所。既此所证离相离名。还云此法不可说闻。以此遣言之言当彼法。故名为可说。有言斯遣名不可说。三约本智。谓以遮诠易解故名可说。直诠不建故不可说○二就说大中亦三○（文）后得等大三种皆释可说不可说义。探玄记第十全同疏引。
    又云。又且依一相。不可指陈等云不可说及与可说。若有因缘故果可寄言。即事入玄因叵说。故云说少分也。不可局执（文）
    抄十四（上）云。又上三义明说不说。更有二义。一约自体。真法互相显现名为可说。如经云智起佛境界等。谓以如显智。以智显如。名为可说。不可以此性相别取。名不可说。二者情实相对。以情望实情外有真。可以谈说。据真就情真外无情。用何起说（文已上疏抄释果海通说不说。不释一向果海不说也）
    行愿抄一云。言果海离念而心传者。果海离念。则非情识所解。既绝所解。则言之不及。须亡言得意。得意即是心传。故别行十地经云。我今说一分。论释云。十地有二分。一因分。二果分○亦则达磨无念为宗。以心传心。不立文字之意也○斯则句句言说而无说。念念智契而无契。无说无契者。常说常契也（文）
    章十佛自境界（文）大唐四家共行境十佛（云云）指事举行境解境二十身。
    七。因果二分说不说之义。限别教欤。通前四教欤。答（云云）两方也。若云通者。凡前四教因中即有。至果即无云事。一宗所定也。何可有不可说果海耶。是以见下文起尽。前四教中无开因果二分。若云尔者。至相大师释十地论教义。二大云通一乘三乘。不通小乘（文）教义二大既因果二分也。知通三乘云事。如何。
    答。
    问○普眼境界（云云）限普贤菩萨一人欤事（略文义）
    八。问付四车建立。且终顿二教菩萨。摄门外之三车欤。为当摄露地白牛欤。两方也。若云摄白牛者。章下文释中同三教云。以此皆为三人所得故（文）知摄三车云事。若云尔者。清冷大师解释中。终教已上是一乘也（见）既是一乘也。尤可摄大白牛车也。如何。答。一义云。宗家心当章并探玄第一等。皆终顿二教三乘教故。摄门外三车（见）清冷大师终教已上一乘故。摄大白牛车判（给）但清冷大师心。于法花以前实教。有会不会二义（光宅立教之科）若依实体不足皆属法花之释者。可有摄三车之义欤。又宗家心玄记一处解释。合终顿二教释同教一乘。尔者又以终顿二教。可有摄大白牛车之义欤。宗家心对华严法花等纯一乘。指余教释三乘。清冷大师依一性五性门。对始教三乘。以终教以上释一乘。虽异表里不可相违欤。但会解记师资相违（云云）
    大疏一上云。二对权显实。则前二是三乘。后三为一乘。则不违法花四乘（文）
    探玄记一云。或开为二。谓一乘三乘教。前诸教中虽有存三泯二不同。然通三乘趣入。故名三乘教。后一直显本法不通二乘。故唯是一（文）
    又云。四或分为四○一于上共教中。约存三泯二开两教。故为四。一别教小乘。二同教三乘。如深密等。三同教一乘。如法花等。四别教一乘。华严等（文）此释起尽合终顿。名同教一乘（见）此外章玄等无此义也。
    大疏一上云。三引为即前权教菩萨○权教极果无实事故（文）
    抄四上云。疏权教极果○如有五教唯圆教因果俱有实事。前四因中即有至果。皆无由修权因。若入地故即入实故（文）依此释者。终顿二教又权教三车之所摄（见）如何。答。
    问。门外三车摄愚法欤。答。尔也。付之。次下文云。愚法二乘并在所引诸义中（文）至下可料简。
    九。问。小乘教菩萨。三车之中摄何车耶。答。门外牛车可有三身。小乘教佛化身一分故可摄牛车也。探玄第一云。成佛唯一。但机有浅深。教说三类。匪谓成佛体实有三（文）
    抄二（下）云。尽无生智是二乘体。丈六权智是牛车体。
    问。牛车大白牛车同体欤。异体欤。三车四之诤别可抄。
    十。问。门外三车同所设之欤。答。可同所也。付之。二乘才离分段之系业。以为究竟。菩萨永超二种生死。法既各别也。喻车岂同处耶。答。始教以三乘同见为本。故约化身出牛车。化身断惑证理二乘无异。故置同处也。故妙经中但云门外三车。不说别处。丈六权智是牛车体之解释此心欤。问。羊鹿二车喻何乘耶。答。妙经中羊车声闻。鹿车缘觉喻也。付之。
    指事上（本）云。瑜伽第四十品作四车喻○一鹿（喻声闻。是劣故。此中取居山故。与此不同独觉喻也）二牛（喻独觉。胜声闻故）三马（喻地前。所释涅槃上二亦喻涅槃）四象（喻地上。所释涅槃以最胜故）○解云。所喻虽别。而义无别故取为证（文）
    十一。问。四衢露地门外此三种同欤。异欤答。抄二（下）云。四衢即四谛○昔指三乘三界门外○言机索者。三乘人以佛教门出三界苦（文）
    指事云。门外等者○三乘之教行合名为门。能出三界火宅故。理出教外故名门外（以上基师释也）智周师引吉藏师释云。复有义。此名三界限域为门。故复文云。即此三车皆在门外。复言烧门。故知。三界以之为门（文）又云。灵范师云○今在门外者。非想贪为门。以涅槃是无漏法。非贪所系名在门外（文）又云。四衢者○大乘基等云。四衢道者。四谛理也。三乘并观四谛理故○（惠藏师。吉藏师。玄范皆与此同也）吉藏统略云。余昔依旧释四衢喻四谛。此解可约昔教出三界证四谛。便得涅槃。此是见车得车。不应更复索。又明四衢及露地。明无五浊。亦同上过也。望今教释者。四达曰四衢。则四方皆空不见车不得。灵范师云。四衢道中者○喻于我生已愚等四智究竟道中。灌顶记（并）御制云。四衢譬大乘四摄四等。门外四衢露地等虽似异释。大意不可违。出过三界处。三乘自证涅槃之体也。
    抄二（下）又云。向若有体即不合索。诸子皆索明无体（文）
    十二。开方便门示真实相事。
    指事云。元晓云。此名方便。略有四义。一者佛方便智之所说教○二者即三乘巧顺三机持业作名○三者为一乘教作前方便○四者于一乘理权说方便○此名为门。有其二义。一者出义。诸子依此出三界故。二者入义。又依此教入一乘故。然门有二名。若言佛门人门。则门非佛人。若言板门竹门。即门是板竹。今三乘教名方便门。同板竹门○开方便门有其二义。若望出义说三乘时。开而不闭。望其入义说三之时。闭而不开○今说一乘教。言三是方便。方开方便门令入一乘故（文）
    抄二（下）云。昔言有三。是方便门。则闭于一实。今云无三。则一理自显。故云此经开方便门示真实相（文）此文约理。又云。若约行者○谓三行别。则方便之门闭于一实。今会为一。则方便门开一实显。故云汝等所行是菩萨道（文）
    问。于界内直授大白牛车之义可有耶。答（云云）付之。章四衢别授大白牛车等（文）略文义。答。一义云。下教义摄益章云。界内通见闻解行（等文）可知有界内直授之义也。但今章约法花大都云界外授（等欤）
    十三。问。索车人者限界外机欤。通界内机欤。答。当章心界外索车。付之。既三乘共索车。法花会上菩萨。岂可限地上菩萨哉。若地前菩萨索车者。何无界内索车之义耶。何况三乘权教菩萨。初地以上必入一乘云事。一宗所定也。尔者索车之义尤可地前界内。初地以上全不可有索车之义耶。答。当章（并）抄二（下）等释。全无界内索车之义。若依现文者。法花会上索车三乘人者。皆可自位究竟出过三界之机欤。纵虽于初住证入一乘。依终教心一分出世机故。法花第二又门外索车（见）
    一义云。经释等为破三乘果约大都。故云界外索车。而实三乘菩萨中十信地前等。可通界内索车之义欤。故法花序品中曰众共作疑念。何可限地上出世等耶。寻云。菩萨索车之义可有耶。答。自宗心三乘共索也。
    抄二（下）云。言机索者。三乘之人以佛教门出三界苦。谓为究竟不解索乘。已被陶练一乘机发机宜。叩圣义言索耳○弥勒序品。陈曰众疑。征佛定因。已是索义。文殊云。诸求三乘人。若有疑悔者。佛当为除断。令尽无有余已许等赐○菩萨闻是法。疑网皆已除。即是欢喜（文）指事云。若三乘菩萨到十住以上。不限住离分段系业。分见法身故名为露地（文）寻云二乘无余还生之时。可有索车义耶。答。
    十四。问。妙经文。羊车鹿车牛车愿时赐与（文）尔者索大白牛车欤。为当索三车欤。答。索一乘大白牛车也。付之。经文既别三车了。愿时赐与云全索大白牛车之义所不见也。是以章文引经文了。以此得知三车同索（文）云经文。云释文。索白牛云事。依凭在何耶。答。抄二（下）云。索车是喻约法。云何古有多释。略要有二。一者机索。二者口索○二口索者。已集灵山。三乘三根皆悉启言求法求记。即是索车。若说与记令其修证。即是等赐。弥勒序品。陈曰众疑。征佛定因。已是索义。文殊云。诸求三乘人。若有疑悔者。佛当为除断。令尽无有余已许等赐。方便品初告诸声闻众。及求缘觉乘。我令脱苦缚逮得涅槃者。佛以方便力示以三乘教。众生处处着引之。令得出已是开权。又云。舍利弗当知。诸佛语无异。于佛所说法当生大信力。世尊法久后要当说真实。即是显实开权。显实已是略赐。亦是许与身子三请法说。索车（文）答。趣准此释。已闻略开权显实了。身子请法说。何只可索本三车耶。但未得授记之间。于一乘修证难作决定心。于自乘果生虚指之思。故虽言举三车。心索白牛也。
    十五。问。章文此中三车约彼三乘所求果说（文）尔者三乘共指极果欤。答（云云）如略文义。一义云。今所求果者。菩萨初住已上得出世净心。故乃至佛果名所求果。含教证二道也。但云自位究竟者。未必极果。一乘进入之时。三乘自位究竟故云尔也。二乘亦初果以上。乃至无余皆所求果也。指事以至自位究竟处故之下释义。委细可见。
    法花第二云。长行合牛车。云求一切智。佛自然智。无师智。如来智见○为求牛车出火宅（文）偈颂合云是诸子等。若心决定具足三明及六神通。有得缘觉不退菩萨（文）
    指事云。问。若尔此位未究竟位。云何名为自究竟位。答。古德云。虽未到极位。依彼三乘教。出系业三界。得出世益故。三乘教益已究竟故。到十住以上自位不退处。住大乘自位。究竟不退故。由此义故名究竟也○又疏云。心不退者。论释自住处毕竟智。谓大乘法是菩萨住处。住于大乘心不退转。名毕竟智（解云。此明不退心。为自位究竟。由是明知。三乘菩萨得不退位。住于大乘自位。以毕竟不退故。是故名为自位究竟也）○梁论第七品云。究竟道有二种。一有学究竟。二无学究竟○诸地乃至如来地。皆有此究竟义（文）一乘进入位分（并）教证二道等。次下可抄之。
    临门三车为实不实事。指事云。问。上已明权实讫。何更问实不。答。此非问权实。但问虚实（文）
    问。教义差别者。指教理行果之四法名教欤。为当指唯教欤。答。
    复古云。二教义差别者。教者因大也。义者果大也（文）
    指事云。三乘教为教。一乘教为义○问○答如手持一果。言有三果子。唯有三言。无三言之所诠三果。三乘亦尔○唯有三教。无三教之所诠三义○如开三果方便。令示一果实语实义。一乘亦尔○是故一乘教义望于三乘唯为义也（文）一义云。权实差别中开出下九门。故教义者权实也。而然章但有其名（云云）名者教也。故四法中以教法为本。云教义差别欤。寻云。寻教至义（文）义者一乘欤。三乘欤。答。指事云。界内示教得出为义（文）一义云。一乘云义欤。
    孔目第三云。证教者。即约因果二分说二大也○为果是所克之位。义大是所证之法。义位相似故。约之以显所以。约因明教大者。因是能生之位。教是能自方便。义位相似故。约显之教证二分。德量非小故名为大（文）
    章。圣言无失故（文）若人会云。虽经不简非本所望者。唯二乘也云者。经何不简耶。若经无由不简别云者。汝于圣言付未尽理之失者也。若言总意别云者。经若唯云三车愿与者。可有言总之义。已羊鹿牛愿时赐与（云云）三人别索是言别也。
    章。体具德（等文）指事云。此章家释经文。谓一乘体具恒沙性功德。故云宝网等○言白牛肥壮等者。基云○白者众色之本。如白莲花经诸乘本故○正智之中。内德圆满故云肥壮○言其疾如风者。基云。正智证性。一刹那中缘虑法界。大悲所系。内圆众德。外化群生。无迟滞故○此章家意。谓明一乘用大殊胜。是故起信论云。三者用大○言多傧从等者。基云。以二智为先。万行神通六度四摄觉分解脱○傧音必刃反。相也。出摄宾曰傧。入赞礼曰相。今导为傧。后随为从○言行眷属者○今章家意。当大乘（文）。并约同教一乘等者。复古云。未穷无尽（文）问。行眷属者。一乘行欤。三乘行欤。答。同教一乘以理智为车体。以六度等为眷属也。又同教故可摄三乘等行也。
    适（尸变。之也。止也。往也。归也。得也）指事（云云）余记（云云）繁故略之七宝大车其数无量（文）
    问。同别二教。一乘之体同也可云耶（略文义）孔目四云。别教者。别于三乘故。法花经云。三界外别索大牛之车故也。同教者。经云。会三归一故知同也○所言同者。三乘同一乘故。又言同者。小乘同一乘故。又言同者。小乘同三乘故(文)
    五约寄位差别（等下）
    章。本业经依身章第五寄在门引证之。初二三地相同世间。四五六地二乘。七地八寄菩萨也。
    章。仁王经同第四门。七地以还寄同罗汉。八地以去是菩萨也。
    章。地论断惑章第九寄在门。前三地相同世间。四地以去是出世也。
    章。梁摄论依身章第六寄在门。初三世间。四五六二乘。第七菩萨。第八地已上一乘也。而今章等者。佛性宝性等论等取也。故断惑义第八门。举佛性等也。
    初三地寄在门事。
    抄十三（上）云。九约寄乘者。谓初地明绝。复显人王。即是人乘。二地十善。十善生天是欲天乘。三地八定是色无色天乘。故以初三为人天乘（文）
    十六。问。章文。四地五地寄声闻法（文）尔者通四果欤。答。准依身章。可通四果也。付之。当章起尽自四地至七地。三乘之自位究竟也。既云自位究竟。尤第四果可限也。如何。答。依身章云。四地是须陀洹等○是初出世故。五地寄是声闻罗汉（文）但自位究竟者。三乘俱是出世间自位究竟故。初果以上证智皆出世间自位究竟也。加之三乘中菩萨自位究竟。岂非初住等耶。
    寻云。四五六地二乘七方便等可寄在耶。答。既云出世。知菩萨初地已上。二乘初果已上也。但依相从义者。初三地寄一切人天因果。四五六地寄二乘因果。第七地寄三乘菩萨因果。八地以上可寄一乘因果也。四地以上出世位故。付本寄初果以上也。华严问答下云。一切人天世间因果。皆有初三地。一切二乘所修因果行法。皆在四五六三地（文）
    十七。问。引何文证第八地以上一乘之义耶。答。今章引梁摄论八地已上乃至佛地名出出世之文证之也。付之。梁摄论中说八地已上居净土之义云。出过三界行处出出世善法功能所生（文）释论云。二乘善名出世。从八地以上乃至佛地名出出世（文）全八地以上一乘云文无之。况诸译摄论都不释八地以上一乘文。云何。答。一义云。纵虽无八地以上一乘文。摄论心善成立文三乘之外立一乘事。自宗一同之义也。尔者对出世之三乘云出出世。尤可一乘也。
    疏七下云。又约寄位。初之三地寄同世间。次有四地寄三乘法。第八已去寄显一乘。庄严论释第七云。近一乘故。梁论亦说八地已上以为一乘（文）抄无释。庄严论可检。章文梁摄论等中者。等庄严论等欤。
    问。章文。然彼第七是何人耶。释何事耶（文）答。第七地若非三乘菩萨者。不可寄余人云心也付之。依身章第四寄在门云。七地以还寄问罗汉。八地以去是菩萨位（文）如仁王经云。住第七地阿罗汉位（文）经释起尽尤对合摄论二乘善名出世之文。以七地已前可寄二乘罗汉尔者是何人耶。难破似无所诠。如何。答。依身章等寄在者。自本引诸圣教之异说。不可一纯。有佛地寄罗汉等也。有约小乘。有约三乘。今约一乘。以八地以上寄一乘之时。以前七地付寄世间三乘。是何人耶等难也。寻云。第七寄三乘菩萨云事。依凭文何耶。答。依身章云。七地以去寄是菩萨。以得无生法忍故。此如本业经说（文）本业经可勘。章具如下说（文）折复等指下分诸乘中二乘段。集成指殊胜门也。章。示教利喜（文）集成引清冷大师释云。示义教行。既得义利。具解行故成喜（文）
    章。法花正破小乘（文）探玄云。深破二乘即是破三（文）此意也。
    十八。问。性起品心假名菩萨者何位耶。答。玄记第十六云。问。此等不信是何位菩萨。答。文无正断。准其劫数。十千已过僧祇未满。应是三贤位人。问。更至何位则能信此。答。极至此位必定信入此一乘法。终无证地而不信此（文）
    疏九上云。二佛子设有下○此中设有之言似当假设。望慈氏赞善财言。余诸菩萨于百千万亿那由劫。乃能满足菩萨愿行。今善财一生则能净佛刹等。斯则举权。显实非假设也。若实有此不信人者。为在何位文无定判。义当三贤。以入证圣必信圆故。若约教道。三祇亦未入玄。所以凡夫顿能信者。宿因闻熏为种别故。今更不信当来是闻（文）抄十九上云。疏若约教道三祇亦未入玄者。古十玄中意。然历三祇设未究竟亦已入位。何以得言未入玄耶。是故上云。若约教道绝设三祇教既未真。则成佛义亦非真也。教不实故。若约证道。三祇修行必已克证。修权既深则能入实（文）此疏抄等心。教道门之时纵历三祇未入一乘（见）抄。若约证道三祇修行必已克证者。三祇之中初僧祇满初地证位云克证也。非谓三祇满也。抄古十玄中意。抄是故上云。若约教道。
    华严自防遗妄集第四（初心行圆成正觉门）。沙门文超述。问。据三乘差别教中入此一乘。略有三处入。一十住初心入。以得位不退故。二回向终心入。于一阿僧祇诸行纯熟故。三极迟至初地入。以证得法界融遍自在故（文）文超法师者。宗家上足六莫之随一也。而遗妄集未度文也。圆宗文类第二十品引之。
    华严问答（上）云。问。三乘教中立诸位地。令生信解者。不若如所立要至自究竟果耶。有要至自究竟果人耶。答。不定泛三乘教大意。为欲生信解。众生意安立受此教。人有多重。若利根人始闻方便教。即知方便之意。即入一乘。又有闻不知方便之意如教修行人。此中有多品类。随根熟处入一乘位。最钝根人如所闻教。至自究竟果方回入一乘见闻位（文）一义云。此中有多品类等者。兼遗妄集三处回入也。最钝根人至自究竟果者。遗妄集第三机初地进入之人也。
    又云。问。何知三乘极为佛而还入一乘也。答。如法花经云。既至三车所方又索车故。信乃与一车故。彼三车处即三乘果喻故。不可不尔也（文）
    一乘义私记中云。问。非依三乘教成佛人。更复回入别教一乘。云言者何香象问答立三乘极为佛。而还入一乘耶。答云。此先德（云云意欤）不同也。或古德云。非是五教师言不。可依。或古德云。此五教师言也。但破文要谈云。问。尔其破文何可谈耶。答。三乘极为佛。而还入一乘可谈之。问。谈尔意何。答。三乘菩萨起一乘行解。悟三乘教权。往至于佛果位。回入别教一乘云事也。非谓依三乘教成佛人。更亦回入别教一乘成佛也（云云）
    一义云。三乘教极为佛。而还入一乘。如是可谈欤。
    又问答上上引仁王经。唯佛一人居净土。唯佛一人断烦恼尽事释了云。问。若尔者。彼宗佛既在净土。亦断惑何不入一乘乎。答。彼教中一乘隐于极处故作如是说。若约教分齐约行分齐者。彼佛亦有自报土。或复不永断。以至三车处方便索故（文）此文意云。一义云。三乘极为佛等问。并最钝根人至自究竟果者。总释三乘。非限菩萨也。
    问。性起品虽闻不信之机。通在世灭后欤答。
    十九。问。当章文证本末之义。付引大乘同性经四乘十地。且诸佛法者。指一乘佛果欤。为当通三乘佛果欤。答。略文义。
    复古记上云。诸佛法是本。余法是末故。二宗差别也○如是诸法是前二乘并菩萨法也。皆悉流入者。会前三乘末。归舍那之本法也○如是下一切三乘法归第四诸佛法也。智藏大海即诸佛十地中第十名也（文）
    一乘义私记云。问。毗卢舍那智藏大海等者。体何物耶。答。毗卢舍那智藏大海者。一乘圆果。即十身如来。声闻法辟支佛法者。二乘因果。菩萨法者。三中共教一乘因。诸佛法者。三中共教大乘果也。又菩萨法者。三中权教大乘因果。诸佛法者。同教一乘也。
    一义云。同性经下品说声闻缘觉菩萨如来之四乘十地。二乘十地名摄因果尽。菩萨十地唯欢喜等十地也。不兼地前与佛果。如来十地中第三地对声闻说法。至四五地等对三乘说法。第十地唯为菩萨说法。故知。第十地一乘圆果也。故名毗卢舍那智藏大海地也。前九地三乘等佛果也。是故如来十地中。第十一地本。余前九地并二乘菩萨等十地末也。义折等释繁故略之。章。龟镜（云云）章。守株之类（云云）
    章。经云所未闻经（文）净名经下品香积佛品文也。
    二十。问。该摄门意三乘望于一乘。不一不异之二门云。尔不一之义该摄门所以欤。
    答。尔也。付之。凡该摄门者。一切三乘本来之义也。三一不一义既背本来一乘之义。何可为该摄门之由耶。是以章文此中不一是上分相门。此中异是上该摄门也（文）如何。答。章文。一切三乘等法本来悉是彼一乘法。何以故征。谓不异不一（云云）此文起尽无诤。二门共该摄门所以（见）况章文释二义了。是则不坏不一。而明不异结。以知。若无差别无可圆融之义。故不一犹该摄门所因也。次又此中不一是上分相门等者。是既又释也。知上不一不异共该摄门也云事。若不尔者。又释起文相难消哉。但折薪心。何以故言。分相该摄二门相违进退征问。以不一不异之二义。答分相该摄二门（见）可见之。
    问。一乘即三三乘即一之义。别教欤。同教欤。答。别教中该摄门之义也。付之。既三一相即之义也。尤可同教。是以章文释二门云。结云此是如下同教中辨（文）如何。答。一义云。虽三一相即。本来悉是所目故。别教一乘之义也。不同同教三权一实之相望也。但章文如同教中辨等者。相同义势相似计也。非谓此门一向同教义也。
    问。章文。隐显四句反上思之（云云）尔问答共反上欤。答。略文义。折薪指事问答共反上。余记但反四句不反问答也。
    指事云。问○一乘机人如何更反入三乘耶。答。普机兼知权实法故。唯知自分法。不知他分法。不名普故。今知他分义。故云入三乘。又一乘法门以主伴具故。本末无碍故。以未摄本故。故云一乘入三乘也（文）
    问。同教门心有何故。初分诸乘耶。答。
    五十要问答（上）共教一乘之中。出小乘三乘等。如上题目所引。复古记云。同教者○三乘一乘和合亦名回三入一也。是故具别诸乘。普摄无量。则亦三亦一是同教也（文）心云同教者。开会三乘等入一乘义。故至同教门初分诸乘（为言）。
    寻云。所列二乘三乘等当体。同教故云同教欤。融本末故云同教欤。答。一义云。分诸乘总举能所三一之乘体。融本末是同教义也。一义云。虽非二乘等当体同教。以所流摄方便等之义。可名同教欤。故章融本末科结上分诸乘云。此同教诸乘等（文）但折薪义分诸乘段段皆三一和合故同教义释。虽然明二乘中声闻缘觉为二乘。与明三乘中小乘中自有三乘者。全无三一和合之义。又章下品段段之中释同教云。若摄方便具前诸教（云云）故同教所具故列诸乘也。此复古之义也。尤有谓。
    章。三乘中因陀罗等事。
    复古记云。三乘说因陀罗微细等者。即净名芬纳须弥也○花藏世界者。即梵网之莲花藏世界也。引净名但证微细欤。通因陀罗欤指事云。即取梵宫罗网为喻（云云）取心但宗家梵网中因陀罗网与梵网各别也（见）梵网经世界如网孔。诸教似因陀罗故指同欤。
    十玄章云。第二因陀罗境界门○如梵网经。即取梵宫罗网为喻。今言因陀罗者。即以帝释似网为喻（文）
    二十一。十眼五眼十通六通义理皆别事。
    疏第八（下）云。一他心。二天眼。三知过去宿住。四尽未来际劫。五天耳。六无动作一切佛刹。七分别言辞。八无数色身。九一切法。十入一切法（已上取心）此十皆言智通者。皆以大智为体性故○此十亦是开彼六通。天眼天耳神足漏尽各分二故。天眼约见现未分成二四。天耳约音声言辞分出五七○神足约业用及色身分成六八。漏尽约惠定成九十。一三不分故六为十○然小乘六通智用有分。三乘平通亦曲尽。一乘十通○犹如帝网。念劫圆融故。尚越彼（文）十眼者。五眼上加智眼光明眼出生死眼无碍眼一切智眼。而圆教十眼中。五眼虽名大同。境界分齐皆各别也。
    二十二。问。妙经中云。汝等所行是菩萨道（文）尔者指二乘小行为菩萨道欤。答。尔也。付之。略文义。
    大疏一（上）云。若开权显实。则三即是一。更无别一。故经云。汝等所行是菩萨道。先所出门是子所知（文）
    抄二（下）云。故彼经云。下引证。引二文证。一引药喻品。证小行即是佛因。二引信解品。证大行是其所有（文）
    法花论云。无上义者有十种。应知。一者示现种子无上。故说云雨譬喻。汝等所行是菩萨道者。谓发菩提心退已。还发前所修行。善根不灭同后得果故（文）
    此论文先付退菩提心声闻。取先所发菩提心之种子与中间二乘之小行。共为菩萨道。但云种子无上者。依菩提心之种子。二乘小行共为佛因。故云种子无上也。故论同后得果故者。菩提心种子二乘小行共同得佛果（为言）
    寻云。汝等所行是菩萨道文。限所流之义欤。可通摄方便之义耶。答。
    玄记第十八云。问。若尔何故经云汝等所行是菩萨道耶。答。由回心故是渐悟菩萨道。非是顿圆。此约顿圆故。非彼分（文）
    二十三。问。引胜鬘经何文证所流一乘耶。
    答。引毗尼者。即大乘文也。付之。略文义。
    胜鬘经云。佛告胜鬘○如阿耨达池出八大河。如是摩诃衍出生一切声闻缘觉世间出世间善法○是故世尊住于大乘。摄受大乘。即是住于二乘。摄受二乘○如世尊说六处。何等为六。得正法住正法灭波罗提木叉比尼出家受具足为大乘。故说此六处。何以故。正法住者。为大乘故○波罗提木叉比尼此二法者。义一名异。毗尼者即大乘学。何以故。以依佛出家而受具足。是故说大乘威仪戒。是比尼是出家是受具足。是故阿罗汉无出家受具足。何以故。阿罗汉依如来出家受具故。阿罗汉归依于佛（文）
    寻云。毗尼等名目大乘中在之。何以比尼为小乘。证所流之义耶。是故诸大乘威仪戒以下经文。比尼出家等皆大乘之法也（见）次六处皆所流。何故引比尼即大乘之一文耶。答。既说声闻缘觉世出世善从大乘流出之义。二乘即小乘也。次六处法共所流也。引一文可例余欤。
    二十四问。妙经中唯此一事实。余二即非真（等文）尔者此余二者。指声闻缘觉。为当如何。答。此文有二意等（云云）付之。若依同教指声闻缘觉者。纵虽同教何不分牛车大白牛车耶。妙经既开权显实之教也。岂指门外权乘。可云唯此一事实耶。若指门外牛车许真实者。权实差似其义乱。若依别教云大小二乘者。初自方便品法说至化城穷子等譬喻。二者声闻缘觉之二乘也云事。经文起尽分明也。况出化城体之时。宗家起信论疏中。以灭定无余定化城。知权乘菩萨不可入化城。尔者止息故说二经文合大小二乘云事。似自悟相违。如何。答。章云。若望同教即声闻等为二也。又融大同一也（文）是融牛车大白牛车。尤同教本意也。不可有诸难。次三权一实。又妙经之大意也。余二非真之二。岂非大小二乘耶。如十方佛土中唯有一乘法无二亦无三。又三车同索之义。一经一家之大纲也。但菩萨入化城事。
    指事上云。问。若尔菩萨是令入化城耶。答。虽经不说菩萨入城。而依此文势及以余师释。何妨以义入化城也。是故玄一师云。前七方便及地前位所见涅槃喻为假车（见）谛及初地上所见涅槃喻于实车。又基云。入无住涅槃亦息分生死。纵名入城未乖道理。案云。若依此义。明章意云。虽未得初地已上真无漏。而地前三贤位依于此证门得无住涅槃。息分段系业。是故似名入化城也（文）化城喻品云。于一佛乘分别说三。为止息故化作大城（文）此文以三乘止息化城义（见）
    一乘义私记云。问。三乘共入化城者。为同一城。为当异城。答。化城之名虽同。而义异也。谓二乘子入人空择灭化城。菩萨子入地前无住涅槃化城○瑜伽三十六云。地前所得涅槃名为假车。见谛已上所得涅槃名为实车（文）问。教事深细之科。经云我常在灵山（等文）尔者指何经耶。答。法花又最胜王经。常在灵山之文指此等欤。付之○一义云。章下品摄化章引法花常在灵山。同教一乘（云云）即该归净土故。以法花同于华严菩提树下。即花藏之义也。上同别教之义也。难云。结六重一乘云。依上诸义即三乘等并名一乘（文）法花岂三乘耶。答。约多分云三乘。或又等者。等取一乘欤二十五。问。摄论心因几因说一乘耶。答。约八义意趣。依摄论如问答中辨（文）付之。探玄第一云。依摄论十义意趣（文）随摄论二行颂次第牒释有十义。云何。答。略文义。
    一义云。是种姓义同学抄论义也。依今宗加料简者。八义意趣事源出庄严论。而庄严论中。初以法无我等之一偈辨一乘了。次问说一乘之由来。以引摄诸声闻等一颂。辨说一乘由也。然间庄严论中。此中八意佛说一乘标。无诤八义意趣（见）而摄论以庄严论为本论。虽然无性摄论第十。问。以何意趣佛说一乘标。此中有二颂。以为引摄等之二行偈颂。明一乘之义。次第牒释二颂。即十义也。此论意趣所因俱说一乘之义故。合牒释十义。梁论随本论之释。意趣所因各别判之。依此等义案之。探玄义依摄论十义意趣者。依摄大乘论判。而章八义者指问答。彼释八义了云。此文义在摄论也（文）不指何摄论。又其八义庄严论梁摄论相违。大都依摄大乘十义合二意示。除究竟而为八义。知普依庄严论诸本摄论等释八义欤。寻云。诸论皆开二意示为二。以究竟为一故事。若八义若十义意趣。虽异以二意示究竟为三故事一同也。有何深意问答中合二意等为一故。又除究竟故耶。答。
　　无性摄论第十云。为引摄一类。及任持所余。由不定种性。诸佛说一乘。法无我解脱。等故姓不同。得二意乐化。究竟说一乘。
    五十要问答下品义至相大师。
    一。引摄一类（不定姓声闻）二所余（不定姓菩萨）三。法等故（真如体同故）四。无我等故（三乘共观人无我故）五。解脱等故（三乘共脱烦恼障故）六。性不同故（退大声闻先菩萨性有身中故）七。二意乐（一。诸佛同自意。一。声闻得作佛意。声闻得作佛意。初义。有实菩萨变化受化。后义）八。化故（佛同声闻。望能佛云一乘）
    孔目第一云。一乘义者。分别有二。一者正乘。二者方便乘○方便乘者。分别有十。一对三宝分别。佛法是一乘。法僧是三乘。何以故。佛同无尽故。法僧则不定。二对四谛分别。灭谛是一乘。三谛是三乘。何以故。灭同无尽故。三谛则不定（已下取义）三二谛第一义谛是一乘。四对过无恐怖者一乘。有恐怖者三乘。五人智分别。一成就甚深法智。二成就随顺法智。三于诸深法不自了知仰推智。前一人智是一乘。此依胜鬘经。六所解了。法妄执无分别相对无分别是一乘。此依楞伽经。七一乘三乘小乘分别。八大乘中乘小乘分别。九世间出出世间分别。十譬喻分别。髻中明珠及大王等即一乘。衣里宝珠及穷子等即是三乘。此依法花（已上取义）上来所辨。于眷属经中。欲显圆通无尽法藏一乘教义。故于方便之所示一乘名。令进入者。易得解故作如是说（文）心云。十对共胜者一乘。劣者三乘也。而十对皆云一乘。同无尽三乘即不定者。无尽者别教也。别教诸教中最故。取一一对中最胜者。同别教之最上也。三乘不定者。望彼胜而望此劣等也。
    问。章文。以随本宗定故（文）本宗者指一乘欤。为当指三乘欤。答。一义云。本宗者三乘也。依上诸义等者。依上三一和合之义故。三乘等名一乘。以随之下以二故字。释成非别教之义也。
    一义云。依上义三乘等名一乘事。以随一乘之本宗定故。主伴不具下释成非别教之义也。寻云。法相交参之中。十眼十通具五眼六通。教事深细中。引法花之常在灵山。十义方便中。髻中宝珠譬一乘等。自本同教一乘之义也。岂以三乘可为本宗耶○又所流一乘等全无三乘。为本宗义。如何。答。尤如难势。既云。依上诸义别指上六重之义也。六重多分一乘。本宗义也。尔者以一乘为本宗之义胜欤。
    二十六。问。章文愚法二乘并在所引诸子中（文）尔者愚法二乘在界内云义限终教已上所谈欤。通始教欤。答。一分通始教也。付之。两方也。若云通始教者。章文以彼愚法约大乘终教以去。并不名究竟出三界故（文）若依之云尔者。章次下文举瑜伽杂集等。拣婆沙俱舍等。瑜伽等论说岂非始教之义耶。答。一义云。愚法二乘之出界不出界之事。断惑章始终二教相对二释义（见）至下可料简。今先于回心之二乘者。始终二教共许出三界。于愚法二乘者。终教以教道为本。不许出三界。若约证道者。可许出界。门外三车合愚法义等此心也。若约始教者。可有二重料简。若约第三时深密经者。不许教道。小乘教中不说断第七识烦恼故。证道可许之。若约第二时般若教者。全许证道。分许教道。般若教中不说七八二识。但说六识分齐。同彼愚法唯说六识义故。而今云终教已去者。始教中有教证共许之义。亦于证道许永灭。同愚法出界。终教之中于教道者。一向不许之。纵虽许证道。全不许永寂故。多分不同愚法故。付分明义云终教已去也。但章次下文引瑜伽杂集等。拣婆沙等事。可有二料简。一约教道。有不许出界之义。故拣之。一付所引经论。弥勒问经并法花等证愚法在界内。瑜伽杂集等证愚法之外在三乘。不论出界不出界也。瑜伽等直说三乘。不别破愚法故。寻云。二乘约证道。断末那烦恼之时。发别对治道欤。答。唯识论第十云。第七识俱烦恼障种。三乘将得无学果时。一刹那中三界顿断（文）演秘云。无分别智观断惑时。自相观起观末那理故断彼惑（文）以第六识对治道。通治第七烦恼也。同学抄论义也。可见。
    二十七。问。弥勒问经论之心。但能折伏一切烦恼者。通愚法回心欤。答。当处释起尽法。二乘在界内引证。又断惑章终教段引今文了。相对始教作二释。二释共不许愚法断惑（见）又断惑章一处所引。弥勒问经论许二乘断惑证理。以知。不许愚法。许回心欤。付之。弥勒问经论第五云。又诸声闻辟支佛人○但能折伏一切烦恼（又大都如所引）同论第一云。问云。如声闻人先断见道烦恼。然后渐断修道烦恼。菩萨何故不同声闻○答。须陀洹等常有乐断烦恼心故。以得无漏对治修故○故修道中余残烦恼自然渐尽（文）
    指事云○元晓云。明二乘治道。此有二义。若就人法二执本末相依门者。一切二乘于烦恼障。唯是折伏而非永断。所以然者。无广大心。不证法空。由是不据烦恼本故。如其直当人执之内缠及随眠相生门者。皆是永断而非伏断。由证人空所显真如。永害人执等种子故。如弥勒问经云。一切声闻辟支佛人○但能折伏一切烦恼。此依初门作此说也（文）
    所引元晓起信疏欤。此释心但能折伏者。通愚法回心（见）如何。答。令章纵虽人法二执本末相依门之心。其中愚法不断惑之义引证欤。
    二十八。妙经（文）汝等所得非真灭度（文）尔者限破愚法涅槃欤。为当通回心之所得欤。答。当章先后破愚法所得涅槃也。付之。既云汝等所得。即是若望自宗。并皆得果之义也。尢可门外二乘。如何。答。章结云。是故当知门外三车不通愚法。以法花非小乘故（文）知法花所破专鹿苑证果愚法二乘也。开会之时虽不简愚法回心。所破本愚法也。寻云。汝等所得等之文。法花经文欤。答。指事引法花第四汝等所得非究竟灭之文。复古记引胜鬘经言诸二乘得涅槃者是佛方便文。并法花生灭度想入于涅槃等之彼土得用之文也章。若不信此法○无有是处（文）指事引方便品若有比丘实得阿罗汉。若不信此法无有是处（文）此文心法花以前方等般若等大乘中得阿罗汉。大乘罗汉信法花云事也。今章取义反明也。谓若不信此法花。愚法等实罗汉得云无有是处（为言）又集成记闻法花得实罗汉释欤。是以佛道声令一切闻声闻得心欤。尔者愚法不出界之义云何证之耶。答。
    二十九。问。章文。罗汉实义在大乘中（文）尔者罗汉者限第四果欤。通前三果欤。答。两方也。若云限第四果者。愚法二乘何许前三果。可唯破第四果耶。若许先三果者。第四果何不许之。是以仁王经序品有学皆阿罗汉（文）仁王经疏云。罗汉有二。行罗汉住罗汉（云云）若依之云尔者。既云罗汉。尤第四果可云也。是以唯识论中云。阿罗汉者总显三乘无学果位（文）如何。答。一义云。罗汉实义等者。先举至极可摄前三果也。寻云。法花会座增上慢声闻。可证前三果耶。若证前三果。岂非愚法许前三果耶。答。
    问。普超三昧经所说声闻缘觉菩萨三藏可通小乘耶。答。唯大乘中（文）付之。次下章文小乘中自有菩萨。何不立三藏耶。答。小乘中不立菩萨藏者。愚法中菩萨大乘化身之一分。非实类菩萨。今拣愚法就实立故不立之也。又二藏门时不立缘觉藏事。探玄大疏等问答决之。缘觉出无佛世故不立藏名也。但小乘中出菩萨事。付小乘自教所谈立之也。
    入大乘论上品云。如来藏经中说。佛告阿阇世王○藏有三种。何等为三。谓声闻藏辟支佛藏菩萨藏○非声闻乘故名为三藏。亦非辟支佛乘故名为三藏。唯诸菩萨所学大乘得名三藏（文）（普超三昧经大同所引）
    问。智论心不共般若者指华严经欤。答。尔也。
    三十。问。智论心不思议经者指华严经欤。答。尔也（已上二帖肝要抄第一）
    智度论第百云。问曰。若尔者法花经诸余方等经。何以嘱累喜王诸菩萨等。答曰。有人言。是时佛说甚深难信之法。声闻人不在。又如佛说不思议解脱经。五百阿罗汉虽在佛边而不闻。或时得闻而不解用。是故嘱累诸菩萨。问曰。更有何法甚深胜般若者。而以般若嘱累阿难。有余经嘱累菩萨。答曰。般若波罗蜜非秘密法。而法花等诸经说阿罗汉受决作佛。大菩萨能受技用○复次如先说。般若有二种。一者共声闻说。二者但为十方住十地大菩萨说。非九住所闻。何况新发意者。复有九地所闻乃至初地所闻。各各不闻。般若波罗蜜想相是一而深浅有异。是故嘱累阿难无咎（文）又云。又有不可思议解脱经十方偈（文）同七十二云。有人言。般若有二种。一者唯与大菩萨说。二者三乘共说（文）言如先说者。指此文欤。
    疑云。智论中无不共者。如不思议经之文。大师所引指何文耶。况既云不共般若。明知。般若经中别圆法门云事。次正不云不思议经者。华严经何释彼论。自指华严是也耶。愚推云。智论中或云。又如佛说不思议解脱经。五百阿罗汉虽在佛边而不闻。或时得闻而不能用。或述。又有不可思议解脱经十万偈。五百声闻者指第八会之本会。十万偈者当下本经。此等文无诤不思议经者华严经（见）故释彼论自指华严是也。尤有其谓。但不共般若不可思议经云事。实难思。然而。
    维摩经略疏第五云（妙乐）问。得道夜般若为是华严之异名。为别有所说。答。大论明般若有二种。一共二乘人说。二不共说。不共说者。如不思议经。案此文只是异名（文）愚案云。智论中又如佛说不思议解脱经○而不闻等。又有不可思议解脱经十万偈（云云）五百罗汉者。指第八本会。十万偈者当下本。此等文无争不思议经者指华严经也。故判彼论自指华严是也。尤有其谓。但不共般若即不思议经云事。似不分明。虽然见智论文。上述以般若经付属阿难。以法花不思议经付属菩萨了。付之问更有何法甚深胜般若者。而以般若嘱累阿难。有余经嘱累菩萨。答之。第一义显般若非秘密。法花说阿罗汉受决作佛故不同旨。第二义般若有二种。一者声闻说。二者但为十方住十地菩萨说○般若波罗蜜想相是一而浅深有异。是故嘱累阿难无咎。述自本以般若付嘱阿难为一方。以不思议经法花付嘱菩萨为一方。问答下故今义共般若浅故付嘱阿难。不共般若深故付嘱菩萨（为言）既对云共声闻说。判但为十方十地大菩萨说不共声闻。不共般若付嘱菩萨云也。此又法花不思议经付嘱菩萨中。当不思议经云事无疑哉。法花非但为大菩萨故也。明知。以不思议经付嘱菩萨名不共般若云事。宗家所判专顺论说哉。鼓阪之义也。
    私寻云。本会五百声闻既如聋盲。无所见闻。然或时闻而不能用（云云）知非华严会座声闻云事。次华严经普被地前地上之机。广说住行向地等之法门。然今论但为十地菩萨说（云云）以知非华严经云事。答。一义云。虽在佛边而不闻者。指本会五百声闻。或时得闻而不能用者。指末会。舍利弗欤。将六千比丘诸文殊所。虽赞文殊德用。不回入一乘故。次但为十地菩萨说等者。问。梁摄论心善成立之言通小乘三乘欤。限第三一乘欤。答。
    摄论第八（真谛译）云。论云佛说正法善成立。释曰。一切三世诸佛共说。此能所说理同不相违背。故名正法○如来成立正法有三种。一立小乘。二立大乘。三立一乘。于此三中第三最胜。故名善成立（文）
    三十一。问。宗家心可许一音异解之义耶。答。可许也。付之。当章心说华严时。何不异解得小果耶破。不许一音异解之义（见）如何。答。当章并玄记等中。举数家立教之时。一音教第一师也。而不分一音异解与大小。并陈二种一音教。于诸德立教。直赞各圣说契（云云）清冷大师分二种一音教。而各判顺违。准知宗家心于二种一音教。俱可有顺违欤。但当章起尽。大品经自本对三乘之机。说三乘各别法。华严经别教一乘故二乘隔见闻。尔者非闻大悟小。闻小悟大等一音异解。故非无一乘三乘等之差别破也。若依一音教。乱三一等教者。清冷大师所破。当章所破一同也。若以一代时教云如来一圆音者。宗家清冷大师共所许也。
    三十二。问。第八会声闻于华严会座。可闻自分法门耶。答。可闻自分法门也。付之。章诸华严时。何不异解得小果耶者。于华严会座者如聋盲。不可闻自分法。若闻自分法者。岂不得小果耶。答。今章心闻华严经。不异解云心也。第二七日鹿苑等小乘说听。融在华严会座。故闻自分阿含等之经事。全不可遮。
　　玄第十八云。一鬼对恒河喻○往诣恒河求水饮者。趣祇洹处求解脱味水也。或见枯竭等者。唯证断涅槃不见法身净土法界之德水也（文）大疏九（下）云。身在法会名住河边。不观神变名不见河。虽观世尊但丈六为见枯竭（文）
    抄二十（上）云。虽观世尊下此明二乘。但见自分境界耳（文）
    问。明三乘之中。有几三乘耶。答。明三乘有三种（云云）付之。章文唯有二种三乘。何云三种耶。
    指事云。上云此第三段中有二义。一近为第二段中三段。作第三段。二远为三明三乘。亦有三种。而作第三段也。若不尔者。无初三段中第三段故也。又非直坏上三字之即不成下三字故。若为此说上下三字俱成立故（文）
    一乘义私记下云。上明三乘有三种之释。第一第二段云。第三段释文缺不述者。何云事。答云。是有先德二传也。有人言。写章人写漏所以云第三段阙也有人云○（后释同指事。故私略之）三十三。问。付明五乘。且有何所以分天乘梵乘耶。答。天者欲天。梵者色天。因果等各别故分之也。付之。
    孔目第一释。五乘了云出楞伽经（文）
    楞伽四云。天乘及梵乘声闻缘觉乘诸佛如来乘（文）
    寻云。天乘中可摄无色天耶。答。义一云。无色界无体故（云云）不摄也。义一又云。佛与愚法声闻缘觉欲天及梵世为五（云云）章无量乘（云云）宗密禅师云。无量乘中有其二意。一以随机说教多门名无量。二以彼宗一切诸法一一皆能显义益物。一一无不该摄名为无量（文）
    大疏一（上）云。故此圆教语广名无量乘。语深唯显一乘。一乘有二。一同教一乘○二别教一乘（文）此等释无量乘者。通同别二教（见）今且取同教之义边欤。
    章。二融本末。本者一乘。末者三乘等也。复古云。本末则同教所摄。一三乘等融通无二也。吾祖曰○又曰。若摄方便如前诸教并在此中。是故同教一乘先分别诸乘。后明融本末也（文）
    章。由此镕融下。此总结此一章大意也。
    贤首门净性。

华严五教章问答抄上（上）

华严五教章问答抄上（中）

　　　
　　　　　　
　　　　　　
　　　　　　

    教义摄益。立教义。分教开宗。

教义摄益

    一。别教三乘相望教义。
    二。同别二教相望教义。
    三。出出世益因果。
    四。先于一乘已成解行。
    五。界内见闻等依身业系。

立教义

    一。菩提流支一音教。
    二。诞法师顿教限花严欤。
    三。远法师立教。
    四。光师三教摄花严事。
    五。光师圆教所被。
    六。耆阇法师立教第三第四别。
    七。天台圆教事事无碍。
    八。天台化仪化法相当。
    九。三无性了密。
    十。深密第三时摄法花花严。

分教开宗

    一。宗教各别。
    二。终顿浅深。
    三。圆满修多罗得益。
    四。中间三教机。
    五。顿教言说。
    六。文殊不二。
    七。深密第三时终教。
    八。深密第二时通终教不。
    九。空真如始教。
    十。二十部摄六宗。
    十一。犊子所计我人法二执。
    十二。犊子部出三界。
    十三。小乘法空拆体。
    十四。小乘中分通大义。

教义摄益（上明乘差别。今明乘摄益差别）

    问。教义者能诠之教义欤。权实教义欤。答。复古释别教之义云。圆果普因（云云）界内示教得出为义。是又因果也。三一相望权实即教义也。寻云。此中何不出愚法教义也。答。一义云。摄回心故。一义云。终教以去不许出界故无义也。孔目第三教义二大释如引一乘义。章。教义无分齐（文）复古云。引而得出义也。诱而引之教也。是二不二故四无分（文）指事云。今解云。三乘教义望于自宗。假虽教义以一乘所流故。为彼所目故。仍无自三乘教义。分无是故云也。又三乘教义。谓界内示三车为教。得出为义。法义亦教无三义故。与界内教无差别分齐故云无分齐（文）章。开合（文）折云。约教义说开合也。如别三句中。具教义则开。唯教非义则合也。总中俱教俱义则合。具教义等则开（文）
    心云。三乘教一乘义也。三一相对教义合也。寻云。别三句中俱非教义句。开欤。合欤答。问。示相之科可有三乘别教相望之义欤。答。无此义也。付之。既示相之上辨开合之中三别相望。示相之科何不释三别相望之义欤。答。示相者出开合之法体。俱非教义等已开之义故。示相之科不释也。
    一。问。三乘别教相望可有为教义之义欤。
    答。章俱非教义（云云）付之。三一相望教义。以方便真实为教义。纵虽别教一乘。何无以三乘为方便之义欤。是以章下文云（乘教开合）一本教。谓别教一乘○二末教。谓三乘小乘。从彼所流故。又名究竟及方便。以三乘小乘望一乘悉为方便故（文）此释无争三别相望名究竟方便既以三乘望别教名方便。何无为教之义欤。加之。上章此别教一乘别于彼三乘表。释十别之时。权实差别教义差别等（云云）是岂三别相望非为教义欤。是以当处起尽见。总辨教义时。初二句三一相望教义。一乘者别教一乘（见）至第三之句释约同教说。故云何。答。一义云。准下决择其意文云。七三乘根不定。进入同教一乘者。见自所得三乘之法。皆依一乘无尽教起。是彼方便故。如花严经同教中说。又如法花中回三入一乘等是也。八三乘根不定。虽入别教。知彼三乘等法本来不异别教。为彼所目故。如会三归一等。九直往别教机。一切佛法并是本来唯一别教。本来不见三乘等（云云取义）今俱非教义者。依八九二门。俱上分相门立教义差别。下乘教开合名究竟方便等事。有一乘三乘相望释权实。有本末相对显开合。付本虽表别教兼同教。本意三一之差别显。不简同别之一乘故。以知。决择其意七八二门合名别教。名本教。名一乘也。同别二教车体同故。况第七门如花严同教（云云）以花严名本教。名一乘之时。岂可除花严同教欤。若于花严之中。拣定同别二教之义之时者。于别教者三乘相望不可为教义。今章依此义云俱非教义等也。次当处总辨科。初二句一乘者。可同教一乘。既上示相别释等科。全无三别相望教义。总者总别。何至总辨科。始可作三别相望教义欤。但至第三句释约同教说事。第一句三乘为教。第二句一乘为义。第三句取上二句三乘一乘为同教。同教者具前诸教故。第一第二句一乘虽同教一乘唯三唯一。三乘不名同教。第三句三一共名同教也。复古云。复总下总论三一也。第三句云。或具者具教义也。三乘为教。一乘为义。余文可知（文）指事释异义同也。
    难云。别释科一乘三乘三句。共三别相望俱非教义（云云）而总辨科无俱非教义之句。以知。三别相望为教义云事。若三别相望不为教义者。何如别释。不作俱非教义之句欤。答。三别俱非教义事。别释之科委细故。为满四句之次第除之欤。
    一义云。总辨初二句一乘者。同别不分一乘也。故不作俱非之句欤。别释中唯别教故云俱非也。总别影略欤。义苑云。或教义俱教者○或教义俱义者。以其一乘之教。称实所流究竟摄益故。望三乘法亦成义应合。更云。或俱非教义。约三乘望别教一乘说。今所阙者。窃恐脱故。若不尔者。何以次下文牒云。或具三句约同教说。应难云。上言别教。何以今具却成同教耶。答。上是以三乘望别教。非是直显别教耳。或可便将同教。当其一句足上成三亦有理在（文）宋本章云。或具此三句约同教说（文）
    二问。同别二教相对为教义之义可有欤。
    答。同别共真实一乘故。此义不可有也。付之。一乘三句中。唯义非教。约同教说（云云）准上下之释义。唯义非教者指别教。约同教说者出所对（见）例三乘第二句唯教非义者三乘。约同教一乘者如所对。加之。总辨第三句具此二句。约同教说者。若望别教。教义共教。若对三乘。教义共义释非欤。答。法花花严同教共所入别教一乘也。所入则实义也。全不可有教义共教之义故。总辨科具此二句者。三一相对。如上会。次一乘三句中第二句。若云约三乘说者乱。三别相对有教义故。出能对同教一乘也。
    孔目第四云。同教者入一乘远方便摄（文）
    三。问。出出世益者。唯指佛果欤。通诸位欤。答。两方也。若云限佛果者。以三乘名出世。以一乘名出出世。而三乘机回心入一乘信位尤指诸位可云出出世。是以上文引梁论。八地以上乃至佛地名出出世（文）此文又不限佛果（见）若依之云尔者。当章起尽直往别教之人。唯证入名出出世。出出世言不通解行（见）若许通诸位者。于直往人何可分出世出出世欤。答。一义云。三乘出世云。一乘名出出世。源依梁摄论等寄在之义。而梁论心以八地以上乃至佛果。总可寄一乘因果也。故花严问答下云。一切世间人天因果。皆有初三地。一切二乘所修之因果行法。皆在四五六三地。一切三乘大乘所修之因果行法。皆在第七地。一切一乘所修之因果行法。皆在有八地以上三地。若以此门者。不相参当自位也（文）准此释。三一相望时。出出世者通一乘诸位也。但于直往人者。解行位名出世。证入名出出世。而其证入生者。虽通地上等。付事可取佛果也。例三一相对之义。作出世出出世之名目也。
    四。问。章文若先于一乘已成解行（文）尔者已成解行身。地狱已前之身欤。兜率之身欤。
    答。两方也。若云地狱已前之身也者。既云已成解行。尤可生天已后之身。若依之云尔者。今章心摄界外之机。令得出出世之益之中。今者直往别教之机。兜率天子之事也。而出世身上者。无争指兜率解行之身。解行故名界外出世（见）对之先于一乘等（云云）知堕狱已前见闻之身也。云事。答。一义云。先于一乘已成解行者。堕狱已前见闻之身也。后于出世身上者。生天已后之身也。证彼法者十地证位也。但已成解行者。私记末云。言已成解行者。唯是界内信解行。非是界外十信以上证解行也。言后出世身者。证彼法者。兜率天子从地狱出。即生兜率天。名出世身上。即是出世身上证得普法。名为出出世间。此是已入住位。便成正觉说曰证彼法（文）可准此意。此记心十信终心初住已上界外出世身名（见）
　　寻云。光触已后地狱依身摄解行生欤。摄见闻之生欤。若云见闻生者。晋经第三十四（小相品）云。又菩萨摩诃萨于兜率天。放大光明曰。憧王○遍照彼处。地狱众生灭除苦痛。令彼众生十种眼耳鼻舌身意诸根行业皆悉清净。彼诸众生见光明已。皆大欢喜。命终皆生兜率天上（文）准彼经文。既于地狱身得十眼耳等之益了（云云）十眼耳等之益地上解行之益也。光触已彼尤可解行生。若尔者先于一乘已解行者。尤可取光解已后地狱之依身也。若云解行生者。
    自防遗妄集第三云。末入地狱已前名见闻生。自狱而出生天上。空音属耳。随悔宿愆得离诸三昧。名解脱行生。不离天处见佛法身。名证入生。何以故。天子解行之生不通地狱（见）云何。答。光触已后地狱之依身。见闻生之终也。纵虽得十眼等益。非十地等之益。生天闻法之后得十地之益故。只净种之益也。疏八（下云）彼世界下光明所成益。于中二。先令离苦净宿善益。后从彼命下转报生天得闻法益。于中初示宿因。谓昔近善友。必闻普法成金刚种。心不放逸显曾修行种。诸善根通见闻等。次毗卢下显其现缘（文）抄无释。准此释净种益也。玄十六云。就此因用二。初令离苦生天成安乐行。二生天上已以下令不着天乐成饶益行。亦是前身光触益。后是空声益前中令净十眼等者。以彼众生宿有见闻普贤法种。后遇舍那法界光触故。得十眼普贤之益。二天上益中（文）一义云。初住已上等觉已还之益。皆解行之益也。而准经文玄疏等释。光触之时于地狱之身得益无异端。生天闻法之益。十地因满诸位相摄之益也。故玄记云。四尔时下益当机天子得是普贤诸位相摄○已闻此法即得十地。明与三乘渐次教下同也（文）若尔者。地狱光触益虽地前益。犹是解行之益。故狱中光触之益指云先于一乘已成解行。指兜率解行之益云出世身上欤。疏八下。后尔时下正辨当机益。于中二○前中亦二。先明得法益。后以众生下见佛益。今初皆有故字。义似牒前为因。则见佛为益。而前来末有得十地等处。为何所牒（文）抄十八（下）云。疏今初皆有故字等者○一牒经义。释言义似牒前为因者。则似由闻回向及得十地并得三昧。此三为因见佛为益（文）此释自生天闻法以前无得十地之义（见）知狱中益非地上等也。

三生配位事

    玄十八云。问。此善财是何位菩萨。答。经无正断位相难明○依圆教宗有其三位。一见闻位。即是善财。此前生身○二是解行位。顿修如此。五位行法如善财此生○三证入位○善财来生是也（文）大疏十上引玄记全文了云。此之一解甚顺经宗。但更有一理。谓历位而修得见普贤一时顿具（文）
    抄二十上云。一时顿具即是第三证入生故。亦成渐顿得交彻故（文）已上释初住以上至等。觉皆解行生也。
    孔目第三云。若一乘义十信地见闻终心成解行。十信终心胜进向。十解得究竟终。余义如别章（文）
    谈玄决择记云。三生之义各在何位。准贤首说。长流凡夫见闻成种名见闻生。四十心位十地圣人真解真行名解行生。妙觉如来因缘果满名证入生。准清凉义。但取十地为证入生。余同贤首。
    玄十五释寿命品十重佛刹云○三约别教。娑婆是见闻解行处。中间诸土唯解行处。末后佛土。通解行满及证入故。是故信满位处亦名贤首故也（文）信满位处亦名贤首故也者。十信终心即证入生云也。其故第十佛刹名贤首佛刹说十信终心。品名贤首品故也。故玄第四云。于此信满入普贤位。具有二义。若约果则下文贤首佛刹等。此中约因故云菩萨（文）
    问。摄界外机。今云令得出世益二类中初义。与摄二机令得二益二种之中初类。可有差别欤。答。摄界外之机。令得出出世益之中初义。三一各别三乘益非一乘益。摄二机之中初义。三乘益即一乘方便故。三乘益即一乘益也。先摄界外机下云摄界内故。后摄二机故。问。先以三乘引出之后得一乘之义。可通别教欤。答。当处释不通别教也。付之。下决择其意科。三乘根不定而进入别教（云云）何不出法义欤。答。进入别教之机三乘本来一乘之所目见故不出之。
    五。问。章文若界内见闻等（云云）尔者界内出世等者。依身欤。业系欤。两方也。若云约依身者。兜率天子既兜率界内之依身也。何可释出世身欤。若约业系者。章文或界内通见闻解行（云云）解行之人岂三界业系欤。答。一义云。今界内等者。非依身业系等之义。只约三生。见闻界内解行出世。证入出出世配释也。其故若约依身者。圆教心不立变易。以分段身至佛果（云云）既云分段。尤可三界依身。尔者界内可通证人。而界内不通证入。知不约依身云事。虽然界内见闻出世得法。尔者自当业系之界内外。但界内通见闻解行者。非真实之解行。见闻中领解曰解行欤。故私记云。或界内通见闻解行者。前生之中见闻一乘。则是信解之行也。出世唯解行者。即此现生中因位究竟。而虽解行满也（文）一义云。三生建立别教不共之行布也。故唐经七十八云。此长者子一生内等云经文。疏十下释云。谓凡身一生亦解行一生（文）
    抄二十下云。疏凡身一生者。约圆融说。解行一生者。约行布说（文）而以此圆教行布。寄在始终二教。若寄终教者。初住已上离三界系故。解行唯出世也。若寄始教者。初地以上离业系。地前犹界内也。今云。界内通解行者。初住已上虽解行生。寄始教之时。地前犹界内故云界内通解行也。一义云。玄十五云。娑婆是见闻解行也。中间诸土唯解行处（文）者出世唯解行也。末后佛土通解行满及证入（文）者。出出世唯证入也。难云。若依此义。善财兜率天子界内通见闻解行之人也。何以兜率天子释出世身欤。又末后佛土通解行证入。尤可有出世证入之义。而今章出世不通证入。知非十重佛刹之释义。如何。答。
    问。可有出世见闻之机欤。答。章文不出此类也。付之。定姓二乘无余还生生后进入一乘者。岂无出世见闻之义欤。答。三生门建立付直往之机谈之。还生进入之类烦恼已断。无漏已生故进入一乘。即得解行故。无界外见闻之义也。

立教义

    一。问。菩提流支心立一音异解之义欤。为当立大小并陈一音教欤。答。一义云。一音异解（见）付之。疏大小并陈。如何。答。会解记云。然据教章并探玄。皆云流支○（一音异解）引证与今同。今疏所叙乃什师所立。岂彼二文皆错也。但恐今疏后人传写误。以流支书于前。什师书于后。尔不然者贤首太误（文）难云。刊定记第一。大乘义章第一。大疏一上。抄二（下）云等皆菩提流支大小并陈（云云）岂皆传写误乎。记释难依。一义云。今章探玄记但云如来一圆音随根异解种种差别（云云）全不简大小并陈与一音异解之义。至疏文二师之义各别也。而二师共于一圆音教之中。开并陈与异解之义。是即圆音之十义中其二义也。纵虽大小并陈。可据机根异解故。释随根异解也。非谓简大小并陈而随根异解。所引维摩经上卷佛国品文也。随类各得解之文可含大小并陈一音异解之二义也。依随类得解之义有大小并陈故也。今章疏释同。菩提流支大小并陈之义可得心欤。
    复古记云。然此一音或名教本。或谓本末镕融一大善巧法○今章与探玄独引菩提流支证一音教。引维摩经前偈佛以一音演说法众生随类各得解。皆谓如来同其语斯则神力不共法○探玄云。一约类。或为天众现一天音。能令余类各别得解。对人亦尔。余类皆然。清凉曰。如来一音同时报万大小并陈。互六双引流支罗什。于罗什下引经次偈。佛以一音演说法。众生各各随所解。普得受行获其利。斯则神力不共法○探玄云。二约法。或为众生说施一音。亦令人解戒定等。清凉曰。佛一圆音平等无二无思。普应机闻自殊。非谓言音本陈大小。又云初则佛音具异。后则异自在机。各得圆音一义。有谓与清凉异者误矣（文）此能可料简。一义付此文。流支罗什互可存并陈与异解之义。表里之差别也（云云）若尔者付菩提流支之义。今章一音异解（见）大疏大小并陈释。何义可为本哉。故难信。
    玄记第十一云。四种种说法业。谓以一音异解者。释有二义。一约实。谓就真为一。机感为异。如一真身应物现异。二就应复有二。一约类。或为天众现一天音。能令余类各别得解。对人亦尔。余类皆然。故经言。一音说法。众生随类各得解。二约法。或为众生设施一音亦尔。余人解戒定等如是一切。故经云。一音说法。众生各各随所解也。随机异解各得成益故。故以一音乃至欢喜（文）疏一上云。
    二。问。诞法师所立之顿教者。限花严经欤。通余经欤。答。当章文云。即花严经是也（云云）
    付之。探玄记中释真谛等渐顿二教之时。述顿教云。即花严等经（文）
    知等余经（见）云何。答。当章心渐顿二教各有二义。渐二义者。一约机渐。谓从小入大之机。所得大小乘教共名为渐。二约法渐。谓一经中俱陈大小。如涅槃等。顿二义者。一约机顿。谓直往菩萨所得法门不论权实。即名为顿。二约法顿。不杂小乘。唯说菩萨乘故。渐顿各有二义事。折薪第二（见）此中涅槃渐者。二义俱渐。花严顿者。二义俱顿。故今章探玄渐中。云即涅槃等。等取法花等。探玄顿中云即花严等。等取梵网等欤。圆觉略抄第一（云云）顿者有二。一化仪顿。谓花严经○二逐机顿。谓对上根具足凡夫顿。指绝待中道真性。不同法花涅槃之类○即胜鬘密严金刚三昧如来藏普光明藏圆觉等四十余部○此是逐机显体之顿。非化仪之顿（文矣）
    三。问。远法师心立几教欤。答。当章文释诞法师之渐顿二教了。远法师等多同此说（文）付之。大疏中释昙无忏三藏半满二教了云。隋远法师亦同此立。然声闻义为半字教。菩萨藏满字教（云云）今章渐教之中具大小乘。顿教唯菩萨乘名字。义势共相违。如何。答。远师渐顿二教今章分明也。加之。探玄记中释真谛渐顿二教了云。后大远法师等后代诸德多同此说（文）但大疏之中指同半满二教者。此师存半满二教。立渐顿二教欤。其故大疏之中立二教有四家。第一释半满二教了。隋远法师亦同此立（文）又云。二隋远法师立渐顿二教（文）二教释相大同章玄记等。但高丽印本钞隋延法师（云云）远师涅槃疏十地论疏等之中。半满二教渐顿二教俱存（见）故随一义各指同之欤。
    抄二（下）云。隋远法师亦同此立者。彼涅槃疏。圣教虽众略有二种。声闻藏二菩萨藏是也（文）会解记云。隋远法师者。即大远也。名惠远。姓李氏。炖煌人○今判半满。依彼涅槃疏（文）指事云。言远法师等后代诸德多同此说者○十地论远疏云。圣教万差略要唯二。谓声闻藏及菩萨藏○菩萨藏中所教亦二。一是渐入。二是顿悟。言渐入者。是人过去曾习大法。中退学小。后还入大。大从小来。谓之为渐。言顿悟者。有诸众生久习大乘相应善根。今始见佛则然入大。大不由小。名之为顿。故云多同此说（文）
    四。问。付光师三教。且花严经何教所摄欤。答。当章文圆教摄（云云）付之。光疏第一云。今此经者三教之中。盖是顿教所摄（文）答。当章并钞文。圆教者即花严（云云）探玄第一云。即以此经是圆顿所摄（文）方轨第一云。一化始教门有三。一曰渐教。第二顿教○第三言圆教者○此经即顿及圆二教摄（文）三教释相大同光师。唯方轨探玄等顿圆二教之所摄也。但光疏约化仪顿教所摄（云云）非遮化法圆欤。略文义可见。
    五。问。付光师立教。且圆教所被机者限地上欤。答。通地前地上也。付之。既云分阶佛境。知初地以上云事。是以智论第百中。不共般若被唯地上菩萨不通地前（见）不共般若岂非花严经欤。答。抄第二下上达之言义兼地前分阶佛境。即是地上○况初发心时便成正觉。岂非分阶佛境之人（文）次智论文。智论第百云。般若有二种。一者共声闻说。二者但为十方住十地大菩萨说。非九住所闻。何况新发意者。复有九地所闻乃至初地所闻。各各不同（文）
    六。问。付耆阇法师六宗教。且第三第四云何异欤。答。复古记云。六耆阇法师第三不真等。但约俗谛说诸法如化。第四约真谛说空理真实（文）可依此释。抄二下释成耆阇六宗疏中。不出之义云。又三与四但法喻之别。故并不引（文）此释第三第四无差异故不用（见）但取大部为所破。若许法师之义者。可如复古释也。问。南岳大师建立四教欤。答。章云。依南岳及智者（云云）付之。补行记一云（妙乐）南岳委知而不细判。至天台来分别始盛（文）又南岳四十二字门（释大品经四十二字）后三教义。故妙乐指四十二字门云。亦作三教义释（文）天台宗此论义（云云）
    七。问。天台圆教可谈事事无碍欤。答。章法界自在一即一切等（云云）事事无碍（见）付之。两方也。若云许事事无碍者。凡事事圆融之深义。自宗圆极之所谈也。何可通余宗欤。是以大疏之中。释天台圆教之义。述事理具足不偏不别。不许事事无碍之义（见）若依之云尔者。当章既一即一切即一等花严是也（文）无诤事事无碍之义也（见）云如何。答。抄二（下）云。彼判诸经云。花严兼谓兼别教。是则迷其行布。谓为别教。但取圆融以为圆教。虽成二教各失一边。合而融通方成了义。顺花严宗。由行布圆融二互相摄○若与之者。则名异义同故无大过。若夺之者。则失花严本意故今不取（文）依此释者。天台心取花严圆融名圆教。花严圆融岂非事事无碍欤。知彼宗圆教之中花严圆教事事无碍之义可谈也。但大疏事理具足不偏不别等者。事理无碍之义（见）虽然释彼宗圆教大都计也。不妨圆教之中有事事无碍之义欤。一义云。通途之义一即一切等者。付事理释之（云云）但当章探玄一同事事无碍义（见）
    八。问。付天台立教。且渐顿秘密等四教。藏通别圆异名欤。答。进云。当章文异名也。
    寻云。纵虽一往配释。何不配不定教欤。答。付增相故。谓通教渐教之根本也。顿教自本限别圆。故配别教。花严圆教但虽通顿秘密二教。以别教之义边配顿教。故以圆教之义边配秘密教也。秘密教虽通四教。花严经在座不闻之类。各不相知之义显故配秘密教。不定教通四教。而增微故不别配也。
    九。问。唐三藏心第三时显了说。通三无性欤。限三性欤。答（云云）章云。显了意说三性及真如不空理等（文）此释不通三无性（见）探玄记一云。第三时中方就大乘正理。说三性三无性等唯识二谛。方为了义（文）大疏一上云。第三时中就大乘正理。具说三性三无性等。方为尽理○是故于彼三时。初堕有边。次堕空边。俱非了义。后时具说遍计性空。余二为有。契会中道。方为了义。此依深密所判（文）依玄疏释者。第三时具说三性三无性为了义也。章文略故但云三性不空等欤。又第三时虽通三性及三无性。第二时唯三无性也。对第二时为显胜故。但标三性为真如不空欤。难云。唯识论本颂云。故佛密意说一切法无性（文）慈恩大师疏云。总密意说三种无性（文）如何。答。三无性显了密意事。唯识论第九卷同学抄论义也。虽有异义。同学抄之义三无性唯密意传欤。但依自宗者。本颂密意三无性者。第二时别说三无性也。第三时具说三性三无性。故共显了说也。
    义林章云。以显了言说三无性非空非有中道教故（文）同学抄会云。但章释者以三性显了言。说般若无性。为三无性非空非有之故教（为言）
    十。问。三法轮中摄终欤教。答。但摄小乘始终二教（文）付之。深密第二第三时同许定性不成。何可摄终教欤。答。指事云。问。经疏云。解深密经以为始教。云何今说为终教欤。答。义门不同。若约成佛不成佛门者。解深密教以为始教。○若约空不空门。名为终教。明不空教义。望不同故不相违（文）委细次下分教开宗科可料简。问。三法轮中摄花严经欤。答。不摄花严（云云）付之。述记第一云。又今此论处引六经。所谓花严·深密·如来出现功德庄严·阿毗达摩·楞伽·厚严·十一部论瑜伽·显扬○因果行位了相大乘。故知第三时中道之教也（文）
    灯第一云。若对渐悟说教三时。若对顿悟无三时别。又所说教非定。如是文前后次第判为三时。并约所说义类相从（文）又云。此有二义。一约前后。二约义类（文）深密第二云。世尊初于一时在波罗奈○世尊在昔第二时中○世尊于今第三时中（文）依经文初昔今之文相。无诤年月前后（见）故自宗心不许义类也。
    问。深密三时之中。法花摄何时欤。答（云云）问。深密第三时教。摄法花涅槃欤。答。两方也。若云摄者。第三时五性三乘也。法花涅槃一乘一性也。是以探玄大疏等中。深密三时教法花以前（见）若依之云不摄者。说时既后时也。尤可第三时教。是以当章文。但释不摄花严法门。不栋法花涅槃。知可摄云事。如何。
    答。一义云。依相宗自立者。法花涅槃第三时中道教也。若依自宗意者。性相十别天地悬隔也。以法花等不可摄深密第三时。但当章为破约时之立教云不摄花严。非谓花严之外皆第三时也。
    探玄第一云。法花既当第二时教。即是密意权说○是故理实但约不定种姓（文）又云。合此二经总有四门。一初时小乘二经同说。第二时唯大乘唯深密说。第三时具三乘。此是深密第三妙智第二。第四时唯一乘。妙智第三时说。是故当知妙智经在深密后说（文）
    大疏一上云。若谓法花是第二时教。为引不定二乘故。说一切悉皆成佛。而犹未说定性不定。故名密意非了义者。何以自判法花为第三时教乎。谁敢判于法花为不了耶（文）
    抄三上云。言是第二时者。彼不立为第二时教。由谓一乘是密意说义。当深密第二时故○彼法花疏引经云。我等今日得未曾有。非先所望而今自得。即第三时教也。又下结云。为显第三时真实之教故说此经。据上二文则判第三时（文）
    问。三法轮之次第依金光明经欤。答。当章深密金光明等（云云）付之。金光明之次第转持照章转照持（云云）次第相违如何。答。观音思禅师相似即初住位也（药王）天台观行五品十信位也。

分教开宗（已显他师立教。次显自宗教宗）

    一。问。宗教各别建立事有何故欤。答。依清凉大师解释。依断证次位差别立五教。付空有等之所尚不同开十宗也。付之。依次位差别建立五教者。终教已上同菩萨位也。何可开三教欤。若付所尚不同开十宗者。始教之中有空有二门。圆教之中分同别二门。事理无碍与事事无碍义门既别也。何各不开二宗。而于小乘教可开六宗欤。加之。小乘六宗之中。三四五六之四宗付法空小分之差异分之。例始教等之中尤可开二宗欤。答。○先终教已上虽同菩萨位。终教定经三僧祇。顿教不立位。圆教诸位即入故立三教也。次始教之中虽有空有二门。第二时空门始教者。第三时之三无性门也。更无异性故不开一宗。次圆教之中同教事事无碍之中事理无碍也。取圆教一分之义名同教。同别二教无二体故不开之也。
    抄四下云。疏然十宗五教下。第二释通妨难。谓有难云。十宗何异五教而重辨欤。故为此通。然有二义。一则通为不同。二乃体式有异○言教则一经容有多教者。显明教通。如一维摩。则具五教。涅槃般若等亦具五教。而影出宗局。维摩但是事理无碍宗。不通三性空有等宗。故言宗则一宗容具多经者。显明宗通。以一事理无碍宗。内该法花维摩涅槃等故。而影出教局也。如一经中具有五教。不相通故。疏又夫立教必须断证等者。二明体式有异也。亦重通妨难。难云。若各有通局。何以不得以宗为教。以教为宗故。为此通教有断证等。宗不约此。位等无多故但有五。所尚各别故有十宗。故前六所尚不同而成六宗。而断证等齐但为小教。则教宗无违（文）
    愚法得名证据。贞元经第十卷云。阿陀那识行相微细。究竟边际。唯佛能知。住持菩萨愚法声闻亦不能觉（文）唯识论第三云。阿陀那识甚深细。一切种子如暴流。我于凡愚不开演。恐彼分别执为我○凡即无性愚即趣寂（文）
    二。问。终顿二教之前后依浅深之次第欤。答。宗家心意浅深（见）付之。两方也。非浅深之次第者。当章并探玄记等。处处解释五教十宗者。依浅深之次第（见）是以立十宗之时。第八终教。第九顿教也。前后既浅深之次第也。终顿二教何非浅深之义欤。若依之云尔者。清凉大师释十宗之时。第八顿教。第九终教之义建立。然此十宗后后深于前前（文）岂非师资之相违欤。加之。宗家起信义记中释四宗之义。二者真空无相宗。即般若等经中等论所摄是也。三唯识法相宗。即解深密经等（文）真空无相既顿教之义也。尔者还自始教相宗浅近义欤（见）如何。答。当章并探玄等五教十宗建立。始终顿圆之次第。前浅后深之趣玄义一同也。不及异端。但于清凉大师之解释者。晨旦先德之会释之起尽往往也。且翻大乘法师八宗之中七八二宗故。列始顿终圆。就中真空绝相之义。通始终顿三教故。约多分宗教相配许也。次至起信疏四宗次第者。准法界无差别论疏。第二第三宗深密第二第三时也。尔者真空无相宗全不开顿教之义欤。一义云。清凉大师心始顿终圆前浅后深之次第也。师资立义少异也。不可混乱。文证如下。玄第一云。七一切皆空宗○八真德不空宗○九相想俱绝宗。全同章（文）
    疏第一下云。七三性空有宗○八真空绝相宗○九空有无碍宗○十圆融具德宗○然此十宗后后深于前前○七即法相宗○八即无相宗。后二即法性宗又七即初教。八即顿教。九即终教。十即圆教（文）
    抄四下云。疏然此十宗○一通明浅深故。后后深于前前。然此十宗前六全同大乘法师。大乘则有八宗。七名胜义俱空。八名应理圆实。即以法相为应理圆实。法性为胜义俱空。今回七为第八。八为第七。如前西域中二宗不同。今以符付法性。又加后二。以显甚深（文）会解记第十（观复云）疏八真空下○此宗虽局唯顿教。若约通义亦通始终教也○抄今回七为第八八为第七者。正明立意也。然贤首探玄教章。皆第七名一切皆空宗。第八名真德不空宗。第九名相想俱绝宗。七即始教。八即终教。九即顿教。今不尔者。以前八宗皆大乘法师所立。若如贤首却成顺于彼宗○今多反此。故立不同也○疏八即顿教者。此约宗教义相当处配之。不必全取教之次第也。问。若尔应终教深于顿教。不尔何得前浅后深欤答。以真空绝相宗虽是顿教。然亦通始教。但多分义配故云顿也。故清凉云。况复宗者从多分说。今亦多分故配于顿。前浅后深未爽通理（文）寻云。前浅后深未爽通理者。释顿教之次第欤。又终顿之次第欤。答复古记上云。而清凉国师七名三性空有宗。八名真空绝相宗。九名空有无碍宗。此盖以性陈相。回大乘法师第七为第八。以符法性在法相之后为深故也。小与五教不次。又以性空通始终顿。遂以真空绝相收于顿教。又亦空有无碍彻于圆教。故云前浅后深。若空有双绝亦收顿教（文）此记心云。清凉大师十宗建立与五教不同有众义。先一为大乘法师之八宗之中。第七第八相反显性宗深义故。次又以性空通始教顿等者。第八真空绝相宗者。虽通始终顿三教。付义显者第七始教。第九终教故。付随一义第八宗收顿教。次又亦空有无碍等者。释前浅后深之义。终教空有无碍彻圆^5□教之义故。深于顿教之唯理也。次若空有双绝亦收顿教者。第九空有无碍宗摄顿教之义释也。故大疏云。九空有无碍宗。谓互融双绝而不碍两存（文）依此空有双绝之义。又收顿教也。而唯云终教者。多分义也。法界无差别论疏云（宗家）现今东流一代圣教通大小乘及诸权实。总有四宗。一随相法执宗○二真空无相宗。谓般若等经中百等论。三唯识法相宗○四如来藏缘起宗○释此四宗略举四义。一约乘。初唯小乘。次二具三乘。谓此二宗同许定性二乘不成佛。后唯一乘○二约浅者。初二唯说六识。后二具说八识。于中初说六识有。说六识空○三约法者。初唯说有。二唯说空。三说亦空亦有○四说非空非有○四约人者（文）起信疏上四宗全同。但无四义重见唯有约人一义可见。大疏一下云。抄四下云。第五体浅深中○言浅深者。十体之中前前浅。后后深故。下释云。从浅至深。虽有浅深融通并为无尽教体○众十中前五下三料简总有四重○一体性料拣○二又前四下大小乘料拣○三前七下三乘一乘料拣○四前八约同教下同教别教料简（文）
    玄记第一云。第五能诠教体者○从浅至深略有十门。一言诠辩体门○三遍该诸法门。四缘起唯心门。五会缘入实门。六理事无碍门。七事融相摄。八帝网重重。九海印炳现门。十主伴圆备门（文）疏玄共遍该诸法缘起唯心等门。唯含始终顿圆之义。疏玄共十门总标云。从浅至深知浅深之次第也。而探玄中不配当教。准疏抄第五会缘入实顿教之义也。第六理事无碍决定终教也。第七已下皆圆教义也。是疏玄共非大乘法师之七八二宗相反为自宗义。始顿终圆浅深相连（见）
    抄三上云。未开合遍收理无不尽○若欲判者。当渐开之。且分为二。一方便教。二真实教○若就大乘分宗。亦可有四。一法相差别宗。多说相故。二相想俱绝宗。多约性故。三性相无碍宗。事理相即故。四圆融具德宗。以理融事故。故如来圣教意趣。无边不可局执。今且依古势故如疏明耳（文）上来开合者。指五教之释段。若欲判者。下抄至自义（见）且依古势者。五教浅深之次第。且依藏和尚之义为言。知教体十门浅深并此四宗。清凉大师自义。始顿终圆浅深之次第也（见）
    三。问。圆经所说圆满修多罗者。圆教可云欤。答。证圆教也。付之。正见经文。说圆满修多罗之时。三乘得益。何可云圆教欤。答。六经五十五。八经七十三。贞元经二十五。三经共说圆满修多罗时。有三乘得益。虽然玄疏抄并贞元疏等。无一乘三乘拣别之释。但三乘得益当机之益。太子得益一乘法门。善财所得之法门也。故知。圆教必具无量眷属经故。三乘得益眷属经益。太子所得主经益也。晋经第五十五云。过去胜光王太子名曰善伏。圣法轮音声虚空灯王如来所。五体投地（取意）尔时如来知诸众生应受化者。而为演说圆满因缘修多罗时。彼大众闻正法已。八十那由他众生皆起离垢清净法眼得无学地。一万众生得大乘道。满足普贤菩萨行愿○时复太子得随应化觉悟众生长养善根法门（文）八十经四十经虽文言异。大意无别。善伏太子者。大愿精进力夜神往事也。余二经名胜姓太子。
    探玄二十云。十四佛救太子。于中有八。一国人已集○三见威光。四敬礼申请。五说法益众。六太子得法。七结会古（文）今贞元疏第八云。普照圆满因者○普照者能证知也。圆满者所证理果也。因者能证行也。圆满行因成菩提智证深法界。举一全收。即花严之类也。四时彼会中下当机获得益。于中二。先通益众会。后能胜性下别益太子。此中所得即向自陈所得法门（文）大疏二十下多分同也。
    贞元经第四云。时文殊师利与诸眷属到此林已○说修多罗名普照法界圆满光明。百万亿那由他修多罗为眷属。说此经时有无量百千万亿那由他诸大龙王并其眷属。闻此法已○咸舍龙身生天人中。一万诸龙于阿耨多罗三藐三菩提得不退转。复有无量无数众生。于三乘中各得成就（文）
    同疏第三云。明所益众略有二类。先明诸龙得主教益○复有无量不摄三乘机。得眷属教随器益故（文）
    四。问。章文释中间三教。以此皆为三人所得故（文）尔者终顿二教之中。可该二乘行位欤。答。诸记之一义云。三人所得者。门外三车一类三乘机所得法门也。但终顿二教虽三乘闻菩萨乘。三乘教菩萨故摄门外三车。合存三泯。二云二人所得也。
    复古云。以下释所以。何以三教总为三乘。以此三教皆为三人所得。故所得者修因获得之果也。良由此等大乘经典。虽有权实。皆是通说三法。通益三机也。如上所别者。良三乘中大品等经共集三乘众。通说三乘法。具获三乘益。获益即所得也。若云终顿。三人共得一果。皆得成佛。或引近异远同者。皆是亿说。且始教说三果。终顿得一果。此可释存三泯二不同。分之为二也。今合为一耳（文）一义云。如上所引者。上一乘义等门外三车一类三乘之义引释指也。
    楞伽经渐顿事。复古云。即四顿之一也。庵罗果四渐之一也（文）
    十卷楞伽云。大惠譬如明镜。无分别心一时俱现一切色像。如来世尊亦复如是。无有分别净。诸众生自心现流。一时清净非渐次净。冷住寂静无分别处（文）四渐四顿者。楞伽云。一庵果渐熟。二陶器渐成。三草木渐长。四伎艺渐成。四譬俱合净一现流。四顿者。一镜像顿现合现流顿净。三日月顿照合胜境顿现。三梨耶顿缘合净处顿成。四三佛顿照合行光顿照。四譬即合现流顿净。而其法体义理少别一向取义。今章各举初也。折薪第二云。庵勒果此方无故不翻。或云庵没罗。又云阿摩勒叶如小枣。花白而小。实如胡桃。味甘可入药。渐熟之由未详（文）
    五。问。顿教心立言说欤。答。两方也。若云立之者。当章文不待言说。不待观智（云云）若云不立者。当章下卷段云。玄疏等之中指楞伽思益等众经。出顿教之言说。如何。答。大疏云。顿诠此理故名顿教（云云）
    抄三上云。但诸经中一向辩真性处。即属顿教（文）
    大疏一上云。顿诠此理故名顿教（文）
    抄三上云。夫能诠教皆从所诠门立○若诠事无碍即是圆教。岂以所诠是理不许能诠为教欤（文）委细可见。一义云。不待言说等者。顿教之言说直往法性言说故。言说即非言说也。言无言。顿诠真理名顿教也。
    六。问。净名所说文殊不二终顿二教中何欤。答。当处云。如净名以默显不二等（文）决择前后意科云。三十二菩萨及文殊等所说不二。并在言中后维摩所显绝言之教以为究竟（文）此释无争文殊不二终教（见）
    指事上末云。三十二菩萨等者入不二法门品云。尔时维摩诘语众菩萨言。诸仁者。云何菩萨入不二法门。会中有菩萨。名法自在（生业二不生业。一不二此为第一）乃至乐实菩萨曰实不实为二○无见无不见是为入不二法门（第三十二）如是诸菩萨。各各说已问文殊师利。何等是菩萨入不二法门。文殊师利曰。如我意者。舍一切法无言说。无示无识离诸问答。是为入不二法门。舍是文殊师利问维摩诘。我等各自说已。仁者当说○时维摩诘默然无言。文殊师利叹言。善哉善哉。乃至无有文字语言。为真入不二法门（文）难云。准此经文。文殊不二既云无言无说（云云）尤可顿教。例如楞伽。初地即八地等。思益不从一地至一地等即顿教。若文殊不二终教者。楞伽思益等经文。又可终教欤。进退不审也。次抄三上四重尺。文殊后印可语。第四重净名默上。尤可顿教。抄三上云。若辩优劣。或三重四重。言三重者。一诸菩萨以无二遗二。则是以言显法。似有不二可说。便是对二显不二非绝待也。二文殊以言遣言。明无不二可说。令亡言会旨。三维摩诘以无言显理。谓本自无言不须更遣。故为三也。而言四者。文殊师利以言印彼。又明言即无言。非要离耳。若欲合者。然后三段反覆相成。但为一义。初文殊以言显无言。次净名以无言印无言。后文殊以言印无言。三段二人共显言绝之理○后二大士以无言遣言○若更合者○后二大士以无言显理。言与无言双亡。皆真不二矣○今取最后故。云如净名默也（文）理欤。准此释者。净名印可之文殊语。决定可顿教。但清凉大师之心。虽有始顿终圆之次第。今依宗家释。始终顿之次第释科也。既印第三重之无言。知顿教也。次文殊初不二虽应顿教。维摩经心对后净名之默。文殊不二故。今章等摄终教。楞伽思益等不对默。故直取顿教也。但今抄释文殊初不二可通终顿二教欤。一义云。文殊印可既默上。尤可同教（云云）
    孔目第二云。又维摩经云。时维摩诘默然无言。文殊师利叹曰。是真入不二法门。义当顿教（文）又云。终教门者。复有二种。一始。二终。言始门者。即维摩经中不二法门品三十二菩萨显不二法门者是。言终门者。即不二法门品文殊所显不二者是（文）此文又文殊印可顿教（见）但义当之言。非顿教之当中欤（见）而然文殊初不二既终教终门也。知后印可应顿教欤。
    玄第八云。三十二菩萨不二终教初门。文殊不二终教终门也（云云）取义。
    章宝积经论○名顿教修多罗（云云）指事云。论第一云。未闻者。未圣闻浅道故。未曾受持者。虽圣闻浅道不受持诸顿教说。及诸修多罗法谤以是义故。如来说此修多罗等故（文）

宝积经论第一

    七。问。深密第三时始终二教中何欤。答。当章释终教（见）付之。玄第一云。二始教者。以深密经中第二第三时教。同许定性二乘俱不成佛故。今合之总为一教。此既未尽大乘法理。是故立为大乘始教。三终教者。定性二乘无性阐提悉当成佛。方尽大乘至极之说立为终教（文）疏一上云。二始教者。亦名分教。以深密（私云。玄文）此既未尽大乘法理故立为初。有不成佛故名为分。指事上（末）云。问。经疏云。解深密经以为始教。云何今说为终教欤。答。义门不同。若约成佛不成佛门者。深密以为始教。以许定性入实类故。若约空不空门。名为终教。明不空故。义望不同故。不相违（文）
    复古上云。三或下○初开教会深密。约大乘初浅后深故开为二。会深密者。以三时收渐教也。五时则于后开出法花涅槃常住妙典为四五时。今合五作三。第三时中收经甚宽。又持法轮义亦通也。深密经亦说真如妙有。但奘师所宗宗于不变湛然有耳。今约通义略分教（文）准此记心。以深密第三时名终教。可有二义。一第三宽摄法华涅槃等。故是终教也。故上章但云不摄别教一乘。不云不摄法华。次又持法轮下深密第三时。又说真如随缘不空妙有。故又终教也。但说凝然者。奘师宗义也。故清凉大师云。又唯识等亦说真如是识实性。但后释者。定言不反失于随缘过归后辈（文）但玄疏等云未尽法理者。依奘师所宗。又约五性差别释未尽也。故抄三上云。言未尽者。第二时中但明于空。空是初门。第三时中定有三乘。隐于一极故。初教名并从深密二时以得。云何空为初门。法鼓经中以空门为始。以不空门为终故○若尔第三时既不明空。何得名初。以未显一极故特由此义加分教名。故云有不成佛故名为分（文）
    寻云。章文引法鼓经了。约如来藏常住无上名为终教（文）尔者法华涅槃等之随缘如来藏欤。深密第三时之凝然不作真如名如来藏欤。答。
    八。问。深密第二时可通终教欤。答。第二时者始教也。付之。深密第二时可摄诸部般若。而般若部中浅深中有。是以智光三教依般若经。立第三时一切皆成之义。加之。至相大师以大品般若。释三乘终教（给）云何。答。五十要问答上云。涅槃经等及大品经三乘终教。以根熟声闻说故。金刚般若是三乘始教。初会愚法声闻（文）清凉大师释云。大品般若大般若第二会同本异译（云云取意）寻云。深密第二时摄诸部般若欤。答。
    九。问。起信论空真如者。深密第二时之空门始教欤。答。当宗心以空真如当空门始教（文）付之。凡起信论是性宗终教之本论也。法性真空之理。何可同第二时之空门欤。何况准法鼓经文。空门是有余未尽理之教也。岂起信论空真如有余未尽之说欤。如何。答。一义云。五教之浅深专依真如法性隐显之义建立之。而起信论绝言空不空等之义。真如门根本也。故依此建立始终顿之三教也。依真如空门建立始教。依不空门建立终教。虽始终二教等有浅深。于真如空不空之义。全不可有浅深。例深密三时初时约依他说有。第二时约遍计说空。第三时约三性说中道。虽有空中三教有浅深。约第三时中道时。全无依他之有浅遍计之空深之义。空不空二义又以尔。空不空教所依也。全非浅深也。约三性等建立三时教事。抄三上可见。难云。指事若无能诠三教浅深差别。由何缘有所诠真如三浅深差别（文）依此释者。三种真如有浅深（见）如何。答。论疏等释全不见空不空之二真如有浅深。指事释且能诠之三教为本定浅深欤。
    十。问。摄二十部立六宗事。依何依凭欤。答。以义相从（云云）付之。正披宗轮论。不可限六宗。如何。答。别可检。大疏一下云。诸部异计各是一宗。谓十八本二。各不同故。以义相从更复合之（文）
    抄四下云。言诸部异计即二十部○以义相从者。合二十部兼诸大乘为十宗故。章。犊子部等。
    抄四下云。等取余四部。论此计中总有五。全或一少分。言五部全者。一犊子部。二法上。三贤胃。四正量。五密林山○言一少分者。根本经部（文）补亡饰宗第一。灵祐述。法相宗也。依深密三时。饰宗第一宗六部全也。全经部收。
    十一。问犊子所计我人法二执中何欤。答慈恩大师述记云。犊子部等我名能见（文）了义灯云。我执自性不越彼四。今据情解妄。谓为我故叙破之。实是法执（之）彼四者。瑜伽中广出四种计我。而限即蕴离蕴。唯识论中破我之时。广出二我。即蕴离蕴非即非离也。性即非离之我者。犊子部所计也。犊子所计我者。约情解虽名我。实我法执也（为言）同学抄以实是法执之释为正义。
    西域记第五云。提婆设摩罗作识身论。说无我人。瞿波罗汉作圣教要实论。说有我人。因此法执遂陈诤论（文）但唯识论广出三种我了。生空智断（云云）灯会云。彼文总说非别。别属文总意别。斯文大例（文）
    十二。问。依犊子部计出三界欤。答。玄第一云。一诤论声闻藏○对法二十互相违。诤所计不同。不妨圣果（文）疏一下云。第一我法俱有宗○然此一部诸部论师共推不受呼。为附佛法外道。以诸外道所计虽殊皆立我故（文）抄四下云。以本经部亦执有胜义我。非即非离即计菩萨出离生死故名胜义（文）
    指事云。问。二乘圣者已断人执证人空理。何更立我。答。宗轮论云。其犊子部本宗同义。谓补特伽罗非即蕴离蕴。依蕴处界假施设名。大乘基云。谓实有我。非有为无为。然与蕴不即不离。佛说无我。但无即蕴离蕴○乃至成佛。此我常在○测法师云○问。如下所说。犊子部计非即离我。二障内何住所摄。若言烦恼。如何罗汉起烦恼障。若所知障。如何论说生空智断。三藏解云。是我执故烦恼障障摄。此部未得罗汉果。时所计我相○理实得已断我执。经部等计应准此释（文）二法有我无宗。三全一小。一一切有部。二雪山。三多门。一小者。化地部未计也。饰宗四部全有部。多门。雪山。饮光也。三法无去来宗。七全一小。一大众。二鸡胤。三制多山。四西山住。五北山住。六法藏。七饮光。一小者。根本化地部也。饰宗七全取化地全。除饮光。寻云。折薪集成等引疏主释。法无去来宗中举八全一小分。谓加雪山部。如何。答。宗轮述雪山部云。多同说一切有部（文）又会解记云。有本云。雪山转者非也（文）知折薪等依谬本八全一小分欤。
    十三。问。付小乘教之法空。限折空欤。通即空欤。答。成实论中谈即空。又空极微（云云）
    抄二下云。又阿含中云下○无是老死。即老死法空。无谁老死。即主老死我人空也。然诸经论多明小乘。但有人空未明法空者。有二义故。一据多分小分说。小乘多分但明人空。二从显了不显了。广虽说法空未全显了故。云不说法空耳。若从不显了说及小分说。则亦明法空（文）又云（天台立教段）言从段入空折体异故者○又于此中一一极微。谓一眼色从八微生。假合成色。折至极微都无实色。故曰色空。此名折法成藏教也。若云○举体即空不须折破○故。故体法明空有通教起也（文）四现通假实一全一少分。一全即说假部。一小即末经部。其成实论即是末经部也。饰宗一全除末经部。四五六三宗皆一部一宗也。
    问。现通假实宗心。假实之义通真俗二谛欤。答。诸法在蕴可实等（云云）处界门中摄真理故。可通真俗谛故。

抄四下云

    抄四下云。此谓俗真谛中。皆有假实。蕴门明义是实者。实即积集故。处界门明义是假者。体假积聚故（文）寻云。今小乘六宗浅深依空浅深。而第四宗假之义通真俗。第五宗假不通真。若尔者浅深如何。答。第四宗不简别真俗。共通假实未尽之义也。第五宗俗谛一向假也。出世为实者。出世者空故实也。非实有之义故。抄释第五宗云○似中论一半（文）故知。深于第四宗也。饰宗云。五俗妄真实宗。世法颠倒。但有假名。出世非倒法是真实（文）指事云。问。云何诸法在蕴门实。在界处假。答。基师宗轮疏云。以依积聚缘亦积聚。积聚之法皆是假故。虽积聚假义以释于蕴。蕴体非假。无依缘故。义林章之声名句等。若在处等体非实有。以说依缘有积聚故。若在蕴等声等便实。虽有积聚不说依缘。以名蕴故（文）依缘者所依所缘也。谓根境识等相待积聚义也。问。现通假实宗。摄说假部欤。答。章云。现通假实宗谓说假部等（文）付之。宗轮论中出说假部之义。全不见现通假实义。但说诸法皆假之义。如何。答。问。俗妄真实宗中。谓说出世部等（文）等取何宗欤。答。此宗但说出世部之一部也。付之。上四宗皆等字等取余部。例尤可等余部。何现第六宗唯一说一部。故不置等言。定知。说出世部等者。等余部云事。云何。答。一义云。等者等取大乘一分欤。故抄释第五俗妄真实宗云。似中论一判（文）又释第六但名宗云。亦如中论。玄第一云。五俗妄真实宗。说出世部等○诸法但名宗。谓一说部等（文）六宗共有等字也。知第五第六二宗之等言等大乘一分也。
    疏一下云。四现通假实宗。谓说假部○五俗妄真实宗。即说出世部等○六诸法但名宗。谓一说部等（文）六宗之中除第四宗余皆有等字。问。说出世一说二部准宗轮论。与大众部同一计也。全不见名别计。加之。释彼计文相全无俗妄真实诸法但名等之义。有何故分第五第六欤。答。宗轮论述记云。基师一一说部。此部说世出法皆无实体但有假名。名即是说意。谓诸法但一假名无体可得。既乖本。上所以别分名一说部。从所立为名也（文）
    十四。问。小乘六宗之中。几宗分通大乘欤。答。章至第六宗云。此通初教之始。付之。第三宗以后分谈法空。何不通大乘之一分欤。况第四宗摄成实论。而成实论分通大乘者。南山大智等律家列祖之定断也。加之。乾闼婆城喻大乘之法门也。而成实论中有此喻。尤可通大乘。如何。答。
    抄四下云。其成实论先是数论弟子○后出家入佛法时。经部摄故○现通假实摄（文）
    抄二下云。言成实论云。我今正明三藏中实义。实义即空者。破第一时引其三文。此即第一引小乘论。以成实论意云。我今成立小乘中实义。故云成实。以三藏即小乘教故。既言实义即空也。小乘已说空竟。何言见有得道（文）此等之释不许成实分通大乘之义。他宗释用不可随义欤。
    抄四下云。前四唯小。五六通小大。下二大小乘料拣。然五六立在小乘义通大乘。故云通小大（文）意云。第四宗犹存俗谛现在一分实有之义。故不通大乘。第五宗已后俗谛诸法三世皆假。故通大乘也。今章且依至极。于第六宗释分通大乘之义也。智论第六云。一切声闻法中。无揵闼城喻（文）成实论第十一云。又以愚痴故生我心。犹如盲人得瓦石等生全玉想。又是人未得分别空智。痴故见我。于幻梦乾闼婆城火轮等。而生有想（文）法华疏（吉藏云）三藏中所以不说揵达婆城者。为三藏不说一切法义性空乾闼城喻○而成实论亦有此喻者。引菩萨藏中解。就小乘法中释耳（文）
    疏一下云。然隋朝大衍法师总立四宗。一因缘宗。谓萨婆多。二假名宗。谓即经部。三不真宗。谓诸般若。四真实宗。谓法性真理佛性等教。又此四宗初名立性。二名破性。三名破相。四名显实。初二小乘。后三大乘。各初浅后深。此亦有理。但收义不尽。以十八部中但判二故（文）抄四下云。疏初二小乘。后二大乘。下辨顺达○今初言各初浅后深者○二破于定性。但从缘有故为深也○早欲参涉大乘。故云经部（文）依此释经部通大乘（文）而经部摄于第一第四二宗。知第四宗可通大乘。如何。

文安三年十一月六日于东大寺戒坛院以普一长老御本书写毕
祐乘
金刚佛子快舜

华严五教章问答抄上（中）
华严五教章问答抄上（下）

　　
　　　　　
　　　　　
　　　　　

乘教开合

  一。终教中三乘始终同异。

教起前后
    二。花严说时。
    三。本末二教时处同异。
    四。大品经第二七日。
    五。一生补处多少。
    六。二佛并出。
    七。大品经十地益教证。
    八。五分律说时。
    九。普曜经大小。
    十。四分律说时。
    十一。兴起行经说时。
    十二。十二游经一年。
    十三。智论说时。

决择前后意

    十四。直往别教机见三乘法欤。
    十五。直入一乘。

施设异相

    十六。十八圆满土三一。
    十七。花严会座声闻有无。
    十八。如海幢比丘。

乘教开合
当段来意事

    玄第一云。第三明立教差别者。略题十类。一叙古说。二辨是非。三述西域。四会相违。五明现传。六定权实。七显开合。八教前后。九就义分教。十以理开宗（文）第九就义分教段释五教毕云。然此五教有开有合。亦有五重（云云）五重开合与今章同。但于或分四段之中。又开二义。谓一于共教中。约存三泯二为二。二约历位无位如。今章此段于自宗。五教开合之。又于第七开合科开合三乘一乘。今章第二以教摄乘之科义也。此西域现传等一乘三乘异义开合。今乘教开合之科多同此二段。知自他宗立教之差别开合也。大疏一上诸宗立教段启四门。一大意合离。二今古违顺。三分宗立教。四总相会通（云云）总相会通科云。第四总相会通分为二。先通会诸教。后会化仪前后。今初诸德立教各自所据。今虽立五亦会取诸说。略有五重（云云）五重开合与玄释多同少异。今章乘教开合当总相会通二科中。初通会诸教也。
    问。当段三科之相连。如何。答。第一约教者。开合五教收取分教不分教之诸师之异义。如大疏等。第二以教摄乘者。以五教摄四乘。第三诸教相收者。辨五教互摄。明诸教相连也。
    问。此中不出以乘摄教之义欤。答。一义云。第二科既显故不立别科欤。一义云。当科本意以自宗五教会诸师立教故。初约教科会此方诸德立教。第二以教摄乘科会西域现传等一乘三乘之异义故也。
    问。别教三乘相望可有所流摄方便之义欤。答。付之。约教科云。从彼所流。诸教相收科云。以摄方便故（云云）此等释文起尽。以三乘望别教一乘。而释所流摄方便等（见）如何。如教摄益段抄。
　  一。问。终教中三乘始终俱同欤。答。当章云。始终俱同（云云）付之。
    玄第一云。初三乘者。一始别终同三○此约初时小乘教说。二始同终别三。谓同闻般若同观无性。三乘之人各得自果○若据圣谛缘生六度行异。亦得名为始终各别。此是第二第三时教说。三近异远同三。谓法花等初以三乘方便诱引。后同以大乘令得度等（文）近异远同者。始别终同也。玄近异远同者。同教为本。兼于终教也。开会一乘故。圆教为本也。以能入三乘为近异。非谓同教终教等中有三乘别因。但今章若约终教始同者。三乘之因一如来藏一法性故。若约同教始同者。如章汝等所行是菩萨道故。寻云。今章始终俱同终教中。摄深密第三时之终教欤。答。章并成佛故（云云）知不可摄欤。但折薪复古兼第三时也。
    指事云。言终教中三等者。因时同有如来藏性平等佛性故。同修六度同学般若故也。
    问。终教中三始终俱同。同教中三始终俱同二教。俱同何有差别。答。终教○而未说会三乘行果○同教一乘○亦即会于三乘差别行果。令归一乘平等圆因故也。寻云。同修六度同学般若者。终教心三乘共修六度欤。答。
    复古云。三终等者。始同者同闻般若同观性空故。终同者并成佛故○终教自具四句。一始同终别三。同闻般若等故始同也○以终教亦收入共教三乘故。二始终俱别三○三人得益是终别。随有权实皆具三乘。此世根性定故。未过八万劫等未回心故。三始别终同三○醉三昧酒始别酒消。然后觉终同也。四始终俱同三。始同同闻同观也。终同者以许回心作佛也（文）此第一句中收第三时终教（见）折薪二云。今章上下而以深密第二时为始。第三时指为终○今虽云并成佛故。亦涉持法轮中真如不空理等。三乘并同故也（文）
    问。别教中可有三乘欤。当章文不出之。付之。既别教心云。三乘等法本来一乘（云云）尤别教中三始终俱同可云也。故辰旦先德别教中三等之义释成。如何。
    复古云。五圆教中三。汝等所引释如同皆得授记终同也（文）折薪义苑等同牒五圆教中三。约同别二教。释云。若约别教本来一乘故。若同教汝等所行等（云云）取意。但集成一云。圆教按三韩本并决择第五卷。并云同教中三始终俱同。所以定知。此中圆字误者。上文云。或唯一乘。谓如别教等（文）
    章。张大教网等（文）指事云。第五十八文也。经文但有亘生死海字限。无余下句也（文）

教起前后

    复古云。教起前后者。略辨如来一代所说。约时显教。本末交映。与夺相盗。方为善巧摄生方便也（文）
　  二。问。宗家心可许三时花严欤。答。玄记中破三时。不许之也。付之。正披经文。三时之义分明也。依之。菩提留支等之他宗人师。成立三时花严。加之。清凉大师许三时花严。尔者非背经现文。剩似师资相违。如何。答。有师资相违（云云）有疏主为本会宗家（云云）有宗家为本会疏主（云云）学者异义往往也。一义云。先付疏主说时之三释。第二顺论释。第三约实圆融宗家一同也。至第一不坏前后相之释。宗家解释所不见也。但案疏主释意。第二顺论释既第二七日之中说尽九会。是全非圆融。又非假说。圆经所被一类之机所见也。故疏云。二七之言顺别机故（文）别机者。所谓为下劣众生欤。虽然任经文。说相依所表之次第。于初成顿说九会之中。取前五会为初七日之说。于常恒九会之中。取第九会为后时之说。而为第一不坏前后之义。故疏有云。无违后际畅九会于初成（文）之有常恒之说不妨后时（文）依此所判。三时之相虽同留支。三时义意不同他宗。故疏主自义出说经时。唯举初唯一念二尽七日等之十门。全无三时等之别。多同宗家旨归所断。故疏释说时三义了云。无涯之说不应局执故。应总摄以为十重。如前已辨（文）如前者。指说经缘中依时之科欤。若依此义。宗家岂不许三时之义相欤。故抄云。以无违两字会通之（云云）但宗家处处能破者。唯破为定三时也。全非师资之相违。又曲于当章文加料简者。今章文一时前后说。前后一时说。如世间印法（文）付此文可有不坏前后之义欤。
    指归云。夫以常恒之说遍前后际而无涯。况念劫圆融岂辨其时分○初唯一念者。谓于一刹那中。即遍如前。无尽之处顿说如法无边法海。二尽七日者。谓佛初成道于第二七日。普遍前后际说此经法（文）三遍三际以后三世念念念劫圆融重重等之义也。十门寻云。初唯一念者。成道最初一念欤。第二七日最初一念欤。答。有初七日不说故。第二七日最初一念也（云云）虽然准少五下之释。初唯一念者。成道最初一念也。所谓约实圆融之义也。
    疏一上抄一下等。依时十门多同旨归故不引。
    玄第二云。始成正觉下云。菩提留支云。花严八会中前之五会是佛成道初七日说。第六会后是第二七日说。以十地经初云第二七日故。又有人说。第八会是后时说。以彼文中有鹫子等五百声闻并后时度故。此等所判恐不顺文。以初七日定不说法。十地论云。何故不初七日说。思惟行因缘行故。既言思惟。明知非说法。设有救只不说十地非不说余法者。则不得言思惟也○故知。初七定非说耳。又第八会亦非后时。何得于一部经先已说半。中说余经后方更续。岂令佛无陀罗尼力不能一念说一切法。祇园鹫子并是九世相入○是知。此经定是第二七日所说（文）寻云。菩提留支立后时花严欤。答。抄一上等菩提留支立后时花严（见）难云。今玄云。又有人说。第八会后时说等之释起尽。后时有人之所立（见）如何。答。
    大疏一下云。第三别明时分者○初言尚总几日之初。九会之文同此初不。略为三解。一约不坏前后相说。才成初七说前五会。第二七日说十地等。第九一会乃在后时。以祇园身子皆后时故。常恒之说不妨后时。虽能顿说有所表故。初五信解行愿最在初故。故皆云不离道树。第六会因地证位居其次深。故无不起菩萨树言。法界极证最在于后故。亦显二乘绝见闻故○若尔世亲那云初七不说但思惟行因缘行耶。世亲才见十地。即为论释。或则未穷广文。或则知见有异未全克定。菩提留支意大同此。二顺论释。九会皆在二七日后。二七非久亦名始成。三约实圆融释。皆在初成一念之中。一音顿演七处九会无尽文○祇园身子。盖是九世相收。重会之言亦犹灯光涉入故○此经十地之初无二七之言。二七之言顺别机故。故诸经论。显初说时○有多差别○时既不定说亦不同。皆根机所宜见闻有异。约佛赴机无时不说。望机无感。未曾有说。登地恒见常说一味之经○无涯之说不应局执故。应总摄以为十重。如前已辨（文）钞五上云。疏略为三解下○三解之中初之一解征初远近。近在一念。答初通局。局初五会。第二解初在二七之后而通九会。第三解取前师一念之初。取后第二师通于九会。就初解中○十二游经○第五年度身子目连○常恒之说说无息时。后时不说。岂名常说○疏二顺论释可知。疏三约实圆融者。即藏和尚意○二此经十地下。引十地经证无二七。三故诸经论下。会诸教时明二七言非为揩定。并随机故（文）玄第九（十地品）多同第二卷义故不引。
    疏六（上）云。尔时者○论经别行故标二七。今经摄在大部。但云尔时。即是初会始成正觉时也。

抄十三（上）无委释

    疏云。序云。无违后际畅九会于初成（文）
    钞一（上）云。然有两说。各是一师之义故。以无违两字会通。谓菩提留支则以前五会○贤首则以初成顿说九会之文。今疏会云。贤首既旨归云。常恒之说前后际而无涯。则在后时无过。故云无违后际。后际即通第九会。在后时取故○上来分于三时。约所表故。初成顿说。约圆融故（文）会解记云。少各是一师意者。若留支即初成但说五会。初成之言不该后四。贤首则初成顿彰九会。故探玄不详留支初七日说。亦不许有人第九会。在后时故。彼破云。以初七日定不说法○据此贤首以二七日同时顿演九会。何故今云贤首则初成顿说○又贤首既不详初七日有说。而旨归那云初唯一念二尽七日。即亦许初一念顿说。如何会通。今谓贤首非不许最初一念顿说。但不许初七别说前五尔。若约论定文。初七不说。若约法定义。一念顿说。○以留支定别三时故不许也○故知。疏主亦用贤首意会取故引旨归证之。所以须会取留支者。不坏行布故（文）
    三。问。本末二教相望可有同时同处说耶。答。当章并玄记等中。不出同时同处之义也。付之。梵网经既于菩提树下。最初制立菩萨戒藏经文初结者。晨旦人师多分依十地论第二七日判。如何。答（略文义不详同时同处之义）一义云。今章出同时异处异时异处二义事。依末教多分说相。约行布表法之一义。若委料拣可有四句。先虽可有异时同处之义。与同时异处表法同故不释之。次同时同处说学者虽不详之。以道理思之。宗家疏主同以十门释说时说处之时。处自菩提树下至帝网。时自一念尽三际重重也。是即自宗实义也。依此义边者。与诸教皆可有同时同处之义。故大疏一下举诸经论之说时了云。若摄方便。皆一乘之印现差别耳（文）虽然付末教差别说时。且释表法之义也。若末教诸经论之中。与根本法轮有同时同处之说者。未必可遮之。圆融实义之前既有同时同处之义者。何可简行布一门同时同处之义欤。若约表法者。二乘等法本来一乘之义也。若依此义者。设梵网经虽菩提树下第二七日之说。而与本教同时同处。弗及疑难欤。
    梵网经下卷云。尔时释迦牟尼佛初时菩提树下成无上觉。初结菩萨波罗提木叉（文）
    同疏云（宗家）以是本戒非是待犯然后方制。故最初成佛即结此戒。不同声闻戒故云。初结菩萨波罗提木叉（文）义寂疏。太贤古迹等。皆初结者第二七日（云云）四分律第三十一于树王下。第二七日说法（云云）可见。
    四。问。大品经文第二七日于鹿野苑转法轮欤。答。当章文尔也。付之。依解释。披大品经说。虽云初转等全无第二七日之言。又不指鹿苑。依之智论中释初转二转之言时。广虽出三乘得益。无二七鹿苑之释。尔者宗家解释似无依凭。如何。答。大品经初转法轮之文者。鹿苑二七之说云事。高祖定判也。但于无现流布之文云难者。或有异本欤。或有梵本欤。又密迹力士经正有第二七日鹿苑转轮之时广益三乘之文。而大品经中虽无二七鹿苑之文。初转轮时广益三乘之义大同密迹。故准益相义同例说时说处。既大品云初转。相当密迹第二七日欤。但大品经新旧二本中。无初转益三乘之文。虽而准智论可料简欤。
    玄第一云。二或有众生。此世三乘根性熟者。见佛始终俱说三乘。如密迹力士经○乃至广说。大品大波若亦同此说。以此义准后时所说。皆具三乘。如诸大乘经中所说（文）
    玄第二云。依密迹力士经。第二七日鹿苑为于无量大众转法轮○此是三乘（文）寻云。大般若中可有鹿苑二七日之说欤。答。寻云。智论释大品经。而智论既五十七日初说法（云云）知大品初转之言可五十七日。云何。答。问。鹿苑说法时无量众生得三乘果云事。引何经文证之欤。进云。宗家引密迹经并大品经证之也。付之。捡大品经一部所说。实无此文。云何。答。此事不限宗家解释。玄第一赞道逻师甫正记定判也。爰知大品经有异本欤。况智论中初转法轮时。三乘众各各无数也。而各别得益（云云）故秋篠僧正勘智论文云。大品经中新旧二本俱无此说。但智度论释第二法轮处方在此文○故知。现转经恐脱此文欤（文）智论第六十五释第二转法轮之经文时。例释初转法轮之义。有无数三乘各各得益之义也。但是初转轮时广益三乘之义也。不论鹿苑第二七日等也。
    问。密迹经心初转之时广益三乘（云云）尔者三乘共闻四谛云。为当各闻谛缘度欤。进云。余处解释中引密迹经云三转四谛通益三机（云云）付之。依解释披宝积经密迹力士会文。虽明为三乘各别谛缘度等之行。全无三转四谛通益三机之义。是以当章文无三转四谛通益三机之文。如何。答。
    疏一（上）云。密迹经中第二七日说三乘教（文）
    抄二（下）云。此经即大宝积密迹力士会第三卷当第八（文）
    五。问。大品经文无量一生补处等（云云）尔者无量一生补处皆住都率欤。答。
    玄赞要集云。问。都率天中一生补处菩萨有多小。答。有教说有五百菩萨。正量部说一千菩萨。在彼天中传化作佛。皆是一生补处。问。弥勒可云补处如何。余者称补处欤。答。智论第十七云。除弥勒菩萨外余菩萨众。虽非此方补处。于十方补处故。多补处于理何妨（文）寻云。一生补处者限化身欤。通报身欤。又必住都率欤。或住余处欤。
    六。问。大品经心无量菩萨一时成佛（云云）尔者于一世界二佛并出欤。答。
    地持论第三云。无量世界有无量佛。无一世界二佛俱出。何以故。菩萨长夜作如是愿如是方便。我当于一无佛法处。演说正法。调伏众生○大愿果成。又一如来能于三千大千刹土。悉能施作一切佛事。第二佛出无所利益（文）
    七。问。大品经心三乘共闻四谤法轮。各得自乘益欤。答。章所引尔也。付之。
    问。大品经心无量菩萨住初住乃至十地者。教证二道中何欤。
    指事云。问。上即说云。由三乘教未得十地果。何得初地乃至十地。答。良由权教无有得果。唯此一乘大菩萨等。为引界内机令得出界外。方便示现。由彼权教修行得果。是故天台云。三教行人因权教各获利故。有教无人也。能说之教主示现为三教之佛菩萨。令物慕行因。行因既成则无复化主。如斯乃缘感便应。缘谢便息。空拳诳少儿。引将还家手中实无物也。三教化主亦皆如是（文）
    上卷私记末云。但此一乘菩萨其三乘人等。而欲令入于一佛乘故。示现是得益相耳。约道理三乘得地上益无。有是处（云云）
    八。问。弥沙塞律心第二七日转法轮欤。章文尔也。付之。玄第二云。依五分律八七日（文）
    会云。弥沙塞部五分律第十五。第二七日为五百价人。授二归说种种法。示教利喜（云云）此第二七日说法最初。章依此义。又第八七日梵王请法。于鹿苑三转四谛十二法轮。五比丘得道（云云）玄记依广说法轮八七日云也。
    九。问。普曜经所说五白价人当作佛授记。大小乘中何欤。答。大乘得益也。付之。玄云。此是小乘（云云）今章亦指人天（云云）如何。答。准经文说相诸师释义。普曜经所说第二七日也。得益可通大乘小乘人天乘等也。而今章当作佛授记大乘益相也。故云虽通三乘有义亦摄人天等者。指^8□五时之中初时教也。引普曜经立初时人天教之义故。
    玄第二云。依普曜经。第二七日于鹿苑。为彼五人三转四谛。此是小乘（文）普曜经第七说。五比丘相转三合十二法轮（云云）又同本异译方广大庄严经说。三转十二行法轮。此是小乘。释依此等（文）
    抄二（下）云。普曜经云。第二七日提胃等五百价人。施佛□蜜。佛与授记。汝于来世当得作佛。皆同一字名曰成。明非独人天也○上所引经皆明初时已诸大也（文）非独人天者。破^8□虬初时人天教云义也。圆觉大抄二上全同抄释。
    疏一下云。普曜密迹二经第二七日即说三乘（文）
    抄五下云。普曜说十二因缘。而三乘俱益。十二因缘通三乘故（文）
    妙乐大师释义云。若准深密普曜二经。第二七日古鹿苑说三乘（文）寻云。普曜经大乘经欤。答。贞元开元录等皆别释大乘经中（云云）可捡。
    十。问。四分律意最初说法之义云何定之欤。答。六七日（云云）付之彼律中第二七日说法（云云）如何。答。
    十一。章。兴起行经七七日（文）现流布本无此文。有梵本欤。又有异本欤。略文义。
    十二。问。十二游经一年者取十二个月欤。答。
    十二游经意。四月八日成道座树王下。七月十五日为一年。第二年为五人说法（云云取意）有人五十个七日者。取十二个月（见）相违如何。答。
    十三。问。智论心成道后经几时说法欤。答。章五十七日（云云）付之。所依大品既第二七日也。尤可第二七日。如何。答。

决择前后意

    问。此门意决择何事欤。答。大疏一上总相会通中第二化仪前后之科。有此世根定不定等之义（可见）
    复古云。探玄西域二家之后吾祖有问。二说三教各初说小。花严初说如何会释。前章三宗同时并说故有此科。决择其意也。实差别难知者。古来诸德答释此问。多说不同。一约顿渐悟机。二约显密二门。三约一音异解。然皆有妨难。不能决通○方决此难兼会二说。大例有二○今章总薪二例。以为十门（文）集成多分同也。此门意小三一乘同时先后之义。又先小后大之义决释也。前后意者。一代说教之前后也。未必说法初起之前后也。
    指事云。虽知教起前后。未知其教前后起所由。是故第七门来也（文）
    章。中论初说者。中论第一云。问曰。何故造此论。答曰○以大乘法说因缘相。所谓一切法不生不灭不一不异等。毕竟空无所有。如般若波罗蜜中说（文）指事所引也（文）
    复古云。中论初者。即因缘所生法。我说即是空也。
    问。章文堪入终教即便定者（文）尔者此终教者。限深密第三时欤。通楞伽胜鬘等欤。答。
　　问。文殊不二终顿事已上分教开宗段抄之。
    问。第七门回三入一与第八门会三归一。云何异欤。答。唐本章六无如会三归一等之六字。如法花同教说（云云）依之。复古释云八从三入别○堪入别教者○还是从三入一。但根利不见所舍方便耳○如法花同教说者。以此经宗于会三归一。是故上之二门虽入同。入别利钝不同。皆就机破会。不同花严初成顿说无权可会（文）此记心第八门自法花同教入别教义也。其别教者。可通法花花严欤。又回三者。三权一实之义。会三者。三即一义也。
    抄（下）二云。然开废等言。有通有局。若约局者。约教则废三立一。三教虚设故。约理则开三显一○开无三理一极自彰故。约行即会三为一。三乘之行皆佛因故。约果则会三归一○三乘之果非究竟故。若约通者。唯废一种则约于教开会等言。并通四种。今疏从此（文）依局配之义可料简也。又会为会归各别也。可见抄。
    十四。问。直往别教机见三乘等法欤。答。章本来不见说三乘等（云云）付之。上兼于下。何不见欤。答。
    大疏一（上）云。若约一乘。则始终唯为圆机说于圆极。如花严等。其中不通小乘。复摄九世该于前后。更无异说（文）唯为圆机（云云）更无异说（云云）不见三乘等（见）但云。不通小乘（云云）似不拣三乘。虽然且举在座不闻之类。实可拣于三乘之法也。
    疏一（上）云。九此上诸门尽通三际。十上之九门。随处随时重重无尽。皆无前后。后之二门。正是花严境界（文）准此解释。化仪前后之中。前八门小乘三乘等之法也。而指上之九门为花严境界。以知今章本来三乘等者。一代诸教皆佛智内证花严圆教见故云不见也。故章云。十惑有众生○证入果海者。则见上诸教并是无尽性海（文）既云见上诸教。诸教皆果海也。定知。第九门一切佛法并于初时等（云云）一切佛法者。诸教也。是即直往机证智之境界也。纵三乘各别之法。虽见闻非实义故云本来不见也。
    复古云。不见三小者。直体显一为大菩萨直示法界成佛义故。不对二乘无所破故。无权可会不同法花（文）
    十五。问。三乘根不定而进入别教（云云）尔者二乘圣者直入别教欤。答。
    玄一云。四转为者。谓诸二乘以根钝故。要先回入共教大乘。舍二乘名得菩萨称。然后方入此普贤法。故说此经唯为菩萨不摄二乘○设第八会有声闻者。为寄对显法。表如聋盲非是所被。其六千比丘非是罗汉故。不相违。是故当知。一切二乘总无顿入普贤法界。依究竟说无有二乘。而不回入共教大乘。舍二乘名得菩萨称。然后方入此普贤法。故说此经唯为菩萨不摄二乘○设第八会有声闻者。为寄对显法。表如聋盲非是所被。其六千比丘非是罗汉故。不相违。是故当知。一切二乘总无顿入普贤法界。依究竟说无有二乘。而不回入共教菩萨无彼菩萨。而不入此普贤之法（文）付此文学者异义往往也。一义云。愚法回心之二乘。何不可有直入别教之义。其故或云。唯为菩萨不摄二乘。或云。一切二乘总无顿入故。此文尤明镜也。不可及异端。次共教者。亘三乘菩萨与同教一乘。其故无有二乘。而不回入共教菩萨（云云）若共教言限三乘菩萨者。法花会上不可有声闻众故可通也。纵虽无劫国名号之授记。回入三乘菩萨。岂非舍二乘名得菩萨称欤。又法花花严虽同车体。舍利弗（至相大师。宗家）等法花会至方一乘入。所入一乘即是花严别教（云云）岂法花所入花严欤。但大疏一（上）或有从小直入一乘者。一乘者同教一乘也。清凉大师心终教已上一乘故。全非别教一乘也。一义云。若约别教一乘者。指六千比丘回心云从小直入欤。

施设异相

  　十六。问。佛地经所说十八圆满土者。通同教欤。答。章云。三乘终教及同教说（文）付之。既界外土也。尤可限终教。何通同教乎。答。
    折薪第二云。佛地经等者○终教。可知及一乘同教者如下。以佛地经化身具实报功德。为即权归实故属同教。彼约身。此约土。既身是释迦合居化土。而经显十八圆满即化土。以显报土即化显故属同教摄也（文）如下者。指下卷摄化章也。可见。
    集二云。十八种圆满者。一显色圆满。二形色圆满。三分量○十八依持○镇国云。然依佛地十八圆满唯约他受用土（文）
    十七。问。花严经会座可有声闻众欤。答。唯别菩萨（云云）付之。十地品云。其余乐小法者。闻此深甚难思议事。或生疑怪（云云）
    玄第十云。二其余乐小下举损以违○又指彼余处。后时抄疏为余。非是会中有此抄疏。又是地前不定种性。不能一向修菩萨道。故云乐少也。
    疏六上云。劣解之人通凡小等。皆是迷法之器故（文）
    抄十四上云。疏劣解之人通凡小等者。经言劣解。论经云乐小法者。故疏合举凡即地前。小谓小乘等取权教菩萨。此中无小。何以拣之。谓此会中亦有小心之众生。故亦可不欲广被。即名为小。此虽拣之激令起心。即为所被（文）小心众生者。不定性地前有小乘心故。亦可不欲广被者。虽非小乘心。凡夫狭劣之机欤。疏所举凡小二机也。
    同本异译声闻对告众（云云）本住经四卷。渐备一切智德经四卷。十地品异译。罗摩伽经三卷。法界品异译。此等可捡。
    十八。问。章文。如海憧比丘等（云云）释何事欤。答。唐本无如海憧比丘之句。
    义苑所牒本云。答。彼中别声闻意者有二种。一寄对显法故。为示如聋盲。显法深胜也。二文殊出会外所摄。六千比丘非是前所别众。此等皆是已在三乘中。令回向一乘故作此说也（云云）
    指事云。言答彼中初别声闻者。或本云。彼列声闻意有二种。一寄对显法故。为示如聋如盲显法胜也。二文殊出会外所摄。六千比丘等非是前列众。此等皆是已在三乘。令回向一乘故作是说也（有云。此说后说难见）解云。此后说亦胜上。云或众生。此世三乘根不定故。堪进同教一乘者。则见自所得三乘之法。皆依一乘无尽教起。是彼方便阿含施设。是故诸有所修皆回向一乘。花严经同教中说。是故知。是在三乘位长养根机入一乘同教也（文）
    折二云。六千非前列众等者。以唯舍利弗一人前列众中有。六千既是身子弟子。又从别房出辞佛来诣。故知非前所列也。言等皆是已在三乘中令回向一乘者。孔目云。其位在顿终。义通始教等。既六千当顿终始三教。故今云已在三乘中也。问。清凉权为云或在法会而聋盲。彰其绝分。或示在通而启悟知可回心则此二众皆权声闻。如今义者应非是权也。答。若据探玄本。云转为故云。彼云。谓诸二乘以根钝故○方入此普贤法（文）设第八会有声闻者○其六千比丘非是罗汉故。不相违○释云。展转而来故。故云已在三乘中等。此则实是声闻转入也○若据清凉。正改此转为云权为也。又六千但名回小入大故与今小异。若尔今文与孔目同。探玄于此义中皆约实说。以是所被之机故（文）准唐本并指事所出异本。六千非此声闻者。全非持声闻。三乘机故非小乘声闻云事也。故复古云。其诸比丘位在三乘中回心人也。非是小乘声闻位人（云云）而今本如海憧比丘等者。旨趣未审。一义云。准清凉大师权为释。六千虽外相声闻形。内实菩萨事例海憧欤。一义云。
    问。三乘教中可说十佛欤。答。彼三佛此十佛（云云）付之。胜天王经说十佛。如何。抄二（上）引之可见。答。准孔目第三卷。璎珞经十谛同教义。花严十谛别教义（云云取意）知三乘教中纵虽有十佛十谛之名义。非无尽圆融圆教之义。故拣之欤。

华严五教章问答抄上（下）
华严五教章问答抄中（上）

　　
　　　　　
　　　　　
　　　　　

三性义

    一。终教依他所似体。
    二。终教已上所执体。
    三。瑜伽等随缘真如有无。
    四。摄论遍计所执体。

因六义

    一。谓一切因者通种现欤。
    二。谓一切因者通内外种子欤。
    三。灭法待缘欤。
    四。果俱有义义待缘。
    五。六义列次。
    六。恒随转自类相生。
    七。六义增灭。
    八。增上缘六义。
    九。始教现行六义有无。
    十。终教现行六义。
    十一。六义八不遮表。
    十二。因门即门空有同异。
    十三。六相三乘一乘。

    问。三性同异等之四门。限别教之义欤。通终教等欤。答。疏一（上）今显别教一乘。略显引四门。一明所依体事。二摄归真实。三彰其无碍。四周遍含容（文）是四门共别教一乘之义也。而二三事理无碍也。故知。今章四科共别教义理也。但不妨初二通同教之义。
    指第五云。初门即同教分齐。第二门义通同教分齐○即此以显缘起相由。即别教义也。二门即别教分齐（文）此记心三性义唯同教。因六义通同别。后二唯别教见。
    问。六相义可通同教等欤。答。折后二唯别教（云云）付之。六相义本出十地论。相宗中依释之（云云）尤可通同教等。如何。答。问。三性同异者。如次总别三科云同异欤。为当总别之中各有同异欤。答。折云。本即末义。是三性同义也（文）准此释。别明中本末不一三性异义。本末不异三性同义也。总说之段例有同异三性本末异义。一际圆融同义也（经疏可见）

三性列次不同

    须弥顶上偈赞品列遍计依圆。
    摄论云。沙执名事互为客。其性应寻思依他。于二亦当推唯量及唯假。圆成实智观无义。唯有了别三。彼无故此无。是则入三性（文）唯识论第八列遍计依圆。今章何列圆依计欤。答。约地前相似观遍计依圆列（文）约地上证智圆依遍计列也。故唯识引厚严经云。非不见真如。而能了诸行皆如幻。出等依虽有计而非真（文）第五地以前先起正体智证真如。后起后得依俗谛故。如是次第委细相宗所谈也。但今章约本末之次第。列圆依计也。又下总说科引阿毗达磨经。遍计圆成依他列。波罗门问经说。依他遍计圆成列欤。染净总别等之次第欤。不可一准。
    一。问。终教之心依他似有者。所似之外体如何定之欤。答（云云）一义云。依他假法似遍计实有也。付之。指依他之当体。或名幻有。或名假有等。全无能似所似之义。直显如幻虚假之即体。以知似有者。但可名即体幻假之义。何可有能似所似之义欤答（云云）。
    起信义记上云。良以真心不守自性。随熏和合似一似常故。放愚法者以似为实。取为内我我见所摄。故名为藏（文）释第八识之所藏之义文也。随熏和合者。第八识体也。似一似常者。似遍计所执之常一主宰也。尔者依他法体似遍计之实有事。此释分明也。但幻有者。幻者所喻也。依他之八喻之中随一也。假有者。指即体名也。强不可一准欤。
    唯识述记第九本云。有云。诸心心所虽各体是一自证分而似依他二分而生。谓相见分。诸经论中说。二取者。是此二也。如是二分虽似体有理实无也。此之二相中辨等说为计所执（文）安惠论师义也。是体性都无之遍计所执之相见二分。似依他如幻之自体分。护法正义。依他相见二分。似遍计之相见二分也。付安慧义。能似所似等料。简繁故略之。今之义者。相顺护法正义也。
    二。问。终教之意遍计所执者。通三细无明欤。答（云云）两方也。若云通者。准起信论意。业相之位相见末分。何可有遍计所执。之义欤。是以当处文以彼所执似为实（云云）若以根本业相云遍计所执者。所执之体一向可真。如何可云执似为实欤。以知。以业相自体分为依他之似有。转相已去心境差别之位名遍计所执例如安惠论师二分唯遍计之义。加之。既遍计所执（见）何可开能执之情欤。答。终教以上心以三细六粗无明倒执之心境名遍计所执。以所依真如名圆成。指和合如幻之体名依他之似有事。列祖处处解释也○业相位随相见末分既是法执也。尤可遍计之体性。但执似为实等者。真妄和合最微之位名业相。即依他如幻之体也。而彼业相三无明不知自体之如幻。故迷执自之业相依他之似有也。如是转相已后皆分分迷执依他似有。故释执似为实也。次于所执之名言相违云难者。当情现相情有理无之义。显故名遍计所执欤。或又遍计之言摄能执欤。故旧译名分别性（见）

抄三上云

    疏四（上夜摩偈赞品）云。第二胜林○十颂分二○后七中令于依他修三无性观。以余之二性不离依他故。由于二性成他依故。谓圆成是依他体性遍计。但横执依他。又迷真似现故。即依三性说三无性。三性尚一。岂有三无。三无但是即有之无。三性但是即无之有。有无不二。为一实性。有无形夺性亦非性故。于一依他中具修诸观（文）
    抄（十一上）云。疏○二以余之二性下。出于一性修三所以。三故于一依他下。结成上义。二中有三。初明三性即一。二明三无即三性。三明融通为一。初中圆成既是依他之体。故观依他必观其体。离依他性无可横执。故遍计性亦约依他。又迷真似现者。此之一句具足三性。迷即遍计。真即圆成。似即依他。前意明二不离依他。此义明二能成依他。故但观依他具足三性○三性尚一下三明融通（文）迷即遍计等之释义。三细无明等皆遍计所执（见）又令于依他修三无性观等之释下。总说段可合之也。
    八经第十六（须弥偈赞品）云。若住于分别。则坏清净眼愚痴邪见增。永不见诸佛。若能了邪法。如实不颠倒。知妄本自真见佛则净。有见即为垢。此则未为见远离于诸见。如是乃见佛（文）
    疏三（下）云。第五东北方精进惠○初三所执无相观于中。初一举分别过。后二显无相观。一离所取。上半知于情有。下半知于理无。如迷木见鬼。知鬼是迷有。名如实知鬼。知鬼本无举体是木。名为见木。二离能取。以所取空故。上半举失。如若见鬼即不见木。下半显得离于鬼见。方为见木（文）
    抄十（上）云。言所执无相观者。所执即遍计所执。无相即相无自性性观○然法相宗三性则有性。三无即无性。有无义殊故。彼偈云。故佛密意说一切法无性。意云。既言密意说三无性。则不碍于三有性也。若法性宗此二三性有无无碍。互夺双亡皆悉自性。言初一举分别过者。分别即遍计所执也。古译为分别性。今疏从简亦欲辨。起心动念皆成分别故并成过。故云以心分别一切法邪。不以心分别一切法正○鬼喻遍计。木喻依圆（文）分别即遍计所执之释。亦三细等遍计所摄（见）又当章下总说段。根本无明等遍计所执（见）三细六粗生起次第。起信疏上卷可见。
    折五云。问。依下○答。由下初义计同依故无异。二依同计故无异（文）
    集五云。同。依下○答。二义中初似外无实。后实外无似。余可见。
    问。释依他似有同遍计情有之出二释。尔者二释意如何异也。答。问。终教之意能遍计所遍计遍计所执之三重可分欤。答。处处解释不分明。付之。章。经云众生等者。净名经也。又经云法身等者。法身经也。
    疏（四下十行品）云。三对之中。前二不离。后一不即。即显生之与倒非即离也。众生即能起颠倒之人。乃染分依他。颠倒即所起之妄。是遍计所执。初对明不离者。谓依似执实故。离生无倒。依执似起。离倒无生。第二对明不相在○第三对明不即。不坏因果能所遍计之二相故（文）
    抄十一（上）云。疏依似执实者。众生是依他似有故。颠倒谓执似谓实○言依执似起者。即唯识云依他起自性分别缘所生。谓依遍计之执起依他似。似即众生。言第二对明不相在者。即不于颠倒内有众生等○第三对中言不坏因果能所遍计者。因即能遍计。果即所遍计。所遍计即依他也（文）又云。依似执实待果成因也。依执似起待因成果也（文）今疏依似执实依似起三释。章二释相当欤。又抄因即能遍计等者。因者倒执也。尔者能遍计即遍计所执也。又生者有情总别报依他也。倒者本末无明也。
    问。唯识论文分明别缘所生（云云）尔者分别遍计所执欤。答。抄遍计之执（文）付之。
    抄三（上）云。颂言分别缘所生者。应知且说染分依他净分依他亦圆成故。或诸染净心心所法皆名分别能缘虑故。是则一切染净依他。皆是此中依他起摄（文）一义云。遍计之执之释。依性宗义释唯识文欤。第二问答决择科。真如五重四句中第二重。四句之中余二句可知（文）折云。例初四句中后二句也（文）第三重下三句例然（文）三句皆离所谓故（云云）指事心也。第五重余句准之（文）集云。余句准之则离相违戏论（云云）折云。余句则无自性故。具德故（云云）依他中复古集成等六重四句也。折薪六重八重之二义也。第二重四句。余二句可知（文）折云。无二性故。有多义门故（云云）章有多义门（文）指事云。有五蕴门十二处门十八界门四相心品等多义门。故云非无也（云云）
    章。又以缘起离四句等（云云）义苑云。谓藉缘而起故。离有缘起似有故。离无缘起无性无二故。离亦有亦无缘起具众义故。离非有非无谓无性故。离有无性成缘起故。离无无性缘起相收故。离亦有亦无无性具缘故。离非有非无（云云）
    问。上二重四句以缘起无性之二义。顺逆离四句与今缘起离四句等云何异乎。答。折云。第三第四句单约缘起无性所离（云云）初二重四句一重之中。约缘起无性之二义离有无等。第三四句单以缘起故离四句。第四重四句单位无性故离四句也。第六重余句准之（文）折云。后二句亦应三重。征前诸句随说皆得（云云）集云。余句离相违戏论故（云云）遍计中五重第二重余句。集云。准无道理故（云云）
    问。付第三重四句。初之三句间答执有故。至第四句执成故（云云）有何所以欤。答。
    折云。第四句执成者。所执所成不出有无之见。安得双非（云云）
    复古云。执成者。以第四句双非故不言执有。乃云执成。是执所成故（云云）意云。第五重四句之中余句准之（文）折义第四重终二句离相违离戏论。第五重终二句应云无二性故。所执性故。亦可第三句互夺双泯故。非两亦第四句双。
    问。一重之四句以遮情可足。何用五重八重等之四句欤。答。集云。初圆成三初二四句具德门○又问下二一四句离过门。又问下三二四句自体门○依他下二依他三初具德门。又问下二胜用门。又问下三自体门。然上六重亦可初四重约当性二义说○第五重对三无性说○第六重通就当性说○遍计三所执二初自体门○又有下二胜用门○上五重前可初三重约当性二义说。第四重对三无性说○第五重通就当性说（文）折云。圆成五种○初约本二义顺明四句。第二反显四句○第三四句约离计○第四四句约胜义无自性之观离四谤说○所以今约此释者以下。依计对此四句。约生无自性性相无自性性二观中离谤成四句。即知祖意此约胜义无自性性观离四谤也○第五四句约离妄显真○依他中有六重四句。若开第六为三重。应八重四句也。第一四句约本义顺明。第二四句约本义反显○第三第四四句单约缘起无性所离。第五四句约生无自性性观离四谤也○第六重四句于中。自有三重四句○遍计五重四句。初重四句双约本有二义。第二句单约理无。第三句单约情有○第四四句约相无自性性观离四谤○第五重四句约无体有用说（文）
    三。问。宗家意瑜伽唯识等中。许真如随缘之义欤。答（云云）两方也。若云许者。真如之随缘依他性空之道理者。性宗不共所谈也。全不开性相各别之宗义云事。自他宗解释分明也。若云不随缘者。当章问答之起尽。天亲护法等论师。并许随缘性空之义（见）答（云云）集云。问答下复问二义二初二宗互破问答。此下二法性会通。答（文）复古多分同也。是依他空有之问答释也。准此等记释。虽不许真如随缘依他性空依法性宗意。会通论藏并论师意乐也。
    疏三（上问明品云）二佛子心性下。略启五门。一问所为。二述问意。三定所问。四会相违。五释文。四会相违者。问。若尔瑜伽等中。异熟赖耶从业惑种辨体而生。非如来藏随缘所成。如何会释。答。瑜伽等中。对于凡小约就权教随相假说。楞伽密严对大菩萨。依于实教尽理而说。既机有大小。法有浅深。教有权实。故不相违（私云。引楞伽密严起信等。释随缘真实之义）以此等文故知。两宗不问浅深可见。又唯识等亦说真如是识实性。但后释者。定言不变失。于随缘过归后辈耳（文）
    抄八（下）云。疏以此等文下。第三双结二宗于中。先正结○后又唯识下。引唯论文结同法性。故彼论云。此诸法胜义亦即是真如常如其性故。即唯识实性。释曰。既用真如为识实性。明知。天亲亦用如来藏而成识体。但后释论之人唯立不变。故云过归后辈。况世亲造佛性论。广用胜鬘（文）准此结同释者。唯识论等中。许真如随缘之义（见）若许真如随缘之义者。依他性空义可许之也。
    问。释论之人者何论师欤。答。护法等十大论师欤。付之。当章文空即是色。护法义存（云云）准此解释。护法论师许依他之性空（见）若许依他性空者。尤可许真如随缘。若尔者释论之人唯立不变之解释。相违如何。答。
    章。经云如来藏受苦乐与因俱等（文）同与因者无明欤。转识欤。答（云云）
    抄十八上云。十忍品如来藏受苦乐。与因俱若生若灭。即楞伽第四彼云大惠七识不流转不受苦乐。非涅槃因。大惠如来藏受苦乐。与因俱若生若灭。解云○与七识但名与因俱（文）
    指事云。四卷楞伽第四卷文。经云。如来藏常故。作依持能令转识。知苦乐与七识生死因俱。若生若灭（文）章云。经云自性清净（等文）指事云。起信论云。众生自性清净○或本作经非也（云云）
    章。经云不生不灭是无常义（文）指事云。维摩经弟子品（云云）
    折云。清凉释云。生灭相尽无常即常○随缘变易常即无常则生灭。是无常义也。又性即相故不生不灭。是无常义（文）
    章。经云色即是空等。指事云。经云色即是空○大品经文言。又云。众生即涅槃○维摩经菩萨品文言。论云。智障○梁论第一卷（文）问。断常二见俱起之义可有欤。答。不尔也。付之。亦有亦无执者。具上诸失（云云）诸失者。断常之二失也。如何。答。唯识论第四释。末那不起我所见之义云。无一心中有断常等二境别执俱转义故（文）准此论文。无二见并生之义。但当章心立难敌者。进征付过许也。亦有亦无之执者。非谓可二见并生也。从执二见者。前后各别可执欤。^7□。
    章。摄论等中说依他有事。
    章。中论等依他空事。
    章。恶取空（文）集云。恶趣空者。百法抄第一卷曰。如说二形等。是人中恶趣。非是能取当来恶果。但毁责为名（文）章。前代诸论师等（云云）
    抄三（上）云。疏戒贤远承下○弥勒位极此为上古。无著初地此为中古。护法难陀○故云近踵○疏二智光下○文殊对弥勒。龙树对无著。青目情辨对护法难陀。护法难陀注唯识论。青目注中论。清辨亦注中论。造掌珍论（文）
    折云。前代诸师各述一义等者。前文必脱一段。由前数重问答。皆前牒前所立。次方立。今例前诸问决有脱理。况禅源都序文全有今文义。亦前有一段。彼云。据佛本意虽不相违。然后学所传多执文迷旨。或各执一见彼此相非。或二皆执浑混纯不晓。故龙树提婆等菩萨。依破相教广说空义。破其执有。今洞然解于真空。真空者即不违有之空也。无著天亲等菩萨。依唯识教广说名相分折。性相不同染净各别。破其执空。令历然解于妙有。妙有者即不违空之有也。虽各述一义。而举本圆具故无违也。次下方有一重问答。故验知。
    此中必一段脱也（文）
    章。第三显其义（云云）
    折云。三科并易见。但翻前护分别执中。以答三性有义即当今三性无义。上答三性无义即当今三性有义。上答三性两亦义。即今当三性双非义。上答三性双非义。即当今三性两亦义。一一对翻随说皆得（文）
    问。摄论心可许真如随缘之义欤。答（云云）
    两方也。若云许者。当章以摄论等依他有义（云云）尔者依他既有之义也。何可立真如随缘之义欤。若依之唯凝然之义也。三者章文引摄论耳。真妄该彻等（云云）知可随缘之义也。如何。答。
    四。问。摄论心遍计所执以何为体欤。答。以烦恼为性（云云）付之。既存依他之有。专相宗之义也。然相宗所谈烦恼等者。染分依他也。何为遍计之体欤。答。

因六义

    一。问。章文。谓一切因皆有六义（云云）尔者现行熏种子之时。现行因可有六义欤。答。随教可有有差别也。付之。两方也。若现行不具六义者。正唯识论中出亲辨自果之正因。体之时举种现之二。谓一切之言岂不收现行之亲因乎。若依之云尔者。唯识论中释恒随转之义。此遮转识转易间断。判转识之现行。既是所遮与。何可云有六义欤。如何。答。凡缘起因门者。收性相所谈成圆融之深义故。谓一切因之言可含重重义理也。故疏七下云。然缘起深义。佛教所崇。乘智阶差。浅深多种。龙树云（抄云。十二门论）因缘有二。一内二外。即水土芽等内。即十二因缘今正辨内。然外由内变。本末相收。即捻含法界一大缘起。染净交彻义门非一（云云）而今章六义者。依下所引地论集论等因缘相收之四句。建立空有力无力等之六义。专显缘起之胜德。兼配释刹那灭等六义。成种现因果即法界缘起义。而刹那灭等之六义不尽缘起之义理。空有等之六义全摄刹那灭等之六义。故依始教一切因等者。因缘之义虽通转识现行。具六义者唯限种子。付种子六义。唯识论限内识之种子。摄论心通外谷麦种子。若依终教六义通七转识现行。若依圆即法界缘起皆有六义也。难云。纵虽始教现行正因辨种子之果时。岂无体用空有待不待之六义欤（是一）次从虽终教转识既间断之法也。现行之因何可有恒随转等之义欤（是二）次圆教心善恶邪正同一法界缘起也。何可有性决定等之义欤（是三）答。始教意虽现种同亲辨自果正因缘体。然种子体因缘义胜。唯识云。有唯识说种。是因缘性。彼依显胜（云云）现行因缘阙恒随转等之义。故唯种因缘具有六义。纵现种因虽容有空有待不待碍之二义。始教之心不依此义。但建立刹那等六义。遮外道小乘等之转计故。现行因不具六义也。次终教心八识体一故。现行之因可有六义也。即本识故可有恒随转之义也。次圆教心既法界缘起也。善恶邪正即入无碍也。岂遮性决定等义欤。下问答可准例也。难云。
    要问（下）云。法有多门。且依同时如实互为因果。入因果义有二重○又一切因有六义。一空有力不待缘。念念灭故○六无有力待缘。俱有力故○又增上缘望自增上果还为亲因。故杂集论疏缘入亲因摄。又成唯识论因缘。谓有为法亲辨自果。此体有二。一种子。二现行○现行同类展转相望。皆非因缘。自种生故。一切异类展转相望。亦非因缘。不亲生故。有说异类同类现行展转相望为因缘者。应知假设。或随转门○圣说转识与阿赖耶展转相望为因缘故。此显因果亲疏分齐极明善也（文）此释心付如实互为因果因具六义事。释毕引唯识互为因果极明善结释。知唯识论心现行亲因许具六义故引释也。若不尔者。何故引唯识欤。答。一义云。要问心标依互为因果。约法喻重重问答。其中全不拣种现。但因缘相望释之。尔者一切因有六义者。可通现行乃至法界缘起之因也。既增上缘还为亲因具六义也。现行亲因何不具六义欤。其六义者。空有力无力等六义为本。故知。从虽引唯识论。现行既亲辨自果之正因也。何不具空有等六义欤。但摄论唯识等唯种子有六义者。刹那灭等六义为本。又随胜也。故唯识云。有唯说种。是因缘性。彼依显胜。非尽理说（文）虽现种共正因种子。因义胜故六义限种子也。虽然空有等六义通现行事不可有妨欤。寻云。引唯识事终教义欤。始终义欤。
    二。问。章文。谓一切因皆有六义（云云）尔者通内外种子欤。答（云云）略文义谷麦等外种子不具六义（云云）愚案云。摄论心六义可通内外种子也。
    梁摄论第二云。外内不明了。于二但假名及真实。一切种子有六种○释曰○于二者种子有二种。一外二内。外谓谷麦等。于善恶二性不明了。是有记故。内谓阿梨耶识。于善恶二性则明了○但假名及真实者。外种子但是假名。何以故。一切法唯有识故。内种子则是真实。何以故。一切法以识为本故。一切种子有六。种子有六种者。如此内外种子不过六种（文）义圣私记引势范律师义云。外不明了内明了。不明了言二度可赞（云云）
    唯识论第二云。唯本识中功能差别。具斯六义。成种非余外谷麦等。识所变故。假立种名非实种子（文）
    述记云。内种识变已后生麦等。麦等复识变以重变。故云种子如眼根等（文）
    百法钞十云。世亲摄论外种亦具六义。若无性摄论及唯识论说。唯内种具六义。不说外种。以谷麦等是现行法故（文）
    述记云。无性摄论不简差别。唯言内种。有世亲即通。然彼一一皆自释言。内法如此外法如此至果俱有。唯言内种即不论必○今释外种亦有果俱。如莲花根生莲花等○此解稍好（文）第二卷同学抄论义也。而摄论心六义通外种之义也。集成云。谓一切因皆有六义者。海东记曰。俨师摄论疏云。六因十因乃至二十因皆具六义。是故此中名一切因。问。唯识论云。本识名言种上必具六义。余识间断不具恒随转果俱有义等。何故此中一切因皆具六欤。答。唯识论义约初教释。若约缘起秘密义。离如来藏一切诸法为因生果之义。永不可得故。一切因皆具六义。此约大乘实教义也。
    折薪云。然此六义出于摄论等中。然彼唯约种子识中有此六义。以说缘生。今以彼义门点示。即成法界大缘起法故。所依此缘起说十玄门者。意在别。法相学者方便入此玄门故（文）

六义列次事

    五十要问答下云（取意）
    一。空有力不待缘（念念灭故刹那灭）
    二。有有力不待缘（决定故性决定）
    三。有有力待缘（引显自果故引自果）
    四。无无力待缘（观因缘故待众缘）
    五。有无力待缘（随遂至治际故恒随转）
    六。无有力待缘（俱有力故果俱有）

    今章依空三义有三义次第列之。问答初二不待缘。付后四待缘以有无有无为次第列之。虽有前却其义无违也。
    章。初刹那灭等（云云）
    唯识第二云。一刹那灭。谓体才生无间必灭。有胜功力方成种子。此遮常。法常无转变。不可说有能生用故（文）
    百法抄第十云。即遮无为。外道所说冥性谛虚空我等（云云）
    摄论第二（世亲云）刹那者。此二种子无间生灭故。若常则不得为种子。以一切时如本无差别故（文）二种者。内外种也。
    问。章文。由此灭故果法得生（云云）限俱时现行果欤。通后念自类果欤。答。百法抄十云。于转变位能生同时现行。及引后念种子自类欤。寻云。何故不云由此生灭果法得生。而但云由此灭故欤答（云云）
    三。问。可有灭法待缘之义欤。答。章。然是谢灭非由缘力（云云）付之。章。二是俱有义（云云）
　　百法抄十云。问。应前念种子与后念现行为种子。以有生灭故（文）故第二果俱有义。
    摄论云。世亲二云。俱有者。非过去非未来非别处。若此种子有即此时果生故（文）
    无性摄论第二云。虽刹那灭然非已灭。何者俱有已灭生果不应理故。如死鸡鸣。是故应许种子与果俱时而住（文）
    唯识论云。二果俱有。谓与所生现行果法俱现和合方成种子。此遮前后及定相离。现种异类互不相违。一身俱时有能生用。非如种子自类相生前后相违。必不俱有。虽因与果有俱不俱。而现在时可有因用。未生已灭无自体故。依生现果立种子名。不依引生自类名种故。但应说与果俱有（文）
    百法抄云。言俱现者。三义谓显现现在现有。初显现者。谓果法显现。即简无性第七○二现在者。简难陀经部说异时义。因果不同现在故。三现有者。简安惠说种是假○言和合者。简于相离○即知种望现行定俱。一身和合不相离。方名种子也（文）
    四。问。章文。俱故非孤。是待缘也（云云）尔者以所生果名缘欤。答。待缘者。增上等之三缘也。付之。折云。待果为缘（云云）如何。
    折薪云。二者下俱有者。无性释云○此即因与果俱曰俱有也。非约水土等缘释中意云○既与果俱。不是孤有。是待果为缘也。今约望果与因俱生故。果即是缘也（文）会云。指事云。二是俱有义者。有云。因与缘俱故名俱有义。此说不尔。以违摄论等故。今云果俱有义。非缘俱有。问。若尔如何下云俱故非孤是待缘也。答。果俱有因必待缘故。待缘生果故。故云俱故非孤是待缘也（文）
    问。唯识论心望种子自类果可名种子欤。答。论不依引生自类名种（文）付之。两方也。若云名种子者。自类相生之时者。阙果俱有之义。故不依引生自类名种（文）若云不可名种子者。论释恒随转之义。云此显种子自类相生（文）如何。答。
    述记云。又此自类亦非种子。不与果俱故。无性摄论说非种子。然名种类○答。论其体自类之亦名种子。非现行故。无性显此二位差别果。俱名种。不尔名为类（文）又云。此显种子具斯六义。非说念念皆具六义。故名为种。无性所言不生 异时名种类者。约毕竟不生当来为论。如见道中无相定等（文）
    问。大乘意过未无体也。种子自类因果。何故不同时而前后也。答。
    述记云。种相生时。何故不许有同时义○种望于种许同时生。体便无穷。自类许有同时生故。即一刹那有多种生。都无因缘。不许后种。更生果故。现行熏种名为异类。虽亦熏种未生果故非无穷（文）
    问。无性有情第七识可具六义欤。答（云云）
    述记云。显者显现现在现有之义。名现由此。无性人第七识不种子果不显现故（文）又云。种子之法其相沉隐。所生果法其相粗显○第七相显设所熏种果。乃沉隐不与现行果。法和合不名种子（文）
    章。三是时众缘义。
    唯识论云。五待众缘。谓此要待自众缘。合功能殊胜方成种子。此遮外道执。自然因不待众缘。恒顿生果。惑遮余部缘。恒非无显所待缘。非恒有性故。种于果非恒顿生（文）
    无性摄论云。虽尔何说不一切时常能生果为遮此失。言待众缘非一切时会遇众缘故无过失（文）世亲多同。
    五。问。章所引六义与摄论唯识论等六义前后不同。有何故欤。答（云云）
　　指事云。问。何故即此六义次第不同摄论等六义次第欤。答。彼摄论等为遮外道等邪执妄因。而显示大乘宗真实真种。故依简失渐次明六义次第。今章家意约地论等。欲显种子自体空有相由缘起之实德故。是故不同摄论等也（云云）寻云。纵虽依缘起实德列六义。以其空有等六义为本。如次论六义配释。有何相违。以论第五配释章第二乎。答。第一第二论与章相当。第三无力待缘句待缘之义显故。配释第五待众缘之义。又第四有力不待缘第五有力待缘。如次第四性决定。第六引自果之义相顺故也。相顺之义章释文见。难云。第三第六句同无力待缘也。有何所以。第三无力待缘句配释第五待众缘。第六无力待缘句还配释第三恒随转之义欤。答。虽同无力待缘。第三空第六有也。因体空者。一向待缘之义显故也。
    章。四者性决定。
    唯识论云。四性决定。谓随因力生善恶等功能决定方成种子。此遮余部执异性因生异性果。有因缘义义（文）
    无性摄论云。若恒随转非许少分乐为种子。何因缘故。不从一切一切俱生。为避此难故说决定。虽恒随转以诸种子功能定故。不从一切一切俱生（文）
    百法抄云。此遮萨婆多计。善法等与恶无记得为因缘。夫因缘者。亲辨自体性相随顺善等。不辨恶法等自体不相随顺。非因缘义（云云）述记三本云。论此遮余部。至有因缘义。述曰。遮萨婆多等善法等。与恶无起等为同类因。有因缘义○又异熟因通善恶性生无记果。遍行因等是异性果。俱有因取异熟无间士用等果。为因亦然（文）转识赖耶互为因缘义别纸可抄。
    章。第五引自果（云云）
    唯识论云。六引自果。谓于别别色心等果。各各引生方成种子。此遮外道执。唯一因生一切果。或遮余部。执色心等互为因缘（文）
　  无性摄论云。今此种子是谁种子。答。此问答言唯能引自果（文）
    百法抄云。此遮外道计。梵王一因能生一切果故。亦简萨婆多计。色蕴望余四蕴。四蕴望于色蕴。皆得为因（云云）
    章。第六是恒随转（云云）
    唯识论云。三恒随转。谓要长时一类相续至究竟位方成种子。此遮转识。转易间断与种子法不相应。故此显种子自类相生（文）
    百法抄云。谓种子未彼对治道断。已来其体常相续。前能引后名常随转。论自释云。此显种子自类相生。即遮转识。有间断故（文）
    无性摄论云。虽复俱有。然非一二三刹那住。犹如电光。何者应知此恒随转刹那。传传经于多时恒随转故（文集成沙引）世亲摄论云。与彼相随转者。阿梨耶识随转乃至对治道生外种子。乃至根本怀乃果熟（文）
    六。问。恒随转者。自类相生之义欤。为当随转本识欤。答（云云）准唯识论。前能引后。自类相生之义也。付之。集成云。六者下六有无力待缘。随他者如下引世亲说文。次下所引世亲摄论云。阿梨耶识随转（云云）此记心随转本识云恒随转欤（见）
    指事云。由随他故。不可无不能违缘故。无力用者○今解云。种子必恒随果转故。若不生果种子者。恒随所依本识转故。是故摄论廓法师疏云。言刹那传云经于多时恒随转故者。种子必须恒随果转方成种子○又测法师云。若不生果种子随所依本识转故（文）此释心随转者。随转所生果。又随转本识（见）如何。答。略文义依指事义。一义云。唯识论既云。此显种子自类相生（云云）又释果俱有。义云非如种子自类。相生前后相违。必不俱有（云云）准此等文。恒随转者。前灭后生。前能引后。长时相续之义也。全非果俱有。义相共违。但世亲摄论阿梨耶识随转乃至对治道生者。恒随转种子之所依出也。依对本识恒随转故。非遮种子自类随转。况外种子乃至根未坏等（云云）岂非自类恒随转之义欤。次人师并先德之释者。附若望所生果立恒随转之义者。乱果俱有之义文义。
    问。付恒随转。摄论对治道生者。通无漏种子欤。答（云云）
    七。问。于因六义可有增减之义欤。答。章云。唯有六故不增减也（云云）付之。瑜伽论中因有七义（云云）如何。答。指事云。问。瑜伽第五建立因有七相。云何唯有六不增减欤。答。由义门异故。开合不同不过六义。是故唯六不增减也。是故枢要云。瑜伽第五建立因有七相（已下取义引之）第一无常法是因。第一刹那灭。二虽无常法然与他性为因。亦与后念自性为因。第二俱有义。第三恒随转义。摄论唯识以果世别开之为二。瑜伽据一念因能生二果。因无别故合之为一。第三然已生未灭方能为因。亦当俱有及恒随转正显为因之世。非正种子之义。第四虽已生未灭方能为因。然得余缘非不得第五待众缘。第五虽得余缘。然成变异方能为因。非未变异六义之中无别相门。即待众缘摄。待缘有二。一显一因体不能生果。故待众缘。二显待缘已方始变异。瑜伽据体易有别开一为二。摄论唯识以待缘义等合二为一。第六虽成变异。必与功能相应方能为因。即当第四性决定。第七虽与而能相应。然必相称相顺方能为因。即当引自果。总而言之。合六义中第二果俱。第三恒随转为瑜伽第二第三义门。开六义中第五待众缘为瑜伽第四第五。自余一切六七无差别（云云）已上指事引枢要全文。今者要略抄引枢要。略赞了义灯等皆开合不同（云云）

四缘五果等事

    唯识论第七云（取义抄）一因缘。此体有二。一种子。二现行。二等无间缘。谓八现识及彼心所前聚。于后自类无间等而开道。三所缘缘。一亲（亲所变相分）。二疏（本质等）四增上缘。除彼所余一与力二不障（云云）
    唯识第八云。所缘因缘必应有果。此果有几。依何处得果有五种。一者异熟。谓有漏善及不善法所招自相续异熟生无记。二者等流。谓习善等所引同类。或似先业后果随转。三者离系。谓无漏道断障所证善无为法。四者士用。谓诸作者假诸作具所辨事业。五者增上。谓除前四余所得果（文）论初十五依处之段。以十因二因四缘等相配五果。委细可明。又集成云。五果如演义第二十三卷说（云云）续可拾入。
    八。问。缘因相望而具缘六义事。限增上缘欤。广通诸缘欤。答。可有二义也。一义云。可限增上缘也。故先德心唯限增上缘。不通余缘（见）
    折云。问。因下答中唯许增上缘。并亲因缘生自果有六义。其等无间缘。所缘缘则无六义○言亲因望他亦尔者。如亲因缘望因熟果。即亲辨果体得有六义。若望余果不具六义。以异熟是总。熟果望余果别故。即成疏缘不具六也（文）
    复古云。唯许增上缘等得有六义（云云）等者。取亲因欤。
    要问下云。又增上缘望自增上果。还为亲因故。杂集论疏缘入亲因摄（文）
    集论第四十二因缘四缘分别之时。无明望行为因缘。无明行增上缘也。而为因缘故旨之也。集论并要问等所缘缘等。无间缘入亲因摄不见。又今章增上缘亲因（云云）不释余二缘。依集论要问欤。故折薪等限增上缘释也。即集论等虽有四缘互夺之义。于中与力增上缘者。异余二缘生果义胜。十二因缘次第相望。皆是有力增上缘也。故取有力增上缘体云还亲因摄也。故抄云。若取有力增上。拣无力增上为亲因者。于理可然（文）如下引。难云。章文既云亲因望他亦尔（云云）此释意云。亲因还为疏缘云义也。若尔者纵虽所缘等无间缘依于因缘互夺之义。岂非还是亲因摄也。答云。亲因与力增上缘相对释因缘互夺之义也。如唯识云。离诸烦恼皆能发润。而发业位无明力增（文）无明望行有力胜他。无明与力增上缘行鬼种子亲因缘也。相望此因缘之时。释还是亲因等也。十二因缘次第相望可例知。但增上缘具六义者。限与力增上缘。不可通不障增上缘并所缘缘等也。其六义者。空有力无力等六义也。是且付唯识杂集等性相。释因缘亲疏之分齐。未至法界缘起也。

次通诸缘义

    探玄第十三（第六地）云。第八因缘生者○无明望行无因缘义。而言因缘生行者。有二义。一自种为因无明为缘。合说故云因缘。然隐彼亲种。显此胜缘。故云无明因缘也。二但彼增上缘望自增上果。还是亲因故。说无明为行因缘。余亦如是。欲明果不自起要从因缘。因缘形夺复各无性。是故言因缘生乃显无生（文）指事云。今解此问答意。欲明因缘互为因缘相。由其深缘起道理故也（云云）又引十地论并探玄第六地文毕云。章家由十地论作此说耳（云云）此等解释既因缘互夺缘起甚深之义也。何可限增上缘乎。但要问探玄等集论十地论。付以无明增上缘为行因缘文释。故且出增上缘许也。当章依要问地论等故。又且出增上缘。又增上缘广故先出之欤。实可通诸缘也。况章亲因望他亦尔（云云）难云。以十地论杂集论为依凭。疏缘即亲因也云事不明。先杂集论别仪假说也。非因缘互夺见。
    唯识第八云。而集论说无明望行有因缘者依无明时业习气说无明。俱故假说无明。实是行种（文）
    疏（下）七全引唯识此文。依唯识论并疏文。无明望行有因缘者。一向假说也。又疏引释集论云。又约因言已含余三（文）故集论云。无明望行释具四缘义了。如是一切随其所应尽当知（文）知十二因缘次第相望。皆有四缘。是别义门也。全非因缘互夺之义。次付十地论文。疏七（下）云。经云○无明因缘能生诸行者○论云。有分非他作。自因生故。此以不自生释经因字。谓如行支唯从无明故云自因。即上自因观也。二者非自作。缘生故。此以不自生释经缘字。谓行支但假无明为缘。非有行自体。在无明中从自而生。即他因观。但取拣余不亲生故名因。显前非后。疏故名缘。非谓四缘之因缘也（文）显前非后疏故名缘（如此可训欤）抄十六下云。此以不他生下。是疏释论言有分者。分即支也。从二者非自作缘生故者。亦是论文。余皆疏释言。非谓四缘之因缘也者。此句拣滥以古德释云。无明望行（引经玄十三文。所引全如上）故说无明为行因缘。此解失意故今拣之。若取有力增上。拣无力增上为亲因者。于理可然。亦非因缘故为失意（文）。
    准此解释。十地论无明望行为因缘者。非亲因缘。于增上缘中。付与力不障之亲疏。名因缘（见）如何。答。先唯识论依自宗性相会之。不可有相违。是常义也。疏又依通途性相释假说也。探玄十三于十二因缘四缘分别之时。又引释唯识论与大疏一同也。知依通途之性相也。

次付十地论文拾疏前后

    疏七（下）云。释此四句略有二意。一破邪。二显理○显理后二。一约无生以显深观。二约生无生无碍。以显深观。先中略为二解。一约展转释○二约因缘形夺释。故对法云。自种有故不从他。待众缘故非自作。无作用故不共生。有功能故非无因。论解同此（抄云。今本论解同对法也）二约无碍者。但因缘生果各有二义。谓全有力。全无力（文）此即付当章所引因不生等之四句。释因缘形夺力无力等五义。何可遮疏缘即亲因之义欤。但付十地论释文五起尽。被宗家解释许也。即集论地论因缘互夺之义一同也（云云）尤可依此等论文。疏缘即亲因因义可成立也。况当章文亲因望他果亦然（云云）亲因既还成疏缘。无诤因缘互夺义也。若因缘互夺之义者。岂余所缘缘等又非亲因欤。
    九。问。始教心现行亲因可具六义欤。答。章始教不具（云云）付之。增上缘既还为亲因具六义（云云）现行亲因何不具六义欤。次是以要问中唯识论心。现行之亲因可有六义（见）岂非始教之义欤。加之。当章文若约互为因果乃至其斯六义等解释。现行熏种子之时。现行新因具六义（见）如何。答。章文问若尔现行为种子因。岂得有六义。答。随胜不具此约初教（云云）唯识摄论等心六义限种子不通现行。论说释文明镜也。但增上缘还亲因也云事。成法界缘起义门。或因缘互夺之建立各别之义门也。次章文若约互为因果等之解释。震旦先德终教义门也（云云）要问（如上）
    折云。问。果下言互为因果者。摄论云。阿赖耶识于与彼杂染诸法同时更互为因果○阿赖识与诸转识于一时间互为因果○释曰。为因时有六义。住果时有二义也○问。若下蹑上互为因果难也○答中约二教不同○以此则知。前科约互为因果说因六义。乃约终教说尔。若约教始唯种子有六义（文）复古集成皆释互为因果之时引摄论。尔者摄论互为因果。终教义欤。始教义欤。答。折既引摄论。而释约终教。知摄论可通终教之义也。一义云。章既即此一法为他因与他果（云云）一法者。种子一法也。种子望现行种子之处。同时有因果二义。种子生现行之义边因也。现行熏种子之义边果也。三法展转因果同时故。互为因果之时种子一体之上因果之义同时也。故于种子一法体生现义边因故具六义。所熏之义边果故唯二义也（为言）故次问。若尔现行等也。种子望现行种子之处。因果二义同时也。现行望种子现行处。因果二义同时也。故相例问若尔等也。
    章。随胜不具（等文）唐本随胜缘（云云）故折复集皆转识现行。随缘疏现故不具六义（云云取义）指事云。随种子胜得有六义。现行劣故不具六义（文）
    十。问。终教心七转识现行可具六义欤。答。章文转识亦具（云云）付之。
    问。六义之中三空三有也。而有何差异。有性决定。无刹那灭等配释也。答。自本四句之习以有无等二作之事。常途之义也。虽无三空三有之差异。依列次配释也。谓初三空后三有也。故第一有句。第四性决定。第二无句。第一刹那灭等也。三有三空次第配释也。
    问。用四句中第三句有力待缘共生之义也。何云不共生欤。答。折云。第三句合俱有及引自果者。以此二义并是有力待缘义。故自既有力。又须待缘既假二义。故知和合无性也。清凉云。既以和合无性故破共生也（文）
    问。体四句约表。用四句约遮。有何故欤。答。不尔。体用共可通遮表也。
    十一。问。付六义八不可有遮表之差别欤。答。章云。八不据遮六义约表（云云）付之。六义建立专地论集论等依凭（见）而彼论四句云。不他生不共生等。专遮异计（见）是以探玄大疏等。十地论四句通遮表释。如何。答。虽有遮义表德为本也。
    十地论第八云。深观者。有四种。一者有分非他作。自因生故。二者非自作。缘生故○三者非二作。但随顺生故。无智者故。作时不住故○四者非无因作。随顺有故（文）
    玄十三云。释此四句诸论不同。略有五说。一约破外道○二约破二乘○三约法显空。四约因缘形夺（第四）对法论云。自种有故不从他（如章所引）五约缘起无碍门。但因缘生果因缘相望。各有二义。一全有力。二全无力（文）
    疏七（下）云。释此四句略有二意。一破邪。二见理○然自他等四。是计是依不之一字。是药是理○然其所计略有三类。一者外道。谓真性为自梵天。为他微尘。和合为共。自然为无因。又此四计亦是僧去卫世若提子勒娑婆也。二小乘○三约大乘果法为自。众缘为他。合此为共。离此为无因。又赖耶自种为自。众缘为他。合此为共。离此为无因。又法从真起为因。从妄起为他。合此为共。离此为无因。所计虽众但显正理诸计。自亡显理后二。一约无生以显深观。二约生无生无碍以显深观。先中略为二解。一约展转释法。从缘故不自生。既无有自。对谁说他○二约因缘形夺。故对法云。自种有故不从他○论解同此○二约无碍者。但因缘生果各有二义。谓全有力。全无力（文）
    抄十六（下）云。言是计是依者。计是破邪之所依。是显理之所。是药者破邪之能。是理者是显理之能○言论解同此者。今本论解同对法也（文）指事云。问。云何无次顿起此问答。种子六义明缘起法无性空义。八不亦明缘生空义。二义齐等难知差别。欲明此义别故今起此问。言八不者。大般若第三百八十四云。不生亦不灭。不常亦不断。不一亦不异。不来亦不出（文）中论八不全同也。

六义六相差别

    章。六义自体六相义门（云云）
    指事云。六义据缘起种子自体建立故。六相据缘起体上差别义门建立故也。以法体入六义遂成差别四句。六相依义门建立故。以六义入四句。即顺三乘。入六相即顺一乘也（文）
    十二。问。因门空有与相即门空有同也可云欤。答。章文。由空有义有相即门（云云）付之。相即门之空有者。能摄有体。所摄废已成佛他故空也。而因门六义中已有空有力不待缘之句。虽体空已有力不待缘也。知空体可能摄。又有有无力待缘之句。虽体有已是无力待缘也。无诤有体可所摄。如何。答。章文。已释因二义了。由空有义有相即（云云）依因体空有成相即门事不及异端。但即入同时无碍故。依体之空义边虽被摄他。依力用之有义边能摄于他。故有空有力之句也。依有体之边虽摄他。能依无力之边还被摄他。故有有无力之句也。又待缘不待缘异体同体之二门。即入之所依故。通空有力无力也。全非相违也。寻云。无体能摄无力能持之义可有欤。答。
    十三。问。六相圆融之义。限圆教欤通三乘欤。答。至六相义可摄也。
  　章待缘（异体）不待缘（同体）十玄义可见

写本云

    应永十八年（辛卯）闰十月十五日未克。兴福寺寺中大塔为电火烧尽毕。同类火大汤屋东金堂新御愿塔三基。一时回录。凡电鸣大风震天地猛炎大火满三基五重塔婆。二万由旬无间之炎不足比况而已。眼暗片时数仞之风烟心焦三基五层之回烬也。
    新御愿塔（东五重塔后白川院御愿。西五重塔。一说云。知足院天下御愿。一说云。宇治殿（恶左符）御愿云云）
    文安三年（丙丑）十一月十六日于东大寺戒外书写毕。
    金刚佛子快舜祐乘。

华严五教章问答抄中（上）
华严五教章问答抄中（下）

　　
　　　　　
　　　　　
　　　　　
　
十玄义　六相义

十玄义

    一。缘起与性起同异。
    二。果分一身土说处。
    三。不思品等中说究竟果欤。
    四。同体异体相望不相由义
    五。同体不侍缘义。
    六。本末二门总结义。
    七。法界缘起因缘果义。
    八。无力无体能持能摄义。
    九。相即义。
    十。同体即入义。
    十一。相入门所因。
    十二。即入等门摄重重义欤。
    十三。即入二门如次配体用欤。
    十四。法界缘起生灭义。
    十五。初心即极。
    十六。龙女三生事。
    十七。小乘一念成佛。
    十八。圆教一念成佛明昧事。
    十九。秘密言通隐显欤。

六相义

    一。六相通事事无碍欤。

    章。法界缘起（云云）
    抄三（下）云。谓大法界中缘起者。拣于内外梁净事缘起也。如外水土人功时节为缘即有等起。内无明行等为缘有识等起。今则不然。总收法界为一缘起。故云大也。又即一缘起具多义门。全同法界。即大缘起不同三乘。但明因缘生法无性而已（文）
    一。问。章文。法界缘起（云云）尔者摄性起之义欤。答。可摄性起也。付之。两方也。若云缘起性起无差别者。法界缘起者。诸缘相望阙一缘。则一切不成云。性起者。诸法尔之自体不依缘之有无（见）是以至相大师解释中。缘修离缘则不成性起。无缘即不损故别也（云云）如解释者。缘性二门各别也被得加之。清凉大师解释中。性起唯净法缘起通染污（云云）通局既别也。不可为混乱。依之震旦先德此由佩诠故不及性起判。若依之云不摄性起者。见当章起尽。自体圆融之果分既法界缘起之所摄也。性起何不摄乎。是以清凉大师解释中。然出现义亦名缘起。亦名性起（云）加之。当章下文释唯心回转门。但性起具德故异三乘（云）如解释者。性起者十玄随一。或十由之一也（见）如何。答。法界缘起者。圆宗至极之深义。花严一宗之大纲也。尘毛既尽四法界。何深义不摄乎。就中披清凉大师之解释故。此性起自有二义。一从缘无性而为性起。二法性随缘故名性起（云云）依此解释。性起者。全事全理事理无碍之道理。法界缘起所因也。是以探玄记（十六）释性起分齐云者。既此有真性融遍一切故。彼即起亦具一切分圆无际（乃至）如因陀罗网无不具足（云）故性起者。法界缘起之一门也。性起者。不尽法界缘起。法界缘起摄尽性起之义也。但至相大师解释者。对真妄和合等之缘起。拣别性起缘起之义。全非谓法界缘起不摄性起。次清凉大师解释者。付缘起分染净。净缘起名性起。既缘起通染净（云云）知净缘起性起又缘起之所摄。还是讲答润色也。次先德解释。又对真妄和合等之缘起欤。其故法界缘起者。一真法界之义门也。岂滞佩诠耶。
    探玄记第四云（普贤行品）此即第二自体因果。此品是因。性起是果。此因果与上修成云何取别。若约缘分齐取即属上。离相泯始终即属此。问。上地中广明离性。此云何也。答。前欲摄别行。为趣体方便故也。此中所明正是顺理之行性也。而无二体义不相是。以缘尽缘。以性并性也○缘修离缘则不成。性起无缘即不损故别也（文）
    探玄记十六云。三宗趣者。明性起法门。即以为宗。分别此义略作十门。一分相门。二依持门。三尽摄门。四性德门。五定义门。六染净门。七因果门。八通局。九分齐。十建立。初分相者。性有三种。谓理行果。起亦有三。谓理待了因显现名起。二行性由待闻薰资发生果名趣。三果性起者。谓此果性更无别体。即彼理行兼具修生至果位时。合为果性。应机化用名之为起○今此文中正明后一。兼辨前一也○三融摄门者。既行依理起。则行虚性实。虚空尽实现。起唯性起。乃至果用唯是真性之用○五定义门者。问。下文云非少因缘成等正觉。此乃是缘起。何故唯云性起乎。释云。有四义。一以果海自体当不可说不可说性。机感具缘。约缘明起。起已违缘而顺自性。是故废缘但名性起。二性体不可说。若说即名起。今就缘说起。起无余起。还以性为起。故名性起不名缘起。三起虽揽缘缘必无性。无性之理显于缘处。是故就显但名性起。如从无住本立一切法等。四若此所起似彼缘相。则属缘起。今明所起唯据净用。顺证真理故属性起。六染净门者。问。一切法皆依性立。何故下文性起之法。唯约净法不取染乎。答。染净等法虽同依真。但违顺异故。染属无明。净归性起○若约留种或有净用。亦入性起收○九分齐门者。既此真性融遍一切故。彼所起亦具一切。分圆无际。是故分处皆悉圆满。无不皆具无尽法界。是故遍一切时一切处一切法等。如因陀罗网无不具足（文）
    抄十九（上）云。疏是以晋名下第二会品名○于中总有六义。证成蹑迹生起。今初立义即不相违门。然出现义亦名缘起。亦名性起。若分相说。揽缘出现故名缘起。八相成道从法性起故名性起。今以从缘无性缘起即名性起。又净缘起常顺于性亦名性起○言无不从此法界流故者。第二引梁论证成即相成门。明性成于缘故。此性起自有二义。一从缘无性而为性起。二法性随缘故名性起○第三明相夺门。亦是通妨。谓有问言。性起唯净。缘起通染。云何缘起即是性起故为此通。谓缘起有二。一染。二净。净谓如来大悲菩萨一○行等。染谓众生惑业等。以染夺净即属众生。故唯缘起。今以净夺染唯属诸佛。故名性起○妄虽即真下第六以妄隐真门亦是解妨。妨若缘即性妄本自空当体即性。何以不得染夺净耶。故为此通净缘顺性染缘违故（文）行显品义记云。然一法界心成诸法者。总有二门。一性起门。二缘起门○性起者。谓法界性全体起为一切诸法也○既世出世间一切诸法全是性起。则性外更无别法。所以诸佛与众生交彻。净土与秽土融通。法法皆融彼此互收。尘尘悉包含世界。相即相入无碍镕融具十玄门○二缘起门有二。一染缘起。二净缘起○二净缘起者。亦有二义。一分净。二圆净。分净有三。一声闻。二缘觉。三权教六度菩萨○二圆净者。亦有二门。一顿悟。二渐悟。总而言之。则净缘起门翻前染缘起门。以合前性起门也。然此花严圆宗具别教一乘同教一乘二义。上性起门即别教义。迥异诸教故。上缘起性门即同教义。普摄诸教故。然约机约法故开二门。既人法融通。二亦交彻。二门不二。统为花严圆宗所显真界生起万法之义门也（文）难云。既生起别教缘起同教（云云）准此释。法界缘起非圆教之宗义（见）如何。答。缘起中含始教终教乃至别教之一尘法界之缘起。其中始终教缘起云同教也。法界缘起岂非别教之义乎。集成第六云。此中具明一即一切一切即一等无住无我圆融道理。故名为法界缘起。此由^3□诠故不及性起。又诠即性起故。动寂具足故。是名性起（文）复古十玄总结下释多分同也。此等释性起胜缘起（见）
    章。十佛自境界（云云）一乘义处大唐四家共出行境十佛。指事通外境行竟。
    二。问。果分国土海及十佛自体等者。摄何文欤。答。国土海者。第二会初。十佛自体等者。指离世间品也。付之。第二会之初是十信所信之果体。因位同会之说也。专形对之果（见）是以探玄记（三）中云。一约果分十佛自体国土海。此当不可说十。如第二会说（云云）既云寄缘。岂非因分形对之说乎。次离世间品中。二处虽举十佛名全不见不可说果分也云义。云何。答。先果分国土海第二会初说之云事。探玄解释分明也。如疑难之文证。凡第二会六品中初三品者。说佛三业之化用。而名号品初正说分中总标无体。经文佛刹佛菩提等皆不可思议也（云云）此文即是为令人知有总标果海之身土。未入因陀罗等之义门。故指之释此当不可说义也。纵虽不可说果分。岂非十信之所信乎。次探玄记释寄缘说十者。以令人知有可以总标之分释寄缘等也。次离世间品中晋经第三十八。说正觉佛住地佛等十佛之名。是信满归果之义也。次同四十三经说十种见佛。是则等觉位中离障见佛之义也。二处十佛共标所证佛体。未说十玄等之义门。故当果分不可说之义也。
    有云。第二会初佛国佛菩提不可思议（云云）付不可思议言。释果分不可说（云云）尔者不可思议品中说果德之时。不思议之言往往是多。何释形对之因分乎。尤难信欤。难云。玄云可以总标令人知有名为可说（云云）准此释。第二会初总标果海。可说之义也。何证不可说乎。答。既总标不可说之果海。尤显果分不可说之义也。十玄门云。今且就花严一部经宗。通明法界缘起。不过自体因之与果○所言果者。谓自体究竟寂灭圆果。十佛境界一即一切。谓十佛世界海及离世间品明十佛义是也（文）寻云。准章下云三等。国土海者。当不可说。世界海者。花藏并世界性等之十重。乃至杂类世界等也。今玄门十佛世界海者指何乎。答。集成引玄门了释云。详云。准摄化境界并净土章。世界海言传写之误（云云）章下卷摄化章云。然彼十佛境界所依有二。一国土海圆融自在当不可说。若寄法显示如第二会初说。二世界海有三类（文）玄第三净土章多同之。
    晋经第五云。诸佛子。当知佛刹不可思议。佛住佛国佛法佛刹清净。佛说法出世佛刹。起诸佛阿耨多罗三藐三菩提。皆不可思议（文）玄二牒间总标之一段经文也。玄第四云。第二对缘缘正说中○就前三品中有五。初难众希有。二牒间总标。三征标显体。四征体辨相。五征相明用○二牒间内○总标初句不思议者。贯通诸句。故结云皆不可思议。不可思议者。此中大意于一味法界义分为二。一能随土海。二所随之机缘。此二无二通融无碍。若以缘从体。即当相圆融无别。可别言说不及也。若以体从缘。即复印成差别缘起。约此殊形缘起反显土体妙极难思。是其意也。由此义不思之义有于三种。一寄缘之诠反显土体绝缘之义。此即言在缘中。意居缘外。故云不思议也。二既约缘显土。以缘起尘算故全土体。从缘印成差别。此则明土无别之别。别而不别故不思议也。三缘无别缘。以体即缘故。差别缘起即是甚深土海。此谓理至近而难识。故不思议也（文）前三品者名号四谛光明觉品也。如次明佛果之身语意之化用。三品皆第五征相明用之科内也。玄十云。一约果海。可以总标令人知有名为可说。不可指斥示人名不可说（文）

晋经三十八云

    玄十七云。第三分别十佛者。前明持法。今辨解佛故也。又此信满明得佛果故明也。若尔后解位满亦得佛果。何不明耶。释以信初故解准此故○一自然开悟名为正觉。觉即佛。二自体无碍大愿成满则是佛○十无功大用名如意佛如未尼珠等。又释同下十种见佛处。以彼释此。应知上来二百句答前二十句问。明十信行相纯熟竟（文）
    疏九上大概与玄同。又会同第八地解境之十身可见。

晋经第四十三云

    玄十七云。四有十见佛者。行障既离佛境。斯现故云见佛。十中各标名释义。初一安住世间者。示于涅槃无著也。成正觉者。示世间无著故名无著佛○此是总句下九别显○此中十佛六相总别等准之。又此十佛撮为五对。初二能所一对。谓初是所出。后是能出。次二依正一体。谓初是正报。后是依报。次二常遍一对。谓涅槃常恒。法界普遍。次二现在一对。谓应现身中。住定无著。后二体用一对。初体性不动。后用充法界（文）疏九下大同小异。
    寻云。此十种见佛既释六相总别之义门。因分形对之义（见）云何。答。
    三。问。不思议品等中说究竟自在之果欤。答。当章文非据究竟自在果（云云）付之。既名不思议品。即佛果之体用心言路绝之义也。是以探玄记中释品名。如来果法回超言虑故以为名（云云）或约自德圆融无碍不可说也（云云）准此等解释。不思议品中标究竟自在之果（见）云何。答。不思议相海小相之三品者。差别因果之中修成之果形对为成因之义。不及异端。但虽有佛德圆融不可说之义。约大都释形对之果也。若细分别。文文句句皆可通因果也。凡究竟果分不与教相应。故一经前后处处说佛果义相。文形对为成因之义也。寻云。一经始终五周因果也。五周之果皆形对果耶。若云皆形对者。何故举不思议品等计耶。若限差别果者。证入等之果可说究竟因果乎。答。
    玄十五云。佛不思议法品第二十八初释名者。如来果迥超言虑故以为名○三宗趣者。此中正明佛果德法。略作四门。一道辨佛德。二别显义相。三辨定此文。四显不思议○三辨定此文者。然上四义摄有二门。一约佛自德圆融无碍不可说也。二就机出现○四显不思议义者。泛说有四。一理妙难测。二事广难知。三行深超世。四果用超情。今此品文通具前三。别辨具第四（文）然上四义者。第二别显义。相科释修生本有等之四句。指彼也。疏八下多同小异。
    网目云。若细取一一会一一品亦一一文皆共因果。思之可见。二约义或因果俱因。以约缘起此通一部。以果分不可说故。或因果俱果。以起即不起○故。因相尽故约理实也（文）十玄门云。问。不思议品等亦明果德。何故得于因门说乎。答。此等虽是果德。对缘以辨果。非是究竟圆寂之果。是故与因同一会说也（文）
    章。所以说十者。欲应圆数（云云）
    十玄门云。如夜摩天会菩萨云集品云。譬如数十法增一至无量。皆悉是本数。智慧故差别也。今举此十数为喻（文）玄第六云。七随缘成异喻。谓以十数为本。增至多十。智慧于上作百千等解故云差别。然于彼数皆是诸十。故云皆是本数。况彼真理随缘成异。求彼异法。不异一真（文）
    四。问。章文。不相由义同体异体（云云）何释乎。答。不相由义者同体门（文）相由义异体门（见）付之。探玄大疏等之文见。同体门释互遍相资义已云相资。尤相由之义门也。异体门诸缘各异义（云云）可不相由义。云何。答。可准抄释。
    疏一上云。一诸缘各异义。谓大缘起中诸缘相望。要须体用。各别不相杂乱方成缘起○二互遍相资义。谓此诸缘要互相遍应方成缘起（文）探玄第一多同。
    钞三下云。疏一诸缘各异义下○初一是异体门。二即同体门○所谓有同异体者。以诸缘起门内有二义故。一不相由义。谓自具德故。如因中不待缘是。二相由义。如待缘等是也。初即同体门。后即异体门。若尔何以初异体门中。云诸缘各别不相杂乱。第二同体门中。云互相遍应方成缘起。释由谓要各异方得待缘要由遍应。方自具德耳（文）难云。纵虽由遍应方自具德。互遍相资之言正相由之义也。若不相由岂可相资乎（是一）次以不待缘释同体门事难思。其故者。上因六义段云。正因对缘唯有三义。一因有力不待缘全能生故不杂缘力故文者。可同体门。二因有力待缘相资发故文者。异体门也。三因无力待缘全不作故因归缘故文。此第三句虽待缘可同体。其故者。第一句因全生故同体也。第三句缘独生故。虽因缘异全生之义。资应遍故之道理一也。何限云不待缘同体乎（是二）次章文。不待缘等待缘等者。等取何事乎（是三）答。资应遍故方自具德也。既自德故自外无他。故不相由义也（是三）
    次第三句无力待缘者。
    五。问。章文。释同体义。如因中不待缘等（云云）尔者分一因之自体为自具德欤。为当取所待之诸缘摄因体云同体欤。答（云云）两方也。若云取所待之诸缘同因体者。彼演义抄（三下）解释释同体门。或云只是一个一对他成多（云云）或一钱当体自是本一应二之时。乃詺初一以为二一。乃至故有多一（云云）如解释者。一缘应诸缘之时。一缘自体分为多缘（见）全所不见取所应多缘为同缘也。若依之云尔者。既依待缘不待缘分同异二门。初待缘不待缘者。依杂集论等显因缘全夺之义。以知。不待缘者夺诸缘而归一因之体名同体云事。是以清凉大师解释中释同体之义或故随一一各具法界差别法也（文）释或云何异体。一一刹等各有体故。云何同体差别。界体同一体故（文）判（给）准此等解释。摄所应多缘名同体门（见）云何。答。此事或云。摄诸缘为同体门。或云。分一缘为同体（云云）学者异义区也。一边难治定。虽然且准清凉大师分明解释。分一缘之体一为同体门也。其旨如一边难势。只是一个一对化城成多少等之解释。无争分一缘自体为同体（见）但各具法界差别法等之解释。一尘资应遍法界差别之法时。 所应之诸法即同体门之具德故。释各具差别法也。虽然所应之多缘异体之诸法也。能应之一尘之处对所应之多缘。建立多个一尘名同体门也。故探玄记中释同体即入之故云。由此一缘应多缘故有此多一。所应多缘既相入相即。令此多一亦有即入也（文）大疏解释文义全同也。次云何同体等之文。发心品抄解释欤。是则法性融通门之义。约事理之体分同异体。别途建立也。一义云。章下文相即门云。若约同体门中。即自具足摄一切法也。然此自一切复自相即入重重无尽无尽故也（云云）此释取所具之法。释同体相即之义（见）尔者抄释且释能应之义边。不遮所应即同体之义欤。大疏一上云。二互遍相资义。谓此诸缘要互相遍应方成缘起。如一缘遍应多缘。各与彼多全为一。故此一则具多个一也。若此一缘不具多一。则资应不遍不成缘起。此则一一各具一切○七同体相入义。谓前一缘所有多一。与彼一缘体无别故名为同体。又由此一缘应多缘故有此多一。所应多缘既相即入。令此多一亦有即入也（文）
    探玄记第一多分同。抄三下云。疏二互遍相资义。即同体门文中亦四○即具多个一者。如十钱为缘。一钱当体自是本一应二之时。乃詺初一以为二一。应三为三一。乃至应十为十一。故有多一○疏此则一一各具一切者。第三例余也。如一既有十。二三四等亦各有十。故云一一各具。如十钱为喻。其法界差别平等法中。各各遍应故。随一一各具法界差别法也○疏七同体相入义等者○言谓前一缘等者。即指前第二门。以第二门是本同体门故。如一本自是一为本一。应二为二一。应三为三一。只是一个一对他成多。亦如一人。望父名子。望子名父。望兄名弟。望弟名兄等。同一人体而有多名。今本一如一人多一如诸名也。疏又由此一缘下。二双释即入二义所以。谓同体即入由异体成异体相入故。令同体相入。异体相即故令同体相即。此有二义。一若直说者。如异体二即是本一。其同体二岂非即本一耶。异体三即本一。即同体上三亦本一矣。正是今意二者。本一曰与多一互为缘起。例同异体相由故耳。次疏具之（文）
    疏四上（发心品）八一毛端下二对释上即入所由。略举三门。初以法性融通门释。谓一切世界。着差别性与一毛端性无二故。是故事随性融此彼相即。事揽性起彼此相入。各有同体异体。准上思之。九一世界中出生一切世间者。此约缘起门释○亦有同体异体义。并准上思之（文）前七句明刹尘即入之义也。八九二句所因。第十总结也。
    钞十下云。言各有同体异体者。谓一毛端及一切刹为各有也。云何异体。一一刹等各有体故。云何同体。差别界体同一体故。今一毛中自有体性。是为异体。而同诸刹体故曰同体。一一诸刹各有自体。即与毛端共同一体。今诸刹相随其异体即彼毛端之同体。故刹即毛端。毛端异体随其同体遍于诸刹之异体。故彼体即刹。故毛即诸刹。然上见理性融通之中劫不广出同异体义。但有其意。如上云。谓不异理之一事具摄理性时即同体义。令彼不异理之多事。随所依理皆于一中现即异体随同也故。准上思之。言谓诸缘起更互相生者。一毛之一由刹之多○同体异体广如玄中（文）上释理性融通之中者。指疏一上法性融通门之释也。准此解释。法性融通门同体异体。与缘起相融门同异体。聊可有差异欤。
    集成云。发心品抄四云何异体○即异体随同也。详曰。即记主谓事事无碍中事理融通门也。与今少异（文）指事云。不相由义至缘等是也者。此同体门。谓因缘之中以于一因应多缘故。各与彼多全为一因。是故此一因具多个一因。然此多一因虽由本一因。应多缘故有此多一因。然与本一因体无差别。是故名为同体门也。尔乃一因遍应多缘故。所应多缘全为因之所具德。故是因外无别缘也。故云不待缘也。言二相由义如待缘等是也者。此异体门。谓于无尽大缘起中。诸缘相望体用各别。不相离故云异也。尔乃虽所应多缘全为因之所具德。故更待缘。若无因缘各别体者。因缘杂乱失本法故非缘起也。是故缘起别体方成缘起。由别体故因外有缘。是故待缘（文）
    章。有自性等过（云云）折云。等取断灭等过（云云）
    间。此依因六义内准之（云云）
    指事云。上因六义第三句数云有二种。初约体有无而有四句。后就用四句等（云云）案云。约体四句。以体收用。无别用故。约用四句。以用收体。更无别体故。准彼可知（文）一义云。因六义终结释同异体即入之义。令准知也。
    问。付异体即入。且向上向上者。云何定之乎。
    十玄门云。若顺数从一至十向上去。若逆数从十至一向下来（文）此释心十上一下也（见）
    集成云。此顺数中第十钱有来义无去义。逆数中第一钱有去义无来义（文）
    心云。第十上极故无上而所可去。唯有向下来也。第一下极也。无下而所来。唯有向上去也。但于十钱喻中。且分上下。于诸法之体上定上下事。随智皆得也。
    六。问。章文。释向上向下了。如是本末二门中各具足十门（云云）尔者以一为本数摄余九门。与以第十为本数摄余九门。指二门名本末二门欤。为当向上之十门向下之十门。总指二十门名本末二门欤。答（云云）有云。指向上向下之总言本末二门。有一为本数。第十为本数。指二门云本末二门义边可有也。付之。若云指总门者。余一一钱中准以思之。解释结例何门乎。若云指第一第十门为本末者。上既向上向下共出所一门例余九门了。何又举初门例余乎。岂非重言乎。答。
    指事云。言如是本末二门中等者。第一钱为本门。第十钱为末门。如此本末二门中各具足十门。余中八钱准以思之（文）
    集成云。如是下三结例。法界诗图云。如是往返。当知一一钱中具足十门。如本末两钱中具足十门。余八钱中准例可解（文）此两记心向上之余九门亦如是等者。二为本数。三为本数。乃至十为本数。九门（云云）向下余例亦然者。九为本数。乃至一为本数（云云）尔者如是本末等结例似重言。虽然余例亦然者。向上向下三别门别别结。本末二门乃至余一一钱等者。总二门结例欤。
    折薪云。如是本门即向上十门。末门即向下十门。故云各具十门。余一一下即本末十门中。所具足一切皆如是相入也（文）此释心本末二门各具十门者。向上向下一重之相入也。余一一钱等者。结例重重相入欤（见）一义云。向上十门者。初门一为本数。收二三乃至十了。故二为本数。三为本数。乃至十为本数。九门皆本数一中九门也。向下数又准例。第十本数中九门也。故云本末二门各具十门。即向上数十门本数第一之中十门也。向下数十门本数第之中十门也。余一一钱中者。二为本数。乃至九为本数。各具余九门也。向上向下之假余九门亦如是等者。二三九八等各各具十事结例。如是本末已下结具各各百门也。依此义诸记释不相违欤。
    七。问。付法界缘起。且分因缘果三乎。答（云云）两方也。若云不分者。异体既待缘之义也。待缘者。待因事外增上等三缘（云云）尤可分因缘果。是以探玄记释异体相即之义。一缘是能起多缘及果。及果俱是所起（文）若依之云尔。者。当章前后起尽一多互为缘起。因缘果差别所不见也。如何。答。
    演义八下云。谓因假缘故因无力。缘假因故缘无力。果上亦有无力义。今取义显明无体。谓令揽因成缘。成无性故云含虚（文）
    章。是法界家实德（云云）
    十玄门云。问○答。此由法界实德缘起力用普贤境界相应。所以一多常成不增不减也。如维摩经云。从无住本立一切法。又论云。以有空义故一切法得成也（文）准此解释。法界家实德者。法性融通由欤。
    折云。问。若下由三乘。谓法无性但即如而已。今由无性为因。便显一多缘起之宗。故致疑也。答。只由下若执诸法定性。是无智故不见本法。若了无性。方见本法。是实德本具也（文）
    章。四句护过等（云云）
    折云。四句等者。一尽。二无尽。三两亦○具尽不尽四双。非即非尽非不尽也。别执四句成过。四句同时无碍即护过显德也（文）
    指事云。护过四句。准上三性。问。一门中摄十尽。答。不也。十中一故。问。不尽耶答。不也。一中十故。问。亦尽亦不尽耶。答。不也。二门无二故。不相违故。问。非尽非不尽耶。答。不也。离戏论故○显德四句（取义）一尽一中十故。二不尽十中一故。三亦尽亦不尽。双存故。四非尽非不尽。定取不得故（云云）
    问。上相入门云向上数向下数。此相即门云向上去向下来。有何别意欤。答（云云）十玄门入即同云向上去向下来。不可有别意欤。
    寻云。可有向上来向下去之义乎。一去来言约能摄欤。约所摄欤。二答。
    问。相即门者。约事谈之欤。答。尔也。付之。十玄门中相入约相。相即约理（云云）如何。答十玄门云。一者一中多多中一。如经云。一中解无量。无量中解一。展转生非实智者。无所畏。此约相说也。一即多多即一。如第七住经云。一即是多多即一。义味寂灭悉平等。远离一异颠倒相。是名菩萨不退住。此即约理说也（文）约相者。缘起相由故云展转生。约理者。法性融通故云寂灭平等也。
    八。问。付即入之义。且无力无体而可有能持纯摄之义乎。答。当章前后并准玄记大疏等解释。能摄有体有力。所摄无体无力（见）付之。正因门六义之中。有空有力不待缘之句。是岂非无体能成之义。既是能成也。何无能摄之义乎。加之。清凉大师解释中。立无力相持之义。如何。答。
    唐经第十三（光明觉品）云。多中无一性。一亦无有多。如是二俱舍普入佛功德。
    疏三上云。一多相依互为本末。通有四义。一相成义。则一多俱立。以互相持有力俱存也。即初二句。二相害义。形夺两亡。以相依故各无性也。即二俱舍是三互存义○四互泯义○复总收之。以为十义。一孤标独立。二双现同时。三两相俱亡。四自在无碍。五去来不动。六无力相持。七彼此无知。八力用交彻。九自性非有。十究竟离言（文）
    抄八上云。六无力相持者。因一有多。多无力而持一。因多有一。云无力而持多（文）
    九。问。相即门意。一即十者。一为能摄之时。所摄二三乃至十者泯空无欤。取二三等之即体全名一欤。答（云云）两方也。若云所摄空无者。当章下文释诸法相即自在门。引初发心时便成正觉之文。证初心即极之义。若佛果体废已成他而空无者。何成初心即极之义乎。加之。当章文以一为能摄。以余九为一所摄。何向上向下之义释了。当知一一钱即是多钱（云云）此解释之趣取多钱全为一钱（见）若依之云尔者。即既废已成他之义也。所摄体尤可空无。若云存体者。相入门云何异乎。如何。答。
    抄一上云。初发心时便成正觉因该果也。虽得佛道不舍因果门。果彻因也（文）
　　问。章文。云何说言旧来如此（云云）指何文乎。
    答（云云）下相即科云。举一为首。余即为伴。道理一不差。失旧来如此（文）诸记共不指何文欤。指此文乎。又指事指十玄门。章云。问。为由智耶。为法如是耶。答。为由智耶。为法如此耶。集成云。问。为下七由法由智问答。为下八为智为法答。为由智者。照非照法。如此者本始有故。云同时具足（文）十玄门云。问。若约故其本有者。以智照故本有。答。如室中空开门见时。此空即是本有。如涅槃经见佛性已即非三世摄（文）
    问。上异体门云一即十十即一等。此同体门云一中多多中一等。可有别意乎。答。十玄门同异二门。相即相入皆一多相望。而有向上去向下来。今章异体门一十相望。向上去向下来言限异体相即门。非别意。准十玄门者。前后影略可断简欤。
    问。同体门中一多相望者。本一与余九相望云一多欤。本一与第十相望云一多欤。答。探玄大疏等本一与余九相望。释即入之义。而无向上向下之义。虽然今章释文起尽。并准上异体门。一者本一。多者第十。且望字云一多非望数也。
    十玄门云。前异体门。言一中十者。以初望后九。故名一中十。此门言一中十者。即一中有九。故言一中十也（云云）（私勘之）此释心一中多之多者。非指第十欤。后九皆可名多（见）
    十。问。付同体即入。且一中多多中一等者。唯以十个一作之欤。为当云何。答。相即相入向上向下。皆以十个一作之也。付之。同体门中可十个一。乃至十个十即入之义门。何可限十个一乎。是以先德之心。章文二三四已上九门中。皆各如是者。结例本数二三乃至本数之第十释成。云何。答。虽难定且存一义者。以十个一准异体门。借一二乃至十之名。释一中多多中一等也。即一中多之时。此一之中即自具有十个一耳（云云）无诤一中多者。以十个一作之（见）然者本数一具十个一之旨释了。余二三四等者。二一三一乃至十一。各具十个一事结例也。其故多中一之时。即彼初一在十。一之中（云云）以知。标十中一十者。第十一也云事。又由此一与十作一故者。第十一名十由也。若十中一云十者。本数十也云准一中多解释。初门本数具一十个一（云云）准例十中一之时。若约本数十者。应释本数十具十个十之义。何可释即彼初一在十个一之中乎。以知。以十个一一中多多中一等之义释成也。本一多一相望。例同异体释即入之义事。抄释分明也。但十个二十个三等。全十个一同故略之。令例知欤。次先德心者。
    指事云。此门作法小异前门。今具显示。一者是本数一。何以故。缘成故。二者本一中即具二。何以故。缘成故。是本一自体。是一亦复与二作一故。即为二一。是故此一之中即自具二个一耳。仍一非二也。三者本一中即具之○十者本一中即具十。何以故。缘成故。是本一自体。是一亦复与十作一故。即为十一。是故此一之中即自具有十个一耳。仍一非十也。言初一钱既尔余二三四等者。一者二是本数二。何以故。缘成故。二者本二中即具一。何以故。缘成故。是本二自体是二亦复与一作二故。即为一二。是故此二之中即自具二个二。仍二非一也。三者本二中即具三。乃至十者本二中即具十○是故此二之中即自具有十个二耳。仍二非十也。余三四等准之可知。言一者十。何以故。缘成故。十中一者略举始终。今具显示。一者十是本数十。何以故。缘成故。二者十中九。何以故。由此九与十作九故。即彼初九在十九之中。离十九即无初九故。是故此九即十中九也。仍十非九矣○十者十中一。由此一与十作一故。彼初一在十一中。以离十一即无初一故。是故此一即十中一也。仍十非一矣（文）此释未审。一中多之科。十个一十个二等释。下至多中一之文者。非十个十十个九等。又非十个一。向上向下之义非一准。故后可纠明。
    折云。第二同体门○一中下释正释一中一。初征二释。释中如清凉云。一本自是一应二为二一○全引抄三下多一如诸名○初一下例余。二者下诸段如前科。但逆数以十为首异尔。问此下答中清凉云。同体即入由异体成（三下释）例同异体相由故。释云。今章答意正是此也。言即义下亦约一中自有多一。从体相即尔。二者下（文）准此释。上释一中多多中一。同异二门相入之差别问答。即义亦准思之云章文牒释。亦约一中自有多一等（云云）知一中多多中一。皆以十个一释之（见）若尔者。一即十十即一。付十个一释之事。不可为异论欤。
    章。一教义等（云云）
    十玄门云。第三解行者。如三乘说。解而非行。如说人名字。而不识其人。若通宗说者。即行即解。如是其面不说其名。而自识也。相显为行。契穷后际为解○第八分齐境位者。三而不杂。各住分位。即分齐境位○第六主伴依正者。举一为主。余即为伴。主以为正。伴即是依。第九逆顺体用者。即是成坏义也。第十随生根性者。随缘常应也（文）
    指事云。三解行者。玄门云（旨归中无解行有境智）五人法者○旨归云。八人法一对。谓佛菩萨师弟等人○六分齐境位。玄门云○旨归云。四行位一对（当此门）七师弟法智（旨归中无体用为第七）八至伴依正者。玄门云○旨归云。六依正一对（当此依正）九逆顺体用者○旨归云。九逆顺一对○七体用一对○案云。若依此说。旨归中第七九二门合为此第九门。又此第九门开为彼二门也。十随生根欲刹者○旨归云。十应感一对（文）震旦诸记多分引玄门。而无和会之释。探玄大疏等与今同异。对校可决。又演义抄释十门自宽至狭次第相生。虽然纲目中云。一人法。二教义。三因果等列。今章人法有第五。探玄大疏等人法置第八。当章纲目古十十玄义也。然列次不同也。知非宽狭相生之次第。任放列之欤。问。第八主伴依正者。依正之义互通主伴欤。答。可通也。付之。玄门云。主以为正。伴即是依（文）如何。答。一义云。依相显且释一义欤。实可通也。
    问。玄门释逆顺体用。即成坏义（云云）释心如何。答。
    章。解释十玄下。
　  十玄门云。一者同时具足相应门（此约相应无前后说）二者因陀罗网境界门（此约譬说）三秘密隐显俱成门（此约缘起说）四者微细相容安立门（此约相说）五十世隔法异成门（此约世说）六者诸藏纯杂具德门（此约行说）七一多相容不同门（此约理说）八者诸法相即自在门（此约用说）九者唯心回转善成门（此约心说）十者托事显法生解门（此约文智说）
    章。同时具足相应门。
    探玄云。
    疏一上云。一莲花叶或一微尘。则具教等十对。同时相应具足圆满。具后之九门及彼门中所具教等。以是总故（文）
    十一。问。一多相入门之所因。限法性融通之故欤。答。可通余所因也。付之。十玄门中云一多相容不同门者。此约理说（文）如解释者。限法性融通故欤（见）如何。答。准疏抄等解释。十由各通十玄（见）就中疏中缘起相由法性融通之二因各立十门。随应十玄配释。何相入之一门可限法性融通之故欤。但玄门此约理说之解释。一多相入之义专顺法性融通故欤。是以抄释一多相入云。即如理之遍如理之包（文）不可有相违。
    疏一上云。三即此花叶舒已遍入一切法中。即一摄一切令人已内（文）
    抄三下云。第三一多相容不同门○即如理之遍如理之包（文）玄第一多同疏。
    十玄门云。第七一多相容不同门者。此约理说。以一入多。多入一故（文）
    指事云。玄门云。此约理说○方轨云。从理异耳。问曰。若尔方轨及玄门约理容入。纲目及此章约用相入。二门相违何和会乎。答。相即入皆有二门。一约缘起相由门。二约法性融通门。由此二门不可相违。是故疏云。相容门者。谓一事是不实。以无性故。无性真理既无分限。是故于一事上观无性时。无不圆尽法界真如。若观一少事无自性时。不得圆尽法界真者。即真如有分便同有为。是故一事无性即摄真尽。摄真尽时。余一切法既不碍存。而即真故同理。俱在一事中现。多中亦尔。准之○尔乃约理相容者。约法性融通门。约用相入者。约缘起相由门（文）
    十一。问。重重无尽之义。通即入等之诸门欤。为当限因陀罗网门欤。答。依十玄门各别之义者。重重之义者帝网门之义也。付之。见当章下文。相入相即等之诸门多分释重重无尽之义。是以相入即门中释能悉如是重重无尽。相即之段即入重重无尽无尽之故也判（给）知即入等诸门可摄重重之义也。答。十玄自本同时具足也。虽无光后同异之义。十玄各别之时者。重重无尽之义帝网之一门也。不可开解即入等。若云即入等之上有重重之义者。十玄义门颇可相乱一哉。是以当章文互现重重者。属因陀罗摄（云云）但章文约十玄门不离互摄之义边。门门之内释重重之义欤。是则震旦之先德所存之义也。
    章文云（相即段）
    折云。言皆悉如是重重无尽者。下十门中皆有此言。然与探玄并大疏下不同彼中列释十门。但随当门别义以释。唯因陀罗网境界门中互现。以显重重无尽。若约十门不相离义。一一门皆具重重无尽故。彼云同时门等亦有十门。若重重取之亦至无尽。释云。今章但总约前十对上合释故。门门结有重重无尽。而探玄等中先约一事花上说已。彼例余对方各说重耳（文）又云。然此一门约即体之用故。标以相即释通相入。亦由此门明重重无尽。若不揽相入。不见重重○故至相相云（如前引）
    十玄门云。第八诸法相即自在门。此约用说。还就约教义理事等十门。取其三世门。圆融无碍自在故。一即摄一切成其无尽复无尽。以其无尽故相即复相入。此约用以说（文）
   集云。易简曰。旁示入义。未稳思之（文）相即中有相入释也。玄第一。疏一上。抄三下。缘起相由段十玄别释等可见。十玄皆别别义门也。
    抄三下云。就体故相即。就用故相入。并通同体异体○上来九门但有即入同异四义。用斯四义以成十玄。故一义中容有多义（文）上来九门者。缘起相由之十门中指前九门也。第十同异圆满总九门也。寻云。若云十玄不离故门门有重重之义者。十玄各具余九门。何唯具重云重义乎。答。
　  十三。问。即入二门体用二义云何配释乎。答。依体空有有相即。依用力无力有相入门（云云）付之。十玄门中相即约用。相入约理（见）云何。答。玄第一。疏一上。抄三下并当章上喻说段等相即约体空有。相入依用力无力云事。列祖定判不及异端。但至相大师解释。相入门顺法性融通。故云约理。相即门三世间自在作用。故释约用给也。全非无力有力等之用也。是以十玄门一处解释云。一者一中多多中一○此约相说也。二者一即多多即一○此即约理说也（云云）约相者用也。约理者可体（见）十玄门云。异体门中复有二。一者一中多多中○此约相说也。二者一即多多即一○此即约理说也（文）又云。七者一多相容不同门（此约理说）八者诸法相即自在门（此约用说文）又云。第八诸法相即自在门。此约用说。还就约教义理事等十门。取其三世间圆融无碍自在。故一即摄一切成其无尽复无尽。以其无尽故相即复相入。此约用以说（文）
    章。故此经云初发等者。第七经贤首品。此经文云等者。第十经发心功德品。又云。在于一时等者。第一经。又云。知一即多等者第九经。
    问。于相即门微细帝网二门问拣事。有何所以乎。答。当章起尽依十玄不离之义。故相即门中释即入重重之义。故乱帝网门。又微细门相入门一义。故有一分相乱之义。故答拣二门也。故下释帝网门云。此但从喻者前耳（文）前者相即门也。故有相乱。又微细门云。问。此义与上因陀罗如何别乎。答。重重隐映互现因陀罗摄。齐显炳然现者微细摄（文）故知。相即帝网微细三门。虽似小滥而三门各别也。为显此义问拣也。
    十四。问。章文。圆融法界无尽缘起。无一一切并不成故（云云）尔者一法缘谢时万法同灭欤。答。
    章。此经偈云不可言说（等文）三十一经阿僧祇品云。不可言说诸劫中。说不可说不可尽。不可言说诸佛刹皆悉尽末为微尘。悉于一一微尘中。演说一切不可说。悉能善于一念中。说不可说诸世界。不可称说诸劫中。念念次第而演说。不可说劫犹可尽。而不可说不可尽（文）今章略引。
    章文。偈云一切众生（等文）第十经发心品文也。
    章。以信地菩萨乃至不思议佛法（等文）十地论第一云。经云。又一切菩萨不可思议诸佛法明○一切菩萨者。谓住信行地。不可思议诸佛法者。是出世间道品○此是根本入○此修多罗中说依根本入有九种入○九者佛尽入○所说十句中皆有六种差别相门（文）经文说十句。第一根本入总也。余九别也。故探玄云。九句中有四位。谓愿乐位见位修位究竟位。初四寄在地前愿乐位。次一寄初地。次三寄修位。后一明究竟位○地前是此十地。阿含分摄。由诸地依果海成故有佛果（文）十句中第一句根本入。摄因果诸位。不思议佛法等之句。摄初地已上乃至佛果也。别九句中。前八句因位。第九佛果也。于此十句说六相圆融。故云为一缘起也。
    初发心时便成正觉（等文）第九经梵行品。
    章。初发心菩萨即是佛故（等文）第十经发心品。
    十五。问。圆经文初发心时便成正觉（文）尔者究竟妙觉之成道欤。为当云何。答。
    问。十信终心作佛者。得究竟自在不可说果欤。答。尔也。付之。见当章起尽。问果海离缘。何故十信终心得佛等。成三生究竟因位穷满之机没同究竟圆融之果之义。全不见十信终心得究竟之果。云何。答。当章问答之趣。专释成十信终心之作佛究竟不可说之果云事也。章今言作佛者者。牒十信终心之作佛。此十信之作佛即三生究竟圆果也云事释显故。释三生得果之义也。三生者行布也。十信作佛圆融也。行布圆融相成故。三生究竟之圆果即十信终心之果体也。故释由此因体依果成故也。章但因位满等下。释不可说之义。十信终心三生究竟。所澄果海不可说也（为言）故举普庄严等三生证果之人。三生究竟即终心说。佛不离之义。证也。
    十玄门云。问。如前明。果德据绝于说相。云何十信终心即具佛果德用耶。若十信同果德者。即果德是可说之相。何不可说耶。答。因位辨有果德。欲彰果德是不可说。是故叹德文云。菩萨在于一地。普摄一切诸地功德○初心成佛者。非谓不具诸功德。如经说。普庄严童子。一生具见佛闻法。即得三昧。即至后际。是佛灭度后复得三昧。如经得见闻善熏习。二生成其解行。三生得入果海。同一缘起大树。而此三生只在一念。犹如远行。到在初步。然此初步之到非谓无于后步。明此童子得入果海。非不久植善根（文）
    指事云。言答今言作佛。至不可说耳者。答意显究竟果海虽绝言说。而因果相由为一缘起故。若无果即因不成故。是故为成因对于因位。况其果德非谓于实果海。明其果法也（文）折云。问。上下问意云。既果分不可说。有何所以十信终心便得此果法。故此中但问所因也。答。今下答云。今言作佛得果法者。约第三生没同果海尔。若尔得上云初发心即得耶。此由因体依果成。故得因必得果也。此由约缘融。全果是因。得因而得于果。若不坏三生次第顺至第三生方没同果海。是证境故即不可说也。故知。或一念成。或一生二生三生。或多劫等自在融摄也（文）
    复古云。问。上下五问果。既果分不可说。何故十信终心即辨果法耶。答。今言作佛。乃约三生即得彼果出所以。因依果成。又因位穷满没同果海。但是证境离乎说相。此如龙女。兜率天子从三恶道出。现身成佛。并解行生即克彼果（文）
    十六。问。龙女三生成道人欤。答。
    折云。此如下龙女此法花说。云此章及孔目中以龙女及善财等是解行生人。探玄并大疏演义等并不存此。又今章既同是第三生没同果海。则知。于龙女南方示现八相作佛。亦属解行生（文）
    集云。此如下指事探玄曰。少作方便者。以依普门互相摄故。一得一切得故。如善财一生龙女速疾等（文）
    指事云。言龙女者○四教义第十一云。又法华经说龙女○即是大涅槃经云。发心毕竟二不别。如是二心前心难。即是涅槃经复有一行。是如来行。所谓大乘大槃涅槃初住分证真涅槃也。如此等诸大乘经悉是圆教明初发心住也（文）
    复古云。有谓龙女于南方成佛者。终教示现八相成道。是同善财等于三生中克证彼果耶。答。今同别者。约彼所证是同。非以教分渐顿异。演义云。法华佛惠者是也（文）问。小乘教中说一念成佛之义欤。答。准至相大师解释。不立一念成佛（见）付之。三乘教心既取金刚心最后一念。立一念成佛之义（见）准之。小乘岂无一念成佛之义乎。答。一念成佛者。专依三世一念之义谈之。三乘教之中分有摄在一刹那之义。故许一念成佛之义。小乘教中无摄在刹那之义。故不立一念成佛也。
    十玄门云。此中通辨一念成佛义者。若小乘说。要三阿僧祇劫修行。而更于百劫修相好业。始得成佛。行若未满时。欲意不成佛亦不得。故无一念成佛义。若大乘明一念成佛义。凡有二种。一者会缘以入实。性无多少故明一念成佛。如大品经一念品义是也。二者行行既满取最后一念名为成佛。如人远行。以后步为到。此亦分用缘起。而明三僧祇劫修道○然亦不定。为有一念成佛故名不定（文）
    十八。问。圆教心于一念成佛。可有明昧不同乎。答。圆融实义无明昧浅深（见）付之。至相大师解释中。释圆教一念成佛之义。未见究竟故复有浅深殊（云云）如解释者可有浅深（见）如何。答。浅深等解释且行布不坏相之义边释欤。
    十玄门云。言初心成佛者。非谓不具诸功德。如经说。普庄严童子。一生具见佛闻法。即得三昧。即至后际见佛灭度后复得三昧。如经一生得见闻善熏习。二生成其解行。三生得入果海同一缘起大树。而此三生只在一念。犹如远行。到在初步。然此初步之到非谓无于后步。明此童子得入果海。非不久植善根。问。既言久修始得者。云何言一念得乎。答。言久修善根者。即在三乘教摄。是从三乘入一乘。即是一念始终具足。故经云。初发心时便成正觉。乃至具足惠身不由他悟○此中通辨一念成佛义者○若一乘明一念成佛。如大乘取最后一念成佛即入一乘。以后望初。初念即是成。何故以因果相即。同时相应故。欲论其成者。成复成。成复成。众生欲在成佛者。在后复在后。在后复在后。故不思议品云。诸佛如来非不先觉。为众生故于念念中新新断结。亦不住学地而成正觉。故今举一念成者。即与佛同位未见究竟故复有浅深殊。如人始出门及与久游他土。虽同在空中而有远近有别。是故信住等位各各言成佛者。而后辨其浅深。此顺善思之（文）指事引上文中云。方轨云。从用异耳。准前可知（文）
    同时同时作佛等事。
    不思议品云。如玄门所引。
　  探玄第十五云。正觉自在中有二种。一随文释。谓一切佛各为调化自所化。故各各示成正觉。故云念念。非是一佛。既各示佛。非不先觉。今乃始觉。故云非不先觉等。今乃始觉故云非不先觉等。此是现化身用。二就义释。一佛则遍一切众生周十方微尘尽三世念念。同时前后俱成正觉。此即实成非化。但以不成即已成。则旧来成故云非不先觉等。以摄三世色故无过不成。故云不住学地等（文）
    唐经云。一切诸佛为欲调伏一切众生。念念佛成阿耨菩提。而于一切佛法非已现觉。亦非他觉。亦不住有学之地。而悉知见通达无碍。无量智慧自在。教化调伏一切众生。是为诸佛第七自在法（文）十自在中第七智自在文也。
    疏八下云。七智自在。如来力无畏不共法。相好庄严三菩提示现故。文中生界无边机熟相续故。念念应成而其真成在昔故。佛于三世非是新觉。亦非不觉住。在学地。又显虽念念觉离觉相。故非三世觉。亦离不觉故不住学地。又云。而悉通达无量智等即十力等（文）
    因陀罗事。
    抄三下云。十门唯此从喻受名。若就法立应名重现无尽门（文）玄门云。因陀罗网门境界门者。此约譬以明○如梵网经。即取梵宫罗网为喻。今言因陀罗者。即以帝释殿网为喻（文）
    章。此经云于一等（文）晋经二十七第八地文也。
    章。亦云一切佛等（文）第三卷胜音菩萨偈也。
    章。又云如一等者。第七卷文也。
    问。此等所引文者。皆一重现也。若一经之中有重重无尽之证文者。何不引而成问答乎。答。
    折云。问。经中重现之文。岂无而特引前文何耶。答。清凉古德云帝网。又经中有帝网之名。而无广说处（十定品中方有其文。以晋经正阙此品。如前第一记中引释也）故知。约德重现之义小故。今以义取之。若清凉演义抄第七引阿僧祇品。但尘展转不可说刹义引不思议法品。亦但有名引普贤三昧品。然约业用所以。今但互望诸尘说重现也（文）抄三下云。
    问。微细门者。同异二门通欤。答。
    指事云。问。纲目云。约缘起同体门摄法故有微细门也。疏云。由以异门摄同体中相入义故现微细门也。旨归云。异体相容具微细义。何三文不同耶。答。由义门无尽。随举一义而显无尽耳（文）
    问。微细门通相即欤。答。
    章。故此经云菩萨等（文）
    章。又云一毛（等文）又云于一尘内（等文）并第三卷连文也。但略引之。
    问。秘密之言通隐显欤。答。可通也。付之。见当章起尽。对第一之十钱为显了。第二钱为秘密（云）以知。隐则秘密也云事。加之。金狮子章云。隐则秘密显著（文）如何。答。如折薪。折云。又次云。第二钱望第一钱中十即为秘密。若反显者。若第二钱显时。第一钱望第二钱中十即为秘密。此亦取隐者为秘。又金狮子章云。隐则秘密。显即显著名为秘密。隐显俱成门者。据前段云。此隐彼显正受及起定同时秘密成矣。即以此二同时隐显无碍为秘密。至相探玄大疏唯依此说。故至相云。而此隐显体无前后。故名秘密。清凉亦云此隐显体无前后。不相妨碍名为秘密。今章即存二义。而隐显为秘密。即天台秘密教意。故彼云互相不知名为秘密。既探玄并大疏同于至相。应以隐显同时。无先后为秘密义优也。后唯存一义尔（文）玄门云。而此隐显体无前后。故言秘密（文）
    抄三下云。隐显同时故得俱成。隐显无碍故云秘密（文）
    章。故此经云。第八卷贤首品。
    章。又于彼十世界中等者。第七卷贤首品文也。已上引文皆第八卷第十寂用无碍三昧之文也。探玄第四云。第十寂用无碍三昧○就众生世间自在中○第一对根境无碍观根入定。还应从根出为显。此根则是境故从境出也○二现童子身下出他身无碍。此有二义。一菩萨化现彼身转变速疾。二菩萨既具三世间身。则以一切众生具报之身作自身故。是故现彼身入此身出也。而彼遍计众生不觉不知除应度者（文）疏三下大旨同也。
    问。入定出定共通隐显欤。答。
    玄门云。又如眼根入正受。即是显。出色法中三昧起。此即名隐（文）
    抄三下云。东方入正受为显。西方从定起为隐。以此但见入定不见起故。故古十玄亦云。于眼根中入正定。即是显。于色尘中三昧起。即是隐。例上可知（文）探玄一抄三下等一多即入等互通隐显。入定出定尤可通隐显也。入定显起定隐者。且一往释也。玄抄等可见。
    现前秘密等授记事。
    晋经第四十（离世间品）十种授记中云○现前菩萨授记。秘密菩萨授记（文）玄十七云。四对众现前。五对众不现前（文）
    唐经五十五云。
    疏九下云。二十种受记。即回向行成○四五约对面不对面。法华云。其不在此会。汝当为宣说（等文）
    抄十九下无释。
    问。付此受记隐显俱成之义云何。答。引此受记文者。未必证隐显俱成之义。证不现前名秘密也。现前授记显。不现前隐故。此依秘密则隐之义也。
    首楞严三昧经中卷云。菩萨授记凡有四种。何谓为四。有未发心而与授记。有遍发心而与授记。有密授记。有得无生法忍现前授记○密授记者。自有菩萨未得授记。而常进求阿耨多罗三藐三菩提○久行六度有成佛相时。余菩萨天龙夜叉乾闼婆等皆作此念。如此菩萨○几时当得○佛为断此众生疑故。而与授记。普令集会。皆此得闻知。唯是菩萨独不得闻○是为菩萨密得授记。现前授记者○大众之中现前授记（文）指事引此文了释云。云今言现前授记者。当第四授记也。余当不现前秘密授记也（文）
    折云。金刚抄引楞严记有四种授记○今文即当后二。然观此段。即以秘密为隐义。故现前记为显。不现前记为秘密(文)指折二记不引本经。而引首楞严经。此经委说故欤。
    章。如上第一钱中十（等文）
    指事云。见第一钱中十钱时。不见第二乃至第十。何以故。离第一钱中十钱外无第二三乃至第十故。如虚空故。是故一中十钱名为显了。第二钱望第一中十名为秘密（文）折如次上引。
    玄门云。犹如十钱一即十时。一即显二三至十。即名为隐（文）
    抄三（下）所引也。
    纯杂门事。
    钞三下云。其第二广狭自在门。同法界中广容普遍之义而名小异。此门贤首新立。以替至相十玄诸藏纯杂具德门。意云。一行为纯。万行为杂等。即事事无碍义。若一理为纯。万行为杂。即事理无碍。恐乱事理无碍。所以改之。主伴一门至相所无。而有唯心回转义成门。今为玄门所以故不立之（文）又云。疏然此广狭亦名纯杂下。二会纯杂门。以古十玄有名。贤首心云万行纯杂有通事理。无碍及单约事说故废之耳。谓同一法界故纯。不坏事相故杂。此即事理无碍也。一行长行纯不妨余行故杂。此但约事也。故昔废之而立广狭。今欲会取即事同理。而遍故纯。不坏一多故杂。则亦有事事无碍义耳。如以入门取之。则一切皆入故名为纯。入中有多法门故名为杂（文）
    十玄门云。第六诸藏纯杂具德门者。此约诸度门说。何者如似就一施门说者。一切万法皆悉名施。所以名纯。而此施门即具诸度等行。故名为杂。如是纯之与杂不相妨碍。故名具德（文）
    问。至相大师心。此门专付行释（见）尔者诸藏纯杂之得名有何所以乎。答。藏者行之义也。故经信戒惭愧等十种之行说品名十藏品也。寻云。今章通教义等之诸门（见）尔者诸藏之言云何。答。依含摄之义者。藏义教义等可通欤。
    探玄六云。十无尽藏品第十八○谓此十种是诸菩萨所行之法○含摄蕴积出生名藏（文）又云。二别显此宗者。此中十种行法该始括。终具足普贤法界行德。为此品宗（文）十藏者。信戒惭愧闻施惠念持辨也。
    十世门。
    钞三下云。三世区分者。名为隔法而互相在即是异成（文）圆觉大抄十世隔法圆融门（云云）
    问。九世之义云何作之乎。答。
    钞三下云。言三世各三等者○即离世间品意文云菩萨有十种说三世。何等为十。所谓过去说过去。过去说现在。过去说未来。现在说过去。现在说平等。现在说未来。未来说过去。未来说现在。未来说无尽。又三世说一念。上言无尽者。即未来未来欲彰无穷故云无尽。现在平等即是现在现在。以可同观例同过未故云平等○摄归一念故云十世。然依旧解。如以五日而为九世。初一二三为过去三世。中二三四为现在三世。后三四五为未来三世。义似进无九世之体。退过三世之数。今但用三世互为缘起便成九世。不离一念故为十世。谓如因过未而有现在。则现在中已有过未。法从因出不异因故。余二因二例此可知（文）
    花严章云。
    章。或收长劫等者。章。于一微尘等（云云）已上不思议品等（第三十三卷）
    疏云（发心品）长是大劫。短是小劫。又娑婆界是短劫。安乐界是长劫○劫谓成坏中大等。非劫谓劫前。时分谓百千年等（文）
    问。唯心门十由之随一也。何今入十玄门乎。
    答。
    折云。九者带因明宗。故探玄中改为主伴圆明具德门。却以此门入在十所因中唯心所现义中也（文）
    问。既云回转善成（云云）此门中可除不善法乎。答。如玄门纲目云。约缘起自性故有唯心门（文）
    玄门云。若善若恶。随心所转故云回转善成。心外无别境故言唯心（文）
    性起品十心事。
    晋经第三十六（繁故略之）
    探玄第十六云。二就喻别显中。略举十种大喻。喻如来十种大智。一虚空无依喻。喻佛平等无依智○第二法界无改喻。喻佛性无增减智○第三大海润益喻。喻佛益生无念智○第四大宝出生喻。喻佛用与体密智○第五宝珠消海喻。喻佛灭惑成德智○第六虚空含受喻。喻佛依持无碍智○第七药王生长喻。喻佛深广智○第八劫火烧尽喻。喻佛智无不尽智○第九劫风持坏喻。喻佛巧便留惑智○第十尘含经卷喻。喻佛性通平等智（文）
    问。托事显法门意。托别事显别法欤。答。章随托别事以显别法（云云）付之。探玄大疏皆云。非是托此别有所表（云云）似文相相违云何。答。随托别事者。一尘一花等也。以显别法者。理事等差别之诸法也。是则即一尘法界之义也。故不相违。
    探玄第一云。由此大缘起法即无碍法界法门故托事显法门也（文）又云。见此花叶即是见于无尽法界。非是托。此别有所表（文）大疏大同。
    钞三（下）云。既言即是无尽法界。明知。即是事事无碍。疏非是托此别有所表者。二拣滥。谓拣余教以事表义。但是一事以表一法。如衣忍辱室表慈悲等。今明一事即法即人即依即正具无尽德。从无尽因之所生故（文）
    十种宝王云事。
    晋经第三（卢舍那品）面光集众分中。十方菩萨来集供养。宝王云等者。彼供养具名也。十方即十段也。十方则十段也。但南方菩萨供养具正云十种一切妙庄严藏众宝王云（云云）七重十种宝王云等举。余九方但云何云。无宝王言。经文繁广也。可见。
    探玄第三云。此中诸供养是法门随相有十。一妙宝是可贵义。二须弥胜高义。云是润益含两义。龂齶义（文）龂（牛仃反齿肉也）齶（五各反齿上下肉也）指事释也。
    复古云。龂齶者。乃云之相也。心云重重之义也。
    章。普贤境界谛视察等（云云）
    探玄记云。皆尽卢遮那能化分齐故云普贤境也（文）
    折云。此上下初结成即别之总观。余时下结成即总之别观。但在之言拣三乘等观也（文）此记心普贤境界者。解行见闻之总称也（见）付此之义。余时之言未审。集成复古等无委释。
    指事云。言普贤境界谛观察余时者。约此普贤境界谛观察彼余三乘小乘教等者时。俱在普贤解行见闻心中也。是故终南问答云（私云普贤因果分齐。开立世间二乘三乘等因果也）此之谓也。又普贤境界一句可为上句。谓成一法界缘起具德门。普贤境界也（文）
    章。诸余法相问答除疑等（云云）
    指事云。且如心法心数色法等。诸法相言及问答除疑等者。且如瑜伽说。异熟识受熏。起信论说真如受熏。如是相违事等为问答除。疑等（文）
    章。所因所说等（云云）
    指事云。言所说为方便等者。如施说三乘。为一乘方便等也（文）折云。言所因所说者。三乘为一乘所因。为一乘所说。为一乘方便故也。经论疏抄等详指何文○抄孔目问答即至相作也（文）复古云。广如下曰孔目用教分齐中。依七种教证花严经文义分齐。一经谓法花花严胜鬘等。二论谓十地摄论等。三疏。四章。五抄。六问答。七离孔目（文）孔目第四云。
    问。三乘之外别有一乘之事。上卷一科问答也。何今章问答之乎。答。一乘义通引余经论证三一之别。又所拣一乘不限别教。亦通同教一乘。此段者引文限圆经。唯证别教缘起之法门。但依肝要重问答之也。
    章三乘以无穷为失事。
    六相义。
    钞十三（上）云。总即一舍。别即诸缘。同即互不相违。异即诸缘各别。成即诸缘辨果。坏即各住自法（文）
    一。问。六相者。显事事无碍之义欤。答。章为显一乘○圆融自在等（云云）付之。正披十地论说。此言说解释应知除事事。谓阴界入等（云）如谛判者。除事法（见）答。十地论第一云。一切所说十句中。皆有六种差别相门。此言说解释应知除事事者。谓阴界入等。六种相者○总者是根本入。别者余九入。别依止本满彼本故。同相者入故。谓相者增相故。成相者略说故。坏相者广说故。如世界成坏。一切十句中随义类知（文）
    玄第九云。第四明本末无碍者。谓六相总无碍故也。释此六相义依六门。一明教兴意。谓破定执见。以显缘起圆融之法○二种类者○三明所出者。此文出在下经第四大愿中。经家自说。非是论主率意。而作四明建立○五问答○六释文有五○二辨定教义。此言说解释是定境。谓于此中安此六相之言说。为欲解释经文。应知此意。又释此中释六相。非是此处经文。但是论主解释之意。应知除事。谓阴界入等者。此辨定其义。谓约道理说融通。非是阴等事相中辨。故除简之（文）又云。四明建立者。何故唯六不多不小者。谓泛诸缘起法要有三门。一末依于本有起不起。二彼所起末既带于本。是故相望有同异。三彼带本之末既为本收。是故当体有存有坏。若不具此三不成缘起。三中各二故但唯六（文）
    疏六（上）云。此言说解释应知除事者。此显三一意。谓此六相为显缘起圆融之。而以阴界入等事相执取。言六相者○同相者入故者。同名入故。异相者增相故者。九相渐增不相似故。成相者略说故名揽九缘以成一。略言标显故。坏相者广说者。分一作九。九外无一。此九因缘各住自不相成也。又云。如世界成坏者。犹如世界多缘共成。其中事物一一推征。何者是界名坏（文）
    钞十三（上）云。疏此言说解释下。第三彰其立意。先举论。此显下疏释即贤首意。为显一乘圆教法界缘起无尽圆融自在相即无碍容持乃至因陀罗网无穷理事等。此言说者。约教道解释故。复而以下释除事之言。论但云谓阴界入等。今疏加执取之言。以释论意。意不令人随事执取。非阴界体不具六相○又如界下论喻成坏○谓三轮四州等即成刹之缘揽为娑婆。故名为成就。一分为百亿四州。无别娑婆。称之为坏。非如世界二十劫成二十劫坏（文）此六相者。十地所初第二加分中有六门之内。第五加所为之段说十句。以菩萨能证之智证入佛果之义（述）其十句之中。第一之句总也。余九句别寄四位故。疏六（上）云。论云。此修多罗中依根本入有九种入。此九种入寄于四位。初四愿乐位。次一见位。次三修位。后一究竟位。近地方便亦属地故。地后胜进趣究竟故。皆十地摄。言九入者。一者摄入。谓闻惠中摄一切善根故（已下取义）二者思义入。三者法相入。四者教化入。五证入。六不放逸入。七地地转入。八菩萨尽入。九佛惠入（云云）抄云。此九种入下是疏解释○疏一者摄入下全是论文（云云）付此十句六相圆生。尤诸位即入之根本也。
    问。十玄与六相可有差异乎。答。六相者作一一玄门上。谈圆融之义相。故上章云。六义据缘起自体。六相据缘起义门（文）
    指事云。如来既虽明一乘缘起无尽。而未明此之无尽缘起依何教说。今将明依六相方便教门说此无尽缘起。是故第四此门来也（云云）

文安三年十二月五日于东大寺戒坛院书写毕
金刚佛子（祐乘）快舜
回向无上大菩提

华严五教章问答抄中（下）
华严五教章问答抄下（一）

　　
　　　　　
　　　　　
　　　　　

心识章

    当卷内显与上中异事所诠差别。中卷下卷异义事并如上卷抄。
    问。义差别故显彼能诠等（文）尔者上卷指当卷。若约法义如下别辨（云云）义与法义可有差别。答。
    折薪之上云。若约法义如下别辨。即此十门也。今以总对能诠故直云义。若以十门各有五义差别。即法义双辨也。如心性行位等。是法各有五别即为义也（文）
    复古云。上文云。若约法义如下别辨。即指此也。上是能诠之法。此是法。不之义持此义。以彼之法简而直矣（文）此起心上卷云。若约法义者。法之义也。法者能诠五教也。若依此义者。心识种性等。岂非所诠之法欤。折薪义委细也。
    指事云。上来多分。约理浅深明教类五种差别讫。自下约所诠法义五种差别明能诠教五种差别。是故次此门来（文）
    既云所诠法义与折义同欤。
    问。章文余别说（文）指心识等之十门外法门欤。为当章之外指别书籍云余欤。答。
    指事云。言余如别说者。此指严法师问答等也。彼建五十要问答。以显一乘文义故（文）有古点余如别说。依指事释余者。指问答等文籍心得讫。若尔者。如余别说可云。不可云余如别说。但指事心余者心识等也。十门外法门也。别说者指问答等也。故释彼建五十要问答。显一乘义也。当章五十门。彼立五十门故也。

十门生起次第事

    折云。初二即理。次四即行。第七通行果。后三即果可以意得（文）复古云。初二是理。后三是果。中间是行（文）指事义别七因后三果也。十门生起。指事委细也。问。下第二段表种性差别。具明三乘种性。今何限云佛性乎。答。一义云。付一乘实义。约本云佛种性也。一义云。三乘同觉性故。总云佛性也。
    一。问。付心识差别。且始终二教心心识者通八识欤。指第八识欤。答。可通八识也。付之。见释文起尽。始教中于阿赖耶。但得一分生灭之义（云云）终教中于此赖耶。得理事通融二分义（云云）不释转识差别。何况既标所依心识。释异熟报识为诸法依。所依言尤可第八识如何。答。今章专凭据至相大师。而彼问答上卷中。明心识差别。约始教广出三能变。加之当章文引深密经。建立意识文知可通八识也。但约本识一分具分之义。专分二教之别计也。何况若心识之言限第八者。小乘六识岂不摄标言欤。次所依言又可通八识也。五教共以心识为诸法之本也。是以折薪记云。第一心识差别者。应云心意识（云云）加以小乘段义分心意识（云云）义分言尤简始教。云别体心意识（见）但本识所依之义胜故。云为诸法依也。
    疏一上云。初小乘中。但依六识三毒建立染净根本（文）
    抄三上云。疏但依六识三毒下明所依根本。然小乘计。生死根本虽有多义。明举其三一计识心。如顺正理诤第八说（文）

此小乘六识所依义也

    唯识论第四云。诸心心所皆有所依○一因缘依。谓内种子○二增上缘依。谓内六处○三等无间缘依。谓前灭意（文）第一因缘依种子故限第八识。第二俱有依体五根六七八三识也。意处收（七八六）故。第三开导依通八识。此三依者。具有境为主。六义于心心所为所依故。不回心所无为主义也。
    问。抄八上引唯识释三依。付释第三等无间缘依云。谓前灭识等。犹能开避导引后生名开导依（文）等之字心所见如何。答。唯识第四。三依之时。遮心所唯限八识。五根全不通心所。前灭识等之等字通八识。故云识等欤。抄八上广引释唯识第四。又述记五本可见心识得名通属文。
    抄八上云。成唯识第五云○谓薄伽梵。处处经中。说心意识三种别义。集起名心。思量名意。了别名识。是三别义。释曰。此上总解。谓小乘谓未来名心。过去名意。现在是识等。种种分别。然无别体。今显经证论。如是三义虽通八识。而随胜显。第八名心。集诸法种起诸法故。第七名意。缘藏识等恒审思量为我等故。余六名识。于亦别境粗动间断了转故。释曰。谓为一切现行所熏。是集诸法种现法为依。种子为因。能生一切法故云起诸法。言缘藏识等者。因中有漏唯缘我境。因中无漏缘于第八。及缘真如。果上许缘一切法故。论云也。言粗动等者。易了名并。情易名动。不续名间。各有此胜故得别名。论云。如入楞伽伽陀中说。藏识说名心。思量性名意。能了诸境相。是说名为识。此从别义下显通之义。瑜伽六十三。亦但有别名大同。唯识已下更无别释。通得三名之相。说者云。若以集起以解心。第八独名心。若以缘意以解心。八识皆名心。若以思量以解意。第七独名意。若以等无间以解意。八识皆名意。若以了别以解识。六独名识。谓了差别六种境故。若以了别以解识。八识皆名识。即别识之义。上则下字入声。此即变字入声。其义善成。唯识第一疏云。了别别境及粗显境。唯前六故。对此六尘说六识故。即斯义也。通别之名居然易了（文）
    若以了别以下识通别义未审。
    折薪引上全文云。若以了别别境以解识。前六独名识（谓了差别六尘境故）差别以了别以解识。八识皆名识。即别识之义也。通别之名。居然易了。许曰（云云）此所引易了宗朝有异本欤。但所抄抄高丽印本少也。悉不可误书故。加愚案之点。谓了别别境与八识了各别。虽同入声也。别入义变易故。变字入声释欤。
    问。终教已上心意识义如何。答。折云。此心意识唯生灭即始教。通如来藏即终教。离相即顿教。即一法界心即圆教。故云心识差别也（文）
    二。问。小乘教心心意识体通六识欤。为当限第六识欤。答。可通六识也。付之。检清凉大师处处解释。有出小乘七十五法之体（抄三上）二心法一即是意识（文）有出大乘百法体（抄三上）心法加七小乘唯一意识故（文）加之释唯识论云何应知。此第七识离等识有别自体之问以小乘。谓此但是第六入过去故云为此问（文）此等解释。无诤回心意识体唯一意识见云何答。婆沙杂心等论藏中贰约三世。或约三科施设分心意识时。皆通六识事不及异论。但至清凉大师解释者。凡六识之体一异。虽小乘论异义。七十五法法数。依萨婆多俱舍列之。萨婆多六识体各别也。但七十五法之时。六识心王合为一数。心所既开四十六。心王何不开六数欤。故知。第六识遍知之识故。前五识收第六意识心王。为一数心得。心法一即是意识见给也。次问明品抄第六入过去等者。对大乘心第六识之外。别有第七思量之意。为显小乘不立第六识外意。见第六入过去等给也。非遮余识之中第六识胜故也。一义云。小乘中六识体一异各别也。且约一异相一意识见欤。
    探玄记第一云。小乘法相有七十五识唯有六（文）
    俱舍论第一云。识谓名了别。此即名意处。及七界应知。六识转为意。论曰○此复差别有六识身。应知。如是所说识蕴。于处门中立为意处。于界门中立为七界○此即六识转为意界（文）
    此则通六识蕴门名识。处门名意。界门名七心界。皆通六识也。
    问第四云。颂曰。心意识体一。论云。集记名心。思量名意了别名识。复有释言。净不净界种种差别故名为心。即此为他作所依止故名为意。作能依止故名为识。故心意识三名所诠义虽有异。而体是一（文）
    饰宗第一云（律书）若在未来名之为心。集起三业得自在故（文）此释集起义有未来。
    灯第五云。萨婆多云。五门义别。一名门○二义门○三业用门○四世门○五施设门。五蕴名识处名意在界名心。皆通六识。非离六外别有心意（文）
    指事云。远云。若依毗昙。就一事识随义分三五义别之。所谓名义业世施设。名者名心名意名识。义者集起。是其心义。思量是意义。了别是识义。业者论云远知。是心谓知未来。未来之法未简现起。与我身居故说为远。前知是意。绩知是识。世者论言未来说心。过去说意。现在说识。言施设者。界施设。心入施设。意阴施设识（文）此五义杂心论第一出。
    折引婆娑有多异义。释心意识可见。
    折引婆娑了云。释云。依上论故但有六识。于此六识各分心意识也（文）
    抄八下云。小乘谓未来名心。过去名意。现世是识等种种分别。然无别体（文）复古引此文释云体即第六（文）
    摄论章第三云。依萨婆多宗毗婆娑论及成实论宗有诸论师。但说一识。谓说第六独行意识。如彼二论引。法是经偈远行独游不依于身能调是者。远离魔怖。此言一识。摄九识中第六意识。不摄余识（文）
    此章道基法师撰。旧译古饰也。萨婆多六识体别。成实六识体一也。虽然婆娑复次之中。六识体一义有之欤。
    述记五末释云何应知。此第七识等。文云。小乘执此。即是六识入过去者故为此问（文）
    章于阿赖耶识○经说（文）
    问。现流布增一阿含经中。不说阿赖耶如何答。摄论。唯识论。皆增一经引释四种之赖耶。知梵本应有也。
    四阿含事。
    述记第四本云。四阿含经。一名增一。二名中。三名长。四名杂。明从一法增至百法名增一。不略不广。明义名中。若明事义文广曰长。杂杂明事名为杂（文）
    三。问。增一经所说四种赖耶何为体欤。答。以大乘实义见之第八也。以小乘自义取之时。异计不同也。或五蕴。或我见等也。如唯识摄论等。
    问。有部心四种赖耶。以能执之贪为体欤。为当以所执藏之法为体欤。答。以蕴等之所爱着之法体名赖耶也。如摄论唯识等。付之述记释云。四体是贪（云云）如何。答。述记云。彼部计云执余蕴等。但是贪所著处即名阿赖耶故（文）摄论三种唯识七种。皆是有部贪所著处破也。四断是贪者。且释能爱着体欤。
    无性摄论第二云。声闻乘中。亦以异门密意已说阿赖耶识。如彼增一阿笈摩说。世间众生爱阿赖耶。乐阿赖耶。欣阿赖耶。喜阿赖耶。为断如是阿赖耶故。释曰。如彼增一阿笈摩说者。是一切有部中说爱阿赖耶。此句总说贪着阿赖耶识。乐阿赖耶者。乐现在阿赖耶识。欣阿赖耶者。欣过去已生阿赖耶识。喜阿赖耶者。喜未来世当生阿赖耶识。此性于彼极常有愿故。由乐欣喜。是故总说名爱阿赖耶。为断如是阿赖耶故。云为永断害故（文）又云。复有一类。谓薄伽梵所说众生爱阿赖耶。乃至广说。此中五取蕴说名赖耶。有余复谓贪俱乐受名阿赖耶。有余复谓萨伽耶见名阿赖耶。此等诸师。由教及证愚于阿赖耶识故作此说。如是安立阿赖耶名随声闻乘。安立道理亦不相应。若不愚者取阿赖耶识。安立彼说。阿赖耶名。如是安立则为最胜（文）
    愚法所执五蕴等。一一难破繁故（不引）
    折引了云。释曰。此论初说小乘执五取蕴。并贪俱乐受。及萨伽耶见。詺为阿赖耶识。从若不愚者已下论文。破此诸见。建立大乘说阿赖耶识以为最胜。是知小乘虽有其名。然核定其义执藏之义不成。既无执藏之义故。云但得其名（文）梁摄论第一云。论曰。如增一阿含经言。于世间喜乐阿赖耶。爱梨耶。习阿梨耶。着阿梨耶。释曰。初句略说根本。后以三句约现在过去未来。更广大释之。着阿梨耶者。约现在世。习阿梨耶者。约过去世。爱阿梨耶者。约未来世也（文）
    指事所引也。
    唯识论第三云。说一切有部增一经中亦密意说。此名阿赖耶。谓爱阿赖耶。乐阿赖耶。欣阿赖耶。喜阿赖耶。谓阿赖耶识。是贪总别三世境故。立此四名。有情执为真自内我。乃至未断恒生爱着故。阿赖耶识是真爱着处。不应执余五取蕴等○五欲亦非真爱着处○乐受○身见○转识○色身○不相应○异生有学起我爱时。虽于余蕴有爱非爱。而于此识我爱定生。故唯此是真爱着处。由是彼说阿赖耶识名。定唯显此阿赖耶识（文）
    述记四本云。论说一切有部至喜阿赖耶。述曰○自下释义文有其三。一释曰。名即第八识。二谓生已下。征余非此。三异生有学下。显起爱所著之处必阿赖耶○四名如论。是贪总别三世境故。无性云。爱是总句。余三现在过去未来。如其次第三世别说。此性恒时极希愿故。由乐欣喜。是名阿赖耶也。世亲一解同前。第二更解。谓于现爱。于过去乐。由先乐故。复于今世欣。欣故于未来喜。今但总言是贪总别三世境故。非但有前解亦无有后释。四体即贪○论有情执为至是真爱着处。述曰○至金刚心恒行不息故。阿赖耶识。是真爱着处。彼部计云。执余蕴等。但是贪所著处。即名阿赖耶故。论不应执余五取蕴等。述曰○论谓生一向至受快乐故。述曰。自下第二征余非此。文有其七。七种非是所爱着故（文）
    复古云。赖耶下但得第八之名。无别自体。谓小乘但是第六入三世故。指增一阿含经也。四。问。小乘教心。于第七识名义俱得义可有欤。答。章但有六识（云云）付之。既于第八识得其名。于第七识者。人我之根本故。小乘尤可得其名义也。是以唯识论中。于第七识者。名义共得之见。如何。答。
    唯识论第五云。又大乘经处处。别说有第七识故。此别有。诸大乘经是圣教量。前已广说。故不重成。解脱经中亦别说有此第七识。如彼颂言。染污意恒时。诸惑俱生灭。若解脱诸惑。非曾非当有。彼经自释此颂义言。有染污意。从无始来。与四烦恼恒俱生灭。谓我见我爱及我慢我痴。对治道生断烦恼已。此意从彼便得解脱。尔时此意相应烦恼。非唯现量。亦无过未。过去未来无自性故。如是等教诸部皆有。恐厌广文故不繁述（文）
    述记五末云。论解脱经中至非曾非当有。述曰。此大小乘遍计之经。然四阿含不摄零落之经。诸部皆有。具此颂文长行自解○此经大小共信。十八部共许诸部解别。上座部等计。即染第六诸惑许并生。别有细心是第六意。恒现行故○大众部等解。如常绝食受乐。非谓一切时有名恒。萨娑多等。非四惑同时俱。此则前后有俱。常绝食等分大乘云。即是我第七识（文）
    大疏部萨婆多等之解。恒时时之相续之义也。非常恒相续。如云。常绝食常受乐。又萨婆多四惑不俱起故。会前后有俱也。此皆小乘中不许第七识也。证第七委释。
    问。第二时般若教中。但空六识不说七八（云云）尔者小始二教中何摄欤。答。始教所摄也。但不说七八事。且意处收七八故也。唯识论第五云。然有经中说。六识者。应知彼是随转理门。或依所依六根说六。而识类别实有八种（文）
    述记五末云。此说八识。何故阿含经等中说有六识。论然有经中至随转理门。述曰○此有二义。一随转理门。依小乘根器未建立于七八者说故。论或随所依至实有八种。述曰。此第解。依不共根不共境故。有六种。非谓尽理。而识类别实有八种。大乘之中。于处门中不开识者。以此理通（文）
    章从业种并体而生（云云）
    唯识论第八云。复次生死相续。由诸习气。然诸习气总有三种。一名言习气。谓有为法各别亲种。名言有二。一表义名言。即能诠义音声差别。二显境名言。即能了境心心所法○二我执习气。谓虚妄执我我所种○随二我执所熏成种。合有情等自他差别三有支习气。谓招三界异就业种○应知我执有支习气。于差别果是增上缘（文）
    抄八下云名言种者。唯识第八云。复次生死相续○各别因缘。释曰。言各别亲种者。三性种异故。能诠义声者。拣无诠声。彼非名故。名是声上屈曲。唯无记性不能熏成色心等种。然因名起种。名名言种。显境名言。即七识见分等心非相分心。相分心者。不能显境故。此见分等实非名言。如言说名显所诠义。此心心所能显所了境。如似名能诠义故。亲辨果体即由名言。若无业种不招业乐。如种无曰终不生芽故。此名言由业引起。方受当来异就之果苦乐报（文）
    表义唯第六。显境通七转。我执通六七。有支前六识也。述记八本释表义名言云。唯第六识。能缘其名。能发其名。余皆不缘。亦不能发（文）又释我执熏习云。因我执故。相分之中亦熏五蕴种。即名言种由熏我执种。合自他别故立之也（文）
    又云。有谓三有支者。因义分义。即三有因生善恶趣差别因也。通前六识皆有此熏（文）
    问。亲辨自果因缘正名言种也。又论文三熏习初名言熏习云道理云。又便尤举名言可等余二熏习。何章文云从业等种辨体等欤。一义云。次下答问答。
    问。唯识论中。释前后异熟果相续之义。有曰。复次一福等三业。二三熏习。三十二因缘。四二种生死也。此四义。皆释前异熟既尽。复生余异熟之颂。何故当章但举三熏习欤。答。唯识论中。由诸业习气。二取习气俱。前异熟既尽等（文）长行释业习气与二取习气出四。复次四义。共释业习气与二取习气。谓福等三业业习气。色心心所等种子二取习气。谓又十二因缘者。惑业苦三道也。业业习气。惑苦之种。即二取习气也。次二种生死者。漏无漏二业为因。即业习气烦恼所知二障为缘。即二取习气也。故四义共。以业种名言种子等。为生死相续之因缘也。尔者从业等种辨体而生者。不可限三熏习了通论四义也。问。辨体而生者通八识欤。答。唯识论意。诸业习气者。引满二业。异熟者。真异熟并异熟生总别二报也。虽然当章心。且真异熟赖耶付释之。章异熟报识为诸法依（文）
    异熟识得名事。
    论第二云○即前异熟及异熟生名异熟果。果异因故（文）依名言种。八识相差别而生名等流果。果似因故。酬善恶业种生无记果故。云果异因也。
    述记二末云。言异熟者。或异时而熟。或变易而熟。或异类而熟。或异熟因所招名异熟果（文）问。付第八识。有阿赖耶阿陀那等之诸名。何故举异熟为诸法依欤。答。阿赖耶名不通八地已上。二乘无学等位。异熟名通菩萨金刚心二乘无余。以前阿陀那名通具缚乃至佛果故。取中举异熟名也。又异熟者。第八识果相故。对上辨体而生也。
    唯识论第二云。一谓异熟。即第八识多异熟性故（文）
    述记二末云。不言初以狭故。不言后以宽故。宽狭何事遮不说也。此中意说熏习位识。若说宽时。佛无熏习说即无用。若说狭时。八地以后犹有熏习便为不足○故说异熟识。是多异熟性。宽狭皆得（文）
    又唯识论第二。唯真异熟体。具所熏之四义。为诸法种子依。故知。异熟报识为诸法依（云云）五。问。转识赖耶相望。可有互为因缘之义欤。答。可有亲因缘之义也。付之。亲辨自果种子因缘。必具性决定等六义。而本转既异体也。不可有引自果之义。加之转识通三性。第八限无记。尔者本转二识相望。全性决定之义阙如何。答。先章文。从业等种辨体。而生之时。以七转识为赖耶因缘之义可有之。异熟报识为诸法依者。第八为七转识因缘也。是以大疏（三上）云。以上八识为能所熏展转为因（文）
    抄八（下云）七熏八种。七是八因。八含七种。八是七因（文）此等解释。本转二识。互为因缘义分明也。但于难势者。法相宗深义口传重重也。且一往会之者。诸法种子赖耶相分也。此相分种子。若望能熏转识通三性。望能持第八唯无记也。故唯识论云。诸有漏种。与异熟识体无别故。无记性摄。因果俱有善等性故。亦名善等（文）故第八识相分。作七转识之亲因。而不失引自果性决定义。次六七二识缘第八之时。六七所变相分。被自体分力熏第八识见相分种子。而此六七所变能熏相分。或随本质收第八识。或随能缘收六七。已有随本质故。具引自果义。又六七缘第八所变相分是带质境。故从情从本判性不定也。若随六七通三性。若随本质无覆后无记也。是故六七所变相分。望第八识有性决定也。以转识○分望第八体。以第八相分望转识之体。作互为因缘之义。若摄用归体本转自体相望。可有因缘之义也。重重问答。有探册论第二·述记二（末）秘二·灯三。勘文有别纸。
    六。问。当章文方便渐渐引向真理（云云）尔者真理者。指终教真理欤。为当始教之空理欤。答。终教真理也。付之。案解释之起尽。方便渐渐引向真理故。说熏等悉皆即空（云云）悉皆即空之言。非指始教之空理欤。加之不令如言而取故。会归真也。结释无争会八识之事相。归始教之真理见。是以复古记中。此约初教故。云渐渐引向真理。乃至但云悉皆即空（云云）如何。答。章文既方便渐渐引向真理（云云）知八识法相说即空事。为引入终教真理也。若只于始教内。直会事归理。何可有渐渐之义欤。但章文悉皆即空云会归真也等者。此等解释。自本于始教内八识之事相即空之义释也。如此即空释事。为引入终教之真理故。渐渐引向等释给也。先德又述此意欤。全不及难势也。
    要问上云。依三乘教初教文中。立有异熟赖耶受熏成种子所以知之。故无性摄论云。今立异熟赖耶。此亦无伤。既知无伤。故知权立。为回心声闻未达法空。权举异熟相。渐引小乘变易生死渐向细灭。实即不然。若据实理。一切缘起不离法界○言熏果报者。据位而说。此可思简。故起信云。真如熏无明。无明熏真如。此意向实也。义若如此。何故瑜伽论。异熟受熏为愚者说。于内于外无有熏习。即不见藏住。能如是知者。是名菩萨摩诃萨。起信既熏真如。因何成辨熏习。今会此意。瑜伽为对声闻先识异熟。后知无生顺观行故。今起信论。为悲进菩萨识缘起相即会无生故。作别说（文）
    折云。方便下。此显缘生无生故空也。所以明斯义者。意显相宗所立有八识。未为究竟故示斯。若彼自宗。则虽无自性。不碍缘生故立识也（文）
    又云。解云下。正令彼舍执而言通之。此令相宗趣。后不是朋于空宗○由八识无性归真。是趣后教真实义（文）
    指事云。言渐渐引向至悉皆即空者。上明缘生假有俗谛。自下明渐引向缘生即空真理。是故云方便渐等（文）
    章如解深密等（云云）
    解深经第一（玄奘译）心意识相品第三云。尔时广惠菩萨○白佛言。世尊○于心意识秘密善巧。菩萨者。齐何名为于心意识秘密善巧菩萨。如来齐何施设。彼为于心意识秘密善巧。菩萨○尔时世尊○吾当为汝说心意识秘密之义。广惠当知。于六趣生○（赖耶为依趣生建立。转识赖耶互为因缘等义说了）广惠。如是菩萨。虽由法住智为依止为建立故。于心意识秘密善巧。然诸如来。不齐于此施设彼。为于心意识一切秘密善巧菩萨。广惠。菩萨于内各别。如实不见阿陀那○阿赖耶。不见积集不见心。不见眼必及眼识。十八界不见意法及意识。是名胜义善巧菩萨。解脱经是真菩萨（云云）如来齐此施设彼。为于心意识。一切秘密善巧菩萨。尔时世尊。欲重宣此义。而说颂曰。阿陀那识甚深细。一切种子如暴流。我于凡愚不开演。恐彼分别执为我（文）
    深密解脱经第一（菩提流支译）广惠菩萨问品文小异。义多同瑜伽七十六文义。多分同也。
    问。深密经并异译解脱经等。但云于内各别不见阿陀那等。云藏住熏习之言无之。又解深密经。只云于内各别。无于外句如何。答。梁摄论第一。引释解节经偈云。广惠菩萨。由如实不见本识及阿陀那识等。于内于外。不见藏住。不见生及长。不见眼识眼色○此论不见藏住不见生长者。相当经文不见积集不见心之句。经论共初约第八三名。后约十八界释不见义。当章所引。虽前后不次第。不见藏住等之一对。当不见积集之一对。依取义略引不次第欤。高览异本欤。次于外者。梁论引释既于内于外。又深密解脱经。若菩萨不见内外阿陀那等（云云）依此等文。引于内于外也。又唐本章。是名菩萨（云云）付之。宗朝末师释义可见。
    不见藏住（内所熏）熏习（外能熏）阿赖耶（摄藏义）阿赖耶识（能摄之识体）阿陀那（执持种子色根义）阿陀那识（能执持识体）阿赖耶执藏。在异生有学七地已前。阿陀那翻执持。通凡圣因果等之诸位也（已上）折藏义于内各别等（云云）内（真如）各别（随证显真）阿陀那（用）阿陀那识（体）阿赖耶等。可准之。
    已上指事引圆测疏。
    晓法师云○于内密之心。各别所诠之门。通达诸识。离言说法。不取随言所诠之义故。于一切皆言不见（文指事所引也）
    七。问。所引解深密经文。建立一切心意识秘密善巧（云云）尔者。秘密者不了密意之义欤。为当甚深秘密之义也可云欤。答。甚深秘密之义也。付之。深密瑜伽等心。以八识三性之建立。为第三时了义之说。以毕竟皆空之义。为第二时。三无性门未了之教事。法相一家定判也。是以唯识论中。述因果同时恒转如流之义了。叹谓此正理深妙离言。解深密经文。长行说不见等之义。重颂阿陀那识甚深细。一切种子如慕流。述以八识种现因果相依之建立甚深正理。定何以业等熏习。定不了皆空义。甚深秘密可叹欤。答。正深密瑜伽等中。以解不见之义。或名胜义善巧菩萨。或云秘密善巧云真菩萨。若所解之义不了者。能觉菩萨。何胜义真实菩萨欤。加之。瑜伽论中。异熟生灭等义。为愚痴无智说（云云）愚痴无智之所解。岂甚深欤。但深密等中。建立诸法有二义边。一异熟生灭等义。俗谛门建立也。引回心二乘。为令知八识互熏之因果也。瑜伽论愚痴无智者。二乘等也。二摄相归性胜义真实门。因果能所熏等。皆即空离言也。此即菩萨证智境界也。故云胜识菩萨等。以此即空无性真俗相依之建立故。说建立心意识秘密善巧也。又经论之中。深妙远深等者。叹此真俗相依之八识。全非异熟生灭之分故。经文秘密善巧者。无净甚深秘密之义也。但章文结释文生灭等相皆是深密意者。指异熟因果。即不了密意也。不可混乱。
    略文义经文秘密善巧与结释。皆是密意。同不了秘密之义心得欤。未审。
    寻云。熏等即空者。第二时遍计空欤。第三时中道空欤。答。第二时般若未显说八识。今空八识因果故。知第三时三无性门空也。但同学抄三无性。通第三时显了说欤。云论义通不通二释。虽然自宗心第三时。具说三性三无性云事。宗家清凉大师等解释分明也。如探玄第一等。
    唯识论第三云。由此汝义因果定无。应信大乘缘起正理。谓此正理深妙离言。因果等言皆假施设○远离二边契会中道（文）述记三末云。中道者。无漏真异名也。以理合智故名契道（文）
    要问答上云。义若如此。何故瑜伽论。异熟受熏为愚者说。于内于外无有熏习。即不见藏住。能如是知是。是名菩萨摩诃萨。起信既熏真如。辨成熏习。今会此此意。瑜伽为对声闻先识异熟。后知无生顺观行故。今起信论。为直达菩萨识缘起相即会无生故。仪别说（文）
    上起信真妄互熏义释故。对瑜伽不见熏习问决也。
    折云。如来齐此立识者。意在无性故空。不在缘生故有。故云密意善巧。此是佛意故。引此令法相学者知。而得意不可如言取也。言瑜伽同者○上来所说。我为愚痴无智者。说我不齐。如是说阿赖耶可为。若知赖耶及陀那识等。于内于外不见藏住。能如是知者。是名菩萨。释曰。此论意。以执有识者。为无智愚痴之人故。吾祖引此翻彼所执也（文）
    有义云。此记心经不见等三无性门。不了密意也（云云）若尔者。以何法相学者。八识建立之执遮欤。故今记心云。深密经意。齐无性为深密之建立。不在缘生有相。引此佛意遮相宗有执（为言）
    复古云。始教有二门相成熟。当于始门理成熟。义当终门（文）相成熟者。业等菩萨生。理成熟者。悉皆即空。而依孔目判也。
    问。此记解释。违空门为始不空为终之义。如何。答。相对深密第二三时。以第二时空为始教初门。于第三时中。异熟生灭建立。前通终教。真俗相依之建立者。始教之终门。终门之初门也。对之异熟生灭之建立者。犹以始教初门摄也。
    疏三上云（问明品）问。若尔瑜伽等中。异熟赖耶。从业惑种辨体而生。非如来藏随缘所成。如何会释。答。瑜伽中。对于凡小。约就权教随假说。楞伽密严对大菩萨。依于实教尽理而说（文）
    章于此赖耶得理事等（云云）下。
    八。问。起信论文。不生灭与生灭和合（云云）尔者宗家心。此中生灭者。通三细六粗欤。限七转识欤。答。广通三细六粗也。付之。宗家起信论义记中。依楞伽经生灭者七转识也。释不取三细见云何。答。以生不生和合名阿梨耶。三细既赖耶三分也。尔者生灭者。专可取三细也。故起信疏释。先初约根本三细生灭释不一不异之义了。依楞伽经。以七识染法为生灭等。已下就生显之七转识。释不一异之义。是则七转熏如来藏成三细梨耶故。七转亦不离阿赖耶云义释也。此义问明品抄见。
    起信论疏上云。不生灭者。是上如来藏清净心动作。生灭不相离故云和合。非谓别有生灭来与真合。谓生灭之心心文生灭无二相故。心之生灭因无明成。生灭之心从本觉起而无二体。不相舍离故云和合○非一非异者。真心全体动故。心而生灭非异而恒不变真性故。与生灭不一。依楞伽经。以七识染法为生灭。以如来藏净法为不生灭。以此二与合为阿梨耶识。以和合故非一非异○今此论括彼楞伽经上下文意。作此安立故。云非一异也（文）
    付此疏文。自初不生灭至与生灭不一。约三细无明释非一非异。自依楞伽经以七识等下。约七转识释不一异。今此论主下总结二义。
    抄八下云。疏又起信论云下○所谓不生不灭与生灭和合。非一非异名阿梨耶识。释曰○此心所以生灭者。因此明生。此生灭心。原从本觉而起故。有二义而无二体○言非一非异者。如全体动故。心与生灭非异。而恒不变真性故。与生灭不一。此约三细以为生灭。则第八中已含动静故。楞伽云。七识染法为生灭。以如来藏净法为不生灭○就生显说（文）起信别记云。成梨耶义说有二门。一分相门。二融摄门。前中二门。一不生灭。二生灭○生灭中生者。是七识○故楞伽经中。名为相生灭也。二细者是无明风。楞伽经中。名为流住生灭（文）
    问。终教大乘心。可有真如受熏之义欤。答。章以许真如随熏和合（云云）付之。唯识论中。能熏所熏各有四义。其所熏第三能熏第一。正遮真如熏习之义。纵虽终教能所熏云何可成欤。答。
    抄八下云。然此能熏所熏通性相意。先依法相宗说。唯识第二（已下取义）所熏四义。一坚住性（始终一类相续义遮转识等）二无记性（无违逆义此遮染善）三可熏性（自在不坚义遮心所无为）四与能熏共和合性（同时同处义遮化身前后）能熏四义。一有生灭（遮无为）二有胜用（遮异熟心心所等）三有增棫（遮佛果）四与所熏和合（已上取义）第二法性宗者。上法相宗所熏第三能熏第一。正拣真如受熏之义。今法性宗。亦七识等而为能熏。以为所熏。其第八中。以如来藏随缘成立。含有生灭不生灭义故。熏第八即熏真如故。起信论云。复次有四种法熏习义故。染法净法起不断绝。云何为四。一者净法名为真如。二者一切染因名为无明。三者妄心名为业识。四者妄境界。所谓六尘。熏习义者。如世间衣服实无于香。若以香而熏习故则有香气。此亦如是。真如净法实无于染。但以无明与熏习故则有染相。无明染法实无净业。但以真如而熏习故。则有净用（文）
    孔目云。随惠梨耶具四怀方堪受熏。一坚（理实义）二无记（无分别义）三可熏（不守自性义）四与能熏相应（诸法相应义）能熏四义。一净法。二染因。三妄心。四妄境界（云云）取义复古所引。
    章故楞伽下三文连引事。
    第一文恶习者。抄八下云。此中正取无明为因。生于三细（文）恶习者。根本无明也。复古云。恶习能熏七转识也（云云）第二文与因俱若生若灭者。清凉释云。与七识俱名与因俱。折薪所引。已上二文经第四。第三文经第七。具上二文意也。
    抄八下云。前引楞伽与七识俱。次引楞伽为恶习熏。今则双具故复引之。大意无异（文）
    疏中连引三文。前引者。真识现识泥团微尘等文也。次引者。章第一引文。今者则章第三引文也。
    章又云起信论云自性。
    论云。如是众生自性清净心。因无明风动。心与无明俱无形相等相舍离等（文）章取义引也。
    胜鬘染而不染等事。
    经云。彼自性清净心。难可了知。彼心为烦恼所染。亦难可了知（文）指事所引。
    章智障极盲闇等（文）折云。智论摄论并有此文。若摄论第一归敬偈初文也。彼有十七偈半。此即第一明归正之意。意在显无分别智等也。下二句云。如理及如量无分别智光（文）
　　章此真如二义等（文）复古云。真如随缘不及二义（文）折云。约二教门以辨（云云）章十地经云。三界虚妄等（文）第六地说十二因缘。玄十三总科十门。一因缘次第。二一心所摄。三自业助成。乃至十随顺无所尽观也。今文第二一心所摄门也。晋经第二十七文。
    章摄论等约始教释等（文）玄十三云。此之一门。诸论门引证成唯识（云云）十重唯识中。初三门始教也。第一门云。如摄大乘及唯识等诸论广说（云云）第一相见俱存也。第二摄相归见云。如解深密经·二十唯识·观所缘论（云云）第三摄数归王云。如庄严论说（云云）故等取此等诸论也。摄大乘论中卷云。此中何者依他起相。谓阿赖耶识为种子虚妄分别所摄诸识○其有未得真智觉者。于唯识论中。云何比知由教及理。应可比知。此中教者。如十地性薄伽梵说。如三界皆唯有心等（云云）指事所引。赖耶种子识教证。引十地经也。
    章十地论等（文）第八卷云。但是一心作者。一切三界唯心转故。云何世谛差别随顺观世谛。即入第一义谛（文）指事所引。
    九。问。达磨经者。诸指一部经欤。为当通指大乘经欤。答。可指一部经也。付之。清凉大师解释中。通指诸大乘经见。如何。答。既摄论等中引彼经一颂。岂所引颂诸大乘经。同说一颂欤。但清凉大师解释者。疏三上问明品云。又如达磨经颂云。无时来界为诸法等。依摄论等。就初教释云。○宝性论翻此○两宗不同。浅深可见（文）
    抄八下云。疏又如达磨经颂下。双引二论○而云达磨经颂者。摄论第二释所知依中云。此中最初。且说所知依。即阿赖耶也。世尊。何处说阿赖耶识名阿赖耶。谓薄伽梵。于阿毗达磨大乘经中说。释曰。此乃通指大乘经。为对法经耳○下半云。由此有诸趣及涅槃证得。疏摄论等下。第二引二论释。初即法相宗论。言等者。等取瑜伽。杂集等。彼论释云。无始者初际无故。界者因义。即种子也○宝性论翻下。即法性宗论○彼论具足云。无始时来性作诸法依止。依性有诸道。及证涅槃果。即第四论（文）
    章如是等法者。论次第牒释故。指余云也。梁摄论第一。无性摄论第一（玄奘译）摄大乘论第一（多罗笈多译）皆引此颂。颂文少异。其义多同。疏所引无性摄论第一文也。而抄摄论第二释所知依中云者。唯识三云。谓有大乘颂文。同无性论也。
    述记四本云。此简小乘阿毗达磨。是大乘故（文）
    述记第一本云。爰引六经。所谓花严·深密·如来出现功德庄严·阿毗达磨·楞伽·厚严（文）
    章三十二菩萨不二法门等（文）
    三十二法门指事上（末）文殊不二终顿事。并如上卷摄。
    章离世间品十心事。
    晋经第四十一离世间品云。佛子。菩萨摩诃萨有十种心。何等为十。谓大地等心（持一切善根故）大海等心（受无边智慧大法海摄故）须弥山等心（安住无上菩提故）摩尼等心（远离涅槃故）金刚等心（决定了知一切法故）坚固等心（一切外道不能坏故）莲华等心（世界不染故）优昙等心（难值遇故）净日等心（灭闇障故）虚空等心（无能量故）已上佛子○若安住此心。即得一切诸佛无上清净大心（云云）指事心识章私记。同引此文。
    折云。且离世间品所说十心。然有多种难以指定故。晋经彼品前后次第。总有十四段。明十种心。所谓十发普贤心。十于善知识起恭敬心。十平等心。十发无畏心。十发无疑心。十发不动心。十不舍深心。十须弥山王正直之心（直云菩萨可为□有十种心）十发心。十十深心。又十心（直云十种心但释异）
    诸摄皆引十平等心。安知吾祖不通指耶。今详文中。但云故说十心以显无尽。如离世间品等。应通指此品所说十心等（文）
    第九地十心。晋经二十七云。知众生诸心差别相。庄饰世心相。速转心相。坏不坏心相。无形心相。无边自在心相。清净差别心相。垢无垢心相缚解心相。谄曲质直心相。随道心相。皆如实知（文）指事所引玄十四云。先一句总。次九句别○初言庄饰世心者。以八识心能庄世也。论名心意识六种差别者。心谓赖耶。意是末那。识即六识。以心意各一识中具六故。六种八识不同故名差别（文）寻云。依此释但八识之开合也。何云显无尽等欤。
    答。三一虽有浅深。至释义配当事在之。如三身十身配释。虽然浅深不可混乱也。折引经文了云。然说十虽表无尽但是一心差别。十相非是十种心。次明一心十德。始是一心十相之义。且如晋经十地品中。二地有十种直心。三地有十种深心。五地有十种心平等心。恐九字误尔（文）
    性起品十心事。
    晋经第三十六云。云何菩萨摩诃萨智见如来应供等正觉心。此菩萨知心意识非即如来。但知如来智无量故。心亦无量○具十德者。举十大喻。一虚空无依为依喻（喻佛无依成事智）二法界湛然喻（喻佛体无增减智）三大海赞益喻（喻佛均益生智）四大发出生喻（喻佛用与体密智）五珠消海水喻（喻佛或成德智）六虚空含受喻（喻佛依住无碍智）七药王生长喻（喻佛穷劫利乐智）八劫火烧尽喻（喻佛知无不尽智）九劫风持坏喻（喻佛含留惑智）十尘含经卷喻（喻佛性通平等智）已上取义。离世间品菩萨心第九地。众生性起品佛心也。果位智强识劣故云十智也。
    问。章文若约同教即摄前诸教（云云）尔者同教中可摄别教欤。答。
    折云。今此同教。正是圆教中同教门。然亦约摄前诸教。三一和合说尔（文）
    复古云。问。摄前诸教者未审。摄何等教。若言即前所引诸教。别教亦列于前。岂亦摄欤。若云但摄前四。何不如余处列于别教之前欤。答。无可无不可。言无可者。如余处列之于前。但摄前四。以是一乘之方便故。言无不可者。前五总融为同教故○探玄十门唯心中云○总具十门。约同教说。则别教亦摄。是为同教故。亦前亦后也（文）
    问。章文不动本而常末等（云云）尔者指圆教性海具德门欤。答。上云。
    折云。不动甚深缘起一心常有五门差别○不坏五门。恒是甚深缘起一心也。问。若尔性海具德门岂亦末欤。答。此以法义分本末故作此释。若五教论本末。即海门为本也。本末之言。随文以明不可为定（文）章如唯识章记（云云）折复古指孔目第一唯识章。指事指玄记十重唯识段。但十重唯识段。释唯识一相。孔目广明心意识等故。孔目义可宜欤。
    文安三年十二月十五日书写毕。
    快舜居乘房。

华严五教章问答抄下之一
华严五教章问答抄下（二）

　　
　　　　　
　　　　　
　　　　　

种性义上

    一。不动种性声闻三品有无。
    二。小乘教多人佛性有无。
    三。六处殊胜。
    四。习种性漏无漏。
    五。始教本觉解性。
    六。具种性者性习二性。
    七。瑜伽性习二性同时。
    八。堪任位。
    九。经论二种性同异。
    十。习种性位分。
    十一。新熏五性位分。
    十二。新熏不定性。

种性义

    抄三上云。佛种从缘起者。然有二义。一约因种。因种即正因佛性○体因曰性相似名种故。开中云。如稻自生稻不生余谷此属性也。萌干花粒其类无差。此属种。二果种性。开中云。佛报唯佛其理不差。即性义也。说法度人类皆相似。此种义也。果之种性缘真理生故。云从缘起（文）三乘之种性得名。准例之。

退思等六种性

    俱舍论二十五云。言退法者。谓遇少缘便退所得。非思法等。言思法者。谓惧退失。恒思自害。言护法者。谓于所得喜自防护。安住法者。离胜退缘。虽不自防亦能不退。离胜加行亦不增进。堪达法者。彼性堪能好修陈根。速达不动。不动法者。彼必无退。此六种性。先学位中。初二阙恒时及尊重加行。由根有异故有差别。第三唯有恒时加行。第四唯有尊重加行。第五具二。而是钝根。第六利根。具二加行。退法种姓非必定退。乃至堪达非必能达。但约容有建立此名故。六罗汉通三处界有（文）
    付退有种果。退法无种姓退。不动姓无种果退故。中间四种有种姓退。果退通前五种姓。
    颂曰。四从种姓退五从果非先者。退付论云。学无学道所成坚故○世出世道所成坚故○若住此位后修练根。所得思等四种种姓。彼从此姓容有退理。二先位中住思等姓。必亦无退。此所得果。唯先法有果退义○是故定无退预流果（文）
    问。于何位立六种姓耶。答。虽通凡圣。小乘教心。依修得定性故。无学为本。通诸位也。于解脱分位。初修得也。俱舍论二十五云。学异生亦六。练根非见道。论曰。有学异生种姓亦六。六种应果彼为先故（文）婆娑第七云。顺解脱分亦有六种（文）
    宝师释。一切众生法尔心中有六种姓（文）
　　但六足论中。立有涅槃性无涅槃性人故。萨婆多心。立无性有情欤（云）俱舍论义（云云）可寻之。
    光二十五云。婆娑第七云。顺解脱分亦有六种。谓退种姓乃至不动种姓（文）
    一。问。不动性声闻可有上中下三品耶。答。舍利弗既下品也。不可有三品。付之。清凉大师解释中。付不动性声闻可有三品（见）如何。答。抄十三上释欤。彼付一乘悟入。分上中下三根。非小乘三根。不可准例也。疏五（下）第九回向处者。一根知一切根。此有二义。一约理融。二约事别。谓如一人有多乘根性。一一乘中有无量品。如声闻中。有信行法行等。此二通有退思护住等上中下根。随于一品。复有信等种种善根之异（文）
    抄十三（上）云。言此二通有退思护住等者。信行至罗汉有前五。见至罗汉为不动等。即等取湛达不动。就前五中。自有上中下。据法花中。则不动罗汉。亦有上中下三根。声闻悟不同故。五百千二百亦称下故（文）
    问。法花三因声闻皆悉不动性欤。答。又十三（上）引俱舍二十五。释六种姓。文义同俱舍故。不繁引。退（下下）思（下中）护（下上）住（中下）堪达（中中）练根不动（中下）本来不动（上下）邻喻（上中）佛（上上）婆娑二十五义折所引。
　　二。问。小乘教心。可有多人同时有佛性之义耶。进云。章文说佛一人有佛种性（云云）付之。弥勒菩萨补处菩萨也云事。阿含经所说也。岂无佛性耶。又准佛性论。分别部。一切众生悉有佛性之义（见）加之探玄记中。释俱舍论一切菩萨坐金刚座成等正觉。一切菩萨者。贤劫千菩萨（云云）（文）既同劫中有千菩萨（见）何况入大乘论中。引阿含经。六十菩萨同时成佛云。云何。答。佛性限佛人者。且约萨婆多宗。同时多佛不成之义也。唐朝盛流布宗故。小乘教者。多分出萨婆多义也。若依萨婆多意者。纵虽有多人佛性之义。约成佛唯一人之义边故。释说佛一人有佛种姓也。次分别部者。以三乘空理名佛性。必非如来性欤。又部计既别也。可有多人佛性多佛并成之义欤。贤劫千菩萨等释。且小乘教中。唯无七佛不立三劫三千之佛云事。肝要抄论义也。纵七佛千佛无多佛并成之义故。云一人有佛性也。次入大乘论。
    寻云。小乘教心。佛性者性得修得中何耶。
    要问（下）云。若依毗昙萨婆多诸部说者。则一切众生。无有性得佛性。但有修得佛性（文）
    章说佛一人有佛种性。然非是彼大菩提性（云云）
    佛性论第一云。小乘诸部解执不同。若依分别部说。一切凡圣众生。悉以空为其本。所以凡圣众生。皆从空出故。空是佛性。佛性者即大涅槃。若依毗昙萨婆多等诸部说者。则一切众生。无有性得佛性。但有修得佛性。分别众生凡有三种。一定无佛性。永不得涅槃。是一阐提犯重禁者。二不定有无。若修时即得。不修不得。是贤善共位以上人故。三定有佛性即三乘人。一声闻。从苦忍以上即得佛性。二独觉从世第一法以上即得佛性。三者菩萨。十回向以上。是不退位得于佛性（文）
    入大乘论下卷云。问。如佛所说。一世界中无二佛出。云何菩萨见十世界○尘数诸佛。答曰。诸佛说言。一世界中无二佛者。为彼钝根小心众生。不为利根大心者说。如阿含拈树法轮及余诸经。说是经时。有六十比丘。漏尽意解。俱得阿罗汉果。菩萨亦然。功行齐等。同时成佛。当知。十方无量诸佛。而汝经中自作此说。况摩诃衍。辨明说佛无量无边（文）
    今阿含中同时成佛者。说分别部等余部之义欤。又如四种赖耶。虽不立小乘中。自大乘检之欤。
    要问（上）云。依小乘教。于一时中。但菩萨一人慈悲爱行。依三十四心次第作佛。余见行者。并不作佛。但得二种涅槃。住无余也（文）
    又云。依小乘教。但一人成佛。若余人成佛。前后不同时。若教化有情。后时作佛。由无十方佛故。
    问。小乘教心。可有佛德无尽之义耶。答。章于佛功德。不说尽未来际（云云）付之。宗轮论中。大众部出世部一说部等之计释。佛身无边佛寿无量（文）
    基师疏。佛声无量也。双林入灭等。皆化现也（云云）取义。抄批一上。引真谛疏云。大众部。依用花严·涅槃·金光等大乘经（云云）取义如何。答。是亦萨婆多一义。部别不同。不及和会欤。
    章五种性（等文）抄三（上）云。若立五性为了。则三乘为了之义自彰。以有声闻缘觉二定性故。则成二乘。有菩萨性成菩萨乘。不定性人通成三乘。无种性人。三所不摄。则人天乘收也。
    章显扬论五种道理事。显扬第二十云。问。云何种性差别五种道理。答○云何一切界差别可得故。谓佛所说诸有情界有种种。非一有情界。有下劣胜妙有情界。有声闻乘等般涅槃种性有情界。云何无根有情不应理故。谓不可说。由此道理。亦应得有无根有情。何以故。以无根者。外地等非有情故。云何同类譬喻不应理故。谓不应言。如刹帝利非刹帝利等种类可转。及那落非那落迦等趣性可转。如是般涅槃不般涅槃种性。亦应可转。何以故。刹帝等及那落迦等。具足一切种类界性及诸趣界性故。般涅槃不般涅槃种种性。更互相违故。彼若无有诸界性者。彼应毕竟不可回转○云何异类譬喻不应理故谓不可说。如于彼彼地方所。或先有彼彼金银铜铁盐等物类种性。后便无有。或先无后有。如是般涅槃法种性。亦应先有后无。先无后有。何以故。若有此理顺解脱分应空无果。是故异类譬喻亦不应理。云何唯现在世非般涅槃法。不应理故。不应言于现在生虽非般涅槃法。于后生中复可转为般涅槃法。何以故。无般涅槃种性法故。又若于此生。先已积顺解脱分善根。何故不名般涅槃法。若于此生。都无积集顺解脱分善根。云何后生能般涅槃。是故定有非般涅槃种性有情（文）枢要（上）引瑜伽六十七。付无性有情。有五难六答。与显扬多分同也。但显扬五种道理。遮难成义。瑜伽具问答。一说无疑起难教理并违答。是一切界差别可得义也。二有情无根难。假说非例答。三说诸界互转难。非喻乖理答。四应具诸界难。互喻无别答。此三四问答。同类譬喻不应理故。付分之。五无应转有难。五背法不齐答。六纵转不成答。此一难二答。异类譬喻不应理故。唯现在世非般涅槃法不应理故。二义相当也。委细枢要可见。
    瑜伽论二种性第三十五卷如章所引。
    三。问。瑜伽论中。释本性住种性六处殊胜（云云）摄佛果六处欤。为当云何。答。章文意处为殊胜（云云）付之。师多取佛果六处现行（云云）又宝师资粮位等六位（云云）云何。答。今章曰意处为殊胜者。大乘心。意处收七八二识。于其意处中。以第八识为殊胜（为言）但余师解释者如灯破。
    寻云。论既云六处殊胜（云云）有何深义。重重简意处中第八可云耶。又若尔者。论何故不云第八识殊胜乎。
    灯第七云。瑜伽三十五云。谓诸菩萨六处殊胜。问。内六处中意根处摄无漏种子。是六处故。非遍六处皆能持种。亦不得云具显果位内外六处。外六处中不持种故。说因性故。然有难言。若在内六处名为殊胜者。二乘法尔及闻熏习无性人种。亦在六处。岂名殊胜。故取六位资粮加行见修等觉及妙觉位。名为六处。此亦不然。瑜伽二十一。虽解声闻。与此意同。云附在所依有如是相。六处所摄。从无始世展转传来。岂许小乘亦有六位。若云据不定说。定性如何。又如何言六处所摄。从无始世展转传来。岂六位种法尔差别。若尔菩萨与二乘同。何名殊胜。答。且望无性。总名殊胜。非唯简小得殊胜名。若不许小亦名殊胜。违二十一。彼云。如是种子。非于六处有别异相。即于如是种类分位六处殊胜。从无始世展转传来。法尔所得。又由此文云六处者。唯因六内处非果位等（文）
    折云。此中下内六处。即眼耳鼻舌身意。拣外六处○此菩萨意处所以殊胜者。由耳识闻声教。即意同时闻而思修。定成三惠种。在本识中以为解性故。此意处即摄解性。为性种也。故梁论云。耳识闻声。引意识起作文句了别其义数数习之。即生功能。执持不忘。名闻熏习（文）
    此记心。以闻熏三惠之种子。名本性名解性欤（见）尔者违瑜伽法尔所得文。云何。
    唯识论第九云。一本性住种性。谓无始来。依附本识法尔所得无漏法因。二习所成种姓。谓闻法界等流法。已闻所成等熏习所成。要具大乘此二种性。方能渐次悟入唯识（文）
    述记九（末）云。二十五菩萨地云。无始法尔六处殊胜名本性住。正与此同即种性住（文）又云。此闻正法以去。令无漏旧种增长名习种性（文）又云。闻所成等。即是三惠所成。非必新生。方名为成。令种增长亦名成故（文）
    灯第七云。习种性者。本疏云。闻正法已令无漏增名习种姓。显成佛因及悟入唯识。有漏非正。非能正悟。非正习性。兼者亦是。唯识第二云。闻熏习中有漏性者。感胜异熟非生见道等。虽本有种。因闻熏故亦名闻熏。如摄大乘及瑜伽论皆云。多闻熏习所依。非阿赖耶性所摄习气。若取有漏赖耶所摄。云何非摄（文）
    四。问。瑜伽论中释习所成种。谓先串习善根所得（云云）尔者有漏闻熏善根种。为所成种体欤。答。性习二种。无漏智正因故。悟入唯识正所依故。非有漏闻熏名习种。取本有漏之种子增长义边。名习所成种也。文证如上下。但兼者。有漏闻熏习种所摄也。
    唯识第二云。闻熏习中有漏性者。是修所断。感胜异熟为出世法。胜增上缘。无漏性者。非所摄漏与出世法。正为因缘（文）
    疏四（上）云。夜摩偈赞品第五。惭愧林菩萨段云。智从熏习自种而生（文）抄十三（上）云。第三护法正义二论云○由此应信。有诸有情无始时来有无漏种。不由熏习法尔成就。又云。其闻熏习非唯有漏。闻正法时。亦熏本有无漏种子。令渐增上。展转乃至世出世心。释曰。生出世心者。即是见道○正同方三十五种性品论○一本性住种性。二习所成种性○疏云。熏习即是新熏自种而生者。熏但熏旧。无别新成（文）抄十三（上）云（十地品）故无性下引论证成前为此因。即第三论具云。又此正闻熏习种子。下中上品应知。亦是法身种子。与阿赖耶相违。非阿赖耶所摄○虽是世间。而是出世心种子性。释论中云。虽是世间者。似有漏故。而是出世心种子者。是无漏心资粮性故（文）
    前为此因者。地前菩萨心。为此地上无漏之因云事也。
    问。习所成种者。通地前地上欤。答。
    唯识章私记第五云（真兴）习所成种性有二重。谓本有无漏种子。地前位依有漏闻熏。其用所修增。名一熏习所成种性。见道已上。依无漏智现行。新始所修增新熏无漏种子。名一熏习所成种性也。
    寻云。谓先串习者。先者指何位欤。
    灯第七云。地持论云。若从先来修善所得名习种性。瑜伽三十五云。谓先串习善根所得名习所成者。就显相说。简未熏习。非谓初修不名习性故（文）就显相者初住欤。尔者先者指轻毛等欤。可寻。
    五。问。章文即摄赖耶识中本觉解性为种性故（云云）尔者本觉解性者。指四智心品之种子欤。为当指真如本觉欤。答。一义云。始教之心。以真如本觉解性。摄有为无漏种子。为性种也。付之。瑜伽论中。以法尔种子为本性。住种性事。自他宗一同性相所定也。云可答。瑜伽唯识之性相法相一家之定判。以法尔无漏种子。为本性住种性事。不及异端。虽然当宗五教建立次第。始教摄理从事之教故。以真如本觉。粗相之种子付粗相。以种子为性种性也。故下文释瑜伽种性云。彼约始教。以理从事粗相而说（云云）故以赖耶中随缘本觉。摄意处中法尔种子。为性种性也。是则渐次下新熏之五性发起故也。问。引证文。梁摄论阿梨耶中解性者。真如本觉欤。法尔种子欤。答（云云）两方也。若云真如本觉者。既依瑜伽文。付始教义。证性习和合之义。何可云真如本觉耶。若云有为种子者。下终教段。引今阿梨中解性文。证真如本觉。为性种之义如何。答。一义云。纵虽真如本觉。但证性习和合。为种性之义引之也。

一义云折义

    折云。梁摄下。问。前始教中。引此文立种性。必其性习。约有为无常法中说。今何引此立本识。通不生灭之本觉乎。答。今文有二义。若今文对。云摄论说为梨耶中解性者。意云。此即起信梨耶中之本觉。但梁论说为解性。约生灭识中以明尔。此约会取也○二者如下引摄论云。多闻熏习。从最清净界所流等○即知。亦是真如本觉内熏义也。自有纵夺。此是纵义（文）
    初义此约会取者。以真如本觉。摄唯生灭之本识义也。第二义正纵真妄和合之本识也。一义云。会取者摄论梨耶中解性者。此记心。以闻熏三惠之种子。摄第八识为解性。而三惠种摄本觉也欤。会三惠闻熏之解性。摄起信梨耶本觉也。第二义摄论解性者。直起信梨耶中本觉也。
　　六。问。章文引瑜伽论。具种性者方能发心（云云）尔者种性者。通性习二种欤。限本性住欤。答。章文即知。具性习二法（云云）付之。正披瑜伽论。以本性住种性。为最初发心之因见。宗家解释。依标何有欤。答。此事具种性者。方能发心之说处。先德异释见。虽然且依折薪解者。瑜伽论之三持之中。第一堪任持者。自宗种性。具二种性事。论文分明也。故论中问云何性举二种性毕。此中义意二种皆取。加行持之中。以本性住性。为最初发心之因事。付本出之。非遮习所成种性也。瑜伽论第三十五。本地分中菩萨地种性品第一（云云）有十法具摄大乘菩萨道及果。何等为十。一者持。二者相○十者建立。云何名持。谓诸菩萨。自乘种性最初发心。及以一切菩提分法。是名为持（文）
    私云。此十法自种性。至果德亘论数十卷说之。初持总有三义。一自乘种性名堪任持。二最初发心名加行持。三菩提分法名大菩提持。
    云何种性。谓略有二种。一本性住种性。二习所成种性。本性住种性。此中义意二种皆取。又此种性亦名种子（文）
    又云（同卷发心品第二）当知菩萨最初发心。由四种缘四因四力○云何四因。谓诸菩萨种姓具足。是名第一初发心因○若诸菩萨。六处殊胜。从无始世展转传来。法尔所得。当知。是名种性具足（文）
    指事云。言然瑜伽既云。具种性者方能发心者。第三十五卷发心品云。云何四因。谓诸菩萨种性具足。是名第一初发心因（今得心引文）
    种姓具足者。论六处殊胜等（云云）尔者此记心。具种姓者。似指本性住。虽然章既释瑜伽文即知。具性习二性（云云）
    岂有章文耶。尔者。瑜伽心三持中。最初发心者。通初发心住。与最初发。而本性住。通为二发心因。习所成为初发心住之因故。论付通举本性住。非谓习所成。不发心之因。尔者此记。付文相相顺。引发心品之文计也。非限具种性之言本性住也。
    灯第七云。又菩萨地明种性已。次明发心。发心即是习种性位。不可说。彼据不退位已后方名发。下文复云。退与不退俱名发心（文）
    此破西明师轻毛十信性种摄云义。轻毛习种摄也。释成也。故知。通最初发心也。
    折云。然瑜伽既云等者○若直释者。如上瑜伽云。此中义意二种皆取即是具种性者。必具性习二法。成一种性也。言方能发心者。具此性习。为已方能发心故。下云。论中种性在发心前也○瑜伽二种持义。第一名堪任持。正是菩萨自乘种性。次方说加行持。乃是最初发心。正与今云具种性者（即堪任持）方能发心（即加行持）亦相应也。故知。堪任正是种性位（然下以第二胜解行住为堪任位。亦反验性习具于第一种性住也）故得约本名性种。约终名习种也（文）
    七。问。瑜伽论心性习二种同时可云耶。答。章文亦不可说。性为先习为后（云云）付之。瑜伽唯识等心。本性住种性者。无始本有法尔种子。习所成种性者。闻熏所成也云事。性相所定也。纵虽依终教之义。立新熏之五性。五教义相既各别也。何取瑜伽说相。性习同时之义可释成乎。况当章下文。以习成处定先有性（云云）尔者非背瑜伽现文。剩似自语相违如何。答。瑜伽论心。本性住种性者。法尔本有也云事。不及异端故。上文引瑜伽显扬。立法尔五性。是则始教当中也。但然瑜伽既云等以下。依始教之终门。成性习缘起之义。习种之上性种性立。遮不依习法尔本性定有之执故。非性先习后之义也。若修串习之行之时者。本有之义显故。以习成处定先有性释给也。此则会取瑜伽文义。释成始教终门之义给也。故章次下云。诸乘性种皆就习说（文）
    寻云。依习所显先有本性者。有为种子欤。真如本觉欤。答。未终教之当中故。有为之种子也。当段大都。会法尔五性。依习建立五性。而然未许一切皆成之义故。非真如本觉为种性之义也。折云。亦不下遮一向定执先后。要在得堪任位已去。方说性习等（文）此记堪任位者。种性位也。复古云。亦不下。孔目曰。亦有解者。性种性者是本有性。习种性者是修生性。此非佛法所示故。云亦不下等也（文）
    八。问。章文但可位至堪任以去者指何位乎。答。初住名堪任位也。付之。瑜伽论中。自乘种性为菩萨堪任持（云云）尤初住以前。可名堪任位也。爰以。辰旦先德。故知堪任正是种性位（云云）如何。答。至相大师要问云。若依三乘始教○若直进及回心二人修行。满十千劫任堪任地者。并皆成佛文。此文分明也。故复古记中。引此文证今章之义。况当章已下文。位到堪任成菩萨种性（云云）岂非初住乎。但瑜伽论三持。未必相当一位。只依有自乘种性有大势力。于大菩萨等。有所堪任故名堪任持。此堪任义。自轻毛初心可有之。虽然经初发心住具性习。自乘种性成处。自乘种性堪能之义显故。名堪任地也。寻云。但可位至堪任以去等者。初住已上云事欤。又摄初住已前轻毛之时分欤。答。折云。亦不下遮一向定执先后。要在得堪任位已去。方说性习等（文）复古云。但可位至堪任者。是发心住也。已去者向第二性以往也。是从凡夫修信心行。满至此位也（文）此等记心。去者初住以上。自乘种性成以去。性习分见。尔者但云可位至堪任堪任可读欤。一义云。可至堪任修行。轻毛时分也。故自轻毛初。乃至地前云已去也。故下得位已去是第二住等问答心。具性习事。专初住以前为本见。又立性习二性事。尤可通位前位后定不定性也。
    折云。堪任者。若据瑜伽三十五○第一法名持。论释云谓诸菩萨自乘种性。最初发心。及以一切菩提分法。是名为持。何以故。诸菩萨自乘种性为依止故。为建立故有所堪任。有大势力。能证无上正等菩提。是故说彼自乘种性。为菩萨堪任持○以诸菩萨最初发心。为所依止为建立故。于施戒忍精进静虑惠。于大波罗蜜多。于福德资粮智惠资粮。于一切菩提分法。能勤修学。是故说彼最初发心。为菩萨加行持○释曰。瑜伽三种持义。第一名堪任持。正是菩萨自乘种性。次方说加行持。乃是最初发心。正与今云具种性者（即堪任持）方能发心（即加行持）亦相应也。故知。堪任正是种性位（然下以第二胜解行住为堪任。亦反验性习具于第一种性住也）故知。得约本名性种。约修名习种也○以上下。所以得知要具性习者。以摄论正约二义合为一因。故知。瑜伽明种性。必具性习也。
    问又下此从前云但可位至堪任已去等中来。今问约何义故须至堪任。答以下○须至堪任方得有大势力。能证无上菩提故。以种性为堪任也。若不下○堪任位。即十住已去中间。即十信位也○言第二住者。即瑜伽十二住中。第二胜解行住也○清凉释种性位云。以其宗中有五性。此即菩萨种性人也。若尔今何言第二位堪任位。方具种性为菩萨种性乎。答。上云但可位至堪任已云。方可约本说有性种。约修说为习种。又云。种性在发心前○明知。其第二住。方可约本。约习说为种性。却成种性在第一种性住十信位也。则不相违。若尔却违瑜伽种性。为堪任持。只由此义至堪任。方能任持前自乘种性。亦不相违（文）此记心。瑜伽堪任持者。正种性住也。而初住已上。具足二种性。有堪任之义故。初住已上。亦名堪任位（为言）
    九。问。瑜伽所说性习二性。与仁王本业习种性种一体也可云欤。答。一义云。何别体也。付之。当章起尽见。释成经论之二种性。良以此二互成缘起。无二相故等（云云）如解释者。经论二种性同体也见云何。答。瑜伽之二种性。二种之子也云事。自他宗共许之。而仁王本业经等。出十住已上位体。名习种性等。十住十行二位体。岂限种子乎。即当章文。释经论二种性。有发心前后。然彼功能。必有所依等（云云）能所既异也。知可别体云事。是以诸记心。见指事中。引元晓大师不同瑜伽地持所说二种种性等之解释。不取舍集成。复古等。经约现行。论依种子释成。种现亦异也。何可云同体欤。但章文互成缘起无二相等者。经论二种性虽体别。性习之前后名义互相成故。显缘起不二之义许也。略文义。经论二种性一体义欤见。难云。探玄第四（十住品）十住位体释名种性。有云。此最劣初种为名（云云）有又以约种未现行故（文）如解释者。十住种子为体见。尔者仁王等习种等。尤约种子可为名。若约种子者。与瑜伽二种性可同体如何。答。十住位体。虽通定五现种等。十住位最下故。约种子为名云事也。非云位体限种子也。故下出位体云。二明体性者作三门。一约所依。即以无量方便三昧为体○二约本。即以前种性甚深真俗二谛。三约能缘。以悲智二行余行眷属皆所摄（文）
    寻云。章又经说种性起发心后等者。种性言通性习二性欤。唯指本性住欤。答。当章前后见。论发心住已前立二性。经十住已上立二性。而上会释经论性习前后了。次释种性在发心之前后之义。何可限性种欤。是以集成云。又经云下二会前后种性之言。亦是具性习（云云）但折薪复古。种性者性种性。当十行故（云云）且付本出之欤。章文初习为习种（云云）十住入位初故云初习。瑜伽文习为习种（云云）轻毛已上乃至地前。一僧祇串习行故云久习也。一义云。指轻毛一万劫之信行云久习也。
    探玄第四（十住品）云。何故信中无此义者。以未成位故。此是位体故。何故此名种性。乃至十地名善决定者。次位最劣。约种为名○又以约种未现行故（文）
    又出十住体云（如上）疏三（下十住品）云。今此住位名住所者。若从增胜。则以深般若住于真如。即复由此而为行愿之所住处。若从通说俱住上之菩提心家故。住处梵本名为俱罗。此云家也。家即家族。是以旧译名为种性。即四种性中习种性也（文）疏上出十住体。一所依三昧。二约本即住处。三克性真俗二境悲智二心也。而三贤十地。皆以菩提心为体。而菩提心即有三种。直心·深心·大悲心也·十地真心增也。故名解等也。四种性者。抄无释。本业六种性中。先四种性欤。此文十住以菩提心为体。无种子为体之义。八十经菩萨住处甚深广大等（云云）六十经菩萨种性（云云）疏文委细可见。
    仁王经下卷说。十三法师。如次三贤十地也。一习种性。二性种性。三道种性○十三观佛菩萨。上卷五忍中伏忍。三贤说。又三种性也。璎珞经说六种性。一习种性。二性种性。三道种性。四圣种性。五等觉性。六妙觉性也。
    疏三下所引取义。指事云。元晓师释仁王三性云。习种性者。前十千劫修习信心。信心成就得佛种性。从因立名名习种性。是在十解性种性者。得生空观。法性现心。现心之性为行所依。从本立自名性种性。正在十行○此三位中。已得如来种性法身故立种性。不同瑜伽地持所说二种种子名二种性。彼与果德为本性义。位在未得发心已前。又释本业六种性云。六种种性。即是一心。是心隐时名如来藏。是心显时说名法身。如是法身为种性体○是佛体性故名种性○次释别名。于十千劫。修习信心。信心成就。方便种性故。于十住名习种性。十行位中。久习成性。成性之行情顺种性。从行自性名性种性。此二种性。不同瑜伽地持所说二种种性。不可相监。案云。章家之意如章可知（文）集成云。又经下二会前后种性之言。亦具性习○亦是互举者。经举现行。论举种子（云云）折云。又经下言发心者。即十住中初发心住也。经说性种即在十行故。在发心后。论中既具种性者。方能发心故知在前（文）
    复古云。亦经下○经说发心后者。性种性当十行故○论在前者。良以从外凡修信满时。成种性发心故○以其下释。显得位即劫成故在三贤位中。经说在后。若起现行必依种子。是故说言依性起习故。论说在前（文）
    章得位已去是第二住等（文）疏三下云。依瑜伽四十七说十二住○一种性住。二胜解住。三极喜住○十二最上菩萨住。第二即是三贤。第三已去。如次十地（云云取义）至行位章可抄。章心云初住已上三贤位第二胜解行住也。知第一种性住之位具性习。至初住成菩萨种性（为言）
    十。问。宗家心。习种性之位者通初住以上欤。进云。章文得位以去。是第二住故等之解释。性习二性位。不通初住已上见。付之。唯识论中。出习所成种。闻所成等熏习所成释。总以三惠熏习。为习种性之体见。是以述记中。释胜解行地。发心已去。未入初地名习所成故（文）何况演义抄中。引唯识论。习种性通见道已前见。加之先德心（真兴）习所成种。又通地上见云何。答。习种性之位分虽及异释。依显义者。地前总名习种性位也。文义如难势。但章文得位已去等者。非谓习种性不通胜解行住。且付十二住之建立。第一种性住。第二名胜解行住事。初住以上。菩萨之正位故。舍种性住之名。第二住移。若初住以前不具性习。何登正位。若不登正位者。何名第二住心也。瑜伽等心。十二住门。与性习二性配立。既别门也。不可相关。次先德之心者。以地上新熏无漏之种子。名习所成事。是亦别途义门也。不可相违。难云。有串习行已位到堪任等（云云）有以习成处定先有性等（云云）此所解释习所成之位。终初住见如何。答。当章文。习种位分虽不分明。抄十一（上）引唯识第二云○又云。其闻熏习非唯有漏。闻正法时。亦熏本有无漏种子。令渐增上。展转乃至出世心。释曰。生出世心者。即是见道。○正同生瑜伽三十五种姓品论○一本性住种性。二习所成种姓（云云）此释习种位通见道已前见。加之。演秘等中。通见道已前之义分明也。尔者串习行已等者。必习种之位。非限初住已前。就菩萨种性显位。串习行已释也。
    寻云。轻毛十信。性习二性何摄乎。答。当章心。习种性摄见。但西明师。轻毛位性种性。十行已上习种性（云云）灯第七。引破之可见。大乘义章十二（下）云。如地持说○一种性住。所谓习种及与性种二解行住。三净心住（文）此七地门义也。行位章私记云。大乘义章云。十一住义。出地持论（瑜伽菩萨地也）行成之所名之为住。又成不退亦名为住之义。开合广略不定。今据一门具论十三名字是何。一种性住。所谓习种及与性种。佛种建立坚固不坏。名种性住。二解行住（文）唯识第九云。谓具大乘二种性者。略于五位渐次悟入。一本性住种性○二习所成种性。谓闻法界等流法。已闻所成等熏习所成。要具大乘此二种。方能渐次悟入唯识（文）
    述记云。此是未种解脱分善名本种性。未闻无漏法。令无漏种增。种解脱分善根以去名习种性。闻无漏教为缘。令无漏种增故（文）
    又云。胜解行地发心已去。未入初地名习所成故（文）又云。闻所成等即是三惠所成。非必新生。方名为成。令种增长名成故（文）
    演秘七云。论要具大乘至悟入唯识者。问。本性无习之性非本。如何具二方悟唯识。答。有义依前后际说具二种。非同时俱。又习种位非无本性。即一种子得二种名。本种。熏习有差别故。依此解。未发心前名本性住。发心已去乃至等觉得二种名。此解应胜。评曰。前解稍通。理犹未显。后解教理俱不符契。一位杂乱。二仁王·璎珞·瑜伽·摄论经论。皆云二种种性在见道前。判通得等。岂不违教。又此论云。无始本因名本性住闻熏已去方名习性。虽一种子。未增增别。增住不可更得本名。后释难依。今观论意。必有二性。后方能悟。具犹有也。非俱名具（文）
    指事云。言得位以去是第二住故者。此菩萨十三住中。第二胜解行住也。欲明得位以去名胜解行住。不名种性住故。从愚位至堪任位以来中间。修串习行成种姓故。名种姓住（文）复古云。慈恩云。一本性住种性。谓本识能生无漏法性功德。二习所成种姓。谓闻正法等熏习所起。若入五位所修无边胜善法。名习所成种性故（文）
    此记心。习种位通五位见如何。答。章无习有性○论不说故（云云）问。上章引瑜伽本性本有义。立何人乎云无习有性。乃至论不说故乎。答。上依始教当中。以瑜伽证本性本有之义。今依始教终门新熏之义。性习缘起故云尔也。
    折云。答。此下既由缘起无习时。无缘起义故无性种（云云）复古云。如其下○瑜伽论中。要具性习不说无习而有性故（云云）
    章随于诸乘○定有彼性（云云）问。定有彼性者。三乘定性云事欤。答。此重问答。但依习显性义也。未至本位时有串习行者。先知其性故。定有彼性之言。通不定也。故次下问云。若尔此则唯是十不定性等（云云）
    十一问。新熏心。于何位立三乘定性乎。答。菩萨初住以上。声闻忍位以上见。付之。方方不明。纵新熏之心。虽依习种定种姓。尤自乘不退之位。定性建立。而始教之意。十回向不退。或地前总退之义也。尔者地前未定自乘之性。何可云定性乎。是以声闻忍位已上。不退之处立定性。菩萨例可同。次付声闻始教之心。既许无学回心。何以忍位已上。可云定性乎。纵虽第二时般若之教心。见道以前。回心向大云事。自他宗共许之。尔者忍位已上定性云事。依何教心乎。若又依成声闻之自位云定性者。顺解脱分。岂不成声闻自位乎。是以俱舍论心。顺解脱分位立种性见。况暖必至涅槃者。性相所定。何暖位已上不立定性乎。进退不明。答。当章心。依性习缘起之义门。为会瑜伽等法尔本有之定性。于初发心住菩萨正位习成之处。建立菩萨定性。声闻厌苦欣寂之机故。至得恶趣不生离粗苦忍位。自乘习种显故。于此位中。定种性也。是即付瑜伽等所建立之。不改情余乘本有定性之类。习种为本所立定性也。所引瑜伽十二住。地持十二行。皆第一自种性住也。以知定性也云事。爰以清凉大师。释瑜伽十二住（抄十上云）彼立五种性。即是菩萨种性也（文）而瑜伽。依轻毛一万劫串习行。至初住正位。得胜解行之名。地持得恶趣之不生位。自乘种性成故。世第一名第二行。专依此等文义。所定种性也。未必不依自乘退不退之义也。加之仁王经下卷处持品云。虽以十千劫行十正道○名是不定人。是定人者。入性空位圣人性故（文）大乘义章十二（下）云。如地持说。善趣菩萨。数退数进。名为不定种性。已上坚固精进名为决定（文）种性者。初住已上也。涅槃经迦叶品。说七种人中。第二五停心观乃至暖顶。名出已还没。第三忍世第一。名出已住（取义）此等经论。皆菩萨初住已上。声闻忍位已上。自乘之性决定见。尔者定自乘不退事。始终二教不同也。今新熏心。付自本不情余乘之类。建立三乘定性故。不可依退不退之义门也。次俱舍论。小乘法相别途之义势也。虽三乘因行各别。同证二涅槃之果。与顺解脱分善根生。已三乘种性显故。引证依习成性之义。是亦不可依自乘转不转也。
    寻云。当章之心。正付一之不定性。建立三乘定性见。何云付瑜伽等所说之定性乎。一次抄三（上）新熏五性者。依三乘单双习近等之缘。成定不定性。而今章付自乘本位之至不至。立定不定。两祖同会瑜伽等五性。立义相违有何故乎。二次唯识论中。付种子唯本有唯新熏。新古合生之三义中。唯新熏师。依二障之种子新不新之义。建立本有定性无性。全不依习种。既依瑜伽等成义者。何有新熏师。而别立新熏义乎。三次当章文。引涅槃阐提成佛之文。成立新熏之义。尤可终教之义。何始教中释之乎。四答自本当章本意。瑜伽所说法尔本有之定性者。自乘正位习种成处。照其本体立本有性种故。以未至本位时。名不定性也。是即为会法尔定性。而立习成定性也。是即为会法尔定性。而立习成定性也。次抄与当章新熏义同异。先余未修行总名无性事。两祖全同也。又立新熏五性。会法尔性种事。两祖是一同也。但清凉大师。会一性相违故。约三乘习近之缘。立定不定性。定性者。始终唯习近一缘。非自位之至不至。当章心。专会下瑜伽等中立法尔本有之种性意趣故。约习成之处。立本有性也。此段者。两祖小可有差异欤。又清凉大师心。纵依习成之处性种立。是始终唯习近一类之机也（为言）宗家心。纵始终。一类习近机也云事。若不至自乘之正位者。尔者强不相违欤。
    次唯识论。付论无漏之种子。三师义者。唯本有（护月等）二唯新熏（难陀）三新旧合生（护法正义）三师共立法尔五性故。当章新熏所会也。但当章心。习成之处本有彼性（等为言）专付护法正义会之欤。次引涅槃经事。但为证依串习之有无说有性无性。非证终教一切皆成之义也。唯本有等三师义。夜摩天宫偈赞品抄引释之可见。抄三（上）云。疏上约二宗下。第二会通二宗合不相违。然此会者。恐于后学宗计。是非以生过患故。后会通虽复会通。权实不失○言新熏则五。本有无二者。然准法相立新熏者。亦说有五。立本有者。亦说有五。今借其言不依其义○何者准习近声闻。成声闻定性。习近缘觉成缘觉言经故○准近菩萨则成菩萨性。若俱习近三乘则成不定性人○若都不习近三乘则成无性。率难教化。故知。熏习成五种性。依其长时故说各别。言本有无二者。本有佛性理不容差故（文）
    折云。上释五性。与演义抄小有不同。演义准习近声闻定性○评曰。准无性二祖全同。余四性○少异。清凉但以偏习为定性。具习为不定性。今约位说○以贤首据瑜伽。种性必具性习故。要至位不至位说。清凉约会二宗故。不克位以克位。于瑜伽故○若约皆就习说。似唯新熏。然上云。随于诸乘串习何行。尔时即说本有。彼性则熏成处。当知本有。即本有五义故也。思之（文）又引释涅槃经文了云。问。此当终教中义。何得引此欤。答。若推本唯一真如。即是终教。今但证由习智故有性尔（文）
    复古新熏段。涅槃经等释了云。此上初教相宗事中。建立五性定别（文）章暖顶忍等名为性地（云云）智论七十五云。一干惠地○二性地。四善根也（取义）干惠等十地至行章可抄。章若得世第一法。是名第二行（云云）善戒经第八云。声闻亦有十二种行。有声闻性。是名初行。若得世间第一行名第二行得。苦法忍名第三行。得四信心戒得清净名第四行。若如戒住法得增长名第五行。若观四谛名第六。第七第八行。修集无相三昧名第九行。具足成就三昧名第十行。获得解脱名十一行。阿罗汉果名十二行（文）
    问。智论之第二性地通四善根。章文忍位成种性（云云）尔者立义引证相违云何。答。智论心。暖位已上成圣人之种性故。四善根位通名性地。虽然以善戒经。准据忍不堕恶趣之位。可成种性也。但第三八人地者。即见道十五心准无漏故。以世第一摄性地。
    问。善戒经十二行者。声闻十二住。与为当别建立欤。答（云云）地持论第九。说声闻十二住。惠远疏释第二住。谓暖等四（云云）而善戒第二行。唯世第一也。尔者别门之建立见。但复古记云。善戒下得世第一。既是第二位暖顶忍三属种性位。此即小乘十二住中第二住也。此记心。十二行十二住一体得心欤。
    虽然瑜伽四十八。又说声闻十二住。依影欤。兴师释者。第一种性住未发心。第二住七方便（云云）知十二住十二行别门义也。集成云。暖顶忍等。智论五十卷云。性地人是圣人。经中生故名为性。如小儿在贵家。虽小未有所能。后必望成大事。是此从暖法乃至世间第一法（文）
    折云。智论下出所据。言等者等取世第一法○然此地通四善根○智论通四法。善戒别取前三。正释中。唯从忍位。若尔应忍不堕恶道。方成就性义。世第一既已成性名性。可通前。虽通性义。而不定故。正释中。唯约忍说也。同心堪任位反推种经在第一种性住也（文）
　　问。俱舍论心。顺解脱分者指何位乎。答。一义者。三贤已上顺决择分。其以前一花一香等微善。顺解脱分（云云）一义云。初自微善至三贤位顺解脱分。四善根顺决择分（云云）文证两有。是有是论义也（云云）而然后义为正（云云）故论二十三云。从此念住后。顺决择分初善根生。名为暖法（文）
    问。论第十六云。顺解脱分者。谓定能感涅槃果善。此善生已。令彼有情名为身中有涅槃法。若有闻说生死有过。诸法无我涅槃有德。身毛为竖悲泣堕泪。当知。彼已殖顺解脱分善。如见得两场有芽生。知其穴中先有种子。顺决择分者。谓近能感圣道果善。即暖等四（文）
    问俱舍论意。自顺解脱分最初成种性欤。为当顺解脱分终成种性欤。答。论第十八说三顺分。第一顺福分。善感人天王果。第二顺解脱分也。谓定能感涅槃果善等者。专举顺解脱最初善也。又同论二十二卷。五停心以前。立身器清净之位。此位之中。立四圣种。论云。能生众圣故名圣种（云云）四圣种者。于衣服饮食卧具生喜足为三。第四乐断乐修也。四圣种无贪为体也。是又四圣种者。顺解脱最初。能感涅槃之义也。
    十二问。新熏之心。于何位立不定性乎。答。章文未至本位名不定（云云）付之。始教心。不定性二乘者。无学犹回心向大。纵虽第二时般若教心。见道已前决定回心云事。自他宗共许义也。加之菩萨者。地前总退。或七住不退也。尔者二乘不定性。何限忍位以前。菩萨不定性。何可限初住以前乎。何况新熏五性。既始教终门义也。岂无忍位已上回心向大之义乎。如何。答。自本当章。新熏五性建立旨趣。为欲会瑜伽等本有之定性故。就习种五性建立。尔者今不定性者。为定性之所依。习成未定之位名不定性。既章未至本位（云云）知至本位者成定性也。瑜伽等所立不定性。不可一同也。
    寻云。尔者声闻忍位以前。菩萨初住以前名不定性事。依何经论乎。次新熏心忍位已上。乃至无学回心向大之二乘。定不定性中何所摄乎。答。先当章心。初住已上。菩萨正位胜解行住也。知已前可不定。声闻忍不堕恶趣故。忍位以前。可升沉不定也。况仁王下卷受持品云。虽以十千劫行十正道○名是不定人。是定人者。入性定位圣人性故（文）大乘义章十二（下）云。如地持说。善趣菩萨数退数进。名为不定种性。已上坚固胜进名为决定（文）种性已上者。初住已上也。同十二（上）云。如迦叶品说。七种人初一常没不收贤圣。二五停心观。乃至暖顶名出已退没。三忍世第一名出已住（取意）是又常没者无性义也。出已还没者不定也。出已住者当定性也。次当章心。自本本有定性云习成定性。是即为引入一切皆成之义。渐渐会瑜伽等本有之性。瑜伽等所立不定性声闻。乃至无学于回心向大云义。不违一切皆成之义故不会之也。尔者今定不定性等中。无学等回心之类不摄也。问。以全未修行位名无性证据何乎。答（云云）庄严论第一云。无性二种。一者时边。二毕竟时边有四。一者一向行恶行。二者断善。三者无解脱分善。四者善根少毕竟者无因故（云云取意）初二全未修行者也。疏一（上）云。庄严第五无性亦有二种。一是时边。二者毕竟时边。谓暂时无即前阐提毕竟。谓永无即大悲菩萨（文）
    问。疏一（上）引善戒地持云。无种性人无种性故。虽复勤行精进。终不能得无上菩提。但以人天善根。而成就之（云云）尔者此地持所说无性有情。与全未修行之无性同也可云乎。答。一义云。庄严时边四人。与地持无性全同也。而章全未修行者。当庄严时边四人中前三种欤。一义云。章文既云若于三行。知三乘顺解脱分行也。尔者人天善根。非顺解脱分。纵虽勤行精进。望三乘顺解脱分善者。余未修行可云欤。
    元晓金刚三昧论（下）云。然一阐提略有二种。一者发大愿○二者无大信。一阐提此亦有二。一别阐提。谓大邪见断善根者故。二者通一阐提。谓未发大心无大信者。乃至小乘四果。皆入是阐提位（文）

涅槃三种人事

    第十卷现病品。一毕竟死（一谤大乘。二五逆罪。三一阐提）二治瘥不治不瘥（声闻缘觉）三治不治必瘥（于涅槃经书写受持供养等人也）第二十四卷高贵德王品。一有病得良医药及胆病者。病则易瘥。如其不得则不得喻（四果佛）二若得不得悉不可差（谓一阐提）三若得不得悉皆得差（所谓菩萨）
    第三十一卷迦叶品。一易治（菩萨僧）二难治（声闻僧）三不可治（一阐提已上取意）
    问。当章所引三种人等者。引何品文乎。答。
    指事云。言如涅槃云至无佛性也。现病品文言。善男子。一至乃至广说者。高贵德王品文（云云取意）折薪心。从如涅槃至无佛性。高贵德王品第二人义以引之。善男子已下。同品下两纸余隔。引说第二人之文（云云）指事心云。现病品说第一人必死不疑（云云）同章毕竟死言故。付文显摄现病品也。折心云。章文先举毕竟死者。喻阐提之义毕。善男子已下。引全文故。知同品文也。所引文既云如命尽（云云）毕竟死之义也。
    问。所引高贵德王品文。说阐提作佛之义欤。答。如章所引。阐提亦得菩萨（云云）付之。有本一阐提辈不得阿耨等（云云）若依此本者。所引之文。全不见阐提作佛之义如何。答。纵虽依不得之本征所以者何。若能发于菩提之心。则不复名一阐提也之文。无诤阐提作佛之义也。不得者摄阐提之位也。故章结释云。就位前后有无恒定等（云云）

文安三年十二月二十一日夜子时计书写毕
回心无上大菩提
（快舜）祐乘

华严五教章问答抄下二
华严五教章问答抄下（三）

　　
　　　　　
　　　　　
　　　　　

种性义下

    十三。终教已上佛性遍非情欤。
    十四。阐提谤大乘断善三类同异。
    十五。生佛二界下增减。
    十六。同教主伴。
    十七。六决定。

已下终教

    十三问。终教心佛性遍非情欤。答。章遍一切众生。除草木等（云云）付之。既云真如性中立种性（云云）真如之体岂不遍非情乎。答。异义往往。只可任高祖定判也。唐经三十第八真如相回向中。说真如之百门德。第九十六德云。无有少法而能怀乱。令其少分无非觉悟（文）大疏五（下）云。九十六云○无非觉悟者。如遍非情。则有少分非是觉悟。况经云。佛性除于瓦石。论云。在非情数中名为法性。在有情数中名为佛性。明知。非情非有觉性。故应释言以性从缘。则情非情异。为性亦殊。如涅槃等。泯缘从性。则非觉不觉。本绝百非。言亡四句。若二性互融。则无非觉悟。起信云。以色性即智性故。说名智身。遍一切处。此既二相相性即缘复即性故。无少分非觉悟者。况心为总相。又融摄重重哉。抄十二（下）云。九十六云下○就此段疏文。为遮妄执一切无情有佛性义。就许此义。自有浅深。一谓精神化为土木金石。枭镜屃块以成于子情变非情。非情变情。斯为邪见。不异外道。众生计生草木有命故不可也。若说无情同一性故。则稍近宗亦须得意。彼本文意。约于真如自体遍故。真实之性无有二。故涅槃经说。第一义空为佛性。故一切法中有安乐性。摄境从心。无非心故。色性智性体无二故。如是等文。诸经具有。今谓此释太即大过。失情无情。怀于性相。若以涅槃第一义空该通心境。涅槃何以拣于瓦砾言无性耶。广如别破。今直显正义。谓性与相非一非异。情与非情非一异。故应释言以性从缘等。一如涅槃者。拣去墙壁瓦砾等故。二无觉不觉者。真性之中无心境故。三无非觉悟。以无情性融觉性故（文）
    问。圆教心非情可觉性乎。答。有情之觉性。融非情之相故。下章种性甚深。通依及正（云云）玄记第十六。佛性及性起。皆通依正云也。难云。若性相相融之义者。终教既事理无碍之宗也。佛性岂不通非情乎。故知圆教心。直非情可有觉性也。故密宗非情有性之义立（云云）如何。答。且他宗异义不能委细。自宗处处解释。圆教心。以性融相之外。不许直有觉性也。故依性起品。如来成正觉时。悉见一切众生成正觉。乃至入涅槃经文。释一成一切成之义。钞十九（上）云。约性即一真法界。二约相即无尽事法。三性相交彻。四以性融相德用重重○今经正约第四以性融相。一成一切成皆成。谓以佛之净性。融生之染。以佛之一性。融生之多人之多染。生随一真性。皆如于佛。已成佛竟。非唯有情。会万类相融为佛体。无不皆成○顿教多同约性四门。终教即同性相交彻○由此有云。无情成佛。是约性相相融。以情之性融无情相。以无情相随性。融同有情之相故。说无情有成佛义。若以无情不成佛义。融情之相。亦得说言诸佛众生不成佛也○故说一成一切成也。非谓无情亦有觉性。同情成佛。若许此成。则能修因无情变情。情变无情。假同邪见（文）有云者。余师释欤。虽然众生引用之。知一同之义也。又上疏五下释。以性从缘则情非情异等释。终教之义也。泯缘从性者。顿教之义。性相相融者。圆教之义也。此等解释。皆约性相相融也。玄记皆通依正之释。因果依正等。融佛果解释也。有重重问答。委细可见。但终教。以真妄和合之缘起为宗故。成以性从缘差别之义。圆教依法性融通。情非情之相融即故。觉性融通非情也。抄十九上有云者谁人乎。探玄第十六云。八通局门者。问。此性起唯据佛果。何故下文菩萨自知身中有性起菩提。一切众生心亦尔。答。若三乘教众生心中。但有因性无果用相。此圆教中卢舍那果法该众生界。是故众生心中亦有果相○问。既局佛果。何故下文通一切法。答。若三乘教。真如之性。通情非情。开觉佛性。唯局有情故。涅槃云○若圆教中。佛性及性起。皆通依正。如下文辨。是故成佛具三世间○是故局唯佛果通遍非情（文）章智论白石等（云云）集云。智论三十六云。法性名为本分种。如黄石中有金性。白石中有银性。如是一切世间法中。皆有涅槃性。诸佛贤圣。以智惠方便持戒禅定。教化引导。令得是涅槃法性（文）
    寻云。若如所引文者。智论心。在非情名法性。在有情名佛性。而法性名为本分种（云云）智非情上。谈真如见。又一切世间法中。皆有涅槃性（云云）世间法中者。专指非情见。尔者何证有情佛性之义乎。答。一义云。诸佛菩萨。令得是涅槃法性等（云云）知以真如之法体。约众生名涅槃法性也。但名法性等。真如之体。通情非情之义也。诸佛贤圣令得涅槃等。佛性义也。智论文可勘。疏一下（释题目处）云。第十泯同平等者。余曾莹两面镜。鉴一盏灯。置一尊容。而重重交光佛佛无尽。见夫心境互照本智双入。心中悟无尽之境。境上了难思之心。心境重重智照斯在。又即以了境界之佛。即境见唯心如来。心佛重重而本觉性一。皆取之不可得。则心境两亡。照之不可穷。则理智交彻。心境既尔。境境相望心心互研（文）抄五（上）云。一镜喻境。一镜喻心。灯喻本智○言本智双入者。智性色性本无二故。知一切法即心自性故。故此智性入心入境。言心境重重者。合两面互照○以本智为能照。心境皆所照○疏又即心可境界之佛下。第二取两镜及一尊容。以合尊容喻真佛故。今人只解即心即佛是心作佛。不知即境即佛是境作佛。今明以如为佛。心境皆如。心如即佛。境如焉非。又心有心性。心能作佛。境有心性。安不作佛。以心收境。则心中见佛是境界之佛。以境收心。则境中见佛是唯心如来。心佛重重者。即两镜之重重。与本觉性一者。即尊容之双入（文）抄十上（须弥顶上偈赞品第三胜惠菩萨处）云。疏今此经宗下。结示正宗○然迷一性而变成外。外既唯心。何有非佛。所变非实故。说樯壁言无佛性。以性该相。无非性矣○如水成波波即是水。境因心变境不异心。心若有性境宁非有。况心与境。皆即真性。真性不二。心境岂乖。若以性从相。不妨内外。若以外境而例于心。令有觉知。修行作佛。即是邪见外道之法。故须常照不即不离。不一不异无所惑（矣）
    复古云。故知○下。引证此在非情数中。即诸法自性也。在有情数中名涅槃性。涅槃即所证佛性也。论文甚明。或谓令学者遍执。论文并无此义者误矣（文）章中众生亦尔（云云）涅槃经二十七师子孔品云。善男子。譬如有人家有乳酪。有人问言。汝有酪耶。答言。我有酪实非酥。以巧方便宽当得故。故言有酪。众生亦尔。悉皆有心（文）章宝性论（释如来藏经）向说阐提者。问。向者指经说时欤。指论文段欤。答。宝性佛性二论。同释如来藏经。显一性皆成义故。向者指般若深密。云五性教也。故疏一上云。是知。前来所引大般若深密等经。皆是未说法华之前。就其长时之定性无性。非永定永无故。宝性佛性等论皆说。以一阐提谤大乘因依无量时说无佛性。非谓究竟无清净性（文）章又佛性论。若尔者云何者。次上论广破无性故云若尔也。章谤大乘因一阐提因等者。大乘即阐提之因也。长时轮转等者。果也。涅槃经高贵德王品云。以不自信有佛性故。即堕三趣故名一阐提（文）三趣者三途也。
    十四问。一阐提谤大乘断善根。此三类同也可云欤。答（云云）两方也。若云有差别者。楞伽经中。说阐提焚烧一切善根（云云）涅槃经中。以断善根故（云云）知阐提断善一体也见。况当章所引佛性宝性二论。阐提者谤大乘者也云。思经论说相。阐提等三类。无诤一体也见。若云尔者。涅槃经现病品。毕竟死之中。出谤大乘五逆罪一阐提三种人。是三种人。亦复如是（云云）若阐提谤法一体者。何各别可出乎。加之西天之境。始终闻小之辈。立大乘非佛说义。既是谤大乘也。而证果圣人也。何可名阐提断善者乎。尔者阐提等三类各别也见如何。答。依元晓大师。解释阐提有二种。一别一阐提。谓起大邪见断善根者（云云）是即断善谤法具足。名一阐提。经论多分。说此一阐提故。或谤大乘断善根等也。二通一阐提。谓未发大信。乃至小乘四果。皆入阐提位（云云）是虽名阐提。未必断善谤法。尔者毕竟死中。谤大乘者。别一阐提。一阐提者。通一阐提欤。又探玄第一释皆正非机云。如提婆达多一阐提须（云云）尔者提婆阐提闻。而提婆不断善人（云云）此等异义期后勘。先今章。一阐提者。必谤法断善义也。又大乘非佛说等之小执辈。依元晓师者。通一阐提也。不可摄。今章别一阐提也。元晓大师金刚三昧论（如上引）
    瑜伽略纂云。阿颠底迦。毕竟之人。一阐提迦有种性者。对法论说二俱断善（文）遁伦记亦同之。栖复师要集引安国法师义云。善有二。一者有为善。二者无为善。今断有为。有为复二。一者有漏。二者无漏。今断有漏。有漏善中复有二种。一福分善。二解脱善。今断福分善。解脱分善中复有二种。一加行善。二生得善。今此断者。唯断生得善。生得善亦二。一种子。二现行。今唯断现行。问。经云断一切世间佛种。如何通会。答。据断种用全不生现行。非断种体亦不相违。现行有三。一自性善。谓善十一。二相应善。谓与信等相应心心所遍行等。三起善。谓身语色声。今起邪见三善皆断（文）
    瑜伽第一云。但由安立现行善根相应相续。名断善根。非由永拔彼种子故（文）对法第一云。唯欲界上上品邪见。能断善根非铢故（文）
    问。断善者必经无量时欤。答。从法师百法显融抄中。现生续善。当生续善。现当不续。经长时等之四句。可见之。但今论云依无量时（云云）又大疏长时定性无性（云云）尔者现当续善等之类者。不可云一阐提欤。
    章离有离无故（文）折云。由前论广破小乘执有执无。今明佛性众生本有。离前有无之执（云云）
    章三者失同外道等（云云）佛性论第一（取义）一无穷过失。无因而立定无故。二不平等过失。如谓石女两儿一白一黑。不平等者。不相应云事欤。无因为论故。三者失同外道（云云）
    破萨婆多等无佛性之执。可见论。
    佛性有无了不了事。佛性论第二云。言有性者。是名了说。言无性者。是不了说（文）
    生佛增减等问答科。
    义苑义。但略细科注大段。

问若依下二

初问七

    一众生有尽难。
    二若如下后佛无化化。
    三所化无下行阙成佛佛。
    四又诸下佛德有尽尽。
    五如其下自语有尽尽。
    六又如下损不损非理理。
    七依如下总指六难立无性。

二答七

    初答生界有尽难。
    二设避下答损不损非理难。
    三又文下答后佛无化化。
    四何以下答自语相违违。
    五又为下答佛德有尽尽。
    六又若下答利化行阙阙。
    七是故下避失成非。

    复古。集成义多同小异。

问若下问三

    初生界有尽问三（初生界有尽难。二若如下行阙成佛佛。三又诸下佛德有尽尽）
    二如其下生界无尽问。
    三依如下无性善成问。

答若下答二

    初总通诸妨。
    二又为下委破余难。

    集成答中细科委。细也。繁故略之。起信疏但有生界有尽之中三问。
    折薪义。略注大科。

问若依下付生界有尽问五

    一阙行成佛难。
    二又诸下佛德有尽尽。
    三如其下自语相违违。
    四又如下损不损非理理。
    五依如下安立无性成四难。

答若下答

    一立生界无尽但遮四难。
    二又为下别破初二难二。
    一责佛德有尽难。
    二又若下责阙行成佛难。

    问。四难之中何破初二难乎。答。折云。前四难中。今别破前二难者。以后二难中。自语相违但遮救。而已。损否违理。但立理以行。皆总答中之通唯前二难。是彼所立正义故。今反质破也（文）
    章佛地论等建立无性事。佛地论。
    折云。言佛地论等者。等取瑜伽显扬地持等论（文）
    十五问。于众生界起增减执者。五见中何所摄乎。进云。大邪见者（云云）付之。增减之见。即应常断。是以章文。断见减见常见增见等（云云）如何。答私记义也。
    唯识论第六云。三邪见。谤因果作用实事。及非四见诸余邪执（文）私记云。五见中何见乎。答。是即邪见故。章引○付之。凡寻增减两见。是计断常故。可边执见何。云邪见乎。答○故俱舍论云。一切妄见皆颠倒。转应名邪见。而但拨无名邪见者。以过甚故（云云）又法花经云。入邪见稠林。若有若无等（云云）玄赞释云。五见名邪见。非要拨无方名邪见（云云）
    章是故经云（云云）折云。即不增不减经也。即连前所引（云云）
    章又文殊般若经（云云）折云。一本二卷题中加摩诃字。曼陀罗仙译○今引初卷中文（云云）问。众生界之不增不减。唯约理性欤为当如何。答。约事理共不可有增减也。付之。且若约事相差别者。虽众生界多。渐渐成佛。岂无减之义欤。是以清凉大师解释中。义则有减。但未尽故（云云）如解释者。可有少分减之义见。如何。答。清凉大师处处解释者。对初教之立一分无性为生界不减之义故。终教之中。约理性平等之义。成立不增不减之义。是则为破始教之义。专约一理法性许也。非许于众生事相分减之义。是以初地十愿中。说十无尽界。谓众生界。虚空界等也。众生界之无尽。岂独约理性乎。又普贤十愿之中。段段皆说众生界虚空界无尽界之义。即众生依世界。世界依虚空。虚空无尽故。世界无尽也。世界无尽故。众生无尽也。既众生事相无尽也。全不可有增减之义。但义则有减之解释。举始教相宗宗义也。若终教实义。约众生事相。许分减之义者。岂不堕若有渐损必有终尽之难乎。起信论云。虚空无边故。世界无边。世界无边故。众生无边。众生无边故。心行差别亦复无边（云云）既无边也。岂约事有增减乎。疏一上云。既言三性五性不同故。说一分众生既不成佛。名生界不减（文）又云。一理齐乎。故说生界佛界不增不减（文）抄三（上）云。谓法性既同。设一切众生一时成佛。生界不减。佛界不增。以生佛界即是法性。不可以法性增法性。喻东方虚空是众生。西方虚空是佛。不可以东方虚空添西方虚空。全东减西增。不增不减经。大般若等经。皆约一性平等而说（文）
    唐经十行品云。不增众生界不减众生界○何以故。菩萨深入众生界。如法界。众生界法界无有二。无二法中。无增无减（文）疏四（下）云。此文照着。而末学之徒。但谓一分众生不成佛故。名不减生界。深可悲哉（文）
    抄十一（下）云。疏此文照着末学之徒下。结弹法相师。已如玄中而云。但谓者。然其所三亦有此义。但非究竟耳。以生界有二义。一者性义。即众生是法界义。二者分义。谓众生相。若依究竟相即同性。约理平等。但取分义。众生成佛义则有减。但未尽故。故言无减。即少分之义。非究竟理故可悲也（文）心云。然其所立亦有此义者。法相师。亦约理性虽立不增减之义。而以此不为究竟尽理之义也。约众生事相。以有无性为不减故。约事约理义不等故。义则有减者。约有性故。但未尽故者。约无性故。即少分义者。少分减有性。少分不减无性云心也。贞元疏第一云。若言一分不成者。但是不尽非不减义（文）若依○相即同性者众生事相。自本同性无尽也（为言）亦理平等者。亦一法性故平等也（为言）
    瑜伽别抄（慈恩大师）云。不增不减经云。众生界不增减。不增减者。知无有毕竟入涅槃者。若有定性入无余依。彼经应云众生界减。解云。约众生界理性真如之理无增减故。又解。彼云众生界不增减。而不说言众生不增减。界者总说众生界际。非约众生而说故不相违（文）方抄多同也。疏四（下）云。第二征释中○释心云。以菩萨深观生界。同于法界无增等故○上句是不异义故云如也。下句是相即义故云无二○此文照着（云云）心云。经众生界如法界者。众生事相无尽事。如法性无尽。即譬喻之如也。一义云。众生事相无尽事。依无尽之理故也。理事相顺之义也。故事无尽。复依法性也。
    行愿品别行疏云。三虚空界尽下○准十地经有十无尽界。今此有二。谓虚空众生。于众生中。开出业惑故成其四。众生无尽。一一众生。有多业惑弥显无尽（文）众生无尽。一一众生（云云）知约事众生无尽也。
    问。虚空喻通事理不增减欤。答。可通也。通事者。初地十无尽界。并行愿品等。虚空众生同无尽故也。折引抄三上文了云。问。若据上说唯一性平等。此约生佛之性说可。若约生佛之相岂无增减耶。答。亦有此义。但不可执为了义。今约敌对故一向非之。若欲取者。亦是一义。清凉云。以生界有二义○非究竟理（上皆抄文。云云）全引十一（上）文。此记心。义则有减等释者。疏主自义心得欤。纵虽自义。不可执为了义（云云）知不正义也。章又本皆发弘誓愿云等文。阐提菩萨成佛不成佛事。十住品抄委细也。但今章未必云大悲阐提菩萨只四弘通愿心欤。
    章不谓彼过堕此宗（云云）复古云。是故下三结过。此上诸过。是法相宗立此以难性宗故。云不谓彼过彼即性宗也。还堕此宗即相宗也。以能立过。设难之家为此。受难之家为彼也（云云）
    折云。是故下。结前过失皆堕已宗（云云）
    章种性必是有为（云云）瑜伽云。无常法是因无有常。此能为法因（文）又唯识论等种子。必有刹那灭义故问也章又彼论中如来藏等（云云）起信论自体相熏习文。又四镜中因熏习镜文也。皆取义引之也。宝性论及彼真如性（云云）论云。无漏法界中。依如来藏有四种义。何等四种。偈言。佛法不相离者（不空恒沙德）及彼真如性（如文章）法体不虚妄（涅槃体实）自性本来净土者（涅槃本净取义）六根聚经者。现流布欤。未度欤可检。地持种性粗相（云云）指事云。第一卷云。是菩萨种性粗相义已略说。余更义唯佛世尊能既定知。又瑜伽云。应知。是名能此菩萨种性粗相决定义。唯佛世尊究竟现见。案云。已略说粗相。以其实义推于世尊不宣说故。由此明知。非究竟种（文）
    问。宝性论心。从无始来毕竟诸法体（云云）尔者以真如为体欤。为当以六根为体欤。答。章云。取彼毕竟真如理（云云）付之。见论文。六根如是。乃至诸法之体故（云云）文相起尽。以六根为诸法之体见如何。答。既如来藏之四义之中。及彼真如性之偈释故。诸法体者。决定指真如也。若六根者。但有情自体也。何可云诸法体乎。但六根如是等者。真如诸法之体故。六根从无始世。以真如为体云心也。故章释。约众生取真如等（云云）
    问。涅槃经心。第一义空者理智中何乎。进云。第一义空名为智惠（云云）付之。抄十上须弥顶上偈赞品云○六度能生菩提故。为菩提生因。佛性能了菩提。明知。佛性之体即是了因。言若以第一义空为佛性者。唯是正因者。拣异智惠性也。然涅槃云。佛性者名第一义空。第一义空名为智惠。此二不二以为佛性。然第一义空是佛性性名为智惠。即佛性相第一义空不在智惠。但名法性。由在智惠故名佛性。以性从相。即唯众生得有佛性有智惠故。樯壁瓦砾无有智惠故无佛性。若以相从性。第一义空无所不在。则樯壁等皆是第一义空。于何非性故。经云。知一切法即心自性。论云。以色性即智性故○今分性相故分二义（文）诸法无行经云（等文）无行经上卷云。文殊师利。一切众生。皆是一众生。是名种性。世尊。云何是事名为种性。文殊师利。一切众生。皆是一相毕竟不生。离诸名字。一异不可得故。是名种性（文）
    十六。问。同教心主伴具足之义欤。答。进云。并皆具足主伴成宗（文）付之。主伴具足者。别教一乘事事无碍也。义如何。答（云云）折云。言主伴成宗者。此约摄前诸教。三乘所明种性为伴。能摄一乘为主。主具三一。主伴同成一宗故。云以同教故。既是同教。必摄前三乘以为方便故。云摄方便故（文）
    集云。初同教太一曰。谓此经宗通有同别二教。主伴成宗。又曰。花严是主。余经是眷属（文）复古云。而言主伴成宗者。此有二义。一依镇国曰。以别该同。皆圆教摄。即此同中必有别义。如事理无碍。必即事事无碍。犹彼江水入海亦碱○二依孔目○此是一乘为主。三乘为伴。可然。是法花同教摄也（文）
    此复古心。初释依清凉大师大疏一上义理分齐之初释等。花严同教必事事无碍故。虽同教有主伴具足之义（为言）此义理分齐之初委释可见。第二释。依孔目等。而法花同教也（为言）集成同复古欤。
    问。圆教意。可有非情觉性乎。答（云云）付之。章文通依及正（云云）通非情见云何。
    如上终教段抄。
    折云。既云。菩萨种性甚深广大。即知。约有情之性。融一切法本来具足。非是无情亦有佛性（云云）
    问。别教心。可分性习二性乎。答。虽无分别解释。别教心。以修生本有。可为性习也。而修生本有性习二性缘起圆融。可通诸位也。故孔目第二云。次当十信满心复成一乘佛义种性义者。谓性种性习。种性。性种性者。约本性说。习种性者。约修习说○今种性义者。是其佛因。其义广大○若欲出体。则用本有修生缘起福惠定惠等门为体。此顺三乘。若一乘别教义者。谓六决定及住十相。则顺普贤愿行。如发心功德品偈广说（文）
    付今章文。自二据别教至此之谓也通通性习。释圆融甚深之义。但引证十住品文。约习种说故。大疏三下（十住品）云。旧译名种性。即四种性中。习种性也（文）
    是则付种性之言。引证别教种性。唯约习种性云义。若随门显现下。约五位之行布。释位位体也。即习种性也。章五位之中（云云）集云。易简云。五位即住行向地及等觉也（文）复古云。五位即住行向地及果位也（文）章文亦即此法名为果相等者。五位之言通果位见。
    十七。问。章文位位之内。六决定义等（云云）尔者六决定皆通诸位欤。答。六决定满足事。十地一位也。前三位不满足。但章言总愿别（云云）一义云。章六决定义等。举十地位体。等取十回向之三愿。十行五行。十住五种性也。以别教甚深之种性。寄五位门显义也。以此甚深之种性融果体。即为佛果之体义也。

六决定

    晋经第二十五云。是诸菩萨愿善决定（初句总证智真实故）无有过（一观相善决定正智不离无明之过故）不可坏（二真实二真实超出世间可坏法故）广大如法界（三胜三胜此智具诸胜德故）究竟如虚空（四因四因因起应机用。如空生色无尽经中略无常果因）遍覆一切十方诸佛世界众生。为救度一切世间（大悲益一物普周生界故云大也）为一切诸佛神力所护故（释也）何以故（征也）诸菩萨摩诃萨。入过去诸佛智地。亦入未来现在诸佛智地（六不怯弱不怯弱进入佛境故）注取采玄第九义。唐经二十四云。诸菩萨愿善决定（总句）无难。不可见。广大如法界。究竟如虚空（无常果因如空为依生色不尽故寂而常用故）尽未来际（常果因得涅槃故用而常寂故）四因四因因也。遍一切佛刹救护一切众生。为诸佛所护。入过去未来现在诸佛智地。大疏六（上）抄十三（下）可见。晋经十六（十回向品）云。菩萨摩诃萨不思议大愿（总标普贤自体无障碍愿故）悉普护一切众生（利他广大故）菩萨摩诃萨。立此愿已。修学三世诸佛回向（自利广大故注玄初释也）探玄七云。又此中初是观相。次大善。后不怯弱。六决定中有三也（文）孔目三云。十回向有三决定。谓观相及大善。不怯弱（文）
    唐经二十三云。菩萨摩诃萨。有不可思议大愿（总句）充满法界（胜愿）普能救护一切众生（大愿）所谓修学去来现在一切佛回向（不怯弱愿）注疏义疏五上云。亦未入地故。无观相及真实愿大悲增故。加前行住大愿利益。而住行中有无常受果因。今此阙者。大悲既增。惟愿救护。不欲自求菩提故（文）
    问。胜愿与观相愿疏玄互有无之义。有何故乎。答。依经文小异。释义颇参差。不可有强相违。如此之例。处处在之。
    六经十二（十行品）云。菩萨行业不可思议（总标）广大如法界究竟如虚空（显相）何以故。征菩萨摩诃萨。学三世诸佛所行法故（释成）注玄初义。玄第六云。又释前行业。当观相善决定。不思当真实善决定。法界当胜善知空。当因善学三世等当不怯弱（文）
    唐经十九云。菩萨行不可思议（真实行）与法界（胜行）虚空等（因行）何以故。菩萨摩诃萨。学三世诸佛而修行故（不怯弱行）注疏心也。
    疏四（下）云。行布位中无真如观故。无观行未能顺理真实救护故。无大行（文）问。十行位中可有观相行乎。答（云云）疏主准十地论。以无杂句释观相善决定。而地前经文。无杂句阙故。任经文。地前总不立观相。宗家依孔目十住十行有五决定等之释。行业中有无杂之义故。行业句立观相行也。各依一势也。
    六经第九十住品云。菩萨种性（总）甚深（一悲远义）广大（二苞含义）与法界（三胜善义）虚空等（四因善义）一切菩萨。从三世诸佛种性中生（五是不怯弱义）注玄第五义。唐经十六云。抄十上云。然类六决定。而但有三者。余三证如方得有故。谓观相善云无杂。二真实善云不可见。三大善之普能救护一切众生。皆未证如故无此三矣。
　  问。宗家心。十住位应机决定乎。答。孔目第三云。此六决定。是十地体。通十地故。亦通十地已来故。经十住中有五决定。十行亦同除大善。十回向有三决定。谓观相及大善不怯弱（文）已上住行向地四位中。说主菩萨起定之复。先名本分说自位体名。所引经释皆位体也。而至十地品。经文具也。付之。十地论释六决定故。类例十地品。而地前云六决定也。抄十（上）云。古人亦取下论立其三义。而云一胜善决定。二因善决定不怯弱善决定。今破之。彼中总句是决定故。别句为六决定。今经总句是住处。即合别句为三住处。但取类例。如何一向学彼则好学太过也（文）八十经十住品。菩萨住所云也。当六经菩萨种性也。疏三（下）云。此云住处。十行名行。十向名愿。十地名愿善决定。皆当位体也。而得名不同者何乎。然三贤十圣。皆以菩提心而为其体。菩提心有三。一者直心。正念真如法故。二者深心。乐修一切诸善行故。三者大悲心。救护一切苦众生故○而三贤圣互有增微。十住直心增故。故名为解。解为行愿本故。首而明之。十行深心增故。名为行○十向大悲增故。名为愿。回前解行。愿诸众生离苦得乐故。十地三心等证故名决定（文）问。六决定义通三乘教欤。
    孔目第三释六决定云。此义通彼修生及本有。非彼三乘及小乘所知。普贤性起在此位中。何以故。同是证故（文）
    探玄第九云。第三与地持瑜伽六决定相摄者。地持云决定有六。一能自修习起菩提愿。超余一切净愿。二者无等不共果。超余一切世间境界。三随度诸众生苦。不共一切声闻缘觉。四者发一念愿性。自然乐无量净法及无厌行。五者得无尽愿常不退转。六者增长胜分究竟大菩提真实愿。解云。此中第三是地论中第五。以地持意摄二利方为因故。余相会释可知（文）
    疏六（上）云。此善决定有六种。即经六句。瑜伽地持皆说此六。名以少异大旨不殊（文）
    抄十三（下）云。地前亦有相心之善。非真智摄。不名决定。地前亦有决定。复非至顺于理不得称善故。地持说决定有三。一种性地名决定。定为佛种。二解行地名决定。定能发心。三初地已上名为决定。今是第三○二瑜伽下。指文例证。既诸论皆说故要为六（文）
    孔目心。以别教一乘性起圆融之六决定。拣三乘小乘等。玄疏等。六决定之义相似故。引会释。
    章隐显相收（云云）小乘小显多隐。始教半显半隐。终顿约理即显事事无碍即隐。别教全显也。相收者。五义融通也。隐显互收也。

文安三年十二月二十七日于东大寺书写毕回向无上大菩提
金刚资快舜祐乘

华严五教章问答抄下三
华严五教章问答抄下（四）

　　
　　　　　
　　　　　
　　　　　

行位章

    一。小乘十二住。
    二。三界九地等。
    三。回心教通第三时欤。
    四。资加远近方便望见道欤。
    五。干惠等十地。
    六。见道初地入心全欤。
    七。如须陀道前。
    八。僧祇时量。
    九。始教不退。
    十。终教已上十信为位欤。
    十一。轻毛十信时分。
    十二。别教心十信成位欤。
    十三。见闻已去经几生入解行乎。
    十四。解行位者通三贤十地欤。
    十五。一生证入机可有欤。
    十六。解行证入二生事。
    十七。白净宝网位地。
    十八。若自别教即不依位。

    章行位差别等（云云）疏一（上）云。夫圣人大宝四位。若无此位行无成故（文）又云。欲登妙位非行不阶（文）抄一（下）云。无异欤。是则依加行登妙位。居位修位中行心也。章三明行相者。专位中之行也。章小乘四位（云云）方便谓七方便。五停心。别想念处。总想念处。暖顶忍世第一也。
    问。小乘教心。于七方便位可分资粮加行欤。答。俱舍二十二三等。广明七方便。三贤顺解脱分。四善根顺决择分（云云）未云三贤资粮。四善根加行等也。故颂疏二十二云。从此第二广明加行。就中四。一明身器清净。二明五停心。三明四念住。四明四善根（云云）此七方便总名加行。又或但名七方便等也。故但云四位也。难云。既云。以七方便分解脱分决择分二位。何不立五位欤。又成实论资加等五位（云云）如何。答。今小乘者。段段多分出萨婆多义也。成实别部也。次虽分解脱决择。不分资加二位。对下始教五位为简别。唯云四位。
    一章小乘十二住等（文）指事云。又说。小乘十二住以为究竟者（未验小论）瑜伽论第四十八云。当知。菩萨十二种住。随其次第。类声闻住。如诸声闻自种性住。当知。菩萨初住亦尔。如诸声闻趣入正性离生加行住○第十二住亦尔（梁摄论第十一卷亦有此文）景法师抄云。十二是则阿罗汉果。真谛摄论疏中。亦作此判（文）一自种性住（未发心前）二趣入正性离生加行性（七方便）三已入正性离生住（见道初果）四已得证净圣所爱三昧为尽上漏增上戒学住。五依增上戒学引发增上心学住（上二在进断欲界修惑方便道中）六七八如其所得。诸圣谛智增上惠学住（六在断上三品、七中三品、八下三品、此三皆惠学）九善观察所知无相三摩地加行住（已得四善根定、与彼无色为加行道）十成满无相住（在断下三无色）十一从此出已入解脱处住（在断悲想九界及得灭定）十二具一切相阿罗汉住（阿罗汉果）名瑜伽四十八。注景兴抄心。共指事所引孔目章第一。小乘十二住。与瑜伽十二住。名小小异。义大同也。集成云。十二住者。同章一云。一声闻自种性住○六依增上意学出生住。七得真谛增上惠学住。八得真谛增上智学住○十二一切阿罗汉住。折薪同也。但不指说所。同章者孔目也。而孔目云。六七八得真谛智增上惠学住。九观察众生等（云云）无六七八别名。所引瑜伽。又无六七八别名。景兴抄。又不出别名。然者集折等六七八别名。依摄论欤。可检。又疏三（下）六七八三名。与今小异。地持第九。声闻十二住。又六七八无别名。
    问。声闻十二住者。限小乘欤。通回心声闻欤答。可通愚法回心也。两方也。若云通回心声闻者。见当章起尽。小乘教中虽出十二住。回心教中不立之。若云尔者。今声闻十二住者。已度小乘经论中。全不说之。瑜伽地持等文。相例菩萨十二住而立之。知专回心声闻位也云事。云何。答。下始教回心教中。亦但有见修等四位及九地等（云云）及之言含十二住欤。次瑜伽地持等之中。说声闻行位等。多同小乘故。瑜伽等声闻十二住。尤一通小乘也。
    二章三界九地（云云）一欲界五趣地（欲界）二离生喜乐地。三定生喜乐地。四离喜妙乐地。五舍念清净地（已上如次色界四禅）六空无边处地。七识无边处地。八无所有处地。九非想非非想地（已上如次无色四天）十一地者。加初未至与中间禅也。此九地等者。付方便等四位。或修证依身。或所系惑品。惑断惑依地等故。出九品等。即行位所依地也。俱舍论二十八云。依十一地除七近分。谓欲·未至·八本·中间（文）同二十七云。欲·四静虑·未至·中间并四无色。名十一地（文）若依地者四善根。通依六地。谓初未至中间四根本也。但胜音论师义。暖顶二位。通依欲界故。二位七地也。见道如四善根依六地。修道通依四根本下三无色八近分中间禅等也。俱舍论二十三四等可见。问。十一地之时。何故八未至之中除上七。近分入中间禅欤。答。问。欲界既五趣各别也。何为一地乎。答。有抄云。问。欲界既有五趣。其性各别也。何总为一地。又无色界无别处。何立四地。答。欲界一散地故。总为一地。又无色界虽无别处。生有四种故建立四地。问。若欲界一散地。总为一地者。色界一有色同定地故总立一地。无色亦然。答色界虽一定地。器世间及修因生果各别。又于静虑支有差别故。别立四地。又无色界修因生果各别故。别为四地。但欲界五趣杂乱故。总立一地矣（云云）
    章忍位得不退（云云）俱舍论二十三云。此顺决择分四皆修所成○圣由失地舍。异生由命终。初二亦退舍。论曰。初二善根亦由退舍。由死退者。唯异生非圣。由失地舍唯圣非异生。忍及世第一。异亦无退（文）心云舍三。一异地舍。唯圣也。二命终舍。唯异生也。此二通四善根。三退舍。于四善根。圣人一向无退舍之义。付凡夫。后二善根。都无退舍。先二善根。有无不定也。故云忍不退也。非谓不堕恶趣不退也。忍不堕恶趣者。不退上胜利功能也。下忍位得恶趣不生。上忍位中。得无想北州二形等不生也。二十三卷委细也。
    三问。回心教者。指深密第二时教欤。又通第三时声闻欤。答。通以第二三时声闻行位等。名回心教也。付之。探玄记中释。假立声闻藏云。为引声闻人云回心故。所立法门等（文）如此释者。纵终教已上。声闻之行位等建立。皆可立回心教欤。加之当章文所引。智论三乘共十地中菩萨地者。欢喜等十地也。又以佛地摄十地之内事。同二乘现身得果之义（云云）尔者菩萨行位佛果相。若同二乘诱引。皆回心教可云见云何。答。当章心有三重。初见等四位。全同愚法。次资加等五位。唯识等论中。本是菩萨行位也。又通声闻。三者三乘兼杂位。如干惠等。此三重建立。皆回心教也。所被但声闻也。此外假立声闻藏。纵虽通终教。所被机既声闻也。可摄回心教欤。探玄第一云。就声闻藏。准诸经论。曲开三种。一诤论声闻藏○二称实声闻藏。谓如瑜伽声闻地○三假立声闻藏。如大乘经中。为引声闻令回心故。所立法门。亦同声闻名数而说。如无作四谛及道品等。如诸大乘经中说○此中名虽同小。义实是大。何得总说为声闻藏。答。只为此义名为假立。问。诸声闻人根熟回心所学。即是菩萨藏收。此假立藏于彼何用。答。但声闻回心有二种。一胜二劣。胜者一往入大。不籍此藏。劣犹于怖大。是故方便同彼名数。令易信受故立此门（文）复古云。施设下。谓大乘经中。有将大小二乘地位和合而说。如干惠等地。是大小杂列作十地也。又如大小二乘同说见修等。皆为引令二乘回心。施设此法也。故云引愚法等。此教通于三乘○此既下。指此回心教也。退非愚法。进非菩萨。即是三乘中声闻乘也。吾祖就声闻藏中。准诸经论。曲开三种。一诤论声闻藏○（全引玄记故略）故立此门。今即称实藏收（云云）寻云。称实藏收者。以假立声闻藏。收回心教云事欤。又探玄三种声闻藏中。今回心教者。准收称实声闻藏一云事欤。一义云。探玄既释假立藏。云为引声闻令回心故（云云）今章为引愚法二乘令回心故。施设回心教释相当。尤可摄回心教也。尔者以探玄三种声闻藏。对今章诤论。声闻藏所引愚法二乘之教也。第二称实声闻藏。正今章回心教也。故章云。此既非是愚法小乘○三乘教中声闻乘也（云云）尔者第三假立藏何收欤云。当章三乘教中声闻乘也云。正称实藏也。而然假立藏。为引声闻义同故。称实藏收。同为回心教云心也。集成引探玄三种了配义可知（云云）心可同。一义云。章云为引愚法二乘令回心故。施设回心教（云云）回心教始教之初（云云）尔者回心教者。尤始教初门也。何可通假立声闻藏欤。如直进教。亦虽似声闻。不名回心教。故知。假立藏者。于菩萨行位。似声闻之义也。不可名回心教也。尔者复古今即称实藏收者。今回心教。探玄三种声闻中。称实藏收云事也。尔者回心教之机者。必声闻也。假立声闻藏所被者。惭悟劣机菩萨也。无作四谛等。岂声闻所修哉。但探玄记释假立藏。为引声闻令回心者。渐悟劣机之菩萨诱引。望本为引声闻云也。问。假立声闻藏之义。可通始教之直进教欤。答。折云。此回心教。亦名始教之初直进。亦始教之终（文）问。回心教心。见修等四位事。指何经论乎。答。声闻资加等五位事。指事指对法论第八第九可见。问。以资粮加行二位。为远近方便（云云）尔者望见道云远近欤。又望极果欤。答。唯识论第九云。为趣无上正等菩提。修集种种胜资粮故（疏云望菩萨为号○此即依自利释）为有情故勤求解脱。由此亦名顺解脱分（疏云望涅槃为因）此论疏等心。资粮名。远望菩提涅槃之极果也。但资粮名。约自利。顺解脱名约利他见。述记会云。然求菩萨利他义显。勤求解脱自利义增。然于菩提有自利之谈。涅槃致利他之仪者。盖欲以彼显此菩提亦利有情。以此显彼涅槃亦能自利。文影于此义贯于彼故也。又同论云。为入见道住唯识性。复修加行伏除二取。谓暖顶忍第一法。此四总名顺决择分。顺趣真实决择分故。近见道立加行名。非前资粮无加行义（文）此论意。资粮者。远望佛果。加行者。近望见道也。但是释菩萨之位。声闻可同欤。故章分远近方便也。
    四问。何故资粮远望极果。加行近望见道欤。答。述记云。前顺解脱分。既初发心求究竟果故。远从彼以得自名。此顺决择分。邻近见道。欣远之心不如始业故。从邻近以得自名（文）问。论非前资粮无加行义（云云）尔者资粮加行之名。三贤四善根互通欤。答。述记云。对法八说。所有资粮皆加行道。有加行道而非资粮。此四善根。非资粮道。加功而行。初位亦名加行。近见道说将此得加行名○问。初位心猛。独名资粮。四善近见。独名加行。答。以近见道名加行。初位不得此名。加功万行方行。初位亦名加行○四善根。果之资粮。亦名资粮。而彼论文。依多住外行福智行。约最初说。若尔见道等。亦应名资粮。果之资粮故。从增得名。但名见道○前解为胜（文）钞十四（下）云。今约五位。初地加行属加行摄○虽为初地。而以地前望于地上。即为十地之加行也○然初地方便复有二种。一取三宝。皆为趣地之远方便。二者取四加行。为近方便○复有人言。此中十句唯属初地。四加行位总属十地。斯人不晓唯识论文。论云。为入见道修加行。明知。即是初地加行故。此四加行义通总别（文）此初地住分。四十句中。初十句见。疏别九句中。前五句以。四善根见事也。依此释者。资粮加行远近方便者。望初地。又四善根名加行之义通十地。聊以远唯识之文。而钞文邻次。引释唯识近见道故立加行名等之文。又十地品疏抄释资加等五位。全依唯识引释。知非背唯识义。义理通故。如此释给欤。
    五干惠等十地事。问。付此十地。且前十地。三乘共经之欤。问。此十地中第九菩萨地者。通小乘菩萨欤。问。此中第十佛地者。通三身佛欤。
    智论七十五云。此中便更解得无上道因缘所谓菩萨。从初发心来。行般若波罗蜜。具足初地乃至十地。是十地皆佐助成无上道。十地者。干惠等（已下取义经）一干惠地（声闻三贤。菩萨初发心乃至未得顺忍）二性地（声闻四善根。菩萨得顺忍）三八人地（声闻见道十五心。菩萨无生法忍入菩萨位）四见地（声闻初果。菩萨阿鞞跋致地）五薄地（声闻或须陀斯陀含。菩萨过阿鞞跋致地）六离欲地（声闻第三果。菩萨得五神通）七已作地（声闻第四果。菩萨成就佛地）八辟支佛地（观深因缘法成道名辟支佛）九菩萨地（从干惠乃至离欲地如上说。复次欢喜地乃至法云地。有人言。从一发心未乃至金刚三昧名菩萨地）十佛地（一切种智等诸佛法。已上取义自下全文）菩萨于自地中行具足。于他地中观具足。二事具足故名具足。问曰。何以故。不说菩萨似辟支佛。答曰。余地不说名字。辟支佛地说辟支佛名字故。复次菩萨能分别。知众生可以辟支佛因缘度者。是故菩萨。以智惠行辟支佛○菩萨亦如是。满足九地。修行集佛法。十力四无所畏等。虽未具足。以修习近佛道故名具足。以是故言十地。具足故得无上道（文）僧侃疏第十三云（取义）性地中菩萨得顺忍者。种性解行位（云云）八人地中无生法忍入菩萨位者。谓初地始心。见地中菩萨阿鞞跋致者。谓初地住心满心。薄地中菩萨过阿鞞跋致地乃至未成佛者。谓二地已上七地以还无功道相同于佛故。离欲因缘得五神通者。谓离功用欲。或五或六神通（已上略抄。已下全文）言菩萨于自地下解得果经文。言于自地行具足者。自分所行也。于化地观具足者。此有二种他地。一遍学二乘而不证。二仰观佛而欲登。自下问答料简言。何以故不说菩萨似辟支佛者。此问答有二意。一意直问不说似之所由。二意若不说似何以故菩萨得具辟支佛地。答中先答初问云。余地不说名字者。余虽是声闻同地。不说人名故。得义与菩萨相配。辟支佛以人名标人。既不同不说。以理言之。辟支佛中亦有前七地。但今就人总说故不配之○言复次菩萨能分别知众生可以辟支佛因缘度者。次答第二问意。此明菩萨应作辟支。即是其身。何须说似始名具足。若然亦作声闻。何故声闻就似释具足义。解言。辟支在于无佛世。自力大师。既是菩萨应作。更无辟支并出故。就即是释其具足。若应作声闻。必以佛为化主不妨。更有实行声闻。就似释具足（文）依此问答料简中释义。缘觉可经前七地。又菩萨具可经前八地见。疏九（下）云。然今既云觉法自性等。则知。十前九亦兼含大。是以智论明有三乘共十地法（文）此离世间品。十明了法者（文）以普贤胜智。了三贤圣差别。其十者。初八声闻因果。第九缘觉。第十菩萨也。故前九亦兼大小释也。抄十九（下）云。是以智论下引证成前通大之义。天台引此立于通教。通大通小通浅通深。今先列名后方释义○二解释名（已下略抄）一干惠地（三乘初心大乘即是三贤小乘即五停心等）二性地（四善根）三八人地（见道）四见地（三乘同见第一义谛理）五薄地（第二向果）六离欲地（第三向果）七已作地（第四向果）八辟支佛地（能侵除习气）九菩萨地（从空入假道观双流断习气无明得界外法界道种智）十佛智（大功德力资于智惠观真谛究竟已下习气究竟尽也。已上取义略抄全文）故智论云。声闻智惠力弱。如小火烧木。虽燃有炭在。缘觉智惠力强。如大火烧木。木燃炭尽余有灰在。诸佛智惠力大。如劫火烧。灰炭俱尽。亦如兔马等喻。问。菩萨佛地名异二乘。何得无言通。答。名虽有异。同是无学应供得二涅槃。共归灰断。证果是一。名义不殊。是名同义。究竟俱同也。广如天台四教（文）依此疏抄释起尽。亦菩萨通前八地也。但虽无地地委细配释。既第一第四地等举三乘。知可通也。若云不通者。何可证前九通大义欤。次第九菩萨地。可通小乘六度菩萨欤。但化而非实。其故者既回心教也。又三乘共十地（云云）岂声闻不见菩萨地欤。是以论菩萨地三义中。第一义云。从干惠乃至离欲。如上说（云云）化身之佛无学果位。同声闻第四果故。以佛果同。已菩萨地。配前六地云乃至离欲地也。但抄释第九菩萨地。天台别教菩萨见。此付欢喜等十地义释欤。次佛地又可通三身也。故抄释云共归灰断等（云云）付三乘同见之化身释也。折引抄全文了云。第九（下）文有二意。初引彼望上不足显二果证不同。令舍小取大。此与清凉意不同也。又彼下直进。十地外别立妙觉。令方便引故。以二乘唯分段身故。云现身证果。佛既同在十地中故。亦显现身证果。方便引彼也。此与清凉谓同是无学应供二涅槃等同。又若以清凉谓名异故。亦同贤首前义。由名异望上不足也（文）又上抄列名了云。故大品云。菩萨从初干惠地至菩萨地。皆行皆学而不取证佛地。亦学亦证故。云通三乘位也（文）
    问。上十地中。何故见道名八人地欤。答。抄十九（下）有委细释。一俱舍小疏。八忍逆数。苦法忍名八人。是释俱舍第八名。二义林法师。四向四果逆数见道为第八。上二解婆沙四十六出。探玄释大般若八人同林公。三泽洲远公亦引古婆沙。对前七方便。见道为八人。疏主同远公义（云云）又引智论五十九云。见道中有八人。信行。法。极七反向。一生得无学向。家家须陀向。有中间须陀洹向。除第三中间入涅槃向。住六无碍五解脱中者。皆是初果向中有八人。此八人望七方便。皆是第八也。二义俱成（云云已上取义抄）
    问。章文方便渐渐引向大第（云云）大乘者指菩萨乘欤。又通回心声闻欤。答。瑜伽等所明。声闻行位等异愚法中。一○二同菩萨大乘之名目。为引向菩萨乘也。故云渐渐也。问。尔者回心教建立。不定性声闻为本欤。答。回心教中虽有定性声闻。当家五教之建立。皆为终成佛。始教当分不定性为本也。
    章为直进人显位相（等文）回心菩萨。回心向大之后。可经五十二位。今约为本云为直进等也。问。小乘教菩萨。可收直进人欤。答。当章始教菩萨也。不通小乘。付之要问（上）云。维摩思益仁王胜天王迦叶佛藏等。为直进菩萨。仍直进有二种。一大乘中直进。二小乘直进菩萨。此二处教。亦有同异。准抄可知（文）当章大乘直进也。小乘直进者。别段法门也。问。直进教中。可立九地等欤。答（云云）两方也。若云不立者。菩萨修等位。皆依九地等。何不立欤。若云立者。当章不出。云何章说为见修（等文）抄十上云。体会直如名通达位。初照理故亦名见道○四修习位○复数修习无分别智（文）全引唯识。资加等五位。疏三（下）抄十（上）引释唯识可见。又疏六（上）抄十三（上）等可见。
    六问。章文又以十地说为见修（云云）尔者初地入心之全为见道欤。答（云云）此唯识论第九卷论义也。取入心全义也。但瑜伽论。入住出三心各经多劫（云云）故入心多也。而三心十六心。度度修故不相违。疏三（下）云。三通达位。即是见道。谓初入地二种见道。四修习位。始从初地第二住心。乃至金刚无间心位名为修道（文）此释初地入心全分为见道见。疏六（上初地）云。四证始终即见道位○五修道始终○寄从二地至七地竟（文）此释加所为中。于利他行说十始终文也。抄十三（上）云。初地二见道后。即是修道。且约地分见初地故。从二说（文）唯识论第九云。菩萨得此二见道时。生如来家住极喜地（云云）此又亦二见道之后。初地住心也。知入心全见道也。述记释修道转依云。即于初地住出心后。渐至究竟金刚道来（文）又对法抄。于得灭定之人。约十地入住出三心。即有三十人（云云）而见道无灭道。知见道者入心之一分欤云难。但彼举人体。见道非得灭定也。问。章直进教中说十二住。影似小乘故（云云）小乘指愚法欤。通回心声闻欤。答。十二住可通愚法回心二声闻。尔者小乘者。指二声闻也。十二住地前四十心等。似二声闻。资加五位。唯似回心故。章云。又亦为似回心教故等（云云）一义云。十二住四十心。唯似愚法。故章云似小乘（云云）资加等五位。唯似回心故。故章云。又亦为似回心教（云云）章大乘十二住（云云）疏三（下）云。三依瑜伽四十七地说十二住○一种性住○二胜解行住○三极喜住。四增上戒。五增上心。六七八三名增上惠。分成三种。谓六觉分相应增上惠住。七诸谛相应增上惠住。八缘起流转上息相应增上惠住。九无相有功用。十无相无功用。十一无碍解。十二最上菩萨住。十三最上如来住。言十二住就菩萨说。如后如来为十三住。第二即是三贤。第三已去如次十地（文）
    抄十（上）云。依瑜伽等者。彼立五性种性。即是菩萨种性也。二即是前四中初一。余可知（文）前四中初一者。摄论四位中。第一胜解行位也。问。直进教心。十信亦成位故（云云）尔者指轻毛十信欤。答。既三贤外。加十信立四位。知住前轻毛十信也。
    七问。梁摄论文。如须陀洹道前有四位（云云）
    尔者四位者何位乎。进云。章文谓暖顶忍世第一法（云云）付之。检梁论前后文。须陀洹道前之四位者。暖顶等四位也云事。全不见也。就中既例地前四十心。云须陀洹道前四位。尤可通见道已前七方便欤。是以了灯中。开三贤合四善根为四位（云云）如何。答。虽不明论文前后之体。既须陀洹前四位（云云）以七方便名四位事。非常途之义故。得论文之义。谓暖等释给也。
    梁摄论十一云。愿乐行人自有四种。谓十信·十解·十行·十回向为菩萨。圣道有四种方便故有四人。如须陀洹道前有四种方便。此四人名愿乐行人地。于第一阿僧祇劫。修行得圆满。此地若已圆满。此观人未得清净意行○如第一人未得无流心。为不清净（文）梁论疏六云。暖顶忍世第一法。名须陀四方便（文）探玄第四多同今章。抄八（下）云。然贤首意。始教别开信位。如梁论云。如须陀洹道前四位亦如是。谓十信十住十行十回向（文）问。四十心与四善根。如次相抄欤。又但数同分相例欤。答。三贤四善根相摄异。释不一准。探玄第七云。第四定位者。此当解行位终第一僧祇满○有说。犹属资粮位。以于回向后。别说四善根为加行故。有说。此通二位。以于第十回向中摄加行故。有说。此总加行。以住心已还属前二善根位。满心已还属后二善根故也。上总约初教说（文）疏五（上）云。第四定位者。若约资粮等五。诸说不同。一云。此回向位。是修大乘顺解脱分。资粮位终从十信来。皆资粮故。十回向后别立加行故。庄严论说。行尽一僧祇长养信令增上。增上修达分善根。又成唯识第九云。初无数劫福智资粮顺解脱分。既圆满已为入见道。住唯识性。复修加行。杂集十一。亦同此说。有云。此十回向是加行位。复有二说。一云。四决择分中。是后二摄。谓十解为暖。十行为顶。前九回向为忍。第十回向为世第一。成唯识云。此四善根。亦胜解行摄。此文为证。虽不分明。玄奘三藏意存此释。一云。四加行中世第一摄故。真谛译摄大乘云。如须陀洹道前有四方便。菩萨亦有四方便。谓十心若依此释。则无五位。地前四十心皆加行摄○上来多是大乘初门摄。引三乘拟仪彼立四善根故云。抄十二（上）云。疏有云。此十回向下。第二明是加行○然有三释。前释即三藏意言此文为证。虽不分明者。以但云四是胜解行摄。解行位即通指地前。获四加行在回向后。岂可非亦胜解行摄。以四善根未入地故（文）抄引杂集十一。同梁论须陀洹前有四位。文多分如梁论故略之。指集论十一同别立四善根义。尔者集论有二文也。问。疏四十心皆加行（云云）四十心四善根次第配当欤。答。义灯第七云。然四善根及持任等。皆初僧祇满心方始修之。庄严论第七云。行尽僧祇。信令增上等。已后方说起四善根。诸教皆同。自古诸师之意释不同。取文各别不得教意。教意菩萨修四善根。有正修满位。有仰修习位。仰习作观通三十心。如唯识观等成就在见。学即通前。此亦应尔。学虽通前。正修成满即在于后。资粮等位可得仰习。观所取无伏我法执。观能取无。能伏于法执。不尔如何能伏二执。杂集庄严此唯识论等。据正修位不通资粮。璎珞本业经。云住于十住修学四善根者。仰学修习。然梁摄论云。如须陀洹道前有四方便。菩萨亦有四方便。谓四十心者。或小乘五停心观·总想念处·别想念处。合四善根为四方便。如四十心。非四善根名四方便。或言总意别。取四十心满修四善根。文言略故。但云四十心。或翻译谬。魏梁隋唐同本异译。余本总无。故笔授谬（文）璎珞经上云。佛子十行心者。一欢喜行○十真实行○佛子七为得四无得故。所谓五善根。正观·暖观·顶观·忍观·三界空第一观。能生十地无相大明惠圣人胎未变故。第一空平等故（文）问。直进教心。十回向外别立四善根欤。答。章别立（云云）付之。探玄第七。疏五上如次上。
    问。章文直进教似小乘事答成有二意（云云）尔者第一机粗浅故。与为机浅云何异欤。答。
    折云。明若下初问答有二下。初标二义。一以下释。然第二义中。便云凡以等者。但是结通二义。非是牒释。然恐文脱合云。二亦以此引小故。似小乘方可云凡。以大乘似小乘等也（文）一义云。第一答云。直进教设虽不引小。直进菩萨机浅故似小也。是答直进教不可似小云问。非谓直进教不引小。第二答。凡以始教大乘似小事。直进回心。皆通引小机浅二义也（为言）第二答机浅者。通指所引二乘并直进菩萨也。是正答问中回心教可似小。直进教不可似小云难心故。云皆通一义也。瑜伽三品成就事。指事云。言如瑜伽说主得般涅槃者。第三十七卷如所引文。景法师抄云。已成就中明三乘人即为三。别声闻人中三品为三。此三俱在见道已前方便地中。望入圣道及以尽漏有其迟速（已下取义）下品现身至顶位。中品住果经生。上品现身得无学。独觉三品者。下中部行独觉。如声闻下中品。上品麟喻独觉也。集云。诸记云。而海东记准对法论云下成就者。谓暖法。中谓顶法。上谓忍法○世第一法。唯一刹那不相续故。不入三品成就也。未敢详定（文）瑜伽三十七七地门。一种性地。二胜解行地（三贤）三净胜意乐地（初）四行正行地（自二地至七地）五决定地（第八地）六决定行地（第九地）七到究竟地（第十地）疏三（下）云。七以后二住为到究竟地。前六唯菩萨。第七菩萨如来离立为地（文）后二住者。十三住中十二最上菩萨住。十三最上如来住也。
    问。堕决定究竟地者指何地乎。答。指事云。景抄云。中品者。举始括终故。略不言二地至七地行正行地。住堕决定到究竟地名上品者。此举初后括其中间故。略不明九地决定行正行地（文）问。下品成就犹往恶趣（云云）尔者三贤共行恶趣乎。答。依此文立地前总退之义也。付之。景兴抄。系业恶趣初住已上无之。仍为他受（云云）可捡。
    折云。唯识等中。初地断异生性障。并恶趣杂染愚。清凉云。即恶趣诸业果等。既初地恶趣业果方断。则知。地前犹往恶趣（云云）既初地下记释也。
    八问。瑜伽论心。以三品成就相配三僧祇。尔者三僧祇时量齐等也可云乎。答（云云）两方也。若云齐等者。瑜伽论中。释十三住量云。一一住中。经多俱胝百千大劫。或过是数（云云）地前三十心一僧祇。第二僧祇自初地至七地。八地已上是第三僧祇也。地位既多小不同也。劫量何可齐等乎。若云有增减者。准下时分义章文。僧祇之量一等也。而三返可经之见。况经论中。以劫石芥城定僧祇时量。全不可有增减。加之法花玄赞中。会抄论三十三僧祇云。七地已前二十一阿僧祇小劫也。八地已上九劫中劫。地前三僧祇大劫也（文）知可齐等云何。答。九卷同学抄论义也。彼答心云。三祇分量。非凡智所识。但依修行不同建立之。所谓地前有漏。七地已前有功用。八地已上无功用。依之分三祇。但劫石芥城等喻。只显时量长远义计也。非明分量齐等也。次玄赞释。且顺彼论心欤（云云）但当宗处处解释。可齐等见。又地前三十心时量事。同学论义也。彼答心。十住与十回向。时量非多。十行正修行时分故。可经多劫（云云）舍利弗。既经六十劫登第六住。知十住每住可经十劫欤。
    九始教不退事。问。依何论文定三乘不退乎。答。依佛性论等（云云）且付二乘不退。旁不明佛性论文三乘得佛性之位。而菩萨十回向已上不退。既忍位不退也。回心声闻。何见道已前皆可退堕乎。缘觉忍位已上。必一座成觉不退位。何可世第一法欤。以知。二乘但举得佛性之位。非不退位云事。加之瑜伽二十一文。声闻忍位不退见。随景兴遁伦等。皆忍位不退（云云）瑜伽既始教当中七背瑜伽。可依佛性论欤云何。答。菩萨既得佛性之位不退也。例二乘可然故也。但今不退者。依始教实义门。三乘共于证理之位不退故。异通途之义。若依成自乘性。上种性义。若习小行到于忍位。成声闻性（云云）是即自乘不退也。始教粗浅故。约证理之位。三乘一具定不退位故。依佛性论也。
    指事云。言依佛性论至皆不退也者。第一卷破小乘执品云。三定有佛性。即三乘人。一声闻。从苦忍以上即得佛性。二独觉。从世法以上即得佛性。三者菩萨。十回向以上。是不退位。得于佛性（文）论疏第六云。声闻乘。三中最钝。要入圣位方便始得之。缘觉次利。至世法位方能得之。菩萨最利。十回向以上为便得（云云文）玄第四云。若就始教。以通粗相说信为位。是故今后三贤。又随粗说。是故至十回向以上。方得不退。如佛性论第一卷说（文）问。始教菩萨。于何位得不退乎。答。十回向位。或地前总退二义也。付之。十住之中第七名不退住者。经论一同所说也。爰以清凉大师。七住不退释给云何。答。一义云。始教机教共粗浅故。四不退中。以证不退为本故。云地前总退十回向不退等也。但七住不退者。任经论通途之一义也。难云。始教机浅故。地前总退者愚法。何云忍不堕恶趣乎答。二乘深恐恶趣故。菩萨不尔也。
    问。十回向不退者。自初回向不退欤。答。论品云。十回向以上不退（云云）又章别立地前总退之义。知十回向之初不退也。付之。探玄第七云。依佛性论。至此位满方名不退之位。依瑜伽。此中犹自堕地狱中（云云）位满者。指第十回向见云何答。解行位终初僧祇满故。云位满欤。疏三（下）云。第七不退住○又前言不动。但能正心。今云不退有进趣义（文）拣别第六正心住也。抄十（上）云。疏今云不退有近趣义者。不退有二。一已得不退。即前四定不动。二未得不退。即今此位念念进入住则是退（文）玄赞二云。不退有四。一信不退。十信第六名不退心。自彼不退生邪见故。二位不退。十住第七○自彼不退入二乘故。三证不退。初地以上○谓所证果不退失故。四行不退。八地以上○皆能修故（文）述记三云。不退有二。一已得不退。二未得不退。前初地。后八地得（文）灯七云。地前有二。谓得及证。闻思为得。修惠为证。地前二种俱退。地上无漏定为证。有漏者为得。有漏者退。无漏者不退。可云地前自他地分法得已俱退。初地已上。自地法不退。他地法修有退。云初地以上证不退者。据自地说（云云取心）又云。于十住后说言退者。据证法说言不退者。据位乘说（云云）或说证发心皆不退者。据上品说。或为因能令后不退。非发心已即能不退（云云取心）探玄第四不许信不退。初住不退故。但始教可许欤。要问下云。引佛性论文了云。问。依仁王经云。三贤十圣忍中行。唯佛一人能尽源。又论云。十解已上是圣人。今十回向已上得佛性。云何诸经论不同。为有情机欲各别随一义说。宜可准之配释。此佛性论初。约小乘及回心初教。若后破执成正义。即是终教。则一切众生皆有佛性。依二空真如是也（文）问。瑜伽地前总退者。唯堕恶趣欤。又堕二乘地欤。答（云云）两方也。若堕二乘地者。本业经中。到第七住常住不退（云云）依此经文。诸师多分立七住已去不堕二乘地之义。若云尔者。既堕恶趣。何不堕二乘欤。是以下章文。释终教不退云。故十住初即不退。堕下二乘地。况诸恶趣及凡地乎（云云）准此释。既堕恶趣。何不堕二乘地乎。答。
    问。瑜伽论所说胜解行住相者。通三贤四善根欤。答（云云）付之。一义云。今章取义略抄。折薪引全文。而章所引终当知是名胜解行位菩萨句连续而云。是诸菩萨胜解行住下忍转时（如上）所说○当知。中品上忍转时。如上所说。当知。下品其性微薄。即于如 是上忍转时。于上所说诸行状相。渐次能令乘余永断。从此无间当知菩萨入极喜地（文）既云。无间入初地（云云）知总三贤四善根之行相也。但论下忍中忍等当何位乎。可检之
    指事云。瑜伽论第四十七卷文也。本文广故要文非如引文。见人可知。景抄云。或时具足聪惠以下。一念惠不定。次于诸有情（章众生）下。不如真知自利利他种种方便。次或于一时于大菩提下。明二利行进退不定。由思择故。欲令他乐者。自利即易利他即难。要由思择。次于诸菩萨所有违犯下。明数有犯预疑惑（文私云。章文略有犯之论文。章或于一时闻说下。犹预疑惑也）
    问。终教心可立见修等五位乎。答。章不以见修等名（云云）付之。资加等五位。通途性相也。有何以终教不立乎。就中唯识等文。初照理故亦名见道（云云）又释修道云。复数修习无分别智（云云）尔者终教大乘心。岂无最初照理复数修习等之义乎。加之纵虽终教。已地前立三贤之位。何无资加等义乎。如何。答。始教寄分分别俱生之烦恼故。分见修二道。终教不分分别俱生故。不立见修也。委细断惑章第十三寄在门可料简。
    探玄第七（十回向品）云。又三贤总为趣圣方便。不分资粮加行近远。此约终教（文）大疏五（上）玄多同。抄十二（上）无别释。折云。既不引小故。于烦恼障不分分别俱生见修之惑故。此中不分见修也（云云）
    十问。终教已上心十信为位欤。答。章文是行非位（云云）付之。疏三（下）云。七亦依仁王。五十二位当其第二（文）此释十住云第二。知十住又位也。抄无释探玄第四云。四定位者。此十信法。于始教中自是信。如梁摄论云。如须陀道前四位。谓暖等。菩萨地前四位亦如是。谓十信○又彼论及佛性论等。皆云。地前修四行○若约终教。此信但是十住位之方便。自无别位故。本业经云。未上住前有此十心○增修是心。一劫乃得入初住中○故知无位但是方便行也。
    问。方便摄三贤位欤。答○义准有四句（已下取义章）一以本摄方便。设信名唯三贤。二以方便指本位。仁王云。十信十止十坚心。不论十住。但名十信也。三开方便异本位。住前十信也。四于方便处假施正位。如前始教（已上取义）若约圆教有二义。若依普贤自法。一切皆无位。若约寄法。则同终教（文）唯识论第九卷。同学抄。住前十信位摄欤云论义。西明立位。淄州大师不许故。不为位义答成也。其十信不为位。经论引证大都如当宗。就中十住等经百劫。而璎珞十信一劫二劫云知非位（云云）故探玄引一劫二劫之文云。故知。无位也。集成引玄记文了云。问。若非位者何以十住。疏云。七依仁王五十二位是终教乎。答。此即三开方便异本位义也。故抄曰。此之十四。是习种性中当十住因。开因异果故加此十（文）本业经云。未上住前（云云）
    上卷字品文也。又云。始从凡夫等（文）下卷释义品文也。又仁王经云。习忍等（文）下卷受持忍文也。此品说十三法师。第一名习种姓。即十住也。又名习忍也。问。本业经名字菩萨等摄僧祇欤。答。此第九卷。同学抄论义也。而然既云住前信相等（文）僧祇已前得心也。
    十一问。轻毛十信经几劫欤。答。章文经十千劫入十住位（云云）付之。探玄第四云。本业经云○增修是心。一劫二劫三劫乃得入初住中（文）疏三下云。初发心住者。璎珞云。是上进分善根人。若一劫二劫。一恒二恒佛所。行十信心○住空性住故名为住。依仁王起信。即十千劫来修信行满。入位不退○名发心住（文）抄十（上）无别释。元晓大师本业疏。上根一切。极钝一万劫。中根不定（云云取义）法洗律师梵网疏。一切者大劫。十千劫会合（云云）但本业十信劫数。大劫见故。天台等。一万劫者大劫（云云）本业经十信时分三品。一一劫二劫三劫。二一劫二劫乃至十劫修行。十信得入十住。三十千劫（云云）三种皆大劫（云云）
    问。十信时分限十千劫欤。又通无量劫等欤。答。元晓大师。极钝一万劫（云云）又当章前后不过十千劫。付之。净影大师大乘义章（十二下）并慈恩大师玄赞等。虽有余无余回心各别。涅槃经八六四二万十千劫。皆十信时分也（是一）次地持论云。善趣菩萨。经无数劫入种姓地（文）又云。中上根者。经亿百千大劫。软根者不在数（文）摄论云。十信菩萨经一僧祇（文）云何。地持摄论等三论宗。大乘义章贤圣义短籍引之问答。彼短籍心。任贤圣义解释。五果回心十信时分。八六四二一万等也。顿悟菩萨。地持论为定。本业经十劫等。为劝始行人。方便之说会释也。当宗义。检本论可治定也。一义云。元晓大师。极钝一万劫。中根不定（云云）当宗解释。不过十千劫。尔者地持摄论等。经无量劫者。付不修懈怠之时。仁王本业等。不过十千事。依善心相续之时欤。问。章文引起信论。为示现退等（云云）尔者限本业六住退欤。又通瑜伽地前总退等之义会示现退欤。答。当章心。会本业经六住退见。付之○答。起信云。如修多罗中。或说有退等（云云）付舍利弗等示退会之。又既云修多罗中等。不指论文也。又论中不指退人故。但终教已上会论者。始教机浅故也可会欤。起信论云。如修多罗中。或说有退。堕恶趣者。非其实退。但为初学菩萨未入正位。而懈怠者恐怖勇猛故（文）信成就发心之中。释发心不退义也。起信疏（下）云。如璎珞本经中言。七住已前名为退分者。若不值善知识者。若一劫乃至一劫退菩提心。如净目天子法才王子舍利弗等。欲入第七住○值恶知识因缘故。退入凡夫不善恶中○今释。此经意是权语非实退。但恐怖初人。令不慢怠故也（文）问。于恐怖勇猛（云云）望何位令勇猛欤。一义云。望第七住不退位。一义云。望上位。章小分见法身（云云）起信论云。发是心故。则得小分见于法身。以见法身欤。随其愿力。能现八种利益众生○亦非业系。以有大愿自在力故（文）信成就发心之文也。论无十方世界之言。章文取义云。十方世界也。疏下云。第三明发心利益○谓十解菩萨此观门。见于法界故云少分见也。亦可依人空门。见法身故（文）章又依三昧小分见报身（云云）集云。又依下即真如用大中文正云。初发意菩萨等所见者。以深信真如法故。小分而见知彼色相庄严等事。无来无去离于分齐。唯依心现不离真如。今云依三昧者。以四即定故。其所修解行发心中文（文）起信论如所引。疏下云。报中简比异证○深信真如法小分见者。十解菩萨等。依比观门见真如理。是相似觉故云小分○知彼色相乃至离于分齐者。以见真如异于凡小。是故得知色相等事性无分别也○摄论中地上见报身者。彼据证之相应成就处说。今此地前菩萨小分见者。以知色境。但是现识不离真如。即无分齐故得小分见也。既非全见故不相违。但以异于凡小心外取境。见应化故。故约唯心小分明见（文）问。于报身色相云小分见者。唯约观解云见欤。依观解深正小分眼见欤。答。若约观解散心观解。岂无小分见之义欤。而章文依三昧见（云云）知定心上眼见也。指事云。此中言又依三昧亦得少分见佛报身者。此非论文。唯重牒前信成就发心论文意。续解行发心论文合为一文。谓前论云菩萨此心故则得少分见于法身等者。依三昧得见也。次其所修以下。正是解行发心文也。起信论无依三昧文故。如是异解。但集成文义其共所依欤。
    问。终教中可有假立声闻藏。何云终教不似小乘欤。答。章先付菩萨行位。问答不似小乘之义。假立藏别途事也。探玄第一云。问。楞伽初地即八地等文顿教义欤。答。章文顿教义（云云）付之。疏一上如章。抄三（上）云。疏不依位地下○彼经第四先长行云。大惠。于第一义无次第相续说。无所有妄想寂灭法。颂中有七偈。后二偈明不立地位云（自下取义注）十地则为初（同证如故）初则为八地（同不动故）第九则为七（同无生忍故）七亦复为八（同无相观故）第二为第三（同信忍故）第四为第五（同顺忍）第三为第六（三惠光与般若同）无有何次者（自下全文）颂上经文。于第一义无次第相续等。今疏上句。举约义同中一句之要。下句即据理都泯义。已略正意在于下句（文）指事引元晓疏释与抄。文异义同也。
    问。付别教位相得相等如何分之欤。答。寄位等三门约位。而第三约行明位之科。即明行相。不退如终教。探玄第四。以圆同终故。入位已后。方说为不退位也（文）
    十二问。圆教心十信成位欤。章始从十信乃至佛果六位不同（云云）付之。终教既不成位。圆教何可立位欤。是以探玄记云。若约寄法即同终教（云云）答。一义云。寄终教分行位差别之时。十信行而非位。若约位满成佛者。十信终心作佛故。十信文又位也。尔者圆教心。十信可通二义也。章经云在于等者。经第一菩萨叹德中文也。是故经中（云云）贤首品心也。问。见闻成金刚种者。限深信见闻欤。答。通不生信乐也（云云）八经性起品云。亲近如来见闻。所修善根皆悉不虚（文）又举喻云。譬如丈夫食少金刚。终竟不消。要穿其身出在于外（文）又云。我今告汝。设有众生。见闻于佛。业障缠覆不生信乐。亦种善根无空过者。乃至究竟入于涅槃（文）疏云（九上）此明益深。如来秘密藏经中明。骂药服之。犹能得力。骂沈烧已还具香气。骂佛犹胜敬诸外道○涅槃中喻以毒涂鼓。欲闻不闻无不死者。菩萨之名。起自闻谤之日。谤尚远益。况深信耶。况解行耶。况证悟耶。弘持之者。勉思此文（文）又疏此见闻。皆通在世灭后释也。
    十三问。成金刚种之后。极往几生开解行之悟欤。答。
    问。离垢三昧者第十地得欤。答。通因满与果也。付之。八经随好品云。卢舍那菩萨。今住离垢三昧。应当敬念（文）又举天子得益了云。犹未能见离垢三昧之少分也（文）六经又云。犹未能见离垢三昧之少分也（文）探玄第十六云。离垢三昧有二。一约因终。如第十法云地菩萨所得。离自二障微细垢故。二约果初。如此文是将现成佛在此天上住。此三昧能利众生令离垢故（文）问。经文未得少分（云云）释住此三昧（云云）相违如何（云云）集云。超法师云。由此三昧有两重。一因满所得。即天子获者是。二果满所得。约果满三昧边。是故云未得少分也○解云。章含二意现前在前皆通（云云文）超法师释也。
    十四问。解行位者通三贤十地欤。答。虽有异释。当章心。十信终心已去。至第十地满解行生可摄也。付之。孔目第三云。若一乘义。十信地见闻终心成解行。十信终心胜进向十解得究竟证。余义如别章（文）是付圆融分三生也。疏十（上）云。此菩提心为当何位。善财童子为圣为凡。古有多释○贤首云。应是善超信行中人。依圆教宗有三位。一见闻位。即是善财。次前生身见闻。如是普贤法故。成解脱分善根。如前叹德中辨。二是解行位○如善财此生○三证入生。即因位穷终没同果海。善财来生是也。此之一解甚顺经宗。但更有一理。谓历位而修得见普贤一时顿具（文）钞二十（上）云。此之一解下。疏辨顺违○但更有下疏正其释。以向古释。后以违前故。谓前定三生。今生但解行而非证入。乃至后释即言寄地即是地位。岂非证入耶。故今正之。一时顿具。即是第三证入生故。亦成渐顿得交彻故（文）即是地位岂非证耶者。初地已上证入生见。
    十五问。不经三生。而一生证入机可有之欤。答。三圣圆融观云。依此修行一生不克三生必圆（文）经七十八弥勒赞善财云。此长者子。于一生内。则能净佛刹。则能化众生（云云）疏十（下）谓即凡身一生。亦解行一生（文）钞二十（下）云。凡身一生者。约圆融说。解行一生者。约行布说故（文）此善财一生也。一生者今生也。叹德所说宿习善根也。
    十六问。解行证入之生者隔生欤。答（云云）
    两方也。若云隔生者。别教心。以分段身直至佛果。圆机何至十地因满。可有分段隔生欤。是以孔目章中。普庄严童子等。现身成佛之机定。若依之云不隔生者。既云约报。若不隔生者。约报但二生也。何可云三生欤。是以善财童子证果。新旧二经共在于当来见。加之大威光太子。于第三佛所成就普贤行了。命终生须弥山上天宫见。何况大威光太子者。毗卢舍那。乃往过去之本事也。知证果在后云事如何。答。善财证果当来者。三生行布之义相也。若约圆融实义者。既初发心时证入了。又威光太子。于第三佛所成就普贤行毕。后作忉利天王。又诣第四佛所得三昧等（云云）是即解行生中自在受生之义也。非解行证入之隔生之义也。华严问答下云。又孔目云。华严经中成佛有五○善财童子。既现身至普贤菩萨知识。而弥勒知识言。当来我成佛时汝见我。故知。后生中成佛。此等且约文相。据见闻等三位为三生故。作如是说耳。约实共皆同。但以一身中成佛。言一身者。法性身。无别分段等身（文）共皆同者。普庄严兜率天子善财童子等。皆同现身成佛机云也。孔目文如下引。孔目第四云。善财一生皆得者。依华严经。疾得成佛有其五种。一依胜身。一生即得。从见闻位后。一生至离垢定。后身即成佛○初义有四。一依世界性等十世界身轮王之子。现身成佛。如宝庄严童子等三者。依阎浮胜功德身。如善财等。现身究竟普贤之行。后生即见佛○二依见闻经生疾克。如初地中说三时益○三依一时疾得成佛者。如善财童子。于知识之处。一时之间获普贤法（文）
    自防遗忘集第三云。未入地狱已前名见闻生○不离天处。见佛法身名证入生。何以故。天子不改分段身故。经云。少作方便疾得菩提。斯之谓也（文）
    晋经六十云。尔时弥勒菩萨○告善财言○善男子。我于彼中寿终下生成正觉时。汝及文珠师利。俱得见我（文）唐经七十九多分同也。探玄二十云。释有三义。一云。我当来成佛时。亦说此花严。彼时亦有文珠善财所说之法故云也。二云。我成佛时。汝与文珠。俱来助我。宣扬法化。三为表法。谓善财何故上于佛会。但求诸善知识。而不求佛者。以善财此生是修因之身未成果故。不至佛所。非谓不求。但成果隔因故说当见佛。以是满位故。无仰推等也（文）
    指事云。引此文了云。案云。此三释中。今此章解。当第三释。准思可知之。疏十（下）云。俱见我者。亦有三意。一俱助化故。二善财行。文殊信智成正觉时。俱证此故。三者文殊古佛善财当佛慈氏现佛。三世圆融浩然大均故云俱见（文）唐经十一云。诸佛子○复有佛出号名称普闻莲花眼幢。是时大威光。于此命终。生须弥山上寂静宝宫天城。为大天王。名离垢移德幢。共诸天众俱诣佛所闻此经已得三昧。名普门欢喜藏。以三昧力。能入一切法实相海。获是益已。从道场出还归本处（文）
    疏二（下）云。遇第四佛文分为四○二是时下天王就供中二。先明菩萨行进报处天宫○若结会者。应云尔时威光菩萨者。毗卢舍那是等（文）会解记云。威光结为功利王（云云）抄无释。疏序云。解行在躬一生日旷劫之果（文）抄一（上）云。指善财普庄严二人也。
    会解记释云。而言果之果。即一生满足诸行故云果尔（文）锦冠抄第二（上）云。疏解行在躬○者。第二解行益○若尔何言果耶。答。理实但是因圆。以是果因故言果也（文）锦冠者。圆宗文类第二十引之。问。三生成道者别教本意欤。答（云云）花严问答下云。问。见闻等三位普法正位耶。答。不也。但从三乘位。作如是说耳。若普法正位即无不位。一切六道三界。一切法界法门。皆无不普法位。又一位一切位。一切位一位。如位法门。一切行教义等法门皆尔。可思（文）问。章文约行明位。乃至谓自分胜进（云云）尔者今自分胜进者。通探玄所立七重自分胜进欤。为当限行相望自分胜进欤。答（云云）两方也。若云通七种自分胜进者。既章文约行明位（云云）知第四行位相望自分胜进也云事。若依之云尔者。章文此门通前诸位解行。及以得法分齐说（云云）如解释者。通七种见云何。答（云云）探玄第二云。然此分通说有七重。一约一行生熟分。二约二行。如施行已成后修戒等。三约二利。以分四就行位。以得位为胜进。五约比证以分。六约二位。谓前位已成为自分。超向后位为胜进。七就因果。因成自分。入果胜进（文）复古全引此文。可通七重见。集成又同心欤。委细指复古故。折云。三约行下。自分即约当位。胜进分二。一约趣后位。二约趣佛果。此门下此有二义。初唯上因圆。谓每得一位。自分即胜进。彻于解行诸位也。及以下。二彻入果海位。以此为分齐尔。如上云胜进分得一切位及佛地等（文）每得一位自分等者。每一一位得自分体者。自分也。胜进通于因圆与极果。是又可通探玄七重欤。一义云。今约行尔者。行者指十信。十信。成就自分也。十信终心圆满诸位解行与极果。胜进功德也。故章云。此门通前诸位乃至得法等者。举胜进分功德也。凡云约行者。自内证也。内证者。十信终心作佛故。不立诸位故云唯有二也。故下断惑章云。约行十信终心断（云云）探玄三云。又此中童子得法是何位者。义准上下经意有三种成佛。一约位○十解诸位即成佛○二约行总不依位。但自分胜进究竟即至佛果。三约理财一切众生并已成竟（云云）大疏四上发心品云。通说诸位。互相收摄。总有三类。一以行摄位。如十信中具一切位。贤首品说。二以位摄位○三初心摄终（云云）此等解释。约行明。位等行者。限十信行。不通诸位之行见。若此约行明。位科一一位中。皆摄因果诸位义也云者。第一约寄位。修云何异欤。章如普庄严乃至约因门示故（云云）属约行明位科。即释别教之行相。就中此段。付上胜进分。明诸位解行之行相。若约信满得位下。十信终心作佛得果之行相也。即上得法分齐处也。普庄严等者。取善财兜率天子等也。集云。其身下二位内行相（文）孔目第一云。若依一乘圆通之教。由义自在总别相成故。无前后始终浅深近远等别。但不退已后。即明得彼普贤之法。约熟教比之。即十信满心已去。即是其位。其普贤位中。对彼解行法及彼得义。唯有自分胜进两义不同。其身在于白净宝网转轮王位。十眼十耳等境界。若约解行法分齐克。唯未得离垢三昧。其离垢三昧。是未受职之前定。其身在世界性等已上处住。而在普见肉眼位中。见十方界。若证得普贤位。在六相方便十地位中。何以故。依十地证义会普法故（文）十信终心已去。位即一切位故。云普贤位也。十信终心已去。每位摄因果之诸位故。此未必唯约行之门故。可通诸位也。即上所引折薪之义也。
    章世界性等已上处（云云）问。世界性等已上者指何土欤。答。折云。其身下云世界性者。即唐经世界种也。普经云有世界海。名净光普现眼中有世界性。名胜妙音。彼世界性中有香水海。名清净光。彼香水海中有须弥山名焰花庄严幢。彼山有林观。名宝花林。东有城名焰光。彼城有王。名爱见善惠。有二万五千子。其第一子。名功德胜。次名普庄严童子。于宝花林。遇一切功德本。胜须弥山云佛等。闻经获得一切法。具足三昧等（上以义略引尔）释曰。此云世界性等已上住者。等于香海·须弥山·宝林王城中住也（文）集成引孔目第一。指世界性等之十重世界。尔者等世界海等十九也。问。十重世界者。瞿夷所知之世界也。岂普庄严所住世界哉。答。准唐经并大疏解释。世界性等下重世界。瞿境界花藏界中诸刹种等之体相等也。普庄严所居。亦花藏中刹种也。故义理相当欤。十重世界体相宽狭有无等。至摄化章可摄之。章白净宝网普见肉眼锭光颇梨等事。皆小相品说兜率天子事也。
    十七。问。白净宝网转轮五者。指第十地欤。为当云何欤。答。第十地轮王也。付之。当章起尽。举白净宝网等之行相了。结解行位内之行相。通解行之位见。加之清凉大师准璎珞经。白净宝网者。第九地白云宝相轮释给如何。答。白净宝网转轮王位者。兜率天子三重顿得十地之内。第二见盖益之文也。此得益第十地云事。孔目第四。并探玄大疏等列祖不及异端。白但折净宝网之言。虽第九地之王举所具。所能具第十地也。故集成云。今章与孔目。以所具詺能具。谓白净宝网等。诸轮王善根之位（云云）晋经第三十四（小相品）云。彼诸众生。具足种种净香自在光明善根。若有众生见此盖者。彼诸众生。种一恒河沙转轮王圣所殖善根。所谓白净宝网转轮王等（文）玄第十六云。三见盖利益中三。初明见此法界法门之盖故。得一恒河沙轮王善根。皆如白净宝网等。皆是世界性中万子已去轮王如爱见善惠王○谓一恒沙个白净宝网轮王善根○此中有三重益。初明佛光普照诸天子令得十地。二此天子毛孔所出香花盖等。后益众生令得轮王亦是十地。三轮王放光照余众生。亦令得十地（文）三重顿得十地义。疏八下大义与玄同也。又孔目第四释三重云。自他兼得十地（云云）唐经四十八（随好品）云。如是知已成就香幢云自在光明清净菩提。若有众生见此盖者。种一清净金网转轮王一恒沙善根（文）疏八下云。明见盖益于中○今初准晋经。云种一恒河沙转轮圣王所殖善根。所谓白净宝网转轮王等是即多个轮王。非一轮王之多善也。梵本亦然。而言清净金网者。准璎珞上卷。金轮在十回向。初地已上皆是琉璃轮。而增宝数○八地但云大应宝相轮。九地云白云宝相轮。十地云百万神通宝光璎珞无畏珠宝相轮。若顺晋经白净之言。则是九地。即前香幢云自在光明。若然彼但是所等。金网无失。若取十地为清净金网。正当十地以无畏珠为清净义。又摄化分齐。与上第十地摄报果同。则证十地明矣。故下此王放光遇者。亦登十地。言一恒沙者。谓从九地已还。乃至铜轮。以此十地所化分齐。比前如恒沙矣。故晋经云宝网轮王等。等取前也（文）钞十八（下）云。言多个轮王者。即宝网是。一等取金网琉璃等多故。有一恒沙也。言非一轮王多善者。则以旧经弹于今经。金经云种清净金网轮王一恒沙善根。则一轮王有多善耳○准璎珞上卷下。第三引璎珞经成立二经○则晋经从九向下等。今经从十回向。当中向上等故言无失。则亦是多千轮王善根。谓得金网等一恒沙轮王善根故言无失。言若取十地为清净金网正当十地者下。直顺今经。一转轮王多善根义。以三义证成。一以无畏珠为清净义。二○即次行经云。住此转轮王位。于百千亿那由他佛刹那微尘数世界中。教化众生。正同十地摄报果中所化分齐。三故下此王下○故彼经云。菩萨安住清净金网转轮王位。亦复如是。则金网非所等。正是十地。但其金字璎珞。虽无余经。或有故。金刚顶经广说。金轮佛顶疏。言一恒沙者下。第二别释恒沙善根。虽金轮为所等。能具义则不同。一恒沙善根。二经须一。言九地已还者。正顺晋经。从白净九地向下等故（文）付唐经清净金网文。一所等十回向轮王也。二正第十地轮王也。但一恒沙善根者。以九地已还。乃至十住一恒沙善根。为第十地轮王所具故。云一轮王多善也。以白净金网等为所具时者。白净金网等所具随一故。一白净轮王不具能恒沙故。云非一轮王之多善等也。问。晋经文云。白净宝网转轮王等（云云）尔者宗家心。白净宝网一恒沙故云等欤。将又等取金银等轮王欤。答。玄云。一恒沙个白净宝网轮王善根（云云）
    又皆如白净宝网等（云云）付之疏抄释相违如何。答。问。晋经文白净宝网等者。与唐经清净金网同也可云哉。答（云云）两方也。若云同者。披清凉大师解释。白净宝网者。第九地轮王也云事不及异端。清净金网者。十回向之轮王。或第十地轮王也。进退之文理全非白净宝网。若依之不同者。白净宝网清净金网者。同是见盖之益第十地之轮王也。何有差别可云欤。答。白净宝网者。第九地所等之轮王也云事。宗家清凉大师解释一同也。尔者与清净金网不同云事勿论欤。但当章云白净宝网轮王位得普见肉眼等（云云）孔目第一。又同之。是则举所等之白净宝。名能具第十地。若依此义者。白净宝网。即第十地轮王之名也。然者清净金网。正当第十地之义可一同欤。但此事略文义论义也。能能可料简欤。章得普见肉眼（云云）见十佛刹尘数界事。小相品并探玄等可见。问。普见肉眼者通佛果欤。答（云云）下依身章云。若依圆教不说变易。但分段身。至于十地离垢定前。以至此位得普见肉眼故。知是分段也（文）章肉眼唯见三千界（云云）凡圣大小等肉眼等不同事。佛果三身五眼具不具事。抄十九（下）云。然凡夫肉眼见百由旬。二乘肉眼同凡夫见。菩萨肉眼如大品说。极远见三千界。如来肉眼与菩萨同。见境分明。天眼有二。一报得。随在诸地。唯见自地及于下地。不能见上。若修得者。智论云。凡夫天眼见一四天下○阿那律见三千界。缘觉小者见中千。大者见大千。菩萨修得者○远者见一切世界。故地持云。菩萨以一切世界为天眼境。报得者。大品经说。极喜见三千。如来见一切○佛眼二乘全无○地上眼见故有佛眼○佛之三身。化身具五。报身无肉眼。法身无五眼。若约法性之眼亦得具五。然随法相差别。若斯法性宗中。一一圆融具如上说（文）疏九（下）抄十九下。引智论三十七四十四等。释十眼五眼等事委细也。智论肉眼释有五义。一近（见）远（不见）二粗细。三前后。四明暗。五障内障外。肉眼皆见上不见下。天眼皆见。十眼中肉眼。见一切色。天眼见一切心等也。问。兜率天子等得离垢三昧欤。答。章至离垢三昧前（云云）小相品结天鼓说法得益分齐云。犹能见离垢三昧之少分耶（文）玄第十六释云。六结益分齐。谓随得十地因满简不同果故。云犹未能等也（文）孔目第一云。若约解行法分齐克。唯未得离垢三昧（文）如上引知。离垢三昧前者已前也。已邻离垢故云已前也。又第十六通因果（云云）如上引。折云。若三下大品经云。菩萨行般若时。肉眼得见三千大千国土。智论问云。大千国土百亿须弥山诸铁围等事障碍云何偏见者。何用天眼。答。不以障碍故见。若无障碍见大千界。如观掌中无异。复次有人言。菩萨天眼有二种。一者从禅定力得。二者先世行业果报得。报得天眼。常在肉眼中。是故大千所有之物不能为碍。因天眼开障肉眼得见。问。佛为世尊力皆周遍。何以但见大千国土。答。若肉眼能过何用天眼。以肉眼不能及修学天眼（云云）问。锭光颇梨体珠欤镜欤。答（云云）折云。即以前肉眼所见。经连次云。亦于念念中见百千万亿那由他佛刹尘等如来。譬如锭光颇梨珠。照十佛刹微尘等世界。此珠白净宝网转轮圣王善根所成。注云。此段之珠前经却之。如明净锭光颇梨镜。照十世界等。此镜体是殊宝故云珠也（已上注云云）此段者。第三重光明益中文也。前经者。天鼓说法举十喻。说业障空义之中。第八镜含万像喻之文也。
    章以约因行示故（云云）指事云。此通伏难。难曰。信满已去所起行用。皆周遍法界。无分齐相。云何唯得离垢三昧前。亦照十佛世界尘数世界等欤。答。约因门示故。若约因果无二门者。周遍法界无分齐相（云云）一义云。已上普庄严兜率天子等之行相。虽因位穷满未到佛果故。云约因门示也。若约信满已下。十信终心作佛得果行相。即贤首品心也。
    章能心一手等者。贤首品十大三昧中。第四千出广供三昧文也。又云。不离一世界（云云）又于一念中等（云云）问。圆教心。于何位立不退欤。答。玄第四云。以圆同终故。入位已后方说为不退位也（文）章终教不退上八相（云云）起信论信成就发心中说八相。即初住不退上八相也。而论云。有漏之业未能决断（云云）故不得自在云也。问。始教心。初住已上现八相欤。答。两方也。若云现者。章文何限终教不退等欤。若云不现者（已下玄难思）贤首品海印三昧之终现八相。是十信终心所现也。虽云示现。约机云示现。非暂时化现。探玄记第四释也。又第四云。若三乘初教中。总无化现成佛以来得不退故（文）答。章问。若初即具后等（云云）答料简。答实尔者。纵若不得度。亦应不得初。但以下夺。心云。初得后得义决定也。后得故初得云事。不可有也。折云。答云实尔者。正如所问。才不得后亦不得初。此纵也。但以下夺。但以令宗既初后圆融。得初时无不明后故也。是故下结答意云。若此宗初不得后。前难得成。既得初时。即得于后。何有前难。所以无有未得后而不得初义也（文）章云约相（五位差别寄浅深之相也）就门（三机诱引之门）约体（理智菩提心等位体也）就法（法尔圆融无碍之法也）折云。初约行布门。约相就义门故。有前后次第○二约体就法者。体即体相。亦是诸地体相。尔相前就门有出入次第之义。今此诸位体相就法。法无次第浅深。但圆融自在。尔故诸位体相同法之自在也（云云）
    十八。问。章文若自别教即不依位成（云云）尔者十信初信作佛得果义有欤。答（云云）折云。答意云。直论别教。初信亦是既住住皆具一切。不必须到满心故。云不依位成。非是别教不约位说也。今寄三乘终教故。约满心尔。清凉亦云。圆融门中不依位。次寄终教。说信满即能因果无碍。以因门取常。即是菩萨。以果门取。即恒是佛。或双收双泯自在难思（文）集云。问。前云一乘信满成佛。此谓不依位成何欤。答。前约行。此约实。如断惑中说（文）断惑章云。约实以无可断。本来清净（云云）复古云。若直自宗别教。则不依位成。孔目第一义章云。若依一乘圆通之教。由义自在总别相成故。无前后始终浅深近远等别。又要问○者须成佛。则数数成。新新断结。亦不住学地。若对不成机。则常不成（文）
    问。如上义者。别教机。十信初心始觉修生之义可有欤。答。始觉圆极。何可云初心欤。圆教心。开悟即本有十身圆融信等。即一心具德故。诸位皆圆位也。故举一全收也。诸记之释此趣也。章若尔应云住位成佛者。上云寄彼得入住处等故。致问也。何名信满者。上引贤首品等释。成十信终心作佛之义故难也。答心云。贤首品等。信行满位。摄诸位。明十信终心作佛之义者。是行佛而非位佛。而其终心即初住故。又寄终教也（为言）
    问。十信终心与初住一体义云何。答。玄第四云（贤首品）○此是起信论三种发心中。当最初信成就发心故云初也。同下文十住初发心住及发心功德品。此约信终。彼就住初故无二也。既以信满入住方为信。何不住满入行为住耶。释云信不成位故不例也（文）此释菩萨于生死最初发心时等之四句也。又云。此心已入住。然约能入方便故属信终（文）释十信也。初发心即极勘文有别。

文安三年十二月二十三日于东大寺书写毕
自二十二日未克至二十三日子时功终毕回向无上大菩提也

决舜　　祐乘

华严五教章问答抄下四
华严五教章问答抄下（五）

　　
　　　　　
　　　　　
　　　　　

时分义

    一。三生六十劫等利钝。
    二。有漏四波罗蜜。
    三。新旧二经俱服同异。
    四。超劫重重。
    五。不定僧祇重重。
    六。别教行布修行时分。

章极疾三生（云云）极迟迳六十劫（云云）

    俱舍论第二十三云。顺决择分。今生起者。必前生起顺解脱分。诸有创殖顺解脱分。极速三生方得解脱。谓初生起顺解脱分。第二生起顺决择分。第三生入圣。乃至得解脱。譬如下种苗成结实。三位不同（文）
    问。三生等者何生欤。答。依俱舍等心者。合人天二生名一大生事。证果已后极七反家家等之润生之义也。三生四生等者。以半生为一生也。故二十三论。付七反。释人天合生之义。折引折玄云。问。声闻缘觉所经生劫是何生劫欤。彼答之言。生劫者多说是一报生死。岂有三生四生。便能得道。若法花经抄。遇一化佛出世名一生。如舍利弗等。于过去拘那含牟尼佛时。修声闻资粮。于迦叶佛时。修声闻加行。于释迦牟尼佛所。方得入见道。乃至极果。言劫者。亦未有文。亦云一增减劫。亦云一大劫。上皆彼（云云文）
    镜水抄二十一云（法花玄赞末书）言已于三生六十等者。利根者疾则三生。钝根迟者六十劫。路府三释。一云。经三。父母生○二云。经于人天三反大生名三生也○三云。经于三千化佛○六十劫者增减劫也。又云。六十劫此是练根。及非钝根者。三生是钝根。即非练根也○言四生百劫者。四生者如声闻说。百劫者或成住坏空等劫。亦不遮一二劫。乃至九十劫已来。得独觉果。修道勤求。极数者说。若懈怠者。更生无量劫。不得二乘果也（文）
    问。三生等约半生。极七反等约一大生云事。有何所以哉。答。七反等润生。欲界九品之烦恼。尽润生之执力。而欲界中人天引业五戒十善差别故。润生执力。亦兼人天故。合人天之一大生也。顺解脱等三生。机根进修之迟速也。不依烦恼结生之执力。何必合人天而云一生欤。但镜水抄第二释。以三大生为三生见。俱舍师可寻检。
    问。二生得果人可有欤。答（云云）俱舍论二十三云。颂曰○依本必见谛○论曰。依根本地起暖等善根。彼于此生。必定得见谛。厌生死心极利故（文）依此文者。第二生。依根本地修得顺决择善根者。必了二生得入见谛故。正理论许二生解脱者（云云）故光会云。依根本地起暖等者。必于先生已起暖等（文）故无生灭之义也。
    问。三生得果者。第三生必得无学欤。又通前三果经生人欤。答。论第三生入圣。乃至得解脱（云云）第三生得初果等经等生之类。犹三生得脱之摄也（云云）但当章三生得罗汉（云云）又第三生漏尽得果（云云）依终极释欤。俱舍师可寻也。
    问。六十劫百劫者。大小等劫中何劫欤。答。准上镜水抄。六十劫者一增减。是小劫也。百劫者或成住坏空（云云）即八十增减。是大劫也。又俱舍论第十二要百大劫（云云）如下。
    问。三生六十劫等利钝义。云何判之欤。答。依诸释有三义。一云。三生四生钝。六十劫百劫利。中间不定也。三乘相对之时。上根等次第。练根行长久故也。婆娑三十一云。复次大加行得故。名大悲。谓必经三无数大劫。修习百千难行苦行。方得如是无根大悲。非如声闻极利根者。经六十劫修诸加行。便得菩提。非如独觉极利根者。唯经百劫。修诸加行便得菩提（文）此文六十劫百劫者极利根见。
    问。百二云。复次依狭小道而得解脱故名时解脱。狭小通者。谓极速。第一生中种善根。第二生中令成就。第三生中得解脱。余不决定。依广大道而得解脱名不时解脱。大道者。谓若极迟声闻乘。经六十劫而得解脱。如舍利子独觉乘。经百劫而得解脱。如麟觉喻（文）
    此亦时解脱钝根。不时解脱利根云事。萨婆多一宗所定也。知三生钝根。六十劫等利根也。
    光疏第二十三云。此据声闻。极疾三生修加行。极迟六十劫修加行。若据独觉。极疾四生修加行。极迟百劫修加行。若据佛乘。极疾三无类劫。及余九十一劫修加行。若极迟者。三无数劫。及余百劫修加行。此据修者。余即不定。或有殖已经一劫或无量劫。不能入圣。佛时长故其根最利。声闻三生。独觉四生。非要利根。亦通钝根。若极利者。要经六十。要经百劫故。婆娑三十一云。非如声闻极利根者经六十劫。非如独觉极利根者唯经百劫。余文可知（文）俱舍一宗心。依婆娑本文。六十劫百劫者极利也。三生四生有通利钝（云云）有唯钝（云云）余者三生等唯钝之义。非要利根。亦通钝根之文。如何会之哉。答。
    抄十三（上）云。谓钝根者名随信行。若利根者名随法行（文）二云。三生等唯利。六十劫等唯钝（云云）勤行精进者。速得解脱故。折云。利者但有三生○六十劫者即钝根者（云云）业疏四下（南山大师）第三生证斯利根也。若有钝者乃至六十劫（文）大智律师真语律师等释家。同存此义。又弘法大师宝钥。三生利根也（云云）三三生六十劫等共通利钝。
    俱舍惠晖疏云。问。三生与六十劫。四生与百劫。谁钝谁利。答。皆通利钝。时多小不同者。厌心胜劣故有长短。若三生是利者。佛时最长。应是钝根（文）
    毗昙章道基师云。且依小乘○其速成者。三生中得声闻菩提故。俱舍论云○此心疾终圣果为利。而实其间通利钝。若迟缓者。迳六十劫。此说力兵等小劫。其迟证圣果为钝。而其中通利钝（文）
    镜水抄二十一如上抄。又法花玄第五（嘉祥大师）判一乘进入三根之时。三生六十劫等。共通利钝之义见。问。上三义如何取舍之欤。答。
    寿量品玄赞云。且如二乘练根相对。生少得者为钝。生多得者为利。勤堕相对。生小得者为利。生多得者为钝（文）
    问。四生百劫共通部行麟喻欤。答。上婆娑文。百劫如麟喻（云云）又极利百劫（云云）知百劫唯麟喻所经也。显宗论云。部行独觉修因时。量减百大劫。时无长限（文）此别种姓部行证据也。别种姓部行允减百大劫（云云）知四生部行之所经也但法花玄第五云。总说独觉凡有四种。一者本乘缘觉○此人有多经劫○极迟百劫○极速四世。中间则多少不定○二非本乘○三部行○四变化缘觉（云云）依此释者。四生百劫。本乘缘觉所经也。本乘者麟喻见。云何可寻三论学者。俱舍第十二云。二独觉中麟觉喻者。要百大劫。修菩提资粮（文）
    问。独觉四生文何论欤。可检。
    问。以六十劫百劫。如何配当二乘次位欤。答（云云）
    折云。初二十劫修资粮。次二十劫修加行。后二十劫入见道○钝根者经百劫。第一二十劫修声闻资粮。第二二十劫修声闻加行。第三二十劫修缘觉资粮。第四二十劫修缘觉加行。第五二十劫方入见道○即俱舍等说也（云云）复古全同也。
    寻云。依上所引婆娑论文。舍利弗既经六十劫人也。而释迦佛世初入见谛乃证无学。即折薪引法花抄。舍利弗于释迦佛所入见证果（云云）岂入见谛后经二十劫哉。又百劫既麟喻所经也。何于前四十劫。可修声闻资粮加行哉。但先德所释定有。经论依标。尔者进退共未审如何。答明师可寻定。章水火等一劫（云云）俱舍十二云。如是所说。成住坏空各二十中积成八十。总此八十成大劫量○三劫无数。累前大劫为十百千。乃至积成三劫无数（文）
    孔目四云。小乘以六十劫为大劫阿僧祇（文）
    问。小乘教心。阿僧祇者第六十数欤。答。章至第六十为一阿僧祇（云云）付之诸记多云忘失余八（云云）
    抄十八（下）云。言小乘六十已至无数者。即俱舍论○即第十二论中。解脱经说。六十数中阿僧祇耶。是第五十二数○于此数中忘失余八。但五十二（文）旧俱舍第九云○十摩诃婆洛沙名阿僧祇。中间有八忘失（云云）问。小乘教心。三僧祇间当何位欤。答。
    折云。准天台藏教菩萨。三祇百劫当下忍位。上天乃至座树下当中忍位。次一刹那上忍。次一刹那世第一。从此发真无漏三十四断见修烦恼（云云）取义。
    寻云。顺解脱分并前二善根何时经之欤。答。
    问。麟喻百劫练根有何故欤。答。五分法身者。折云。戒定慧可知解脱即是离系为名解脱知见。由离系缚于现自在观求觉了。前三是因。后二是果。此五别说四法为体。谓定慧解脱及无表也（云云）疏四下（十藏品）云。戒定慧三。上来频释解脱即是离系为名解脱知见。由离系缚。于境自在观求觉了○即转前五蕴成此五分○知见与慧此二何别。佛地论第四。总有三纲。略举其一○无学胜解名解脱蕴。无学正见名解脱知见。蕴前三是因。后二是果（文）
    抄十一（下）云。佛地三说者。今即第一释。二云。一切皆是无学。缘解脱慧名解脱知见。缘余慧名慧。缘解脱慧者。缘灭谛智也。缘余慧者。缘余三谛等智。三云。一切通学无学二位。分得无学。圆满诸佛菩萨皆有五故（文）疏转五蕴得五分事委细也。繁故不引。
    问。百劫间修法身因欤。答。修法身时出之。付之。百劫既修相好业（云云）尤生身因也。何云法身修因哉。答。相好与法身。修因互资助故。百劫修行通法身因欤。章身者但百劫修相好业等（云云）知亦是生身因也。故折云。于此四时圆六致故。成五分法身（云云）
    问。尔者三僧祇修行。又可通相好之业欤。答。三祇等四时。可兼通生法二身。福智资助故。故指事引婆沙四时义了云。修此法身具有四时。生身亦尔（云云）折文如上。但三祇并出家修禅定。菩提树下三十四心。此等三时专为成五分法身也。百劫修相好者。专为成生身之相好也。故章文依表里配释之也。
    难云。当段下章云。小乘中偏修智分不修福分（云云）章百劫修相好业（云云）光记十八云。三十二相。一妙相。各百福庄严。何谓百福。若此中百思名百福○先起五十思修治身器○后记五十思令其圆满○问。何者是五十思哉。答。依十业道各有五思。谓依离杀业道五思。一离杀思。二劝道思。三赞美思。四随喜思。五回向思。乃至正见亦尔。是名五十思（文）三十二相各别因佛果义处可摄。俱舍论第十二云。菩萨要经三动无数。修大福德智慧资粮（文）此文只问福智兼修见。尔者章偏修智分者约大都欤。俱舍师可寻。
    问。百劫修相好者。大劫欤小劫欤。答。法相大乘心。付释迦超劫。大劫中劫论义也。但小乘心。大劫（云云）可寻检。
    二。问。三僧祇中修有漏四波罗蜜（云云）尔者六度中除何度欤。答。见当章起尽。除禅慧取前四波罗蜜也。付之。指事引婆沙云。四波罗蜜者。施戒精进船若（云云）尔者除忍禅见。云何。折云。婆沙第十并第十四皆云。一切诸佛尽于三阿僧祇劫。修诸方便四波罗蜜。即前四度也○二百劫别修福业。并三出家禅定即第五度○曰菩提树下是第六度。于此四时圆六度故。成五法身。若准二俱舍说。六度亦有四位。与此小异。彼颂云（已下取义）但由悲布施坛被抄身无戒忍念赞叹弗沙佛进次无上菩提（禅定）六波罗多。于如是四位。一二又一二。如次修圆满（已上颂下八注取义）如是则非是三祇中。不修彼二度。但三祇中。准所得前四满尔（文）今章文。当所引婆沙之义。但指事引百七十八卷。四波罗蜜者。施戒进慧（见）婆沙之一师异说欤。即指事所引励律师释。又前四波罗蜜也。然无取舍知举婆沙一诸师之义也。指事云。百七十八云。四波罗蜜多。谓施波罗蜜多。及戒精进般若。如实义者。得尽智时。此四波罗蜜多方得圆满。外国师说。有六波罗蜜多。谓于前加忍静虑。迦湿弥罗国诸论师言。后二波罗蜜多。即前四所摄。谓忍摄在戒中。静虑摄在般若。戒慧满时。即名彼满故○今依斯等文得意分时故。修法身具有四时。生身亦尔（又更可勘）励律师云○如萨婆多说。成佛乃有四阶。第一三僧祇劫。修有漏四波罗蜜。除禅定般若为种智因○第三最后身。出家已后。修有漏四禅四无边定○第四菩提树下。修三十四心○随义以论。具有三佛。无漏五分法身以为法佛。父母生身○以为报佛。化作佛身。于余方施化以为应佛。若据大乘。此之三种皆是化佛（文）
    问。始教心。水火等大劫者。指八十增减欤。又取六十四转劫云大劫欤。答。僧祇品探玄太疏等不指何劫。但既云水火等大劫（云云）知取八十僧减劫数之欤。折云。但此下初拣前数教○前小乘中。亦取水火等大劫。但直以一大劫为一数尔○今此大劫数至百千。从此后百千为一俱胝。即是百千方是一数也。清凉引测公深密记说。俱胝相传数有三种。一者十万二者百万。三者千万。今当第一。然后倍倍方为俱胝（文）
    章数至百千劫者。百千者十万也。以此十万为一数。又至十万名俱梨故。当第一十万为俱胝之义也。若用俱梨分一大劫数之者。遥过千万等。思之。集云。但此下二劫量此取等者。准劫章风灾为一数。至百千故。颂云。积聚风灾以为数。数下能及僧祇量○光明觉品疏云。此方黄帝算法数有三等。谓上中下。下等数法十十反之。中等百百反之。上等倍倍反之。寻云。此记所引劫章心。已云风灾为倍（云云）取六十四转劫。一数倍倍数之（见如何）
    三。问。新旧二经俱胝之量同也可云欤。答（云云）两方也。若云异者。既二经同品也。俱胝量尤可同。况俱胝之数量通大小乘。何于同本异译二经俱胝量可有差别欤。若依之云同者。晋经文百千百千为一俱梨（云云）探玄解释心。亿千亿（见）唐经文。一百洛叉为一俱胝（云云）清凉大师解释心。百万为俱胝（见）经文云。解释云。二经俱胝之教。多小云泥也如何。答。
    探玄第十五（僧祇品）云。百千百千者。谓百千千百千故。云百千百千。皆以所数等于能数○名一俱梨者。新名俱胝。或翻名亿。此恐不可以百千是十万。十万为一亿。此即亿千亿方名俱胝。亦俱梨个俱梨方名一不变。余皆准此（文）
    疏八（下）云。初言一百洛叉为一俱胝者。是中等数。洛叉是万。俱胝是亿。故光明觉品过一亿。梵本皆云俱胝故。若依俱舍以洛叉为亿。则俱胝当非也○俱胝已下并是上等数法倍倍变故（文）
    疏三（下光明觉品）云。此方黄帝算法数有三等。谓上中下。下等数法。十十变之。中等百百变之。上等倍倍变之。今此三千。若以小数计有万亿。今约中数。从千已上百百变之。则有百亿。故唐三藏译为百俱胝。测公深密记第六云。俱胝相传释有三种。一者十万。二者百万。三者千万。由此三千以俱胝数。或至百数。或至千数。或百千。唐三藏译是千万也。故至百数（文）寻云。百千百千为俱梨（云云）此俱梨当千万为亿欤。章所数等能数（云云）指事云。所数者前百千。能数者后。何以故。数前百千成后百千故○经云阿僧祇。阿僧祇名不可量。如是乃至不可说转不可说转名不可说转转（文）复古云。如约俱胝以数物。则俱胝为能数也。后数至俱胝。是等能数也（云云）此记心。初俱胝者能数。后俱胝所数（见）尔者与指事相违如何。答。
    折云。谓阿僧祇名无数。余九即无量无边无等。不可数不可称不可思不可量。不可说不可说不可说（文）十大数名目。新旧二经小异也。
    问。一百重僧祇。始终二教中何欤。答。章始教义（云云）付之。玄十五云。阿僧祇此云无数○诸圣教中。通有四说。一准俱舍论○二依智论第九。数过十重已后名阿僧祇。论云。一一名二。二二名四。三三名九。十十名百。十百名千。十千名万。千万名亿。千万亿名那由他。千万那由他名频婆。千万频婆名迦他。过迦他名阿僧祇。如是数三阿僧祇○此约始教说。三依智论第六。引此品文。还有百数。至阿僧祇等此约终教说。四依此品。百数阿僧祇。始是初数○约圆教辨也（文）会云。章依始教终门直进。探玄依始教初门回心教也。
    问。璎珞经所说劫石之僧祇。始终二教中何乎。答。
    折云。若依终教下○今此不辨阿僧祇之数量者。应同始教之教○若据璎珞经中亦有其数。如彼经（下卷）云。一切菩萨行道劫数久近者（已下取义）乃至四十里石方广亦然。以三铢天衣。人中三年一拂。此石尽名小劫。方广八十里石。以梵天三铢衣。梵天三年一拂。此石尽名中劫。方广八百里。以净居天衣三铢衣。净居天三年一拂。此尽名一大阿僧祇劫（已上取义）今此教中。应亦取此。以数三僧祇（文）此记心。劫石之僧祇。终教之义（云云）但探玄依诸圣教出四重僧祇。别不出劫石。知劫石芥城等。寄喻显百重僧祇时节久远欤。
    问。章文至一百名僧祇（云云）旦此僧祇者。化身之所经欤。又实报身所经欤。答（云云）两方也。若云付报身者。当章一段之文见。或云。仍此教中就释迦身。或何故乃就化身说也等之问答记尽。今三祇全付化身谈之（见）是以优婆塞戒经三祇满佛。多分同小乘教之三祇满之佛也。若依之云付化身者。三祇数量。已始教之终门通终教。知直进菩萨修行成佛时也云事。尔者直进菩萨所经三祇。何唯约化身哉如何。答。一义云。虽一百重僧祇直进报佛所经。约三乘同见故。僧祇满佛相似小乘说也。故章仍教中下。释回心教之义也。问。三身之因行各别经之欤。又于一实行之僧祇。圣三身异说欤。答。
    问。三身同时成道欤。为当异时欤。答。第十卷同学抄论义也。有二义。一同时义。若不同时者。佛德不满。可前后增减故。三身章云。故成三佛不增不减（文）二异时同学抄正义也。世亲摄论云。成所作智者。谓能示现从都史天宫而没。乃至涅槃种种佛事皆得自在（文）
    玄赞云。果道满已住知足天。乃至下生成等正觉（文）周记云。自在宫中成正觉。已知化身即下阎浮亦成正觉（文）但八相共化身也。故无三身减之失也（云云）虽有三身成道同时异时之义。三祇之修行一行欤。又自他受用净土化身。必同时成。无八相故知足住天因位所现也。但玄赞果道满已者。果因名道。又云等觉位属果故（云云）
    问。始教心。百劫修相好（云云）尔者分僧祇之中假说欤。僧祇之外立欤。答。始教所引优婆塞经与俱舍。初二僧祇满佛全同也。经初只满宝顶佛者。俱舍宝髻佛也。故折云。宝顶即尸弃佛也。亦云宝髻（云云）第二僧祇满然灯佛。二教全同也。第三祇满。小乘胜观佛也。折云。胜观此即毗婆尸佛也（云云）大乘者迦叶佛。小乘百劫满佛也。故知。回心教心。于三祇中。假说百劫行也。
    问。始教之心。百劫修相好业（云云）依何经说欤。答。章依本业（云云）付之。检本业经前后。全无此文。如何。指事云。下卷佛母品云。佛子。劫数者何。所谓一里二里乃至十里石尽名一里劫。乃至万里石尽名为万里劫。佛子。一切贤圣入是数量。修一切法门。时节久近得佛果。其数百劫乃得等觉。案云。今依此其数百劫。乃得等觉文意趣故。释云百劫修相好业（文）折引两所经文。一处云。等觉菩萨。百劫修十三昧千劫佛威仪（云云取义）一处。百劫千劫变化生一切（云云取义）折云。变化者。即经心见。即变易身也（云云取义）折所引两文。皆云百劫千劫。不顺百劫修相好之义。又何文百劫修业假说云义不见。但虽无经文变化之义。准余缠经论释。但是变化欤。本业经先后退可检。
    四。问。章文即超九劫（云云）所超劫量大中等何哉。答（云云）第九卷同学抄论义。或云大劫。或云中劫。古来难义也。而然同学抄正义。依本疏明文释迦所超之劫量中劫定付之。难云。瑜伽云。若上上精进。或转众多中劫。或转众多大劫（文）会云。本疏引此文时。或有转多大劫（云云）大劫加有言。有深意欤。又云。上疏翘足超九百劫中超（文）百劫既大劫也。超大劫（云云）会云。此疏但云百劫。不云百大劫。然百大劫者。小乘所谈也。大乘教中未见其文（云云）善戒经云。若有菩萨勤精进者。能转无量中劫（文）地持论云。若菩萨增上精进。能转中劫不能转大劫（文）仁王经良贲疏下云。瑜伽说云。若正修行。最上品勇猛精进。或有能转众多中劫小灾劫。或有乃至转多大劫大三灾劫。当知。决定无有能无数大劫。此同婆娑。于修妙相转大劫也（文）婆娑转大劫。可检。
    问。释迦菩萨。于三祇百劫中超几劫欤。答。超九劫（云云）付之。心地观经云。雪童为半偈舍全身。超十二劫摩仙人布发之时超八劫。萨埵王子身投饿虎超十一劫。弗沙佛赞叹之时超九劫（云云）超九劫九十一劫成道者。随转小乘之义也。问。超劫之义。通地前地上欤。答。第三卷同学抄论义也。相承义。释尊四十劫之超劫。皆后二僧祇同也。但第一心地观经云。时佛往昔在凡夫。入于雪山求佛○道以求正法因缘故。十二超劫生死苦（文）会此文云。一云。初二三地相同世间故云凡夫。一云。远指先云凡夫。一云。萨娑多宗。三祇百劫皆异生故。随转而云凡夫。
    问。超劫者。超僧祇数量欤。超余心欤。瑜伽云。但经于三无数大劫。便证无上正等菩提。不过此量○决定无转无数大劫（文）最胜疏云。取作意时。方便善心相续时量经三大劫。非是通取修不修时作不作意。经尔许劫故。勤惰根性不同。俱说三祇（文）此超余心文也。
    问。上上精进菩萨可超无数大劫欤。答。瑜伽决定无转无数大劫（云云）付之。大般若理趣分云。当经十六大菩萨。生定得如来执金刚性（文）同疏云。由于此经行先法行。能超生死不经僧祇。经十六劫便入初地。以经所明实相之理有大神验。闻此法已故超生死无边劫量（文）会云。经十六劫者。分地前一僧祇为十六劫也。不经僧祇者。僧祇外生死无边之劫数也。又千手经云。我于是时。始住初地。一闻此咒故超第八地（文）会云。初地八地等者。三乘共十地也。超第八独觉地。入第九菩萨地为言。或为显神咒功能。示现超地相欤。寻云。由何义。以地前一大僧祇分十六劫欤。答。清水理趣分经云。此有二义。一者仕十六大菩萨故。二者总会诸门显理趣分故。拟之为十六劫也（已上）超劫等觉义。自宗解释退可捡入。
    问。始教心。二乘修行时分如何。答。折云。显扬论云。第七云。时者声闻菩提。极少三生修行得。独觉菩提。由百大劫修行而得。无上正等菩提。由三大劫阿僧祇耶修行而得（文）章由此始教就下机故（前机浅直进）有二乘故（初回心）此身是彼所知见故（释第二句）是权教故（释第一句）注折薪义也。
    问。终教菩萨。超劫义可有欤。答。起信论云。一切菩萨皆经三祇（云云）故小始二教。超劫之义出。终教不出也。付之。始教心。虽超多劫。所超之劫僧祇余心故不相违。皆经三祇之义。纵虽终教菩萨。于地前岂无勤惰不同哉。况今终教僧祇者。始教之僧祇数量也。始教既有超劫。终教何无欤。加之理趣分千手经心地观经等。皆说超劫之义。此诸经说。何可限始教之义欤。如何。答。
    问。妙经文。我实成佛已来。无量阿僧祇等（云云）尔者终教心。可谈释迦久成之义欤。
    答。清凉大师云。若就迹门则能今能久（云云）久成既迹门也。岂不通终教欤。但今心必非取久远作佛。为终教之义。为证实成之义也。折云。又此下显此教胜。拣前教劣也。故法下既尔许劫前已成道。则知。今约释迦论成。非实报也（文）此记心。以法花一文。证终教实成与始教就化身二义也。
    问。章文于燃灯佛所得受记等（云云）指何经欤。答。指事云。又云。我说等者。亦是依寿量品文也（云云）付之。披妙经说欤。寿量品。诸善男子。于是中间。我说燃灯佛等。又复言。其入于涅槃。如是皆以方便分别（文）我说燃灯等文。燃灯与释迦一体之义（见）全无得授记之义。是以光宅清凉大师等。存二佛一体之义。加之慈恩大师。释我说燃灯等之文。平等意趣（云云）如何。答。一义云。纵虽二佛佛上一体。方便摄化多端也。得记之义不可相违。故金刚般若经云。是故燃灯佛与我授记（云云）或今章文。即指金刚文欤。故复古云。燃灯授记。即金刚经文（文）
    章亦无百劫修相好业（云云）抄七下云。始教三祇不同小乘。小乘十十数之。此即倍倍数之。仍说百劫修相好等。智度论破此别修相好。不许三祇之外别修。即是实教之意（文）
    五。问。终教心。立不定僧祇欤。答。立之也。
    付之。披起信论之文。超地速成约怯弱机。无量僧祇约懈慢众生皆会之欤。一切菩萨皆经三祇（云云）起信既终教当中也。岂不定僧祇不违论文欤。是以探玄中。释宝云经不定僧祇。此是约云会三归一（文）知不定僧祇。同教一乘义。而不开终教云事。尔者宗家解释。似自语相违如何。答。先终教门通同教事。处处例多之。次起信论文。折云。问。起信云为懈慢者。说无量劫实唯三祇。今云实则无数劫浅近说三祇义。正相反如何。会释。答。前约一方定说故。论以无量劫为方便。今约不定说故。经以三祇为方便。各说一义。互相不违（文）
    问。终教心。不定僧祇者。定三僧祇之外实经无量僧祇欤。又虽实行时分但定三僧祇。望佛德杂类世界等。立不定之义欤。答。顺后句答。若实经无量僧祇者。不可有成佛之期也。起信论云。或示超地速成正觉。以为怯弱众生故。或说。我于无量阿僧祇劫当成佛道。以为懈慢众生故。而实菩萨种性根等发心。则等所证亦等无有超过之法。以一切菩萨皆经三阿僧祇劫（文）
    钞七（下）云。且如娑婆。方之安养。一劫方为一日。则安养世界。乃经三无数日耳。更方袈裟幢刹。未经岁月。况于后后以劫为日之刹欤。是则不可以此一方类。定于成佛时劫之数（文）
    问。胜天王经意。经杂类世界说不定僧祇欤。答。章文通余杂类世界故。胜天王说（云云）付之。彼经中虽说经无量劫修无量功力。全不说通杂类世界之义如何。答。
    胜天王经第二云。况复如来。于无量劫。修习无量无边万亿三昧。何以故。如来不可思不可思不可观故。尔时胜天王。白佛言。世尊。我闻如来三阿僧祇劫修行成佛（已下云）何而说无量劫修。佛言。不也大王。何以故。菩萨摩诃萨。阿耨多三藐三菩提。无量劫力之所能辨。非尔许劫时始得入平等理称为成佛（文）宝云经举如来境界不可思议之体。说不可计数僧祇故。云佛德无限量。天王经。约因位之行除义。说无量劫力之所能辨。明无量时劫。虽无当段经文。约杂类世界之义。彼经发起序中。佛放面门光照十方无量世界。所照世界相。多分与婆娑异也。是即杂类世界也。故取义云通杂类界欤。
    折云。彼经第一发起序中。佛面门放光照十方无量世界○清凉指此等国。云即树形等刹。尔世界既其不同其中劫数故。皆不定也（文）
    抄七（下）云。二者不定复有二意。一为通余类世界故。如胜天王。说即树形等刹是。二据实佛德无限故。如宝云经（文）要问上云。若通全世界亦不定。三僧祇如胜天王经说（文）问。何故此段不出同教义哉。答。终教不定僧祇。即同教之义故略之欤。
    六。问。别教一乘心。约行布实行经几时劫哉一义云。行布门心。以三生为本也。付之。古经第四（卢遮那品）尔时普贤菩萨○诸佛子。当知。此莲花藏世界海。是卢遮那佛本修菩萨行时。于阿僧祇世界微尘数劫之所严净。于一一劫恭敬供养。世界微尘数等如是（文）
    玄第三云。问。瑜伽论说。一切诸佛要经三阿僧祇劫。何故此中乃说阿僧祇个世界。一一世界并末为尘。一尘为一劫。据此则有不可说个阿僧祇劫。何故不同耶。答。彼约三乘。据一方化仪故。宝云经云○此是约会三乘归一说。此文约一乘该通十方因陀罗网等。及树形等诸类世界说（文）大疏二下大义同也。唐经第十七（发心品）云。疏四上云。而经多劫者。然余教说定三僧祇。此宗所明劫数不定。略有四类。一或展则无量不可说不可说刹尘。如法界品说。二或千不可说。或减或增。如威光太子及此中说。三或一生二生。如善财童子都率天子。四初心即得。如前所说。所乘之法。既自在圆融。能乘之人亦迟速不定。念劫融故○起信则以若迟速皆为方便。此宗则以楷定为权。并有圣言无烦因执○若迟若速。誓要当克是佛意也（文）
    花严问答下云问。见闻等三位。普法正位耶不耶。答。不也。但从三乘位。作如是说耳。若普法正位即无不位。一切六道三界一切法界法门。皆无不普法位。又一位一切位。一切位一位（文）依上玄疏等。别教实义。修行时分不定也。剩楷定为权。若以三生楷定。为别教行布之实义者。岂非楷定欤。是以问答三生。非普法正位（云云）
    花玄疏并问答等。皆约圆融实义。虽然若无差别无可圆融故。岂无别教不共三生行布欤。又一生与多劫。皆解行之内迟疾故。不出三生也。
    抄一上云。疏见闻为种八难超十地之阶下。八段正显成益圆通之相○又此经宗明三生圆满。一见闻生。二解行生。即上二句。三证入生。即下二句（文）既约三生。显今经正成益之相。又云。此经宗明三生圆满（云云）知三生别教。行布实行也云事。加之。第一纲目等出说经十因。八九十见闻成行得果故（云云）此又三生得益之相也。是则三生。别教不共行布故也。又当章前后见。上行位章。约三生明位。上卷教义摄益。又约三生判之。宗家清凉等处处解释。多分约三生释别教行位乎。
    章文或一念或无量劫（云云）圆融欤行布欤。答（云云）
    折云。仍各下上约圆融。此明行布故。不违时法也（文）一义云。仍各随处等者。虽一切世界念劫时节不定。皆悉念劫圆融故。不违时法也。不违时法无既圆融时。亦融通之义也。
    问。清凉大师心。付别教修行时分出四类。且圆教中四类之机。各别经之欤。为当一人之上开四义欤。答（云云）两方也。既云略有四类（云云）知四类机迟速各别也（见）况誓要当克之解释。岂非解机根之要期迟速各别哉。若云尔者。三乘教心。犹地上发心修行等也。圆教初发心时。便成正觉之机根。何可有迟疾时分乎。答。抄十（下）云。疏而经多劫者○释曰。此即以迟速皆方便也。此宗即楷定为权。以不定或迟或速为实○故毗目瞿沙系时执手经多劫。则一生一定一生。无量劫即一念多劫。岂为多劫。故结劝勿执也（文）释曰者。引起信一切菩萨皆迳三祇之文了释也。一义云。初发时解证圆融之法体后。万行念劫已得自在故。一生二生乃至多劫。随意乐自在成二利之行也。善财一生究竟。不违多劫威光经劫不违一念等也。

文安三年十二月二十四日子时许书写毕
快舜祐乘
沙界恒沙界平等利益而已

华严五教章问答抄下五
华严五教章问答抄下（六）

　　
　　　　　
　　　　　
　　　　　

所依身章

    一。直进菩萨变易立不。
    二。渐悟菩萨变易位分。
    三。智增悲增有无。
    四。圆教变易有无。

分段变易（云云）分段者

    唯识论第八云。一分段生死。谓诸有漏善不业。由烦恼障缘助势力。所感三界粗异熟果。身令短长。随因缘力。有定齐限。故名分段（文）
    元晓大师胜鬘疏（下）云。言分段者。谓三界内六道岐分。九地位段。莫不归死。分名段生（文）分段之义。始终二教大旨同欤。

变易者

    唯识第八云。二不思议变易生死。谓诸无漏有分别业。由所知障缘助势力。所感殊胜细异熟果。由悲愿力改转身命。无定齐限。故名变易。无漏定愿正所资感妙用难测。名不思议（文）此始教当中增寿变易义也。若终教者。起信论云。业识根本熏习。能受阿罗汉辟支佛一切菩萨生灭苦报（文）同疏（下）云。以此业识能资熏住地无明。迷于无相。能起转相现相等。相续令彼三乘人虽出三界事识分段粗苦犹受梨耶变易行苦（文）
    问。终教心。变易之体限阿梨耶欤。答。二乘无余之间。与八地已上。限梨耶。七地已还。事识细分智相相续之二相未尽故。犹容有六识细分。尔者决定可有所依微细五色根也。故疏梨耶变易行苦者。且约总报之体。或兼无余变易八地以上。故云梨耶欤。
    问。终教变易者增寿欤。别尽别生欤。答。终教心。三乘共事识分段之粗相因果共断灭已后。别受梨耶变易。全无故业资助之义。故三乘共别尽别生也。

起信疏下如次上

    元晓大师起信疏（下）云。业识根本熏习者○彼三乘人出三界时。虽离事识分段粗苦。犹受变易梨耶行苦。故言受三乘生灭苦也（文）宗家海东解释一同也。既虽离分段（云云）知分段之外别受变易之义也。
    问。回心教心可立报身佛耶。答。章是他非实（云云）付之孔目云第三云。约初回心教门。有其八义○八约生死最后分段身上即成其佛（文）此约化身。若约报。分段身后即成其佛（文）此释回心教行报身（见）如何。
    问。八地已上无功用者。二利共无功用欤。又自入心无功用欤。答。唯识论第九云。八地纯无漏道任运起故（文）钞十七上所引论无简。知自入心可无功用也。付之第八地入心有诸佛七观。即观二利行。若无功用者。何可待七观耶。答。摄第二释有二释。初释云。七观有障。皆据利他。不能任运。非依自利。自利实能任运进故（云云）第二释云。又八地中有住出。劝为创入。任运据后（云云）此第二释又于利他行分入住等心得也。于自利者勿论无功用也。又智论第十七地有七劝。侃疏对十地论在第八地会云。十地付终云在八地。智论度克实说七地终心（文）净影疏闻之。菩提院赠僧正。勘此文自入心。任运义成。自宗释可勘之。疏七（下七）劝通二利与三心见。
    问。始教心约实报可立变易身耶。答。以分段身至金刚已还（云云）不立变易也。付之瑜伽唯识等诸论之中往往立增寿变易。已是增寿也。全非终教之义。即是始教当中也。何背本论。可立十地分段之义哉。是次清凉大师钞十上。若法相宗。顿悟八地。方受变易（云云）尔者十地分段之解释非。非背本论。似师资之相违。抑强立十地分段义事。有何所论耶。答。且一义云。始终二教共。地上有教无人故。分段变易皆寄说一门也。虽然终教就三乘教之实义。为显佛法渐渐深极。分段粗相之因果灭尽之后。立变易微细之生死。故许彼教所立。始教未尽法源之教。初地已上为润生摄化等故。留烦恼种子。至金刚无间之位。既乍留润生感种。盍润分段之生哉。纵虽立增寿变易所资故业所感异熟。全欲色二界之所系也。何可名界外变易耶。故知圣智之中。七地以还分段八地。以上变易者。为寄显功用无功用二位差别也。若依留感润生之义者。只微细分段生死也。但清凉大师八地方受变易之解释。依寄在门义。不可相违。渐悟变易体欲界系。顿悟色界系也。
    难云。清凉大师依唯识论立八地以上变易。以二义会所留惑种不断之义云。而与圣道不相违故○变易生死远相假藉（云云）虽有惑种。立变易事分明也。次智增菩萨。初地以上受变易身事。相宗所定也。故清凉大师云。若法相宗○渐悟初地许受变易（云云）若尔者。何故唯会八地已上变易。不会初地等耶。次折薪记中。依本业经于等觉位之中立变易身（见）既有圣教。先德义难舍哉。
    次始教心渐悟菩萨变易者。若云增寿者。是亦应分段之所摄。若云别尽别生者。始教之心不可立别生变易。答。自本清凉大师八地变易寄在一门故。八地已上于所留惑种。依相宗诸师出二释。故钞标云。诸法师答之（文）
    次智增悲增事。次下宗家所破也。准彼破心。初地已上变易者终教之义也。故不会之。又当章十地分段者付直进菩萨论之。不乱渐悟欤。次折薪是二释随一不正义容有释欤。故第二释。若直据今文标。一向分段之义释成。
    次始教心渐悟变易者。章文若约回向菩提。声闻已断烦恼者受变易等（云云）既不留惑种故。不可有分段之义。故许变易。但始教谈增寿。终教立别尽别生事。二教差别也。虽依何教心。分段果报已尽故。许变易云事。不可有异义。孔目第三（生稠林章）云。问。变易生死是无漏。何故入生稠林摄。答。变易生死本数兴。意为显佛法渐渐深远。将变易生死在分段后。显其终教渐渐甚深。据理论之。变易生死只是分段细相。所以知中阴本立为分段身。求生方便故。立中阴。如十住经说中阴之身。乃至涅槃菩提亦有中阴。但微细渐深。唯佛境界。据此文证。当知变易生死死只是分段细相（文）生分分段变易二想。以二十八门分段。第二十四科方方便等之四种生死三昧乐等三种意生身释毕。起此问答。尔者四种变易三种意生身多分终教义也。知终教变易亦粗细寄显之心也。依实者即分段细相也。
    问。何故涅槃菩提有中有耶。既有中有者。即应分段身。如何。答。约化身释欤。孔目第二云。三界者众生果报分段依处分齐。有三○于此三界凡圣粗细出改不同。有四种。一者系业分段三界。二者不系业分段三界。三者余习变易三界。四者不舍世间变易三界。问。变易及不舍世间同无漏法。因何在三界。答。变易等身为慈悲故在于世间。如涅槃经说。常乐我净能以大悲起还入世间故在三界（文）第一一向凡夫。第二终教三贤始教十地。第三终教地上。第四佛果化身也。而云佛果变易者。变易异名各意生身。随意受生故名变易。故十佛中有意生身也。
    二种生死义（净影大师）云。大品经中说。前七地犹是肉身。天分段者至佛果乃尽。自前未断。至佛尽故。唯佛一人断有顶种（文）唯识论第八云。若所留身漏定愿所资助者。分段身摄。二乘异生所知境故。无漏定愿所资助者。变易身摄。非彼境故。由此应知变易生死性是有漏异熟果摄。于无漏业是增上果。有圣教中说为无漏出三界者。随助因说（文）故第七卷。顿悟菩萨色界之第八引生圆镜智。渐悟菩萨欲界第八引镜智（云云）知变易体即欲色二界所系也。
    大疏五下（第六回向断）释经意生身之文。引楞伽经释三昧乐等三种意生身名义地位等了云。若成唯识第八名为意成身。随意愿成故。意明但转变成非新生故。故论又云。亦名变他身。无漏定力转。令异本如变他故（文）
    抄十二（下）云。疏若成唯识下○若体于者总有三说。一云悲愿为体。二云定愿为性。三云无明住地或无漏有分别业为体○问。若依悲愿而感此身故留烦恼。此复何用。诸法师答云。七地已来自有菩萨受分段者。为受分段故留不断八地已上。虽受变易而与圣道不相违故。所以不断。又解。八地已上变易生死远相假借故留不断。由此惑身资。致熏力得受用身。非如无学回心向大者。唯依一业（文）
    枢要下云八地以上无间分段死。不籍烦恼助润。何故不断哉。答。如初地怖烦恼即伏而受变易。亦如二乘有学回心即受变易。虽无分段。不断烦恼。所以者何。烦恼虽非亲助润变易如分段生。远势亦有。又惑种在变易时长。不假数资。若无感种变易时促。如二乘无学愿数数资（文）
    唐经第十六（十住品）云。疏三（下）云。第八童真住自分中○初一能化身顿悟菩萨随愿受生贵在利。不拣净秽。渐悟地前受变易意生身故（文）法相宗顿悟八地方受变易。渐悟初地许受变易。言意生身者。如回向说（文）顿悟八地变易者。一云。寄在川心也。一云。师相违也。付渐悟菩萨。纵虽法性宗心初二果回心。何必地前变易耶。又法相宗无学回心从十信应变易。何定地前分段耶。又终教心直性菩萨地前分段也。何于第八住可受变易耶。答。一义云。性宗心。虽有地前分段之人。入寂之回心必地前变易故。约定有法性意（云云）次相宗心。渐悟地前变易事如下抄。学无学共不许地前变易之义可有欤。次终教直往菩萨。初住已上非业系随愿受生故。释不拣净秽非受变易也。譬如始教七地已还分段身。菩萨时时以定力往他受用土。
    折云。问。金刚位后受变易否○答。此有二义。若据本业经说。等觉性中住顺寂定。以大愿力。住寿百劫修十三昧。复住寿千劫学佛威仪等。别知金刚位后复有千劫。应于此时受变易身。若直据今文。金刚已还断障种故。便成实报故。异回心教中约化身为说也（文）此记心。以大愿力之言。为增寿变易义欤。但当章约留种。成分段义。种断正受金刚一念之位也。知不可立变易哉。集云。十住抄云。若法相宗。顿悟八地方受变易渐悟初地许受变易者。此谓寄位顺教意也（文）十地以还有中阴（云云）
    指事云。十住断结经第九云。尔时世尊即入无形观三昧。普见五道中阴众生。乃至亦复见彼中阴形质。从一住地至十住地。案云盖疑此经文。都验十住经无此文故。无漏智果（云云）钞十七上云。生空所引后得智及灭尽定（文）

随眠力润生事

    杂集第五云。相续力者有九种。命终心与自体爱相应○诸异生辈令无间中有相续。未离欲圣者亦尔。临命终时乃至未至不明了相位。其中有能起此爱现行。然能了别以对治力之所摄伏。已离欲圣者对治力强故。虽未永断。然此爱不复现行。彼由随眠势力令生相续（文）指事云。第五卷云。已离欲圣者对治力强故○乃至广说。案云。盖略取此文耶（云云）章一切圣者。指第三果一切圣人也。第三果圣者。既唯种润生也。八地已上菩萨岂无唯种润生之义耶。六卷私记第六云。问。悲增菩萨悲愿菩萨悲愿胜。八地以上犹有分段。何受变易。答。八地以上第六识无漏相续。无有漏心起。故不能故起烦恼受分段身。故受变易身也。问。十地中不断烦恼种子。何以其种子不受生。答。并唯心烦恼现行润生不用种子故也（枢要有心句。可见之）问。何故不用种子。答。灯云。已伏惑种。润生无能（云云）菩萨入初地时。伏烦恼现行故。虽有种子。润生无力也。问。若尔。何不还圣者。以已伏惑种润生。答。不还圣者。对治力强。正润生位不起烦恼故。以所伏惑种润生也。十地菩萨。不用烦恼对治道故。起现行润生也。然云已伏惑种润生无能者。多分约异生说也。若释十地唯现润生。亦可用此义也（云云）唯识第八云。不还润生爱虽不起。然如彼取。定有种故（文）同第七云。然不还者。对治力强。正润生位不起烦恼。但由惑种润上地生（文）
    问。章文一切圣人随眠润生（云云）尔者初地已上。悉种子润生可云耶答。准断惑章。故留烦恼地上惑。现惑惑种皆得自在（云云）又七地已还。第六识烦恼似有漏之故。当处八地已上永伏不行（云云）知七地已还可有故。起现行也。问。七地已还唯现因生欤。通种子润生之义欤。答。第十卷同学抄。七地已还唯现润生之义也。其故烦恼种子有生果与润生之二功能。初地伏俱生时。皆损伏之而为利生。故起贪等之时。虽起生果功能。不起润生之功能。既故起现行（云云）即润生能胜。种子润生能劣故。无种子润生之义也。六卷私记如上引。但惑现惑种皆得自在之释。润生之义可通现种欤。退可堪定堪。
    二。问。始教大乘心。回向菩提二乘于何位受变易身耶。答。章通诸位（云云）付之清凉大师解释中。渐悟菩萨地前许受变易者。此法性宗。若法相宗。渐悟初地许受变易（云云）如解释者。始教心渐悟菩萨不许地前变易见云何。答。一义云。无学回心者。分段已尽故。初从十信受变易身。修长时行事。性相一同之义也但渐悟菩萨地前变易。性宗意者。且约定有极成之处。谓性宗无余回心许故。渐悟地前变易必定也。无学回心虽受地前变易。若初二果等回心。至初地受变易故。依终极释。渐悟初地等欤。顿悟菩萨又智增者。从初地虽受变易。悲增七地已还分段也。八地已上一切菩萨必变易故。释顿悟八地等欤。一义云。如次下。
    寻云。依初义。渐悟悲增有无如何。答。唯识章释初二果回心菩萨修唯识观云。不经生者。七地已前亦通色界依身而起（文）子岛私记云。此中许渐悟悲增（云云）又佛地论第二云。若有学位回向菩提。或随烦恼感生势力感彼生已。于最后生伏诸烦恼。起定愿力。资后身国。如前通理。乃至成佛（文）子岛私记云。此文中可有悲增菩萨也（云云）但当念心可勘定。折云。言通诸位者下。明回心入十信位故通诸位。谓信住行向地等也（文）疏三（下）钞十上如次上引。抄第十二下（第六回向处）上引四卷七卷楞伽。释三昧乐等三种意生身名义地位等了云。若无上依经。第一不配地位。但约三人得。谓声闻缘觉大地菩萨为三意生身。若胜鬘云。无明习为缘。无漏业为因。有阿罗汉缘觉自在第三种生身。西域自有二解胜鬘。一依楞伽。复有两说。罗汉缘觉回心至十信。仍本名故为为。二乘至十回向终。名自在菩萨。即初地以上对前二位故名自在。初地已上即有三种。如前楞伽。一云。罗汉缘觉俱回向心俱至十回向终。方名罗汉缘觉直往菩萨。初地已上名自在。亦有三种意生身。一云。声闻缘觉同第二释。从二乘有学回心至回向终。名自在菩萨。对未发心名自在菩萨。三身得同前二解。二据无上依。随三身前二回心至等觉。名声闻缘觉意生身。后一初地至等觉名菩萨意生身。释曰。后意之一释似非得意。经意但明三乘人皆得三意生身耳（文）
    依楞伽。三尽中。第一唯渐悟菩萨。第二通渐顿。第三又唯渐悟。以有学渐悟名自在菩萨。尔者学无学之渐悟菩萨都不许地前变易见。既是西域相传之义也。知依楞伽经文者。一切渐悟菩萨不许地前变易欤。楞伽三种意生身者。虽有配当之异义。限十地不通地前。次无上依经。疏一（上）云。又无上依宝性佛性二论皆从入灭二乘。于三界外更受变易（文）钞三上委细引经文。于界外受三种意生身事释成。尔者胜鬘经罗汉缘觉自在菩萨受三种意生身云文。西域相传。依楞伽者。三种意生身初地已上之义成。依无上依经者。已入寂之后意生身故。回心已去至等觉欤。但似非得意之能破。三种意生身三乘各别配释义破也。若依此义。无上依经入寂回心故经宗义。即许地前变易。楞伽经三种意生身既不通地前。知不许无余回心。故相宗义也。依如此之义门。渐悟地前许受变易。此法性宗释欤。但期明匠之纠明。
    钞十二下（第六回向处）云。若依四卷。即当第三○最初列意即云修行者。了知初地以上增进相得三种身（文）疏五（下）云。若依地位。初即五地前。次即八地前。后即八地后（文）三种意成身配地异说。
    一。第一（前五地）第二（六七八地）第三（九十地）述记玄赞摄释等之义。
    二。第一（前五地）第二（六七地）第三（八九十）慈恩胜鬘疏义。
    三。第一（前六地）第二（七八九地）第三（第十地）补阙章第二释。
    四。第一（前七地）第二。第三（不足地位）摄释有义（皆不通地前也）
    问。始教心前三果回心菩萨十地分段欤。为当受变易欤。答。依上钞释。有学回心初地已上变易（云云）
    章。有圣教○八地已上唯变易等（云云）
    指事折薪指下所引仁王本业等。
    章。佛度五人等（云云）五分律第十九云。说是法时。五比丘一切漏尽得阿罗汉道。尔时世间有六罗汉（文）五比丘者。憍陈如·○摩诃那·摩跋波·阿阇婆舍·跋陀罗阇也。章。又同圣等（云云）
    涅槃四依事。
    指事云。第六卷云。有人出世具烦恼性。是名第一须陀洹人。斯陀含人是名第二。阿那含人是名第三。阿罗汉人是名第四。乃至阿罗汉者。断诸烦恼。舍于重担。建得已利。所作已辨。住第十地（文）
    依者。经云。为世间依。安乐人天（云云）
    集云。涅槃中四依者。初二三地寄须陀洹为第一依○如五六地寄斯陀含为第二依。七地寄阿那含为第三依。八九十地等觉寄阿罗汉为第四依○上依海东记○发心品钞与此小异（文）
    上生疏（下）云。依涅槃经第六卷。行如依中。初依在地前。逢五洹沙佛。第二依在前六地。逢六恒沙佛。第三依在七八九地。逢七恒河沙佛。第四依在第十地。逢八恒河沙佛（文）涅槃论云。欢喜地为初依。六地为二依。八地为三依。法云地为四依（文）声闻菩萨四依位次。配释有异义欤。后可勘定。发心品抄引涅槃第六。初依地前见。可见。
    问。仁王远达菩萨者指何地耶。答。第七远行地也。付之仁王经第十地（云云）如何。答。以三贤十地为十三法师之位。故第七地当第十地也。
    指事云。下卷复次玄达菩萨○住后身中。无量功德皆成熟○住第十地阿罗汉梵天位。疏云玄达菩萨即远菩萨即达行地也○灭三界习因业果者。此就分段。非永尽也○住后身者。三界系业分段之穷。名住后身也。言十地者。加前三贤故。名十地○测云○住后身中者。住分段生死中最后一身。至第八地。即成变易报也。梵天位者。梵者净也。已住清净行位故（文）
    初二三地同世间事等。
    钞十三（上）云。九约寄乘者。谓初地明施。复显人王。即是人乘。二地十善生天。是欲天乘。三地八定。是色天乘。故以初三为人天乘（文）
    华严问答下云。一切人天世间因果皆有初三地。一切二乘所修因果行法皆在。如五六三地（文）
    问。三乘菩萨于何位得无生法忍耶。答。七地已去得无生法忍（云云）付之余处解释。初地得无生（云云）如何。问。本业经心。十地寄人天三乘等欤。答。章七地已前寄人天三乘等了。此如本业经说（云云）付之指事云。言五初二三地至如本业经说者。今此引文非如本文。但得意引文故。今具引本业经涅槃圣学观品云。劝喜地中住中道第一义谛慧。乃至作五神通。第二地中。自行十善。教人行十善。第三地中。修十二门禅等。第四地中修三十七菩提分法。第五地中。修如谛观等。第六地中达十二因缘等。问。验本文。不言七地以上寄同菩萨。云何今言七地以上寄同菩萨。答。既以初地乃至六地寄同世间二乘。明知七地以上寄同菩萨。章家本意如是了知（文）
    唯识论第九云。七远行地至无相住功用后边。出过世间二乘道故（文）八地已上寄一乘事。如一乘义抄。
    章。初地八过（云云）指事云。第二卷云。过凡小下○此过有八种。一者入住过。如经入菩萨位故。二者家过。如经生在家故。三者种姓过。如经种性尊贵故。四者道过。如经过一切世间入出世道故。五者法体过。如经住菩萨法中故。六者住处过。如经在菩萨正处故。七者业过。如经入三世真如法中故。八者毕竟过。如经如来种中毕定究竟阿耨菩提故（文）
    章。三贤位已过二乘（云云）折云。起信信成就发心中云。又是菩萨一发心后。远离性弱。毕竟不畏堕二乘地（文）
    章。习种性中十种心（云云）指事云。上卷教化品云。于三宝中生习种十心。信心精进心念心慧心定心施心戒心护心愿心回向心。是而菩萨能少分化众生。已超过二乘一切善地（文）
    章。信满心即过小乘等。指事云。第八卷贤首品云。一切世界群生叹鲜有欲求声闻道○能信是法甚为难（文）贤首品文如一乘义引。
    章。九地过二乘等（云云）折云。论（智论）具云。能一发心○虽未断烦恼○胜于一切众生○譬如一六神通阿罗汉将一沙弥令负衣钵修路而行。沙弥思惟○佛为世尊。最上最妙。我当以佛乘入涅槃。师知其念。即取衣钵自担推沙弥住前行。沙弥覆后思惟。佛道甚难。久住生死受无量苦。且以小乘早入涅槃。师复以衣钵囊还与沙弥。令担推有行。后集引钞释而云。见诸细虽思众生。多难可化度。便退大心等（云云）
    问。此中第三门者。十地寄罗汉。尔者十地分段之义又当此寄在门。何以十地分段为实义。以八地以上变易为寄在欤。答。烦恼故留壬生摄化义始教之当中故。以十地分段为实义也。寄对二乘立。二种生死非始教之本旨故。寄对二乘之义皆寄在门也。
    问。终教心地前菩萨壬生摄化之时。故起现行欤。为当种子壬生欤。答。准始教地上可思之。现种皆得自在欤。问。终教心有何所心不分分别俱生欤。问。终教心所知障种子初地顿断欤。地地别断欤。已上二条可抄断惑章。
    章。问如说八地以还菩萨等（云云）
    问。智增悲增之义者。指经论释如说欤。又人师释指如说欤。答。
    三。问。于地上菩萨。悲智互增之义可有欤。答。当章心不许之也。付之依文释思道理。释迦忍土出世。弥陀西方引摄。是皆本誓悲愿异故。化义分净秽。况文珠主智普贤主理者。自他宗共许之。已成如来因满大士。化义分于本誓。修行满于二利事。常途性相也。尔者从虽地上菩萨。悲智互增事不可相违。故捡智论文。可有悲智互增义释。云何答。佛菩萨本誓悲愿差别。非悲智增减之义。佛果等觉等位。岂可有增减之义欤。即是悲智平等之上差别之化仪也。智论文又必未见地上菩萨。不可相违。
    集云。百法抄三云。从初地至八地已来分别。渐悟者。一切时中常受变易。若顿悟菩萨。而有三类。若智增者。初地后永伏烦恼。便入变易。若悲智平等者。三四地中而入变易。若悲增菩萨。七地满心方入变易。若八地以上一切菩萨皆入变易。由始教粗故分段。至金刚位终教细故。地上受变易。若言下○智论（三十八欤四十三云）菩萨有二种。一者慈悲心多为众生故。二者多集诸佛功德。乐多集功德者。至一乘清净无量寿国土。始多为众生者。至佛法增处。赞叹三最之音（四十欤四十五）又云。菩萨有先自成就功德然后度者。有先成就众生后自成就功德者。初地下可见（文）此记心。智论地前菩萨说心得引合章文欤见。智论前后可捡之。一义云。智论相对大悲阐提与余菩萨说欤。难云。大悲阐提岂非悲增也。
    答。悲智互增付八地已还论之。大悲阐提总通因位。故别也。问。终教心。初地已上受变易者。十住经十地有中阴文。如何可会欤。答。复古引孔目第三生稠林文上引云。问○答。当知中阴之身位通粗细。为分段求生方便故属分段。若微细渐深唯佛境界别是变易。是故变易是分段细相也（文）
    章若依顿教等（云云）指事云。第五百七十六第八会那伽室利。此云龙吉祥。颇有能证菩提者不。妙吉祥曰。亦有能证。龙吉祥言。谁为证者。妙吉祥曰。若无名姓。施设证言。彼为能证。龙吉祥言。彼既如是。云何能证。妙吉祥曰。彼心无生不念菩提及菩提座。亦不愍念一切有情。以无表心无见心等能证无上正等菩提（文）
    四。问。圆教心可立变易生死欤。答。不说变易（云云）付之二种生死之建立经论常说也。圆教独何不立之欤。就中别教行布之门收始终二教之义。终教既地上唯变易也。圆教何可废之哉。是以震旦人师依圆教立变易生死。如何。答。善财都率天子等。皆以界内分段身至普贤位。知不可立变易。但行布门。即同教义也。同教者摄前诸教故。又可摄变易之义也。次人师释者。决疑论之释欤。是又依不坏相之门欤。或世界性等已上身同变易故。释得变易欤。寻云。世界性等身分既出过诸天。何非变易欤。答。世界性等已上身分者。即普庄严童子也。而普庄严童子是爱见善慧王之太子也。既有父母。知分段身也。但见闻生分段大都如三乘教。解行生分段者。法门所成故。出过诸天也。晋经三十四（小相品）云。若有生遇斯光者。得菩萨十地○如是成就清净肉眼（文）玄第十六。遇此光明顿得十地。身犹未转。令本身肉眼而得普眼。是法力也（文）疏第八（下）云。顿得十地。未转凡身。见十地境。以法力故○谓上诸德十眼皆依凡身肉眼而成（文）决疑论第二云。今此现生一生发心相应时得。以正智。于分段身作观行心成。兼修善兼修众艺观行心成。来生入变易身。以今生分段之身是过去作业。今身以智修观行业。来生得神用变化生也（文）华严问答下云。约实共皆同。但以一身中成佛言一身者。法性身无别分段等身。若随缘现成佛。即同三乘教所说也（文）法性身者解行生法门分段也。无分段等身者。遮三乘分段也。
    寻云。无分段等身者。三乘变易欤。答。集云。第四探玄六。若一乘中有二说。若摄方便言。地前地上俱有变易。以一一位终至佛地故。若就圆教言。但是分段。以白净宝网转轮圣王得普见肉眼等是十地菩萨故。知下文说又如善财童子以分段身至普贤位。然并是即法门之分段故。非过患也（文）探玄第六。全如所引。十行品第九善法行之胜进分之处释也。复古云。此教不分者。但以无明边域为生死边际总属过患故不分也。然生稠林○问。变易生死是无漏○唯佛境界（已上引本文）据此文证。当知变易生死只是分段细相。为其变易（文）此记心世界性等已上之身。分段之细相心得。引生相林欤。

    文安三年十二月晦日。于东大寺书写毕。沙界恒沙界平等利益而已。快舜祐乘。

华严五教章问答抄下（六）
华严五教章问答抄下（七）

　　
　　　　　
　　　　　
　　　　　

断惑章（上）

    一。二障体同异。
    二。烦恼列次。
    三。前五识通分别。
    四。末那起分别欤。
    五。嗔唯欲界。
    六。所知障品数。
    七。二乘凡位伏分别欤。
    八。超前三果有无。
    九。一二五品家家等。
    十。分品壬生。
    十一。八十一品立果多小。
    十二。顿出离重重。
    十三。无余体择灭。
    十四。二乘断所知。

    章。若依小乘如余别说（云云）
    问。小乘段何故有标无尽耶。答。指事云。问。准上下文。于是可说愚法小乘断惑分齐。何以故不说耶。答。传有二释。一以文堕○二略故不说。谓大乘中二乘断惑与小乘中二乘断惑。小分虽殊。多分同故。更不别说。又大小显然易了知故（文）复古云。诸记云脱。今勘高丽本亦但有标。不应皆脱。今释有四所以。一前行位中已有问答。二师承有据。三同与始教四作者任放辨才（取义）
    章。若依三乘（云云）通顿教欤。二障体同异折云。若依下。此通始终二教（云云）集云。若依下。二三乘。二初渐教○若依下。二顿教（云云）复古同义。
    问。约位灭惑与寄惑显位何别意耶。答。折云。若依下。此通始终二教。各有二义。一约位灭惑相。即当教实断。二寄惑显位相。即显位差别。非当教实断也（文）寄惑显位之意趣。见十八门终结释。
    一。问。烦恼所知二障一种子所生也可云欤。答。两方也。若云一体者。广捡经论说。准当章文。二乘虽断烦恼种子。不断知障种子。菩萨初地已上。故留烦恼种子。地地断知障种子。断位既云泥也。种子何可同乎。是以震旦人师解释中。二障体别见。若依之云异者。唯识论中。体虽无异而用有别判。二障一体之义成。加之佛地论中。一种子体亦有多用（云云）
　　如何。答。始教心。人法二执未断相依之时者。定应同一种子也。唯识佛地诚证分明也。加之唯识论中。我法二见用虽有别。而不相违。同依一慧（文）若人法二见别种子者。二见必相应。岂无二慧并生之过欤。但于断种各别之难者。扑扬大师会云。用既有差。断彼一分用所依体圣道功力有分限故（文）次人师解释者灯释欤。此付已断烦恼无学所起之智障。立别种之义欤。或又依用所依体有分限故。为破三相别体之义。立二障别体之义欤。于同时相应之二障者。全不可有别种之义也。
    唯识论第九云。烦恼障中此障必有。彼定用此为所依故。体虽无异而用有别故。二随眠随圣道用有胜有劣。断惑前后（文）述记九（末）云。体不相违。可唯一体。用义分故。可说有别。同一种生用分成二。如一识体取境用多故（文）演秘七云。问。断既前后。何名体一。二乘断惑所知应断。以体一故。又十地中断所知障烦恼应断○答○今解云。用既有差。断彼一分用所依体圣道功力有分限故（文）又云。论体虽无异。而用有别者。用别有二。一现行用别。二种子用别。有障菩提涅槃用故。前解为本。后理亦通（文）
    灯第七云。此等名数诸识所起数如烦恼。然疏云。无离烦恼别起执故。故多小与烦恼同者。据俱时起不断烦恼身中所起所知障说。若据定同。如二乘无学。已断烦恼起法执后。熏成种子。宁有烦恼与同种生。又异熟心疑人杌等。是所知障。岂与烦恼同种生耶（文）又云。不同二障。二障用殊。体性伏断各各差别。经论诚说。二障体别无文说此二相别体（文）三相者。
    佛地论云。体虽无二。而用有别。如一识体取境用多。由此熏生一种子。体亦有多用（文）演义抄十三（上）云。言二我者。人我法我二我为本而起二障。今言二我。意取二障耳。故唯识云。烦恼障者。谓执遍计所执实我。萨迦耶见而为上首。百二十八根本烦恼及彼等流诸随烦恼。此皆扰恼有情身心。能障涅槃。名烦恼障。释曰。欲界四谛各有十惑。为四十。上二界各除嗔有七十二。为百一十二。并是见道根本之惑。然疑及三见唯是见断。修道之中欲界唯六上二界除嗔为十故。修有十六。见修合辨有一百二十八。论曰。所知障者。谓执遍计所执实我。萨迦耶而为上首。见疑无明爱恚慢等。覆所知境无颠倒性。能障菩提。名所知障。释曰。见疑已下辨于头数与烦恼障。同烦恼障。粗有多品类。二乘所断唯是不善有覆性故。以数粗显。今所知障细无多品类。唯菩萨断。亦是异熟无记所摄故不显数。又显法执无明唯一住地烦恼即是四住地所摄故。不显数。言慢等亦等。惑○前则烦恼随障。今即所知之障（文）头数亦与烦恼障同者。面者显二障数同之义见。而然准灯释。数同即体同故。二障体同义烦恼障同释欤。故古料简抄释。体同之义（云云）又述记九末多分同抄释。而去其实法无离无明故必有数（文）此释亦二抄同体故。头数同也见。
    章烦恼列次事。
    二。问。十烦恼次第云何列之欤。答。当章所列。先五钝使。后五利使也。付之依震旦先德之义。今章专依标孔目问答（云云）而孔目章中。先列五见。后列贪等。加之瑜伽论所判又以如此。尔者有何意趣。今列次背瑜伽孔目等欤。答。十烦恼列次诸论不同故。人师解释又不一准。利钝使前后强不可取舍。故瑜伽本论。虽列五见贪嗔痴慢疑。唯识本颂。烦恼谓贪嗔痴慢疑恶见（文）当章列次依此论欤。即贪嗔等三毒烦恼根本也。反对三善根故初列之。故先五钝使也。虽然唯识论中列所知障之头数时者。见疑无明爱恚慢等（文）知瑜伽论中可有此二次第欤。但至相大师五十要问中。五钝使先列。是又利钝前后依边边一义。不可相违。
    百论云。贪嗔慢痴疑见（云）述记释云。显通利钝。遍上下故（文）心云。痴通利钝故安中间。贪嗔慢钝。疑见利也。但贪嗔等见疑俱时。可通利也。故述记云。四通利钝（文）四者贪嗔痴慢也。一义云。溜州云。余约别通迷谛行故文。是非谓四谛总别迷之义。谓见疑别迷谛理。贪嗔慢迷事。但与见疑相应。亦有迷理之义也。无明自体通迷事理。故瑜伽云。五见贪嗔痴慢疑（云云）溜州大师云。利钝前后（云云）有宗（并）大乘一师义。见疑二惑唯利判。而大乘实义疑多分迷理行相是利少分缘事。亦可通钝。灯中疑通钝见。故对五见唯利钝也。望贪等利也。各所望异也。故多分以疑收钝惑也。
    俱舍论第十九云。谓贪亦慢无明及见疑（文）
    孔目第三云。二者十使。一身见。二边见。三耶见。四戒取。五见取见。六贪。七嗔。八慢。九疑。十无明（文）要问（上）云。大烦恼有十。一贪。二嗔。三慢。四无明。五疑。六萨迦耶见。七边见。八见取。九戒取。十邪见（文）列次差别皆准例可料简。章十烦恼性业。唯识论第六卷可见章分别俱生事。
    唯识论第六云。如是总别十烦恼中。六通俱生及分别起任运思察俱得生故。疑后三见唯分别起。要由邪友惑邪教力自审思察方得生故（文）同第一云。然诸我执略有二种。一者俱生。二者分别。俱生我执无始时来虚妄熏习内因力故。恒与身俱不待邪教及邪分别。任运而转故。名俱生○分别我执亦由现在外缘力故。非与身俱。要待邪教及邪分别。然后方起。故名分别。唯在第六意识中有此。亦二种。一缘邪教所说蕴相。起自心相分别计度。执为实我。二缘邪教所说我相。起自心相分别计度。执为实我○（文）俱生我执常相续第七识。有间断者。第六识也。第二卷法执段分别俱生释文。两同今第一。
    述记第一（末）云。
    问。以何义名俱生欤。答。任运思察恒与身俱之义也。付之清凉大师解释中。或与妄心造共同事故。云俱生（云云）随宋朝先德。多分引彼释成今文。如何。答。彼疏抄释者。虽有俱生名言。别途之义。而非分别俱生之俱生欤见。但先德释者。疏八上（第九地烦恼稠林）云。一俱生不舍者。明随所缚。此句总明能所所缚即妄心。谓惑与妄心递共同事故云俱生○然离惑不名妄心。离心或依何住故。造共相依。名为不舍（文）抄十七（上）云。疏三俱生下○一夫言俱生者。必有二物。烦恼是一与何物俱即妄事同时生地○二生即杂染。则烦恼与生事俱也。然离惑下论相依释经不舍（文）是但释妄心与烦恼相依同事之义云俱生。若分别俱生之俱生者。烦恼稠林义何可限俱生烦恼不通分别欤。疏抄委细可见彼。抄十三（上）云。四约所断○一者分别。谓邪师教及邪思惟。入初地时。便能永断。二者俱生。生而便有○俱生烦恼种子直至金刚无间道断（文）
　　集云。分别俱生者。论云。任运思察而得生故○故瑜伽一云。与身俱有名为俱生。九地疏云。谓惑与妄心运共同事故曰俱生（文）折又同引之广尽俱生之义相故。如此引合欤。
　　问。章文邪师等三因（云云）且邪思惟者。必邪师邪教之引起欤。又纵虽不依邪师邪教。独起邪思惟事有欤。
    三。问。前五识烦恼通分别起欤。答。依意引通分别（云云）付之前五识是自性现量与全无计度之义。若云依意识引通分别者。自余烦恼乃至三量等。又可有通五识之义欤。答。贪嗔痴三惑。自本与前五识相应。又自本自体通分别俱生故。意识起分别贪嗔等之时。五识相应贪等。被引意识三缘通分别也。全非有五识中自审察等之分别。自余烦恼者。论中简由称量等起慢等故。自本不相应。故不可有所引义。此量等又五之中无分别推度之义。故不可相应。若强依意引一切如意识者。第六识与前五识可有何差异欤。五十要问（上）列六位心所诸门分别云。四约诸识分别者。赖耶起遍行五。末那识起九遍行五及我见爱我慢无明。意识起遍行等六位所有法。五识则不定。或初五或一切。由与意识或异体故。故经云。有一意识与五识共缘境故。此约三乘始教粗相说也（文）依此释者。初五者遍行别境善烦恼随烦恼皆相应见。或一切者六位心所皆相应见。如何。答。若依法相宗义料简今文者。前五识三十四心所相应。谓遍行五别境五善十一大随惑八中随惑二本惑三也。故六位心所中初三全相应。烦恼随烦恼二分相应。谓十烦恼中唯三。二十随烦恼中唯十也。故全全分或初五释也。五识通六位之心所之中前五位云心也。非谓尽前五位。次或一切者。非意识所引之义。六识体一一意云一师义也。
    唯识论第六云。此十烦恼何识相应。藏识全无。末那唯四。意识具十。五识唯三。谓贪嗔痴。无分别故。由称量等起慢等故（文）述记六末云。论藏识全无至起慢等故。述曰○五识但三。以无分别故。无慢等。慢等必由随念计度分别生故。又由慢于称量门起方胜负故。疑犹预简择门起。见推求门起。非五识故。五识无此等行相。故对法第七说称量等门。即等犹预门等也（文）唯识第九云。眼等五识无分别故。法见疑等定相应。余由意力皆容引起（文）述记九云。论眼等五识至皆容引起。述曰。无计度分别故。法见疑等定不相应等者。等取随中诸惑。与此五识不俱起故。即忿等十全余十抄分计度分别之所生者。五识皆无非无见道所断诸惑名无分别。就见道中无缘邪友师。自分别诸恶。而实非无意识所引见道诸恶名无分别。对法等云分别起者见道断。既许五识中惑通见道断。则有分别之惑。非自力生。为意所引生故。故论云。余由意力皆容引起。余者即见疑等余。佛地论说。五识虽无见等。由意识引有。非见所摄爱恚等起二障所摄。今此意说加彼自力分别惑余为遮外计执。五识中惑唯修道断故（文）二障义云。五识所起贪嗔痴等。是不善性。不善意识之等流故（文）
    四。问。末那识可起分别烦恼欤。答。但俱生（云云）付之前五识既虽无自识三缘。第六识三缘所引通分别起。第七何不然欤。就中初地已上第六识入二空之无漏位。第七识必转平等性智。五识转成所作智者。佛果之位也云事。正义性相分明也。尔者于前五识与第七识第六识引起之义。漏无漏位何参差欤。加之下寄在门等中。引无相论摄论等第七识烦恼通见修二道义释成。岂非分别起欤。答。于末那识者。自识不起分别烦恼。又非第六所引云事。章文明镜。无始已来一类相续之自力强故。不依第六引也。前五识随缘间断故。随第六三缘通分别起也。但至漏无漏之例难者。诸识漏无漏之转得。专依第六识断惑证理功。有漏位第七执我行相强故。非第六所引。无漏位第六识二空功力大故。伏第七二执。虽然于前五识者。不共依五色根即第八识亲所变相分故。必定是有漏也。不共根有漏故。五识不能转无也。次无相论等依终教之义。不分俱生分别。约烦恼粗细。而末那通见修二断。非分别起也。
    孔目第一（唯识章）云。若说灭时。初见道位即灭末那。何以故。障见无我理故。故无性摄论云。转染污末那故○转清净者。即灭习气人云。在修道中灭俱生我。末那俱生并无明心烦恼修道断者。此义不然。末那一起。相续缘我不废。因何得改境起其法执。若起法执。何名缘一类我尘。问。末那何以故唯是俱生。答。末那不缘于外。缘义不缘名故。不得起分别我见。问。论云。俱生我修道断。因何末那是俱生我非修道断。答。俱生修道断者。是寄位语。如初僧祇断彼第二僧祇断内。第三僧祇断心。此可知也。今将分别俱生粗细之相。寄现见修。非谓实断（文）唯识第四云。彼有十种。此何唯四。有我见故。余见不生。无一心中有二慧故。如何此识要有我见。二取邪见但分别生。唯见所断。此俱烦恼。唯是俱生修所断故。我所边见。依我见生。此相应见不依彼起。恒内执有我故。要有我见。由见审决疑无容。起爱着我故。此识俱烦恼唯心见爱慢三。如何俱起。行相无违。俱起何失。瑜伽论说。贪全心下慢。合心举宁不相违。分别俱生外境内境所陵所恃粗细有殊故。彼此文义无乖违（文）述记五云。论分别俱生至义无乖违。述曰。分别起烦恼者贪慢。行相异故不相应。俱生起者微细相续故相应。二缘外境起不相应。若缘内身为境。以自爱故心不卑下。缘之起慢。以自高故彼二相应。五十五约约外。五十八等约内。三若凌彼起慢。必不起爱故不相应。若自恃起爱。心必高举故得相应。四由粗细。五更加随转理门说不相应。真实理门说相应。或复多分说不相应。据实说相应（云云繁故取义）瑜伽五十五说贪慢不相应。五十八贪慢相应故。如此会也。断障章云。虽无相论说第二执识通彼肉烦恼见修所断。然彼文错。不可依用（文）
    问。末那不相应边见有何故欤。答。章云。刹那刹那执我故无边见（云云）唯识云。非一心中有二慧故（云云）付之护法正义心第七识相应别境中慧。岂非二慧并生欤。答。唯识论中于末那心所相应门。于多有义中。第一有义。四烦恼与五数遍行唯九心所相应（云云）孔目第一要问上卷。末那唯九法相应之义也。同于唯识一义也。依此等义。自本别境中慧不相应故不及难。若依慧数相应之义者。唯识第四云。我见虽是别境慧摄。与五十一心所法中义有差别故。开为二（文）述记云。我见即是别境所摄。五十一心所中义别说为二。一慧。是别境。通三性九地故。二见。唯染污。通九地等故。既有宽狭别说不同故。开为二（文）非二体并起。以义门说相应也。
    问。第八识烦恼相应欤。答。章总不起（云云）付之元晓大师二障义中。第八识法执相应（云云）如何。答。唯识论云。此识唯是无覆记异熟。若是善染法者。流转还灭应不得成。又此识是善染依故。若善染者。如极香臭应不受熏习故。善染因果俱不成立故。此唯是无覆无记（文）唯识第九云。此所知障决定不与异熟识俱。彼微劣故。不与无明慧相应故。法空智品与俱起故（文）要问（上）云。赖耶起遍行五（云云）如上抄。二障义云。
    五。问。嗔烦恼可通上界欤。答。章云。嗔唯欲界（云云）付之仁王经下卷（受持品）云。复次德慧菩萨。以四无量心。灭三有嗔等烦恼（文）成实论云。有嫉妒故。亦应有嗔（云云）答。唯识论第六云。此十烦恼何界系欤。嗔唯欲界。余通三界。又云。嗔唯不善。损自他故。余九通二上二界者。唯无记摄。定所伏故（文）
    萨婆多唯识嗔唯欲界之性相一同也。不亘异义故。宗家嗔唯欲界（云云）抄十三（上）云。但仁王经言。总意别也。次成实论。萨婆多心。忿覆悭嫉等唯不善。唯识心。又嫉妒嗔分位。唯不善故。皆上二界不通。而成实三界十使皆不善（云云）又嫉妒通上界故。经部一义别途性相也。不足和会欤。若强会之者。准净影大师解释。依借起下界嗔烦恼释。亦应有嗔欤。难云。依净影西明师等解释。经部成实等心。嗔烦恼通三界（云云）次付大乘。元晓大师引瑜伽文。嗔烦恼通善心（云云）若通善心者。何不通上二界欤。次淄州大师所知障嗔无记（云云）既无记也。何不通上界欤。是以净影大师释十便界系。约大乘义释云。虽无文证。理亦应通（云云）答经部等小乘部计各别也。不及和会。次元晓大师解释。菩萨生时善恶俱起之义也。非谓嗔烦恼通上界。次灯释付欲界嗔烦恼约二障释之。上二界自本嗔烦恼不起。何可及异释欤。次净影大师释。隋朝瑜伽具本唯识论等未翻传故。有此仿□释欤。仁王经下云（受持品）复次德慧菩萨（新译经云断诸无明灭三界贪文）以四无量心。灭三有嗔等烦恼（文）成实论（第十二杂问品）云。问曰。欲界中具十烦恼。色无色界除嗔余残一切。是事云何。答曰。彼中亦有嫉妒等。何以知之。经中说。有梵王语诸梵言。汝等勿诣瞿昙沙门。汝但住此。尽老死边。是名嫉妒。有嫉妒故。亦应有嗔（文）问萨婆多义。答成实自义欤。西明仁王疏云。然嗔烦恼诸宗不同。若依萨婆多○唯在欲界。依经部宗。嗔通三界。今依大乘瑜伽说萨婆多。今依此经。同经部说。或可此经随转理门。或可此经文言总意别。谓三有中欲界有嗔故。言三有嗔等据实不通上界（文）成实论第十二（杂问品）云。身边二见是诸见本。云何无记（文）破萨婆多身边二见唯无记义。十使皆不善之义释成也。大乘义章。此义不定。上界所有所无记中取性无明性虽不善。非起不善系属上界。若论现起。十使不善系属欲界。彼成实中欲界不善得寄起故（文）寄起者借起也。此问上界十使若不善者为系上界属下地欤。此义不定等答也。灯七云。论此于无覆无记性中等者。问所知障中有法恚爱。法恚即嗔。云何无记。答。有二解。一云望烦恼障。说嗔唯不善。望所知障即是无记。二云。法恚亦是不善。若尔应缚感异熟。答。虽是不善。望义有别。不明为缚。今不感果。二解前正。论说无记不通不善（文）
    问。三界见修烦恼总有几数欤。答。章总有一百二十八（云云）又唯识第九云。烦恼障者。百二十八根本烦恼及彼等流诸随烦恼（文）抄十三（上）引唯识了云。见修今辨有一百二十八（文）付之唯识（第六）云。然迷谛相有总有别。总谓十种皆迷四谛。别谓别迷四谛相起。二唯迷苦。八通迷四。身边二见唯果处起别。空非我属苦谛故（文）付此文。述记六（末）灯第五等四句。故灯云。然迷谛相别有总有。别总有四句。一数总行别。二行总数别。三数总行总。四数别行别（云云）数者十烦恼。行者四谛欤。假令四谛各有有十烦恼云数总。各迷自谛云行别。谓苦谛下十烦恼但迷苦谛下行相等也。依此第十一数总行别之义。云百二十八也。若依余句者。不定也。
    述记六（末）云。然立一百二十八烦恼。唯依数总缘者说。若唯依总行相数别说。便无一百二十八故（文）灯第五云。问。一百二十八依何者立。答。依数总行别并修道惑（文）但此四句疏灯释义幽玄故。故本宗犹上古难义（云云）故不能委记有抄云。治承二年兴福寺权别当藏俊为题者。十题之中新作四题之内送此题。而自宗才虽有百二十八之纲要。无委释故。相寻本宗研德之处。无分明之指南之间。返此题了。题者云。此之条非贵房之耻。即自宗犹无知此题意趣之人。若尔者。法相难义欤（云云取义）
    问。俱生烦恼约四谛可算欤。答。章文不约四谛也。付之折云。其俱下此不约四谛者。前未见谛故。四谛为所迷。由见谛已证于初果。但俱生正障三界。所以欲界惑润欲界七反生死。上二界惑润上二界生死。断此惑已方证阿罗汉果。故约三界以分生也（文）师云。若依萨婆多。见惑迷理修惑迷事故（云云）若依大乘。十烦恼中贪嗔痴慢四唯迷事。余六迷理。但约相应互通迷事理故。分别起十多分迷理故。经四谛俱生六中身边二见唯迷理。余四唯迷事。故约多分不配四谛。或随转小乘故。不配四谛（云云）
    六卷私记六云。问。烦恼所知二障分别理事如何。答。且约烦恼障。见所断惑多分迷四谛理故。名理惑。然少分有事惑。修所断惑通事理惑。谓与五见俱起惑迷谛理故。名理惑。独头行贪等迷粗事故。名事惑。若约一地分别。前八品惑一向事惑。第九品惑理事间杂惑也。所知障准之可知（云云）此又修惑多分迷事之义也。
    六。问。于所知障百二十八头数可有欤。答（云云）两方也。若云无头数者。二障是同体相依之法也。烦恼既有百二十八头数。所知何无欤。是以清凉大师。头数与烦恼障同判给。若依之云尔者。所知障是唯无记微细之法也。何可有头数不同欤。爰以唯识论中。烦恼障之中百二十八根本烦恼释。所知障段不出头数。依之捡当章前后。全无出所知障释百二十八之义。加之清凉大师解释之中。所知障。细无多品类释给。如何答。唯识论中释所知障。举见疑无明爱恚慢等十烦恼体。而所知障既广迷四谛修之五部。纵虽微细法。何无百二十八之不同欤。是以清凉大师引唯识论文了。见疑已下辨于头数与烦恼障同（云云）但清凉大师所知障细无多品类之解释。会唯识烦恼百二十八云所知但标见疑无明爱恚慢等不云百二十八。烦恼障粗有多品类所知障细无多品类等释也。心烦恼障粗显易了法故显头数。所知障微细一类无记故不显头数云心也。不妨所知障有微细百二十八头数也。问。于所知障地地九品之别可有欤。答（云云）两方也。若云无者。同体烦恼既有九地九品之别。所知何无欤。是以唯识论中九地九品别可有见。若依之云尔者。他宗人师解释中。不可依地而立品数（文）如何。答。菩提院云。凡有漏法善无覆犹有品数。虽无系缚他法之力。地地被系故。必有品数也。故所知随烦恼可有品数不同也。但至疏文者。演秘释云○心云。烦恼地地有粗细品数。粗先断细后断。所知障不尔故。无品数者。对烦恼粗论之。有品数者。随烦恼分之（云云）已上法相同学抄义也。自宗心可准例欤。
    唯识第十云。所知障种○通缘内外粗细境生品类差别有众多故（文）述记十（末）云。论所知障种至有众多故。述曰○六识中者。行相有九品故。品类差别有众多故。所以诸地分分别断（文）义林第二章云。俱生所知障并习气亦有九地八十一品（文）六卷私记第六云。烦恼障粗显法尔一地有九品体。所知障微细非定依地有九品体。但随所障有粗细。能障行相亦有九品也。烦恼障体有九品。行相亦有九品。所知障体是一类行相有九品故。二差别也（古德疏多未作会见云云）述记九（末）云。论所知障者至爱恚慢等。述曰。此出体性。此之头数亦与烦恼障同。若烦恼必有所知障故。然显烦恼粗。举有多品类。可易了知。二乘所断唯是不善有覆性故。以数而显。今此所知障细无多品类。极难了知。唯菩萨断亦是异熟无记所摄故。不显数。其实法无离无明故。必有数（文）又云。又烦恼障中自类九地可有粗细。粗断后断细。其所知障不可依地而立品数。但依所障辨能障粗细有。初地修道断有顶所知障。而欲未尽。第二地等亦复如是。不可依地而立品类（文）秘七云。不同烦恼地地九品分为粗细断之前后言无品数。非定无彼爱恚等类名无品也（文）抄十三上云○今言二我意取二障耳。故唯识云。烦恼障者。谓执遍计○所知之障（文）如上二障体同异论义引。繁故不重引。问。抄所知障细无多类者。无百八之数云事欤。又无九地九品别云事欤。答。
    大小乘迷谛总别事。
    先付大乘有总别迷谛。唯识第六如上引。今章付总迷百二十八云也。付总迷又有亲疏迷。如唯识第六并述记等。繁故不引。集成第四委引百法钞。可见。次付小乘。欲界苦谛（十烦恼）集灭二谛七（除身边戒禁三见）道谛八（除身边见）上二界如次除嗔九六六七也。故欲界四谛三十二。上二界五十六。已上八十八使见惑也。次俱生欲界四。谓贪嗔痴慢也。上二界除嗔六。见修都合九十八使也。此义俱舍第十九婆娑五十二抄十九下等见。故十使不通迷等云也。付之又有亲疏迷之义。繁故不引。
    问。何故集灭二谛除三见道谛但除二见欤。
    答。折云。问。何故小乘除耶。答。如集灭二谛除身见边见戒禁取者。由身见唯缘有漏苦果生。集谛体是业烦恼是有漏因。灭谛体是无为理是无漏果。皆非身见所缘境。而边见随身后末。身见既无。亦无边见也。戒禁取依身边二见生。二见既无亦无戒禁取也。又道谛除二见者。谓道谛体是无漏因亦非有漏果故。非身边二见所缘境也。却有戒取者。此取不缘身边二见起。但缘道谛下邪见而生。谓邪见拨无八圣道支。然后戒取执为真道。此是非道计道也。前集灭谛下邪见不得生戒取者。以集灭下邪见唯拨无二谛。然非是非道计道故不生也（文）
    问。大乘中俱生有六。小乘何故唯四俱生欤。答。
    问大乘心。付十使四谛通迷。章文出二义。尔者心如何异欤。答。
    指事云。言一以三乘至障一切也者。此明烦恼功力宽广障一切故四谛下各十使也。所以然者。由一我见烦恼功力起一切烦恼故。又由无明等烦恼功力起我见等故。如是功力互相助起故。其功力宽广而障通障一切境也。又所障二空无我真理无不遍故。能障我见亦无不障。是故通障一切境也。言渐广者。以未至极广故。至一乘时为极广故。如普贤品说○言又由迷等至一切境故也者。此明迷谛亲疏通迷一切四谛境故四谛下各有十使。是故唯识论云。然迷谛相有总有别。总谓十种皆迷四谛。苦集是彼因依处故。灭道是彼怖畏处故○（文）
    七。问。二乘之人于凡位可伏分别之烦恼欤。答（云云）两方也。若云伏者。瑜伽云。异生离欲时。唯除贪等烦恼。非见道所断萨伽耶见（云云）述记第十末释云。此据异生二乘等说（文）
　　唯识论云。诸有漏道虽不能伏分别起惑（云云）演秘五释云。今据二乘及外道等（文）若云不伏者。七方便位既修谛理观。何不伏迷理见惑欤。故今章若从具缚入真见等（云云）从具缚之言岂非伏位欤。是以了义灯释次第证超中二果之类云。或于见道前不伏修惑唯伏见惑。或于七方便但伏见惑（云云）如何。答。此第一卷同学抄之论义也。而学者异义（云云）一云。次第证超中。二果之类伏之。超越一来不还不伏（云云）一云。诸二乘不伏（云云）一云。诸二乘皆伏见惑（云云）同学抄存第三义。但瑜伽唯识等文依外道异生之离染。彼唯欣上厌下无理观故。不伏见惑也（云云）难云。尔者何述记演秘皆云此据异生二乘等欤。答。一义云。二乘若六行观时不可伏故也。不可遮理观欤。
    唯识论第六云。诸有漏道虽不能伏分别起惑及细俱生。而能伏除俱生粗惑（文）细俱生者。俱生身见也。地地第九品有漏道不得伏也。演秘云。论诸有漏道虽不能伏分别起惑等者。问。下第九云。资粮加行能伏分别。二位岂非有漏道耶。答。彼约菩萨。今据二乘及外道等。有义二释。初义同前。二云。后约理观。今依事观。有漏六行名为事观。观无我等名为理观（文）二乘四向四果见修道等。瑜伽二十六对法十三显扬第三等广说之。可见。
    义林第二（断障章）云。有漏诸道不伏见惑故。瑜伽论云。世间道唯能伏除俱生烦恼。而不能伏分别烦恼及彼俱生萨伽耶见邻近憍慢。此依六行非加行智彼能伏故（文）
    问。二乘真见道位经几刹那欤。答。章刹那顿断（云云）付之抄十三（上）云。次论云。然此见道略说有二。一真见道。谓即所说无分别智。实证二空所显真理。实断二障分别随眠。虽多刹那事方究竟。而相等故。总说一心。释曰。言虽多刹那者。一心见道以无间解脱并一胜进故。中间有多刹那（文）准此释。虽云刹那顿断。有有三刹那也。此则一心真见道顿断义也。此一心真见道三乘一等也。至相见道者。一三心相见道。二十六心相见道。付之所取能取十六心上下八谛十六心。诸小乘经论唯说上下八谛十六心。不说余二种相见道。虽然了义第七演秘七等于三心相见道者。二乘经之不经云二义。取舍任情。二种十六心二乘经之见。傍故不引。
    问。依何义初果名预流果欤。答。抄十九（下）云。俱舍二十三贤圣品。释住果极七返偈竟。问云此预流名为目何义。若初得道名为预流。则预流名应目第八。若约得果名预流。则倍离欲全离欲者至道类智应名预流。下答意明。初得果故名为预流。以超断者不定初得（文）第八者或约苦法智或见道十五心。如上抄。
    抄十（下）云。言预流者。俱舍云。诸无漏道总名为流。初预此流故名预流。谓断见道烦恼尽忍智具足故（文）
    问。付凡位断人。且欲界修惑一二乃至五品断之类可有欤。答。一品断二品断乃至五品断等之断可有也。付之清凉大师必无断第二不断第三（云云）答。必无断第二等者。初果上断道事也。不可乱凡位断也。少十下（如下引）抄十三（上第九回向处）云。论云且依见道十五心位。建立众圣有差别者。颂曰。具修惑断一。至五向初果。断次三向二。离八地向三。释曰。梵行品已引取意不同。今复引之。谓于前时未以世道断欲修惑。名具修惑。此为一人。或有漏道断。于一品至五品即为五人○至见道中名初果向。趣预流果故。若断六七八品。名为次三。此有三人。至见道中。名向第二果也（文）寻云。今章超越证人外道欤。七方便离欲之人欤。答。但云超越一来等。可通二种也。
    问。凡位已伏俱生种子以见道智合断欤。起别治道欤。答。章入见道时即永断前所伏故（文）付之。
    集云。问。俱生分别入见道时。为同断别断。答。有二说。一测师云。二惑既异而起二道别断。先起一无间断分别。次起一无间断俱生。二慈恩云。一智能断虽有粗细。皆是烦恼障。而由加行愿力一智能断（文）
    寻云。欲修八品断人。见道得第二果时。第七第八品种子见道断欤。伏下八地人。入见道得第三果之时。例尔也。答。述记六云。一云见道起二无间。一断见惑起解脱道已。复起无见道断前所伏修道之惑等已。方起相见道。二云由加行时先已伏故。一无间道与分别俱断。此为正义（文）二障义云。
    问。见道十五心限初果向欤。通前三果向欤。答。章引瑜伽通前三果向（云云）付之大乘章中。以超越前十五心判初果向（云云）可勘。答。章所引瑜伽并俱舍论。以十五心通前三果向。大小一同性相也。但净影涅槃义记释云。见道三果共向故。虽超越者。判初果向也（云云）可勘彼文。疏九（下）云。又智论中有八人地。若约超断容具二三果向。谓具修惑及断一至五皆初果向。断次三向二。断九乃至八地惑尽。至苦法忍即为第三向也（文）
    抄十九（下）云。俱舍云。具修惑断一。至五向初果。断次三向二。离八地向三。至第十六心。随三向住果（文）
    问。大乘心付超越证入可立相见道欤。答（云云）若云立相见道者。见章文起尽。真见道之后即得第二果等。未见相见道之位分。若依之云不立者。俱舍等中立十五心见道。瑜伽等中于二乘三十六心相见道（云云）答。见道配立虽大小异。大乘之中二乘虽二种。十六心相见道事。杂集论等之定判也。次第超越顿出离等。皆十六心相见道之义可有也。但当章文略相见道位分故。真见道次刹那即得初二果等见。
    寻云。二乘相见道初果之内立之欤。又二种十六心俱初果向欤。答。灯既声闻至第十六建立初果（云云）上下八谛前十五心。见道第十六心修道见。抄十九（下）云。智论八人亦初果向通十五心。而若约超断容余果向（文）
    灯七云。问。大乘真见断二障。据彼总别立三心。二乘真见断障。应亦别总立二心。答。瑜伽说六现观。既通三乘现观。智论现观之中。辨此三心。故许小有亦复无妨。又解。不许。二乘唯观安立谛故。此非安立。二乘不作。若许作者。何故诸部小乘之中皆不说有二真见道。若尔初十六心诸部亦无。岂可不作。若亦不作。远离集第九彼云安立者。谓声闻等随自所证已得究竟。为欲令他亦了知故。乃至安立道谛。谓于诸谛中有如是如是忍如是如是智。如是等既尔。何故诸部不说初十六心。但有上下十六心耶。答。约不愚法。依大乘教中声闻乘法。作安立观。诸部小乘多约愚法。依彼小教故。不能作。问。若尔三心亦应如是。答。杂集论中但说安立。不说声闻作非安立。胜鬘经亦云。声闻○智有作。二解任情。问。声闻菩萨有真相见。独觉亦入相见道不答。有二解。一云。亦入。若尔声闻至第十六建立初果。缘觉既入。何不立果。答。加行期心有差别故。声闻期出心暂息故。缘觉不出。即入修道不暂息故。又如菩萨虽至十六。亦不制果。二云。不入○二说前胜（文）又云。问。未知二乘具作二种为随作一。答。不愚法者作二十六。愚法之者作彼十六。或广慧者作二十六。非广慧者但作上下（文）准此等解释。独觉不出观。犹立相见道。声闻何不立欤。
    八。问。超前三果得第四果类可有欤。答。此类不可有也。付之超越证果之机根万差也。何无超前三果得第四果之类乎。是以涅槃经中。须跋陀罗即座证第四果。菩萨处胎经中。或有众生从凡夫地不向信地法地须陀洹斯陀含阿那含阿罗汉（云云）如经文无诤。从凡夫地直至罗汉见。依之慧忍大师广贤圣章中释超越一来不还菩萨超中二果之种类毕。瑜伽对法更有一种超前三果。如彼广说（云云）更有一种超前三果之解释。明指超前三果得第四果之类见。如何。答。有漏道不伏非想之烦恼云事。大小一同性相也。是以智论中凡夫于有顶处不得离欲。更无上边故（文）
    俱舍论中阿罗汉果必无初得见道。无容断修惑故。世道无容离有顶法故。文定。依之当章文并清凉大师处处解释（抄十九下十下等）出二乘机根种类之时。全不出之。但涅槃经被彼后分说案一段始终上说。尔时须跋陀罗从佛闻说大般涅槃甚深妙法。而得法眼乃至深信竖固。即从如来欲求出家（云云）而诸论中多分法眼净益者初果也见。明知光证初果也。下佛言。善哉。须跋陀罗。善来。比丘。悦可圣心善入佛道。于是须跋陀罗欢喜踊跃○即时发鬓自落○得罗汉果（云云）加之增一阿含中出须跋得益。即于座上得法眼净（云云）长阿含中须跋入佛法以来经四年。今佛涅槃之时得应果见。依此等经文。须跋全非超前三果得第四果之人。所谓超中二果人。次处胎经。此文是造行菩萨问言也。而佛不答之。知非实义欤。若强会之者。经下文云。或有众生。向辟支佛。还自堕落堕凡夫位。成有众生。向须陀洹。还自堕落堕凡夫地。圣人还堕凡夫地云事。大小乘性相全不许之。而今经文四果支佛悉还堕凡地（云云）故知权者任放所非而实义性相也。或有众生不向信地等文准思之。一义云。指独觉一座成觉之人云不向信地等欤。三乘极果共名阿罗汉故。又声闻一座相续至第四果事有之（云云）若尔者又此类欤。次广贤圣章者。上文云。凡位超者。前之三果可有超义。必非第四。以有顶惑非世间道能伏灭故（文）此释明不可有超前三果得第四果人见。但至超前三果解释者。退检瑜伽对法说。令无超前二果之类。尔者合超越一来不还菩萨超中二果云超前三果欤。一义云瑜伽对法文。有一性超前三果。如广说可读（云云）此永超僧都义也。一义云。指独觉一座成觉。云更有一种超前三果欤。
    难云。非想地惑有漏道不伏故。无超前三果得第四果人云。唯识论云。说有漏道虽不能伏分别起惑及细俱生（云云）细俱生者。俱生身边见也。尔者此俱生身见欲界第九品之惑也。见道已前不能伏之。虽然以见道智断彼不伏之身见种子。得第三果。例非想地烦恼虽不伏之。见道合断尽得第四果欤。就中述记中。超越第三果人彼未伏身见种子见道智断不断云二义。初义例欲界系末那烦恼不判得第三果（云云）次云。今解亦断不可说以先不伏故即言不断。见惑不伏入见断故。但有漏道。既是事观不伏理。或入现观时。实亦断。虽无正文。任意取舍。据此释者。三界见惑并欲界第九品惑虽是未伏。于见道断之见。非想一地何云未伏不断耶答。见惑凡位伏不伏事如上抄。不伏者外道位也。入佛法已可伏之也。次俱生身见。前八品伴。第九品身见主也。八品伴已被伏故。第九品主无力而被断也。非想一地九品主伴未伏故不能断也。难云。虽有漏道不伏见惑。七方便位修理观伏之者。非想地亦虽事观不伏。七方便位修理观何不伏之欤。答。分别多分迷理故。理观伏之。俱生多分迷事故。以事观伏之。理观不伏欤。故述记云。何以世间道伏修不伏见。修道所伏之惑一且迷事生（云云）
    寻云。止观第六云。超果凡有四。一本断超（超越一来不还）二小超（家家一间）三大超。本者凡地听法门。唱善来成阿罗汉。四大大超（佛取义也）彼宗学者。第三大超。前三果得第四果人也心得（云云）如何。答。可彼宗寻检。又集量论。以有漏智断非想烦恼（云云）此兴福寺永超僧都幼少时。于睿山戏作书。
    此文。无本说事也。不可用（云云）
    智论七十云。是诸禅定有二种。若有漏若无漏。有漏即是凡夫所引○无漏是十六圣行。若有漏道。依上地边离下地欲。无漏道离自地欲及上地欲。以是义故。凡夫于有。顶处不得离欲。更无上边故（文）俱舍二十三云。阿罗汉果必无初得。见道无容断修惑故。世道无容离有顶故（文）同二十四云。有顶由无漏。余由二离染（文）广贤圣章云。第七显得顿渐者○凡位超者。前之三果可有超义。必非第四。以有顶惑非世间道能伏灭故。瑜伽对法文有一种超前三果。如彼广说（文）贤圣义略问答第四云。
    问。入圣已去超一果之类可有。付之十住断结经中说一来果相云。或有超越取第四果。不使依滞住阿那含（文）是岂非超第三果取第四果欤。加之述记文释欲界地九品惑断之义。若不出观。即断九品（文）是又超第二一果得第三果见。云何。答。是第十卷同学抄论义也。彼不许超一果之类。会云。断结经或有超越者。指超越一来之体。取第四果者。举极果也。不住那含者。不留第三果一生取第四果云心。述记大抄会云。此文总也（云云）意云。一观中或断三品四品。或断五品六品（为言）今望品品出观之类。云若不出观等也。或又顿出离人释欤。
    百法抄第九云。第二见后束惑超者○问。有得初果超第二取第三否。又有得第二超第三取第四果否。有二说。一云不得。以加行劣故。烦恼缺故。慈恩云。唯有预流非余果故。第二解亦有得初果已顿断欲界九品超第二取第三。亦有得第二超第三取第四者。为上二界八地九品束为九品。若欲界下三品。在上二界下三品中。入观起九无间九解脱道。证至第九品时。不名第三名第四果。又有得第三超第四向而取第四果者。即约上界八地九品合为九品。一处顿断取第四果也（文）复古云。折玄云。问。还许得初果已超二证三否。得二果已超三证四否。答。若依大乘。亦许此义。今依小乘。不尔。为得初果已欲拟进断三界修惑时。必须依九品次第而断之。惑既有次第。得果亦然（文）
    问。分别起烦恼九地九品之别可有欤。答。付之。答。准义林第二断惑章释。六识相应分烦恼所知。分别俱生现种习气皆九地界系在之。但彼章云。见道十惑九品定然粗细异故。俱生六惑断即不同。身见边见及此相应唯第九品。九地而论。但有九品。嗔唯一地九品。余独头贪慢痴等八十一品。地各九故（文）第七相应九品有无二释也。但当章付二乘断惑之渐顿。见惑迷理顿断故。但约谛理而非无九地九品之别。俱生分品别类之惑故。分九地九品也。
    九。问。付次第证人。且初果上唯上唯断欲界修惑一二品。或断五品。不断第六品。经生之断可有欤。答。当章虽不分明。准清凉大师解释。不许此类也。付之慈恩大师对法抄中。一品二品五品断家家可有见。又述记十末。若九品别断。出观若不出观断九品者。别抄同之。既有九品别断出观者。岂无一品二品断等人欤。加之断八品在第九一品名一间。何无五品断之家家欤。答。论第一卷同学抄。许一品二品五品断家家。俱舍小乘一途性相会也。一间例难如抄释。
    抄第十（下梵行品）云。第二十四论云○但应建立一来向果。颂曰。断欲三四品三二生家家断。至五二向断六一来果。释曰○若三缘具转名家家。一由断欲修惑三四品故。二由成无漏根故。三由更受三二生故。颂中略无成根。以理合相。略故不说。断三品名受三生。若断四品名受二生。谓九品能润七生。且上上品惑能润两生。上中下中上各润一生。中中中下合润一生。下三品惑共润一生○所以无断一二品惑名家家者。以得初果起大加行。必无断第二不断第三有生死者。上无断五生家家者。由断第六即证一来。无一品惑能障于果故。若无一品能障果者。何以有断八品未断第九而有生死。答。第九一品。一者断竟得果。二复超欲界故。此第九能障于果。六不超界故不障果。言家家者。家不一故。家家有二。一天家家。成于欲天受三二生。二人家家。即于人中受三二生后证圆寂○次明不还云。断七惑八品一生名一间○以下三品共润一生故。断七八。余第九在亦有一生而为间隔故。名一间（文）一生者一半生也。但慈恩大师略章曰。一生或半生在名为一间（文）朴杨周记云。谓有一大生之因。名一种子（文）同学抄会云。章文先德（常腾）会云。一生惑半生在名为一间（云云）烦恼惑也。周记且不正义述欤。灯云。唯有一少生之业名一种子（文）抄十九（下）云。智论文名家家者。亦俱舍义。颂曰。断欲三四品○问。何故无断一品二品五品名家家耶。答○谓由圣者得初果。已断欲修惑起大加行。必无未断一大品结（三品名一大品也）有生死故○断第五品必断第六者。谓断第六品证一来果。以无一品能障得果故。断五品必断第六（文）抄上引智论以初果向见道名八人地之事。见道之中有八人故也。谓极七反家家一间等之向故也。智论文名家家者。指上所引智论文也。尔者一二五品断家家无之云事。大小一同性相欤。期后检。
    十。问。大乘心分品润生义之义可有欤。答。章下文。最钝须陀洹极七反（云云）又抄两处分品润生义与俱舍等一同也。
    抄心。
    灯。第一释上分品润生义毕云。此上略举。未细寻文。如有误处。当可正之。上依随转。大乘无文。据大乘宗。未必彼分品润生。何以故。瑜伽云。全界一切烦恼皆能润生。若如彼说。上上品惑能受二生。预流果人余惑。谁遮不令共润。但上品润故应相润。犹断一品。余惑但能润。于五生力势渐微。余者准此（文）此释心者。上上品者。与余惑共润生。上中品者。与余惑共润五生。乃至下上品与下二品共润一生也。又菩萨以俱生烦恼僧祇之间润无量半。岂唯七反欤。故知分品润生。小乘一途之法相欤。抄释亦小乘一途之法相释欤。
    十一。问。于八十一品俱生惑。云何建立后三果欤。答。章文云。欲前六品尽处立第二果。九品尽立第三果。上二界尽立第四果（云云）付之烦恼品数增减无何故欤。答。大乘义章第十二（上）云。问曰。何故断见谛惑要尽方出断修数出。释有两义。一见谛惑迷心易灭。其犹折石不假中息○修惑难除。如绝藉糸。一观相不能断尽故。须数出○二见谛惑能感三途苦报。畏苦清猛。为是不息○修惑能招人天生死。人天优游厌畏心贯。是故数息○问曰。等是修惑之中。何故断除欲界。中息制果。上界不尔。解有三义。一欲界惑凡夫多起。习使力强难可制断。故须中息。上界烦恼凡夫本来起之希少。使分轻薄不假中息。亦能断尽二欲界惑多难可断尽故。须中息。上界惑少。不息能尽彼。云何少嗔恚悭嫉无惭愧等彼处无故。三欲界烦恼二因缘起。一者因力。不断使性及邪思惟。二者缘力。所谓色欲声香味触等。以是二力起惑难断故。须中息。上界烦恼虽从起。缘力微劣易可裁断。不息能尽方息制果。断后三尽制一果乎。释言。前六过是粗重。圣人于此厌畏憎强故。尽方息。后三轻微畏厌情少故。后别断制一果矣。又粗易断。倍尽方息故。断前六共制一果。细难舍远故。断后三立一果耳。若尔上界烦恼转细转难舍。应制多果。此如前释。更有余义。后审论之（文）
   十二。问。顿出离人断修惑时。经几时欤。答。章云。三种九品各初一品一时顿断（云云）知以九无间九解脱之时。顿断三界俱生烦恼也。故述记十末云。三界九品同为一品。合为九品（文）与今章义同欤。集引百法钞云。三界九地俱生烦恼八十一品都束为九品。九地上上为一品。上中为一品。乃至九地下下为一品。即断此九品时。而有二类。一者容预断九遍入观断。断至第九品时。便超中二而得第四。二者糸遍断。断即一入观起九无间解脱（文）
    问。顿出离人于何位伏俱生烦恼欤。答。显幽钞（从方师）云。超中二果以见道智一时伏九地八十一品烦恼（文）菩提院云。一入观断尽诸惑之人。起一加行胜进九无间解脱也（云云）
    一加行胜进者。见道以后之伏道也。
    问。顿出离人依何地欤。答。章依未至（云云）付之。述记十末二释。一初未至四禅下三无色（云云）二云。唯依初未至（云云）无分明取舍。而然北京灵恭如理师等。以第二释为正义。对法抄云。唯依未至定如唯识枢要（文）菩提院云。顿出离有三类不同（对法论出）一者一入观断八十一品惑证无学果。二者数数出观一生之中断尽八十一品惑证无学果。三此世不辨圣旨经生方得涅槃。此中一人观断尽诸惑之人。起一加行胜进九无间解脱也。显幽钞（从方师）超中二果以见道智一时伏九地八十一品烦恼（云云）此人依根本无失。又疏取前解（云云）表无表章。但依下三无色等。知疏主实义也。此义（贞松房心也）已上第十卷同学抄义抄。
    问。顿出离人出观经生之类可有欤准上。问。顿出离人利钝中何欤。答。章超过胜智（云云）述记十（末）云。九地九品断者。唯有利根诸预流。非余果。余果不能起胜作业。缺烦恼故（文）对法第十三章（取义）引之大都不违。又下云。又依如此顿出离者。多约现法。或临终时善辨圣旨。设不能辨。由愿力还生欲界。出无佛世成独胜果。设不辨者。未能无余离诸欲故。即以愿力生欲界者。彼速证般涅槃故（文）
    此文中现报一生经生三种人有也。
    谛现观者。集云。谛现观者。百法抄第八云。谓此无漏智能现在前观圣谛故（文）谛现观者见道名也。
    问。此谛观（四善根）二信二信三戒三戒四现观智谛智谛现观边智谛智谛六究竟究竟尽智者。唯识论第九云。此真见道摄彼第四现观少分。此相见道摄彼第四第五少分。彼第二三虽此俱起。而非自性故。不相摄（文）
    问。二乘圣者断末那烦恼欤。答。章文。与非想地一时顿断（云云）付之二乘圣者不起第七治道。云何断末那烦恼欤。答。唯识第十云。第七识俱烦恼障种。三乘将得无学果时。一刹那中三界顿断。任运内起无粗细故（文）相宗所谈。菩萨于末那烦恼起别别治道。二乘以第六识治道通治末地（云云）后可勘定。
    问。末那烦恼有九地九品别欤。答。章。与非想地一时顿断（云云）付之唯识第五云。然此染意相应烦恼○极微细故。所有种子与有顶地下下烦恼一时顿断。势力等故（文）同第十云。如上第五卷述记二释。一九品。二唯一品二说中前解为胜（云云）本颂云。随所生所系。论释云。随彼所生彼地所系（文）既有界系。何无品类欤。付九品二释。一细分八十一品。述记十末初释。断障章第二释也。二九地相望唯九品。五卷述记初释十末后释。断障章初释也。但五卷论。势力等故者。述记会云。同障无一时顿断。名势力等（文）第十卷无粗细者。述记三释。一云。八十一品亦与非想第九品一类品摄（文）二云。所障既同断无前后。名无粗细。非九地所摄总是一品（文）三云。又唯缘内境自地之境。境无粗细。无他品类故。名一品。非三界中总无粗细（文）瑜伽六十三。今章取义引之。大都文义同也。六卷私记第六云。第七识惑有二义。一云无九品（正义）一云有九品○（不正义）故断障章。烦恼障中除第七。识。所余六识三界九地名为九品○第七识中○有义（正义）九地唯同非想第九品类。然于其中同类有九○有义（不正义）九地名有一品。细今分便成八十一品（云云）
    问。愚法二乘断末那惑欤。答。章云。末那惑灭小乘无等（云云）五十要问答上云。其末那识依三乘教有。其识起四惑不起法执。愚法声闻不断。但暂伏上心。由观智漏故。退菩提心声闻及回心声闻等并断末那。为观智胜故。但此等解释约教道。若约证道者。若不断末那惑。何出三界成罗汉欤。
    章非择灭者（文）折云。唯识云。不由择力本性清净及缘阙处显故。名非择灭清凉释云。论二义中初果小乘。言缘阙者。俱舍颂云。毕竟碍当生。别得非择灭○上皆祖文释云。初本性清净。故无所知障。以缘显处显此无为。既永不起。正趣寂义既已缺缘故。永无所知障碍也。
    十三。问无余涅槃体择灭非择灭中何欤。答。章云。入无余时一切皆断。唯是非择灭（文）付之。唯识第十云。涅槃义别略有四种。一本来自性清净涅槃○二有余依涅槃○三无余依涅槃○四无住处涅槃○一切有情皆初一。二乘无学容有前三。唯我世尊可言俱四○故四圆寂诸无为中。初后即真如中二择灭摄○初一即真如后三皆择义（文）述记十末云。故四涅槃初后二种。谓清净无住处。即体于真如上立中间。有余无余依二择灭摄。断缚得故。所依转尽初后果时名为择灭。所依后无方显涅槃。后依无时由前择力故（文）又云。定知无余先得。所依永无方显先。灭名得涅槃。故择灭摄（文）此论疏等。以四涅槃明摄六无为之时。有余无余二涅槃决定择灭无为为体（见）尔者章唯是非择灭者。释所知障之灭。非无余体也。
    十四。问。二乘断所知障欤。答。章俱解脱人分有所断（云云）付之二乘既不起法空智。何可断所知障乎。是以演义抄所引唯识论中。二乘但能断烦恼障。菩萨俱断（文）云何。答。瑜伽六十二如章所引。元晓大师二障义即引瑜伽与今章多同也。但既云分有所断非余断也。集云。妙严品抄云。所知障中亦有二种。一于所知境而能为障。即不染无知而非法执。如于五明处有所未解。但是无知。何曾有执。然唯识云由我法执二障俱生若证二空彼障随断者。据见道分别障说。以证空理而断障故。言是障而非执者。据修道断俱生障说。以遍知有成种智故。上来所知之障。二所知即障。名所知障。此体即是善心心所。以彼空有二相未除。带相观心有所得故。前据了俗。此据证真说名智障。然唯识正义唯所知之障。全就理通故亦用之（文）唯此清凉解释。以解脱障不染无知者。即非执所知障摄也欤。知障所引起故。摄所知障。非法执所知故。云分断所知也。故第一卷同学抄。定障者是下劣受也。非细法执（云云）灯释心也。付之又但伏生果功能不断种子（云云）但对法抄第三。不遮定障种亦能断者。约现行之功能会也。故灯伏而不断（文）若依此义者。唯伏现行故。又分有所断可云也。但上唯识文。述记九末会云。彼中定障二乘亦断小故不说（文）
    寻云。此定障能治之道。漏无漏中何欤。答。定障者异熟生下劣受事障故。以欣上厌下事观伏除之故。摄释云。非生理观。但以事观能伏于彼（文）同学抄义也。
    指事云。慧解脱者不断。如对法论第十三说。谓已断诸漏而未证八解脱定。唯究竟断慧所对治烦恼障故。大乘基云。瑜伽显扬与此同。此义意说障有二种。一烦恼障。能障圣慧不得应果。二者事障。就胜而说唯异熟生。喜乐舍受有下劣性。于上等至不肯进求。所知障摄。此人唯能断初障○俱解脱人分有所断者。对法论说。谓已障分俱得解脱故。是故云分有所断（文）
    问。慧解脱人分断所知障欤。答。慧解脱不断（云云）付之纵虽慧解脱罗汉。岂不得四根本定等欤。若得四禅定等者。尽除一分定障欤。答。俱解脱得名者。依得第九灭定。纵经得八定。下劣受未尽故。非但解脱也。故对法十三释俱解脱云。具证八解脱。瑜伽二十六。于八解脱身已作证具足安住（云云）不得灭定者。非具证八解脱故。非具解脱也。折引瑜伽对法文了云。若天台大师四教云。不得灭尽定但是慧解脱。得灭尽定即是俱解脱（文）灯第一云○四慧解脱（罗汉未得灭定者。唯断烦恼障。未离定障故。通利顿二人）五俱解脱（得灭定罗汉定慧。二障俱解脱故。六通利钝二人文）
    抄十九下释八解脱中灭受想解脱云。有解。厌背受想。有解。厌背一切有所缘心。有云。解脱定障故名解脱（文）
    章。八解脱。八胜解（文文）
    问。八胜解者指八胜处定欤。为当指八解脱云八胜解欤。法苑林章第四八解脱章云。第一列名者。依瑜伽第十二十五七十三摄事分第九十六对法十三显扬第四第二及第二十菩萨藏经第四等说（已下一向取义摄）一有色观诸色解脱。依欲界身未离色欲。观欲界内外诸色作光明想。二内无色想观外诸色解脱。依空处定伏除色欲之内无色而安立外色。作多小等相故。云观外也。上二解脱通依四根本。非近分。近分定无通故。三净解脱身作证具足住染净诸色。合为一味清净想解。是又内无色想观外色也。上云故略。唯依第四禅。四空无边处解脱。五识无边处解脱。六无所有处解脱。七非想非非想处解脱。八想受灭解脱。初七除自地下烦恼离定障起通德故。云解脱。第八灭尽定弃背受想等故。云解脱。
    指事云。言修八胜解所对治故者。瑜伽第五云。又八胜解能引不还或阿罗汉诸圣神通及最胜住。谓未伏内色想外无染污色胜解。是名第一。已伏内识想是名第二。净不净非二色第一舍胜解。是名第三。此三解脱于一切色得自在。故便能引发诸圣神通○空无边胜解。识无边胜解。无所有所胜解。非想非非想胜解。微微任运心胜解。此胜解次第善修治故。能治故。能引恐受灭等至最胜住。基抄云○由净解脱有三种想。一展转相待。二展转相入。此二通观净不净色平等观故。名舍胜解。三展转一味想。唯观光明不化净不净。名非二色。第一舍胜解。平等观光明最胜住故。名第二舍（文）法苑林章云。初想名者。瑜伽云。前七解脱于已解脱而生胜解。七所观法多分要伏要断彼地烦恼障染。方始修作。名已解脱。今观已解脱境。为除定障起神通功德而生胜解故。名解脱（文）准此等解释。前七胜解离自地烦恼等毕。成熟七解脱。重于已解脱之境观察解了。今定坚固起神通等名胜解。第八胜解。灭定入心微微心名胜解。故八胜解者。观解自在之义也。非八胜处空也。法苑林章云。由前三解因引发胜果遍处等故（文）八胜处十遍处等。前三解脱所引起通德也。折云。言修八胜解所对治者。此能治之智也。在境名解脱。在智名胜解（文）古。八胜解者。八胜处定云事有欤。非今章本意。八胜处者。前三解脱所引通德别脱法门也又钞十九下引俱舍委释八解脱。但彼小乘义与大乘相违。非今间本旨。彼前二解脱依初二禅。第三依第四。次五如次四无色灭度。第三禅无眼识所引色。又留自地乐故。不立解脱等也。又俱舍二十九八解脱八胜处名别释之。可见百法抄第十五云。
    问。小乘教心种字断义可有欤。答。章。不断（云云）付之指事云。俱舍论第四云。若尔此得有何作用。谓于差别为建立因。所以者何。若无有得。异生圣者起世俗心应无。异生及诸圣者建立差别。岂不烦恼已断未断有差别故应有差别。若执无得。如何可说烦恼已断及与未断。许有得者。断未断成。由烦恼得离未离故。问。验俱舍论云。如是圣者所依身中无生惑能。名烦恼断。惑世间道损所依中烦恼种子。亦名为断。兴上相违。名为未断。今何唯断烦恼得耶。答。虽断烦恼种子而若无得者。以断未断义不成故（文）俱舍十九云。何等名为烦恼种子。谓自体上差别功能。从烦恼生。能生烦恼（文）光云。何等名为烦恼种子者问。谓自体上至不可得故者。经部答。谓于色心自体之上烦恼种子异余种故。名差别功能。即此功能从现前行烦恼生。能后现行烦恼（文）寻云。经部心种子者。其体如何。答。
    问。二乘前五识相应烦恼何位断之欤。答。不见章。但应相例。第六识烦恼欤。
    问。愚法二乘可断定障所知欤。章。不断（云云）付之愚法二乘俱解脱之罗汉岂不断定障欤。答。约教道无所知障名义故。纵虽断定障。不应云断所知也。

文安四年正月八日于东大寺书写毕
祐乘
回向无上大菩提金刚佛子快舜

华严五教章问答抄下七
华严五教章问答抄下（八）

　　
　　　　　
　　　　　
　　　　　

断惑章（下）

    一。俱生现行初地伏尽欤。
    二。佛果智断。
    三。第四地法执断。
    四。始教第七识所知障有无。
    五。终教二乘断惑。
    六。终教菩萨见修二道立不。
    七。终教知障断位。
    八。末那惑种断顿渐。
    九。起事心根本心异义。
    十。四障伏断位。
    十一。四种变易配地。

    问。付直进菩萨断惑。且于二障种现等。约界分品之义可有乎。答。于二障分别俱生现种习气等。皆有九地九品义也。付之章。不同二乘约界分品（云云）如何。答。直进发心虽皆有九地九品之别。断惑证理义相全异二乘。所立不同二乘等。非谓无九地九品之别也。
    断障章云。菩萨地前分别现行伏不起○六识中分别烦恼并习气等虽亦九品。仍定一品断。惑二品断○其六识中俱生烦恼。除其习气虽有九品○三界九地合为一品断。谓金刚心○然六识中俱生烦恼所有习气虽有九品。十地渐渐各断此九。障十地故。与所知障品类同故○六识之中分别所知障并其习气虽有九品。有说定断。一心见道故。有说二品断。三心见道故。其六识中俱生所知障并其习气。亦有九地八十一品○为十品断。十地断故。不分并细前后证断不废。初地断细。二地断粗。初地断有顶。二地断欲界。但随障此地智即便断之。故无前后（文）
    问。直进菩萨于地前二障伏道各别起之欤。答（云云）第九卷述记云。伏烦恼时。此俱法执亦不起故名伏（云云）此地前六行智也。第十卷述记云。见道已前唯伏法执。其烦恼障随此而伏（文）故各别起也。但相应分互被伏也。
    问。真见道位一刹那欤。答。一刹那中（云云）付之。答。纵虽顿断之义。可有无间解脱二刹那也。约正断惑之无间道立一刹那。抄十三（上）引唯识第九。见真见道时分。如上卷二乘见道之处引。
    问。始教菩萨第六相应俱生烦恼现行。断初地伏尽欤。答（云云）章。初地以上自在能断（云云）伏尽（见）付之宗家全处解释。释唯识论第四地之故能永害二身见等之文。正断所知烦恼不起同名永断（云云）如解释者。至第四地。犹断烦恼障（见）知非初地永伏云事。加之清凉大师。若烦恼现行亦地地断（云云）如何。答。于第六相应俱生烦恼现行者。初地真见道位顿伏之种子。金刚心断之故。全不可有地地别断之义。但宗家解释。第四地所断虽正法执种子。此所知障昔多与俱生身见同体而起故。断此智障种子之时。同体烦恼所依断故永不起也。凡地地所断正虽所智障。七地已前。烦恼故起现行。从所依所知障。渐渐伏除之故。第四地以去。烦恼俱生我见永伏不故起也。故七地已前云暂伏。八地已上云永伏也。清凉大师。地地之解释。可准例也。但古会清凉大师解释云。七地已前暂伏故。若现行即可伏断之（云云）容断义欤。
    六卷私记六云。最胜疏云。准诸处说。初地已上一切烦恼能顿伏尽。由故意生。云何我见等四地能伏害伴随眠五地能伏。答。据能伏。初地即能犹意起。今依永伏故意不能令起。此由断彼所知者。故与染别（云云）
    玄十二云。四焰地中○又成唯识论第九名微细烦恼现行障。谓所知障中俱生一分。第六识俱身见等摄○彼障四地菩萨之分法。入四地时。便能永断彼。昔多与第六识中任运而生执我见等同体起故。说烦恼名。今四地中既得无漏菩萨之分法。彼便永灭。此我见等亦永不断○四地修得菩提分法方出世故。能永害二身见等○二我见言惑二障同体我见。以正断所知烦恼不起。同名永断。理实但除法执我见。或法执中我我所见为二身见。或分别俱生名二身见。尽处总说故。说四地断二身见。此三释中初见为胜（文）唯识第九。如玄所引。
    述记十本云。问。既是所知障。何故立烦恼名论彼。昔多与至亦永不行。述四亦显以上所知障立烦恼名。虽有别头生者。皆多分与烦恼同一体而俱起故。立烦恼之名。由所知障断故。烦恼之末亦永不行。从烦恼名故说为断○二身见者。谓初见道已离第六识中分别身见。今后离第六识中俱生身见。尽所总说名二身见。非今离二○又正断所知障身见等。并永不起烦恼障中身见等故。说二身见名永害。非烦恼身见亦起对治（文）此释同于宗家第一第三释。六卷私记亦引上述记文了云。演秘大抄云。虽有二解。后解为胜（云云）
    唯识第九云。由此三地说断二尽。及彼并重一欲贪尽○彼昔多与欲贪俱。故名欲贪尽（文）述记云。论彼昔多与至依彼转故。述曰。彼所知障此第三尽多与烦恼中欲贪俱故。名欲贪尽。非所知障体名为欲贪。彼障定及修慧。所知障永断说欲贪随伏。所知为本断故。烦恼是末便伏。此烦恼无始来依所知障转故（文）抄十三（上）云。四约所断。谓离二障种现者。一者分别○入初地时。便能永断。二者俱生。生而便有。此修道中地地断之。此又二种。一者现行。二者种子。若俱生所知障种现地断之。若烦恼现行亦地地断俱生烦恼种子。直至金刚无间道断（文）抄六（上）多分同上释。抄十五（下）云。其俱生烦恼若约现行。亦地地别断故（文）抄。烦恼现行（云云）述记。烦恼便伏（云云）知非知障同品烦恼习气故。约故起现行也。玄十一云。以十地修位虽不断烦恼障。然必伏彼断其粗重（文）刊定第九大义同也。此等释者。智障同体烦恼余残习气释也。集云○钞（六上）○粗重有三。一现起粗重。二种子粗重。三粗重粗重。如身子嗔习毕陵慢习等（云云取义）妙严品钞也。上玄不断烦恼者。烦恼种子必依彼者。故起现行。断其粗重者。余残习气也。佛地论第二云。是故四地得无我智。灭意识中俱生我见。未离第七微细烦恼及六识中余修断惑。此说伏离。非是永灭。至第十地金刚心时。方顿断灭修断种故（文）唯识第十云。此十一障二障所摄○修所断种金刚喻定现在前时。一切顿断彼障现起。地前渐伏。初地以上能顿伏尽。今永不行。如阿罗汉。由故意力。前七地中虽暂现起。而不为失八地以上毕竟不断（文）
    述记（十末）云○修所断种后皆顿断此种子。不言粗重。粗重者十地中亦断故○言暂起者。谓十地中前四犹起我见等故。七地以前尚起贪嗔等故（文）准此释。四地以前以去不可故起我见也。六卷私记云。问。俱生烦恼障现行初地伏尽了。而何云初地以上耶。答。一云。初地有入住出三时。云初地指入心。云以上指住出也。一云。以惑力现初地顿伏。以故意起七地以前随宜伏尽。故云以上也（云云）章。润生摄化故（云云）付属留不断四故。一一有重重难害如探册。唯识九云。复于十地修道位中。唯修永灭所知障道。留烦恼障。助愿受生。非如二乘速趣圆寂故。修道位不断烦恼将成佛时。方顿断故（文）
    述记云。谓诸菩萨由大悲力意起一切智故。名留烦恼。不尔如来大悲最极。应留烦恼随类化生。由此故知。意不趣断。故名为留。将成佛时。方顿断尽（文）
    问。准此。他宗解释。初地以上留惑。全不故留。趣一切智。先断障地智所知障等。而烦恼种子不障地智故。自留之助愿受生见。故诸论释留惑之义之时。全无故留之文言。如何。答。唯识云。留烦恼障助愿受生（云云）梁摄论十四云。留随眠惑。为助道分（文）既云助愿受生。又云为助道分（文）岂非故留之义欤。他宗相违不及和会欤。难云。尔者初地已上惑粗地以上受变易身菩萨虽无润生摄化之义。不断惑种。知任运自留而非故留云事。答。任宗家解释者。自本地分相故。不可有此难。若依清凉大师解释并寄在门心者。依枢要下演义抄十二（下）等释。烦恼种子远资助变易故。不断之（见）非无用任运之留。况于受分相之位。何非故留欤。
    枢要下抄十二（下）如引依身章抄。不堕二乘地故（云云）梁摄论十四云。由惑至惑尽证佛一切智。释曰。诸菩萨留随眠惑。为助道分不同二乘速趣般涅槃。由此事故。修道究竟。得习气灭尽及证圆智（文）又云。异凡夫故。永伏上心。异二乘故。留彼种子（文）唯识第九云。非如二乘速趣圆寂（云云）如上引。此故但不同二乘义也。非初地已上实堕二乘地也。为断所知障故（云云）梁论由惑至之等（云云）唯识九云。唯修永灭所知障道。留烦恼障等（云云）为得大菩提故（云云）梁论。证佛一切智（云云）又梁论既云（云云）异二乘故留彼种子等。十四卷文也。依身章已引故。云既云等也。
    二。问。所知障种子通佛智所断欤。答。始教心金刚无间道断之。不佛智断也。付之。胜鬘经云。佛菩提智之所能断（云云）深密云。于如来地断二尽（云云）又十地障名皆以自地智断之。佛果障尤可佛智断。故当章文云。要至佛地方得总尽（文）如何。答。虽自他宗难义。且一义。佛果既出障圆明位也。何可带所断惑欤。若许佛智断之义者。于佛智可有胜劣。何可名正等觉欤。但胜鬘简二乘云佛菩萨智。非简因智。深密。唯识论会云。金刚喻定现在前时。彼皆顿断入如来地。佛地说断二尽及彼粗重（文）十地障自他断。光灯会（云云）十地各分入住出位。胜劣不同故。入地断。佛位不断。故十地断。若许佛地同十地。即佛有胜劣。既无胜劣。称等正觉。故皆断已方入佛地（文）凡佛果智断云释。自他宗是多。一约已断云尔。一以障既佛果之障能断无间道云佛智也。委细问答九卷古显抄（下）可见。十地论第一云。得大法身具足自在故。名法云地。如是受法王位。犹如太子于诸王子而得自在。是处有微智障故不自在。对治此障故。说佛地（文）疏六（上）无殊释。抄十三（下）云○论云。是处有微智障故。不自在。对治此障故。说佛地。释曰。谓金刚心后微细障尽。种智现前故（文）金刚心后之释难会。而然是约已断也。
    章。如毒咒所害（云云）指事云。梁摄论第十四卷本论云。诸惑已灭伏。如毒咒所害。释曰。诸惑。谓见修烦恼。于菩萨地中。先已灭尽。余心烦恼虽复未灭。由智念所伏。废其功用。譬如众毒咒力所害无复本能。心惑亦尔。智念所守不能复生二惑染污（文）见修烦恼灭尽者。见惑种现皆灭。修惑唯灭现行欤。余心烦恼者。俱生种子欤。
　  问。二惑染污者何物欤。又章云毒蛇。出一类可通一切毒物也。问。第六相应俱生所智障。何地断尽（云云）答。章或现或种地地别断（云云）付之。
    三。问。第六相应俱生法执。于第四地永断欤答（云云）两方也。若云断尽者。章文。第六相应所知障现种地地别断（云云）法执既所知障之体也。若第四地断尽。何可有地地断之义欤。是以唯识论。既未圆证无相大悲。不执菩提有情实有。无由发起猛利悲愿（文）是岂非七地已还起法执欤。依之慈恩大师般若论释并对法抄上。于第四地断法执小分。通七地以前（见）若云不断尽者。花严经唯识论等中。所有我见第四地永断（见）如何。答。于第四地。修得无漏菩提分法。而俱生二执彼障故。法执种现我见之现行于此地永断故。花严经云。菩萨住涅槃地。所有身见○皆悉断灭（文）
    唯识论文亦以同也。但七地以前菩提有情实有之执者。非实法执。法执所引羸劣随眠等也。或又第七法执未除故。第六识尚带法执欤。慈恩大师解释又依此等之义。四地劣分断通七地以前云欤。章地地断又依三随眠等之义也。深密经说三随眠。一害伴随眠（第五地断尽。第四地所断之我见邻近引起故名也）二羸劣随眠（二障现行六七地断）三微细随眠（唯二十七所于障也八地已上断）六卷私记第六云。论云。四微细烦恼现行障。谓所知障中俱生一分。第六识俱身见等摄○彼障四地菩提分法。入四地时。便能永断○今四地中既得无漏菩提分法。彼便永灭。此我见等亦永不行○。
    问。论云若证二空彼障随断。就之若由就灭随断者。一切皆执。五地云何方除害伴。可我执俱四地断故。又一切障皆从执生。何故六七等所断不名害伴名羸劣等欤。答。是枢要。依安惠意难由我法执二障俱生之论文。有三难中。第二第三难也。答之亦有三解。第三解云。第六识执有三位断。一俱时。二邻近引生。三势力疏远。俱起者四地执俱断。邻近引生者名害伴。疏远势生者名羸劣等。故障与执断有前后（云云初二解云云用故略之）
    晋经二十六云。诸佛子菩萨住涅槃地。所有我见等着我○皆悉断灭（文）
    玄十二云。皆悉断灭者。何故此中说此断灭惑。准成唯识论。此是第六识中俱生身见等及所起过。同第四出世道品能断除灭故。此说之。又释。若约寄位。前地寄世间。此当出世。为分世出世故。此断除。若就此义亦得是分别所起。以仁王经说。四地名为须陀洹地。故得知之（文）唐经三十六。大旨同晋经疏七（上）云。此中身见若约实位。准唯识论。此地断第六识中俱生身见及所起过。由得出世道品治故。以分别起者。初地断故。是以瑜伽名为微细萨迦耶见。若约寄位。准仁王经。四地名须陀洹位。以寄出世之前故。则亦得断分别身见（文）抄十五（下）云。三此中身见。下于所断体。于中有二。一约实位说。具引唯识已。见初地。二约寄位。既寄初果。初断见故（文）唯识第九如私记所引唯识章云。四地永伏。法执无故（文）慈恩大师释也。
    问。第七相应俱生烦恼可有故留义欤。答。章非故留（云云）付之。五十要问（上）云。其末那识依三乘教有其识。起四惑不起法执。愚法声闻不断。但暂伏上心。由观智漏故。退菩提心声闻及回心声闻等并断末那。为观智胜故○直进菩萨义当不起为正义。回心者起为正义故。又初回心菩萨为留惑故。相随至金刚定断。直进者习气至金刚前言至者。据二阿含说。初对小乘故。余义准可知（文）此释旁未审。先留惑者。依第六识留惑。末那相随至金刚心断之云事欤。问。第七识相应烦恼可有发业润生之义欤。答。章性非润生（云云）付之。元晓二障义云。若约末那起相应四惑。一切位中恒有现行。通能作发业结生（文）付所依义云发业结生欤。
    四。问。始教心。第七识所知障相应欤。答（云云）章。其所知障皆后地起等已下。六七二识所知障云唯第六所知障云学者二义（云云）五十要问上云。其末那识依三乘教有其识。起四惑所起法执（文）孔目第一云（唯识章）末那一起相续缘我不废。因何得改境起其法执。若起法执。何名缘一类我尘（文）集云。其未下。问。第七识为有所知为无所知。答。此与太一用安惠故无。要问云○圭山用护法故有。大疏曰。所知俱生者。种则地地渐断金刚永尽（文）探玄十四云。唯识云。第七识中细所知障犹可现起。生空智果不违彼故解云。依护法宗等（云云）唯识第五云。此中有义末那唯有烦恼障俱生。教皆云三位无故。又说四惑恒相应故。又说为识杂染依故。有义。彼说教理相违。出世末那经说经说有故。无染意识。如有染时言有俱生不共依故论说。藏识决定恒与一识俱转。所谓末那意识起时。即二俱转。所谓意识及与末那（文）
    章。皆后地起或前地起（云云）或惑也（云云）断障章云。其六识中俱生所知障并习气亦有九地八十一品。十地断故不分粗细。前后断说。不废初地断细二地断粗。初地断粗初地断有顶二地断欲界。但随障此地智即便断之。前无前后（文）准此释。后地起惑前地起等者。现起伏断显异烦恼也。大抄云。所知初地智伏后九地障。第二地智伏后八地障等也。
    问。章文。问。若尔何故而有处说等（云云）尔者指何文义云有处说欤。答（云云）而有处等者。指唯识等七地已前有漏心起说文。若尔蹑上问答词也。复古云。问。若下二转难。二初蹑迹申难。既云地地分断。何故下难相违。答。若下二约识作。答。二○（云云）折云。问。若下蹑上以问答。若下○（云云）复古心指上所知障地地分断之义为难（见）尔者问何故七地已前有漏（云云）答。中八地以上有漏现行有无如何若云有八地已上第六识纯无漏事。上依身章（见）自他宗共许性相也。若依之。八地已上纯无漏者。问答相符无起尽。又或抄。上其所知障等者。唯取第七所知。后地后者。八地以上。前起者。七地以还。尔者此现行通十地故。难七地以前起有漏等也（云云）若尔者。何答中第七所知现行通八地已上之义不答欤。一义云。蹑上第六识烦恼初地以上自在留惑之义。既自在也。第六识人空边。一向无漏。故何故七地以前起有漏难也。故答中唯约七地以前。答成似实之义也。
    章。此二通十地（云云）问。第六识二障现行可通十地欤。答。一义云。约二障种现。总通十地也。而八地已上二障种子也。即言总意别也。问。直进教心。何位断前五识烦恼等欤。答。伏断专如第六识欤。
    章。筑即押木（云云）指事云。此非论文。准释论意。谓惑种在灭相时如筑。圣道在生相时如押。又惑种在灭相时者如押。圣道在生相时如筑（文）对法第七云○若此品对法生。即此品粗重灭。平等平等犹如世间明生暗灭。由此品离系故。令未来烦恼住不生法中。是名为断（文）
    章。如维摩等（文）维摩经上云。诸法毕竟不生不灭。是无常义。五受阴洞达空无所起。是苦义。诸法毕竟无所有。是空义（文）玄第十。惑智非初中后等。可引下终教段。
    五。问。终教心。不许声闻断惑（见）尔者不断惑之义通回心声闻欤。答。准一乘义。终教以去不许愚法声闻断惑也。付之所引弥勒问经论文全无简别故。元晓大师引今论文。证愚回心共不断惑之义给。依之当章问答始终二教之差异之时。又释心既前约三乘中声闻。此中约愚法故。不同也（云云）以知初释心愚法回心皆不许断惑（见）如何。答。准一乘义解释。或愚法二乘并在所引中（云云）或望终教已去。愚法二乘无广大心等（云云）回心声闻不断惑不出界之义无之。加之至相大师释末那惑。愚法声闻不断。回心声闻等并断（云云）尔者当处问答心。初始教诱引教故。不简别愚法回心。直许二乘断惑。终教全不许愚法也。故章。今此就实以愚法二乘无广大心等（云云）以又亦可以下又释心。纵始教许断惑。回心声闻为本摄愚法之义也。今终教全不许愚法故。不同也（为言）但元晓大师解释分明不云通二声闻。纵通不许者。别途建立欤。何况章以下文。引弥勒问经论。许声闻断惑。岂非回心声闻欤。指事云○是故下云。依始教门○化城同喻便应有失（私云引下二乘回心章故略）又终南问答云。其末那识。依三乘教。有其识起四惑。不起法执○观智胜故（私云要问上上已引故略）元晓云。六种染心是烦恼碍体。根本无明是智碍体。此烦恼碍六染之中。已摄前以二障皆尽。又云。明二乘治道位。此有二义。若就人法二执本末相依门者。一切二乘于烦恼障唯是折伏而非永伏等。以然者。无广大心。不证法空。由是不拔烦恼本故。如真直当人执之内缠及随眠相生门者。皆是永断而非伏断。由证人空所显真如永害人执等种子故。如弥勒所问论云。一切声闻辟支佛人不能如实○但能折伏一切烦恼。此依初门作是说也（文）折云。又亦下别是一义答于前问也。以前约始教虽许二乘断。及是方便实不审断惑。以三乘义宽则通至终教故。今不拣。此中唯拣愚法故。上云但能断。此中意云。虽前约始教。以是三乘中声闻。故许折伏而已也（文）
    问。弥勒问经论谁人所造欤。有抄云。彼论不注作者。虽然开元贞元录等具载之。了义灯中又引之。私云。兴福寺永珍僧正。于维摩大会精义时。寻此论作者诤其用否（云云）又云。兴福寺有修学者云述记末文云。文义云。弥勒问经论南地吴人。非真圣教（云云）
    章。楞伽文亦如上说（云云）集云。楞伽第二云。复次大惠。烦恼障业习气不断故。不说一切声闻缘觉一乘。不觉法无义。不离分段死故。说三乘（文）折同引指事云○此文讹也。自此以上约断惑义无有引楞伽文处故。此有二疑。一疑。上文堕故无有此文也。二疑。上字可讹。应是下字。是故下二乘回心义云。楞伽云。乐着三昧乐○（文）一义云。楞伽文亦如上弥勒问经论说云事也。
    六。问。终教心付菩萨断惑可分见修二道欤。答。当章不分见修（云云）或不分分别俱生（云云）又行位章云。不以见修等名（云云）付之。见修二道建立诸诤诚说也。就中最初照理名见道。复数修习无分别智名修道。终教何无此义欤。况所引证弥勒问经论文见修道中一切烦恼等（云云）专立见修二道（见）何况下所引十地论文诸见缚者先已除断等者。岂非见修二道之诚证欤。加之下章述终教实义。如实义者○见位断粗修位断细（云云）尔者立义引证相违。前后解释似自语相违。如何。答。终教实义者不分分别俱生云事。第十三寄在门分明故。虽有最初照理复数修习之义。但名十地浅深。不分见修二道也。即所引弥勒问经论文。对陈声闻见修二道各别断之义。菩萨见修烦恼一时俱断之义成立。已见修烦恼同时断之。依何可立见修二道欤。但见修名言假声闻立之。非菩萨所经之实义。一义云。如折或释。孔目三云。但诸教中约十地显断粗细分齐者。即属终教摄（文）又云。但经论中约见修及九地十一地等明断惑不同及粗细者。皆初教所摄（文）玄第七（回向品）云。又三贤总为趣圣方便。不分资粮加行近远。此约终教（文）疏五（上）大同抄十二（上）无别释折云。其菩萨下此教不明见修故。不分分别俱生也（文）折上（行位章）云。既不引小故。于烦恼障不分分别俱生见修修惑。故此中不分见修也（文）折云。故弥下问既言见修道中烦恼障利益众生事。即于见道中断一切者。此文亦许登地。是见道后地是修道。然以此证断一切障可也。何得以此证无间修耶。答。言见修者。由约分别俱生以显。既一切俱断。即无见修别。或但不约见惑于见道中断等故。言不分见修。非无此位也（文）
    七。问。终教心所知障种子者。初地顿断欤。地地别断欤。答。虽有异义。一义心可渐断也。付之先见当章一段。既云初地断使种。地上除习气（云云）使种之外习气岂非余残习气欤。故下结此教地上但除习气（云云）是以所引宝性论文。地上菩萨唯有习气（云云）加之若云知障种子渐断者。初地已上不留烦恼种子。盖堕二乘地欤。知障正使亦已除之由。似无所诠。依之震旦先德专（折薪）存顿断之义。云何答。玄十一云。若依终教。如梁论等。其烦恼种初地永尽。唯有彼习。其所知障一分粗者。亦初地尽。余分及习于诸地中各别正断（文）对上一分粗云粗。云余分及习余分言无诤种子见又第十云。若依终教。初地亦舍三界分段及惑业苦。地上唯断彼所知障及变易报。其烦恼障地前渐伏初地断尽。所知障地前亦学伏初地断一分。余在诸地各断一分。佛地方尽。此如梁论及宝性论等说（文）渐除惑障。复登初地渐除智障（文）同第十。十地各断一无明。玄记释指此等论文欤。章下云。初地已上断于智障一分粗。故依身章云。于所知障亦断一分粗品正使（云云）已上解释皆渐断之义明镜也。加之起信论中地上智相品等之惑断。岂唯习气欤。况见当章起尽。虽不分见修。既立二障。随烦恼障初住顿伏。知障三贤渐伏。伏位既各别也。断位何同欤。又抄六上（妙严品）种子根本智断。习气后得断定。终教地上何无根本智断之义欤。即集成。初地断使种等之处引合此文。定有所故欤。尔者解释云道理云。尤可地地别断之义。但当章地上除习气者。对始教地上故留。为成终教之烦恼种初地欤。断尽之义付通二障举习气。虽然知障细种可收习气之言也。故所引弥勒问经论并摄论转染末那等文。专证烦恼障初地断尽之义也。引此等论文毕。结释此教地上但除习气。此又先烦恼障为面如是结也。次宝性论。菩萨依彼二种习气等者。此又对凡夫二乘二障现行。付通二障。释但习气也。章。此中习气乃至无间生习气等者。约多分付本。不妨少分种子也。次若知障地地别断者。同始教故。既不留（文）烦恼种应堕二乘地云难者。始教现种共地地别断也。今教虽种子地地别断。现行于初地永伏故。不相违也。寻云。何以知知障现行初地永断。答。章。三贤菩萨唯怖智障伏断彼障乃至至初地时正使俱尽（云云）正使言通现种故。烦恼现种俱尽故。云尽智障现行永伏故云尽。尔者章。断于智障一分粗故于烦恼障不后更留者。一分粗者。专指现行尽处也。凡章上下文并玄记。共于初地断智障一分粗（云云）若就顿断之义。以智障种子对彼习气细云一分粗者。烦恼障亦初地种子顿断。地上唯有习气。何不释断一分粗欤。故智障渐断义故。释一分等也。章。但有正使（二障种现）及习气（二障余残习气）地前伏使现（烦恼初住顿伏。智障三贤渐伏）初地断使种（烦恼种断尽智障种一分）地上除习气（二障余残习气含智障细种）有义云。前伏使现以下。先明烦恼障伏断（云云）既表于二障中。结是故二障乃至正使俱尽。故难依。章。其菩萨至究竟净。二障总见。然彼地前至皆此义也。烦恼障伏位。以此菩萨至助成胜行。智障伏位。初地以上至此文为证。二障断位。引证等已上约前六识。其末那下。末那此中亦无法执断义。折云。既云二障正使初地俱尽。切言断所知一分粗者。应与习气分作粗细二分以习气为一分细故也。非同始教所知障有多分地地别断。此初地与始教金刚位齐（文）一义云。终教心知障种子初地顿断义。章文分明也。如难势。但一分粗等之违文如折会。是通途之义故。不委细注。
    问。终教心初住以上烦恼故留义。依凭何经论欤。答。章。是故梁论等（云云）指事云。是故梁摄至出世净心第三云。菩萨有二种。一在凡位。二在圣位。从初发心说。十信以还并是凡位。从十解以上悉属圣位。今得意引文○又云。十解已上者。第四卷云。菩萨有二种。谓凡夫圣人。十信以还是凡夫。十解以上是圣人。言不堕二乘地者。此非论文○一得意引○二此释成上论文。释曰。既称圣人。由是明知。不堕二乘地言。仁王○下卷云。入生空位圣人性故。今得意引文○而不取证等者。此非经文。此作二释。一虽不经文。而得意引文○二此释成上经文。释曰。虽得人空。唯是似证。非实证也○（文）起信少分见法身事。上行位章已引论疏了故略。此等经论虽无烦恼故留之文。名出世圣人。不堕二乘地故。于烦恼障得自在也。本业经上云。佛子前三贤伏三界明。而用粗业。何以故。当受生时。善为种子。爱为润业。受未来果故。名息用而不断爱用（文）此文留惑受生见。问。所引弥勒问经论文。即见道中一切俱断（云云）尔者二障共断欤。答。既合声闻见修所断烦恼。见道顿断（云云）知先烦恼障也。付之正论文断能障利生之惑见。智障岂不障利生之行欤。况已证真如法界（云云）智障何可残欤。是以章文二障初地断尽之义成立引论证了。此文为证（云云）若约烦恼障者。引证颇不足也。如何。答。论既云。见修道中一切烦恼（云云）纵虽智障亦障利生之行。见道所断先烦恼障也。若依真如云见道二障断尽者。岂见道即佛果欤。知当分所断云事。立义未定。二障二障断尽。引证何相违欤。
    八。问。所引无性摄论文。转染末那等（云云）尔者终教心。末那惑障初地顿断欤。答。章。起尽顿断见。付之正断孔目章文。引无性摄论转染末那等之文毕。如是等文并属初教（云云）既是初教义也。岂可顿断欤。加之下寄在门之中。引无相论证末那烦恼通见修二位之义了。无性摄论亦同此说。如上所引指同。尔者唯非师资相违。剩似自语参差。云何。答。终教心。烦恼种子初地顿断云事。不及异论。仍解释起尽。末那惑种一向顿断见。但孔目章。别无性摄论等并属初教释事。无性摄论心。末那或种初地顿断事勿论也。而种子习气之粗细之断位寄见修二位之名目故。云属初教也。是以孔目一处解释引转染末那之文。释成初地顿断之义。次下文无相论抄指同事。是又末那烦恼顿断之义引证。全非相违也。集云。使行稠林章云。是文初教据者。见修道言通真进故（文）孔目（唯识章）云。五约对治道辨有无再断之位分者。末那识于无漏道即说无有识。何以故。于无我理成其妨故。若说灭时。初见道位即灭末那○故无性摄论云。转染云转染污末那○转复清净。转清净者即灭习气。人云在修道中。灭俱生我。末那俱生并无明心烦恼修道断者。此义不然。末那一起相续缘我不废。因何得改境起其法执。若起法执。何名缘一类我尘。问末那何唯是俱生。答。末那不缘于外。缘义不缘名。故不得起分别我见。问。论云。俱生我修道断。因何末那是俱生我非修道断。答。俱生修道断者。是寄位语○今将分别俱生粗细之相。寄现见修。非谓实断（文）同第三（使行稠林章云）云。俱经论中。约见修及九地十一地等。明断惑不同及粗细者。皆初教所摄。如十卷百论判○如无性摄论。转染污末那○转复清净如是等文。并属初教（文）又云。依终教。烦恼有十六门。一二障。二○三皮肉心。四阐提等。四障等列了云。上十六门烦恼义。当熟教分亦得。通初教中真进说（文）复古云。孔目使行稠林云。如是等文并属初教摄。今释终教。何以引此下文云。义当熟教分亦得。由通初教中真进教说（文）此记心转染末那文通终教与真进之二教得欤。
    章。宝性论云。不净等（文）折云。故宝下论中前引经言。文殊师利。如来如是○观察一切众生法性。不净有垢有默。故今所引即牒此文○解云。下言论云者。此非宝性自释。有云。即智论中说也○故论下未详何论（文）指事云。言故论说名无间生习气者。瑜伽论云。习气者亦有二种。谓无间生习气及前生习气故（文）
    问。终教心末那智障相应欤。答。准至相大师解释。不可相应也。付之问。摩诃萨名言限地上欤。章论释。地上名摩诃萨（云云）付之菩提萨埵摩诃萨埵者菩萨通名也。何限地上欤。答。地上名摩诃萨者。自本地上菩萨故。云地上也。摩诃萨言谓不通地前也。寻云。论释者何得欤。答。
    问。终教心第八识二障相应欤。答（云云）两方也。若云相应者。当章前后全无第八识烦恼之断位。若云不相应者。三细梨耶岂非法执细分欤。终教心识既立三细梨耶。尤可法执相应欤。答。且对始教尚拣差别。但释七转之断位。实断惑之义可通第八也。故回心章。二乘不断证三细（云云）又当章。不异真如是烦恼义。如起信论说（云云）是又可通三细法执也。问。终教心惑智同时欤。十地论二云。此智尽断为初智断。为中为后非初智断。亦非中后。偈云。非初非中后故。云何断。如灯焰非唯初中后。前中后取故（文）玄十疏六（上）钞十四（上）广释之。初中后二释。一相翻门。智起惑灭。惑灭智起。惑智同时云三时也。二相续门。此付唯智分三时。所诠者惑体智体缘起无性。断而不断。不断而断也。若离缘起。前后同时等义皆不许之。故唯识等低仰明闇等喻。惑智同时之义。玄疏等皆破之不许也。
    章一切法即如者。维摩经文也。
    问。寄二障之时。地前渐除烦恼等者。约种子欤。约现行欤。答。指同起信。而起信。人执初住已上顿伏现行。种子地前故留也。法执初地以上伏断现种等也。起信疏下可见。梁摄论等者。第九如所引。又云。十解以上等者同第三（取义）又云。地前等者同十三（取义）又云。其人执等者。同第七（取义）又仁王等者下卷。本业下云。时诸大众中。有百千天子。闻是法门。发初住心。舍凡夫法。修行伏忍。得入住明观法（文）起信云。
    问。此十八门除始终二教实断之义欤。答。第十三门始教实断也。故知始终二教等（云云）
    望圆教之实义者。寄在随一也。折云。十三寄烦恼显见修○然是法相宗正义。今以义窍定故为寄（文）又云。第二明寄○此中不明前科。当教实有所断故云寄也。此释约多义欤。问。皮肉心者通二障欤。答（云云）梁摄论十一如所引。不见通别之义。要问上云。三惑分别者。遍行通三惑。别境亦通三○烦恼唯皮肉。若约寄位即通三。随烦恼等亦皮肉。若约粗细说。即通皮肉心（文）瑜伽四十八云。当知一切所知障品所有粗重亦有三种。一者在皮粗重。二者在肤粗重。三者在实粗重（文）问。七十三云。何等名为三种粗重。一恶趣不乐品在皮粗重○二烦恼障品在肉粗重○三所知障品在心粗重（文）灯会二文云。又四十八于所知障立皮肤肉三粗重名于烦恼障。但标总名。理实皮肉心等三名俱通二障不别说。是烦恼所知。第二属烦恼。第三属所知障（文）问。摄论心寄三惑显三祇（云云）今此三祇三贤十地云何配当欤。答。摄论十一说三种三僧祇。一三阿僧祇初僧祇（地前）第二僧祇（自初地至七地）第三僧祇（八地已上）二七阿僧祇。三三十三僧祇。而以三十三僧祇合为三大劫。如次除皮等三惑。初僧祇（地前）第二僧祇（前三地）第三僧祇（四地已上）也。时量皆初三僧祇量也。问。三十三僧祇者。三十三僧祇欤。三十三僧祇欤。答（云云）折云。谓地前方便地自有三僧祇。十地名正地。有三十僧祇。共三十三也。虽通三十三。今唯约十地各有三心故。云三十三僧祇中说（文）付此记释。一云章显地地三心（云云）
    故三十三僧祇也。一云。今为取地地三僧祇通指三十三僧祇也。摄论九云。为除皮烦恼障入初地。为除肉烦恼障住初地。为除心烦恼于初地。何以故。地地并烦恼有三品。上品名皮。中品名肉。下品名心。上品者下品道所破○乃至第一地。其义亦尔。约此三品故。各立三阿僧祇。是故异部执三十三阿僧祇（文）
    二障三处过者。地持第七。瑜伽四十八。初地（烦恼所知）第八地（烦恼所知）如来地（烦恼所知）瑜伽者。烦恼但烦恼障粗重（云云）无皮肉心言。知障分皮肉心。唯识十云。虽诸住中皆断粗重而三位显。是故偏说（文）
    述记十云。三劫分齐成满位故。无漏观心初起·无间·圆满别故。现起二障多分·少分·全无漏故。一切烦恼分别俱生永害·不行·毕竟离故○无漏心未得·有相·无相满故（文）
　　问。金光明经。于地前地上金刚心三位。如次得化应法三身欤。答（云云）进云。章寄于三位以显三身（云云）付之三身者是佛果圆满之功德也。何于三位别时可得之欤。若云依终教意初住已上当位分分化身者。法身岂非初住已上少分见欤。答。一义云。依于三位断三惑至佛果圆满三身也。非谓三身别时修得也。故经结云。是故一切如来具足三身也。一义云。准慈恩解释。于三位得见三身。非自所现欤。解释如次下。但经得现化身得显应身得至法身（云云）乃至结云如来具足三身（云云）如何。指事云。最胜王经第二卷云○何者为三。一者起事心。二者依根本心。三者根本心。依诸伏道起事心。尽依法断道。依根本心。尽依最胜道。根本心尽。起事心灭故。得现化身灭故。得显应身。根本心灭故。得至得现化身。是故一切如来具足三身。今得意引文（文）折集等引金光明分别三身品。文同指事所引也。准抄二上。金光明开化身合法报（云云）可见。
    九。问。金光明经心。起事心者何识欤。答。章。是第六识（云云）付之楞伽起信等心分别事识者。可通七转识（见）故抄八下释楞伽三识云。如来藏心以为真识。现即第八○余七皆名分别事识（文）例金光明起事心。尤可通转识也。是以慈恩大师见修一切烦恼诸相应心名起事心（文）诸相应心言。尤可通六识（见）何况前五识之伏断一向任第六识。起事心识言何可限第六欤。答。一义云。前五识伏断专第六识能故。约本第六识（云云）问。金光明经心依根本心者何心欤。答。章。是末那（云云）付之准起信义记。依根本心者。六识细分第八粗分（见）加之慈恩大师。以起业心依根本心（云云）如何。答。宗家心。起信末那不说之论故。以末那摄本转二识也。但宗解释别途废立。强不可和会欤。指事云。大乘基云。依诸伏道起事心灭故。得显化身。此说见修一切烦恼诸相应心。名起事心。发生诸业及诸果故。名起事心。生死本故。障随类身。修圣道烦恼折伏故。说诸伏道○起事心灭故得随类化身。善不善业相应心。名依根本心。业是趣生所依本故。善修□道便断诸业故。说诸断道○依根本心灭故。得显现佛应身□有苦果相应心。名根本心。生死根本自体性故○根本心识故。得至声闻声闻智法身。彼经意说烦恼炽盛不悔灭者。不见五趣随类化身。若悔灭者得见化身。虽悔烦恼。业炽盛者。不见应身。息恶业者。见佛应身。二死苦果未分。未分能灭除者。不见法身。若分全除随应。得见佛之法身○今章家意如文说也（文）第六七门。彼经云者。上金光明也。而指事引最胜王经第二。折集等金光明第一三身分别品指。二经同本异译故。文义多同也。但章思惟分别相者。金光明文也。最胜第二遍计所执相（云云）问。金光明心迷何性远离三身欤。答。章。迷三无性所起烦恼（云云）付之正所引经文。为三相故有缚有障（云云）三相者。无诤三性也。有□深义。迷三无性释欤。答。迷情实有为本故。专迷都无如幻真空之三无性之理也。不觉此无性之理故。迷三性故。三相有缚等。说也问。金光明经心。三性三身云何配释欤。答。经文不分明。付之最胜王经述记第四云（胜庄师）第二显德。谓于遍计所执自性通达无相。悟入空性除遣所执。至于化身。又复由此通达实性。即能永断杂染依他。至于应身。得无上觉。由此永断客尘烦恼。圆成实性反显清净。至于法身。是故诸佛具足三身（文）
    十。问。阐提不信障等四障。如次十信三贤除之欤。答。尔也。付之四障之中后二所知障（云云）纵虽终教心。何地前可断所知障欤。就中唯识论中。下乘般涅槃障第五地断之（云云）是以慈恩大师唯识中引宝性论四障毕。第三所知障五地断。缘觉舍心障七地中断（云云）如何。答无上依经上卷佛性论等所说。地前四位伏四障事分明也。不可及异端。但唯识论并他宗解释。依种子断位故。不可相违也。寻云。佛性论并二四行中破虚空者初地得之（云云）知第三声闻畏苦障初地断之。如何。答（云云）指事。又经论中但云四行对治四障（云云）不云分明十信三贤。云何。答。佛性论二。无上依经上。指事云。言成破虚空器三昧行者。佛性论云。从初地已上能得此三昧。则破虚空等执○问。既从初地已上能得此三昧。云何地前得此定耶。答。修定因行故无妨也（文）佛性论第二云。复次有四种因。能除四障得如来性义○一憎背大乘。是同随障。为对治此故。佛说菩萨修习信乐大乘之法。二○外道障□若波罗蜜三○声闻障○菩萨修习破虚空三昧定三昧者。从初地以上能得此三昧。则破虚空等执○四○独觉障。为对治此故。佛说修习菩萨大悲○复次果相义应知。果相者有二处。一者地前凡圣二位不得四德。二者十地诸位。地前有如是信乐等四德。为清净佛性因。为对治四倒。如来法身四相功德波罗蜜是其果（文）地前凡圣者凡十信圣三贤也。折云。若四障四位四行四因文出无上依经。若四报文出仁王经（上卷）无上依经云○（私云。四行四障。与佛性论大义一同之故略）为除四惑说四圣道（即是翻显四位。谓信经行向也文）唯识义（基师）云。宝性论中或说四障○十信第六信伏初障。信不退故。十住第四住伏第二障。分别我见粗不共故。此二种子入初地断。第三所知障五知断。乐于下乘涅槃障五地断。故缘觉舍心所知障十地断。六地犹观十二缘故。或初二烦恼种见道断。后□□□□金刚断（文）问。以四障寄地前四位。何教心欤答。下□□□□□教（云云）付之十信既成位尤可始教义。如何。答（云云）折云。问。演义指贤首意始教别开信位。全引此四位等文。结云。以上教义。故知十信亦成位也。若终教十信但是十住方便。自无别位。今章既约终教寄对说。清凉何特作此指耶。答。约寄正使地前除习气地上净。二义双明故云终教。若单取地前四位。亦即始教故。今章约大分说也（文）
    章。佛子四义（云云）佛性论第二云。佛子有于四义。一因有二。一佛性。二信乐二缘般若波罗蜜。三依止破虚空定。四成就大悲利益。一因如父身分。二缘如母。三依止如胞胎。四成就如乳母。由此四义名为佛子（云云取义抄）梁摄论第八云。佛子有五义。一显乐无上乘为种。二以般若为母。三以定为胎。四以大悲为乳母。五以诸佛为父。由此义故。得生佛家（文）
    谷辋辐轴。
    问。以此圣轮四事譬地前四行欤。答。当章起尽尔也。付之。折云。宝性论云○言四轮者。一住如法国土。二依善知识。三调伏自身。四宿植善根。如圣王轮备有四物。所谓谷辋辐轴○释曰。此文四义合住如法国等四义。恐以义配信乐大乘行等。亦恐别有出家。未敢指定（文）指事引佛性论第二。多同折引。又云。四习四位四定四德四报。全依摄论（文）
    问。以四障习寄显地上四位等（云云）且习者种子欤。习气欤。答（云云）两方也。若云余残习气者。既云正使地前除。纵虽寄在门。信住等之位全不可有种子断之义。故知正使地前除者。尤可约现行伏断也。尔者习气地上净者。无诤可种子（见）若云尔者。此文亦成证也（文）之结释。岂非证终教初地顿断之义欤。以知于二障地前四位伏现行初地。顿断二障之种子。上准习气净云事。如何。答。终教心。知障种子顿渐事。上抄之。若依渐断之义者。烦恼障种子初地顿断义为本释成。此文亦成证欤。若依顿断义者如常。但此寄显位一门也。未必相当终教正断。只地上除习气之义相当终教义故。释亦成证也。折云。又此下问。若以此证前约位灭惑。又与前何别欤。答。若约地前除正使。地上除习气。即与前同。然于此二中。种种寄显。即与前异也（文）集文异义同。复古云。又此下三结判此四障寄显四位。初二通烦恼所知。后二独所知障。指上经论为证也（文）此化心□□□□以四障寄显地前地上四位。出经论文证毕。次宗家于四障释成□二障。为证四障即二障之义。指上经论。此文亦成证释给得欤（见）证上终教智障初地顿断之义不见欤。
    十一。问。付以四种变易寄十地。且于初地除因缘生死欤。进云。章初二三地除因缘生死（云云）付之开经论说。初方便生死。次明因缘生死。尔者如列次。先除方便生死。次可除因缘生死。何背诸经论列次。于初二三地除因缘生死欤。答。一义云。传写误也（云云）折云。言初二三地等者。梁论第十一正明四定四报等。都不言是何地等。而论中十地灭二十二无明处。说四种生死。却约初二三地。除方便生死。四五六地除因缘生死。七八九地除有有生死。十地至佛地除无有生死。以此得知。四报等分四位说也○章云。因缘生死者。然诸经论皆云方便生死。即是传写之讹尔（文）复古云。章先举因缘生死者。刀笔误欤。无上依经上·佛性论二·梁论十一等。一方便生死（无明）二因缘生死（无漏业）故知初二三地除因缘生死者。传写误也。故玄十一释第二地所离云。三所感变易方便生死报。并是所离也（文）又第十二释第三地所离云。又有离业障及报障。准前知之（文）此等解释初二三地离方便生死（见）一义云。密严疏第一。初二地为因缘生死。三四五地为方便生死（云云）又真谛三藏般若疏云。初二地因缘生死。三四五地方便生死（云云）如此等解释者。岂皆是传写之误欤。故知通途经论之说相。虽以所知障名方便生死。以无漏业名因缘生死。又以所知障名因缘生死。以无漏业名方便生死义可有欤。故佛性论第二云。由此四怨障故。不得如来法身四种功德波罗蜜。四怨障者○一方便生死。是无明住地能生新无漏业。譬如无明生行。或由烦恼方便生同类果。名为因缘。如无明生不善行若生不同类果。但名方便。如无明生善行不动行。故今无明住地生新无漏业亦尔。或生同类或生不同类。生福行名为同类。缘结故。生智慧行名不同类。以智是真慧故。名方便生死。二因缘生死者。无明住地所生无漏业○譬如无明所生行也。是业但感同类不生不同类果。善行但生乐果。不善行但招苦报。故因缘生死（文）准此文。以无明住地望移行亦名因缘生死事。论文分明也。例此无漏业望界外净土之报。正虽因缘。漏无漏敌对相违法故。望生死有漏行苦生灭之义边。亦可有为粗缘方便之义也。但论文。且感同类因缘之义释成故。不生不同类果释也。就义释。亦名方便生死之义。不可相违也。真谛般若疏云。从初地至二地因缘具足。名因缘生死。三地至五地死有方便。名方便生死（文）依古抄引本文可勘。密严疏第一云。然国胜劣略有三重。广则七重略□□□者。一凡望共生。如西方。二从初地至七地。三者八地已上。密严土者八地已上二地。广七重者。如华严说。娑婆世界一大僧祇当极乐国一日一夜。乃至第六佛国一大劫当彼第七八光明清净佛土一日一夜（已上取义。自下全文）如是两经开合虽异。其义不殊。不殊云何。今此经者。前三合为一。华严开三。此经就彼有功用行故。总摄彼七地以来所生净土。为第二重。彼华严中。就四生死分明为三重。谓初二地为因缘生死。三四五地为方便生死。六二地为有有生死。开此三死别立为三。无有生死以为第七。故知两教开合虽异。义则不殊（文）三重密严经说。七重华严经也。虽广略异。净土分域大同云心也。寻云。华严寿命品。新旧二经共说十重佛刹。何但云七重欤（是一）又四种生死配立。与章相违。加之既云四生死。何为三重欤（是二）答。
    问。以四种生死配当十地欤。答。章文尔也。付之诸经论中但虽除四种生死成四德。全地位配释无之。是以了义灯中破今义云。亦不配地（云云）答。如折释。折云。言初二三地等者。梁论第十一正明四定四报等。都不言是何地等。而论中十地灭二十二无明处。说四种生死。却约初二三地除方便生死。四五六地除因缘生死。七八九地除有有生死。十地至初地除无有生死。以无有生死以此得知。四报等分四位说也（文）寻云。付配位真谛般若疏并密严疏。初二地因缘生死。三四五地方便生死（云云）加之密严疏。八地已上不配四生死。相违如何。答。灯云。古人方便生死在初三地。因缘生死四五地。有有生死七八九地。无有生死在第十地。隋唐摄论悉无文。无上依经及宝性论亦不配地（文）无性摄论神廓疏第九云。五判位者。依梁论二十二无明惑十一粗重报中初八无明惑。四粗重是方便生死。故知方便在前四地。次六无明惑三粗重是因缘生死。故知因缘在五六地。次无明惑三粗重是有有生死。故知有有在八九十地。次二无明惑一粗重是无明生死。故知无有是金刚位。若是方便及因缘并有有生死。自地智自地断。若有生死障佛地。金刚断（文）摄论十一云。论曰。首楞伽三摩提。释曰。此是十地菩萨及佛所行○能破缘觉自灭习气。即是无有生死（文）摄论。有有生死无有生死料简。抄七（下卢遮那品）云。疏四种变易生死者○今依佛性论第二。略示名相。○三有有生死。即由前因缘感得变易异熟有果○有有者。未来生有更有一生故。如上流般阿那含第二生般涅槃故。亦云。有此有果故名有有。四无有生死。即改变易脱。譬如生为缘有老死等过患。一期报谢后更无有有故名无有（文）准此释。有有有二义。初释变易有果上有无有生死之有故。云有有也。如上流等者。此比例未审。且一义云。于第三果现身得般涅槃云现般。生色界中有而证涅槃云中般。生色界已即得涅槃云生般。次有行般无行般等（云云）中般已后或总名流般。故当上流中第二。故云第二生般。彼生色界如变易之有果。色界上般涅槃得。如无有生死。无有生死。生死灭尽之义也。般涅槃生死终尽之义。故如是比例欤。次亦云有此等解释又难得。且一义云。方便因缘之上有变易之有果故云有有欤。故有此有果（云云）此有果者。变易体欤（见）问。无有生死者取变易身最后一念断尽之处欤。为当变易念念断尽之义取欤。答。一义云。抄更无有有故名无有（云云）此释取最后断尽（见）又章生死永尽故云无有（云云）难云。尔者。断位唯可金刚心一念。何通十地佛地欤。答。依第十地已上之行功故云尔也。佛性论第二云○有有者。未来生有更有一生名为有有。如上流阿那含人于第二生中般涅槃者。余有一生故云名有有。四无有生死者。是三种意生最后身为缘。不可思惟退堕。譬如生为缘老死等为过失（文）折引佛性论第三了云。释曰。虽名四种生死。然有四义。而无四生死。谓方便是生死缘。二因缘是生死因。有有是生死果。无有是生死灭时（文）
    问。我乐净等四德初地已上得之欤。答。章文。初地已上地地分得（见）付之涅槃经云。后身菩萨有常净。二涅槃无我乐灭（云云）天台净名疏十云。他解金刚已前无常乐我净。金刚已后有常乐我净。今解不然。金刚已前有常乐我净。何以故。佛性之法本自有之。非适今也。金刚已后无常乐我净。何以故。经云。十地菩萨更无量劫倒修凡夫事。若法身起应六道。同凡夫生灭。亦是应有无常乐我净（文）惠远大乘义章云。佛性义如涅槃说。如来佛性义别有七。一常。二乐。三我。四净。五真。六实。七名为善。后身佛性义则有六。一常。二净。三真。四实。五善。六少见。我是佛义。不得同佛究竟自在故不说我。乐涅槃义。分相涅槃唯在佛果。不得永安故不说乐。理实通有（文）
    问。十地论。以于三地终心二障种子断尽欤。答。章。四地已去但微习（文）又云。二障种子此地皆尽（云云）断尽（见）付之。疏七（上）云。论云。一切修道三缚及彼因同无明习气皆悉微薄。记烦恼障三缚现行及种故。云彼因。与当地所知障种同灭故。云同无明习气。习气即种义也。抄十五（下）云。言与当地所知障种同灭者。以地地各别断所知障（文）玄十二云○与当地所断所知障种同此位灭故。云同无明习气皆微薄。以未尽故但云薄也（文）已上释义皆当地分二障断（见）折云。若依清凉大疏。消此经论意即不同。以彼约十地。十地皆断二障修惑。至金刚位二障方尽○不同今章。约彼始教寄位说。今约终教寄位说。经意多含。二祖互释（文）
    第十门。集云。具云。信忍菩萨所谓善（初地）达（二）明（三）中行者能断三界色烦恼缚。顺忍菩萨。所谓见（四）胜（五）现（六）法能三界心烦恼故。无生忍菩萨。所谓远（七）不动（八）观惠（九）亦断三界色烦恼故。次寂灭忍菩萨。佛妙与菩萨（十地等觉）共观第一义谛断三界心习无明。晋水曰。色烦恼缚者。昔以贪嗔痴缘于色境。造身口业为业所系。名之为缚。心烦恼缚者。此之三障唯意识俱故。名心缚（文）不空译经。每忍举观喜离苦等名。五忍配位与罗什译同也。问。仁王经意。七八九地断何烦恼欤。答。章。色习烦恼（云云）付之折云。故仁王下以义略引。不空译本云○无生忍菩萨。谓远行地不动地善惠地断三障色心习气。旧译亦云。断三界心色等习烦恼。今章唯云色习烦恼。恐脱一字（文）但集所引同今章经异本欤。
    第十一门。本业上云。说七地云。以三空智观三界三习色心果报灭无遗余（文）又说第八地云。无有色习无明亦尽（文）说第十地云。二习无明今已尽灭（文）又说第九地云。心习已灭无明亦除（文）折云。言二习者。即色心烦恼种子也。言无明者。即所知障也。以此寄七地唯断烦恼八地已去双断二障（文）
    第十二门。三无性论上云○言不得者○此性永无有体故无不得。言不见者○依他性有体。以心不缘相故。此亦不有故。云不见（文）
    问。章文。既无现行则应入资粮加行（云云）释何事欤。答。一义云。佛弟子最初心无分别现行云者。轻毛初即应资粮等。何经一劫之时欤（为言）付之始教心。资粮加行位犹应有分别现行。何释既无现行应入资加等欤。答。一义云。既无现行者。资粮等之位应入见道（为言）若尔者。资粮加行应入见道云。文章违通途。如何。答。折云。既无下纵夺。破无现行夺彼不入资加。以资加位伏现行故（文）集云既无下不入资加破（文）问。章文。如无相论（云云）集云。无相论检目录未见（文）第二执识者。诸记皆引梁论第一。第一第八识也。以第七名第二识也。问。无相论心末那烦恼通见修欤。答。无性摄论指同。而上摄论末那初地顿断也。尔者如上末那烦恼种子初地顿断。习气地上除欤。故余残未尽（云云）智习气也。但今通见修二道事例证也。
    第十四门。住行向三贤如次除邪师等。此义指事。未检正文（文）次资粮位除邪师智者。唯识第九。说资粮位（云）依因善友作意资粮（云云）既依善友。知除邪师等也。又加行位中依四寻思四如实智（云云）知除邪思惟七分资加故。云回心教也。
    第十五门。唯识第十卷义也。
    第十六门。六识烦恼寄至四地者。唯识第九云。四微细烦恼现行障。谓所知障中俱生一分第六识俱身见等摄○入四地时便能永断（文）又瑜伽七十八解深密等说。二随眠。一者害伴随眠（第四地所断也伴类）二者羸劣随眠（第七地断尽）三者微细随眠（八地已上断之）依此等文也。
    十一无明。二十二无明等（云云）一异生障（执着我法愚。恶趣杂染愚）二邪行障（微细误犯愚。种种业趣愚）三闇钝障（欲贪愚。闻持陀罗尼愚）四微细烦恼现行障（等至爱愚法爱愚）五下乘般涅槃障（背生死愚。向涅槃愚）六粗相现行障（观察诸行流转愚。相多现行愚）七细相现行障（微细相现行障愚。无相作意方便障愚）八作加行障（于无相作功用愚。于相自在愚）九利他中不欲行障（惠辨陀罗尼自在愚。辩才自在愚）十诸法中不得自在障（大神通愚。悟入微细秘密愚。）十一最极微细烦恼及所知障（所知境界微细着愚。极微碍细愚）如次十地佛地所断也。异生障者。分别二障通现种。后十俱生所知障。种现并俱品烦恼现习合。地地二愚付现行分之。故唯识论第九。每地说断二愚及彼粗重（云云）述记（十本）释云。二是现行粗重是种（云云）但探玄第十粗重二释。一种子。二者习气。依习气之义。十粗重亦通习气（云云）折云。一执着我法愚。此是惑。以根本真智断。二恶趣杂染愚。此是业。以后得俗智断（云云）地地二愚可准。十一重障二十二愚。深密第四瑜伽七十八等可见。
    问。圆教心一切烦恼不可说其体等（云云）释何事乎。答。折云。言不可说其体性者。不同前教。烦恼体是百二十根本烦恼及等流随烦恼等。所知障体是无明爱慢等。今并不说此也。故章云。不分使习现种（云云）是不可说之义也。晋经普贤品云。佛子。菩萨摩诃萨起一嗔恚心者。一切恶事中无过此恶。何以故。佛子。菩萨摩诃萨起嗔恚心。则受百千障碍法门（文）经总举一百障皆依嗔（文）探玄十六云。虽诸烦恼皆悉遍障一切圣道。然嗔一种亲胜。菩萨大悲摄物。是故偏举于嗔以例余惑。又释。以嗔障最重故偏说之○释中言百千等。是总举。何等下别辨百门。于中寄位分五。初障十信行。二不乐佛法下明障十住行○菩萨万行不过五位。起一嗔心一切顿障。又以所障法界如帝网重重。今能障同亦皆无尽故。起一嗔成百千障。理实无尽（文）唐经三十九大义同也。疏八（下）又大义同也。小相品一断一切断者。天子三重顿圆皆得十地因满故也。问。圆教约实以无可断与顿教一切烦恼本来自离云何别乎。折云。问。本来清净与顿教何别。答。顿教唯约理说。今圆教中即事同理故。如清凉释无断无不断云。若无断者。一切契理故。无不断者。一断一切断故。即同圆教。若云尚无有断。何有无断。本性寂寥言忌虑绝为断者。即顿教义。今云本来清净者。即一切契理。本净故属圆教也（文）问。三乘教中说一断一切断之义欤。答。大品经中有一断一切断之义（云云）可勘。折云。又前下以一经容有多教故。三乘经中有此一断一切断者。即入别教（文）
    问。圆教中可谈所因之义欤。答。章。若摄方便○及所流所因（云云）付之。

奥云。
文安四年正月十一日。于东大寺书写毕回向无上大菩提

金刚佛子快舜祐乘

华严五教章问答抄下八
华严五教章问答抄下（九）

　　
　　　　　
　　　　　
　　　　　

回心章

    一。化城体有余无余。
    二。无余灭定同异。
    三。无余时分。
    四。八六万等劫数时分。
    五。渐悟菩萨轻毛劫数。
    六。彼土得闻无余时分。
    七。于末会鹫子回入一乘欤。

佛果义

    八。智净相不思议业相佛果相欤。
    九。修生功德新本。
    十。内证色声有无。
    十一。相与好胜劣。

    问。小乘教心。二乘回心作佛之义可有欤。答。章。一切二乘皆无回心（云云）付之。俱舍颂云。转声闻种性。二成佛。三余。麟角佛无转。一座成觉故（文）前二善根之位或转成佛乘事。萨婆多宗性相也云事。答。一义云。无回入大乘故云皆无。又云。忍位已上无回入菩萨故云皆无。
    诸识成不成四句事。
    指事云。瑜伽论第五十一显扬论第十七卷共云。问。○答。应为四句。谓或成就阿赖耶识非转识。谓无心睡眠者。无心闷绝者。入无想定者。入灭尽定者。生无想天者。或有成就转识。非阿赖耶。谓住有心位阿罗汉独觉不退转菩萨及与如来。或有俱成就。谓所余住有心位者。或有俱不成就。谓阿罗汉独觉不退转菩萨及与如来入灭定者。若处无余。依涅槃界（此显扬论文云云瑜伽亦同）
    化城同喻便应有失（云云）喻中有同喻异喻云事。因明门名目也。率难抄。
    一。问。化城者。通二种涅槃欤。限无余体欤。
    答。当章起尽。喻无余（见）付之经文不说无余。况法花论。或涅槃城者诸禅三昧（云云）或世间三昧等（云云）知非无余涅槃云事。如何。起信义记（上）云。然彼二乘既不能知此三余故。是故化火烧分段身入无余依。法尔皆有变易报残。而彼所知谓为涅槃。而实但是未烧身前期心以灭智所得灭定。法花论云。方便入涅槃城故。涅槃城者。诸禅三昧城。过彼城已。令入大乘城故。解云。以此当知。二乘无余体虽灭定。亦通方便故。云诸禅也。又菩提心论释无余还生云。从化城起（云云）如下引。玄赞第七云○二者初解为对治七种具足烦恼性众生有七种增上慢。以有世间三昧三摩跋提。实无真而生涅槃想对治此故。说化城喻。又云。第四人者。方便令入涅槃城故。涅槃城者。诸禅三昧城。过彼城已。令入大涅槃城故。有定人者。彼已得定。诸有学凡夫人○三昧城者。谓有学凡夫专心所求。在无学身必无。生智后世间禅定所及解脱离能变无。总名三昧。此定有漏名为世间○即是无学解脱道中所证生空理○佛说此解脱名为化城○二乘之人加行智求反非此相。至于无学解脱道中正证解脱。都无分别种种之想出解脱道后。世间定心重胜。所得以心粗故。不知真智所证之法。但见加行所求涅槃解脱相状。便谓涅槃。谓有实灭（文）但此不许无余还生故。唯以有余解脱为化城之体也。法花第三化城喻品云。世间无有二乘而得灭度。唯一佛乘得灭度耳。譬如五百由旬（云云）又云。止息故说二涅槃（云云）得灭度耳（云云）止息云尤无余。何可限有余解脱欤。但经论共不遮有余涅槃。尔者虽无余为本。可通二涅槃欤。涅槃经高贵德王品（南本二十一北本二十三云云）何涅槃。云何大涅槃。声闻缘觉八万六万四万二万一万住所名为涅槃。无上法主圣王住所乃得名为大般涅槃（文）所住与止息同义也。
    二。问。二乘无余之体灭定欤。答。义记所得灭定（云云）付之灭定心灭身存。无余共灭。故先德灭定无余各别（云云）答○起信义记。上如上。
    指事云。言故楞伽云至佛无上身者。问。此三昧示九次第中为是何定。答。宝公云。此定于前三时教八万四千法门中。名二乘涅槃。非诸定摄。后时教意。此是内身修行法中别有一种三昧灭分段身。非八解脱灭尽想定摄。所以得知前教说灭尽异熟。灭入此三昧故。瑜伽八十云。问。住何等心出无余依般涅槃界。当般涅槃。答。于一切相不复思惟。正思惟真无相界。渐入灭度灭识等。次异熟识舍四依。上由异熟识无有取故。依转识等不复得生。唯余清净无为离垢真法界在。当楞伽经灭诸根不取未来境界。实是三昧乐。二乘谓为涅槃。即是四十年前说为涅槃。后时说为三昧。而有变易生死。故知非灭定也。又灭定唯灭转识。不灭依身。此灭有身及心。故不同也。法界无差别论疏云。故三界外四章变易。小乘以为涅槃。大乘深说实是变易本亦涅槃（文）私记云○法花论云。涅槃城者。诸禅三昧城（云云）义一师云。为苏息疲倦。于寂灭定假名涅槃。云诸禅者。二乘所得无漏寂灭非一种故。名诸禅也（云云）又法藏释云○又惠净法华疏云。凡夫谓有漏定为涅槃。二乘执无漏定以为涅槃（云云）又元晓入楞伽疏云。无余涅槃离静故。名三昧（云云）吉藏又同章家御意也。但法宝师不许第九灭定之义。然上来诸家以多文证说。又九次第定外无别故（文）寻云。法花论云。诸禅三昧（云云）楞伽。诸三昧身（云云）何云唯灭定为体欤。答。如起信疏会欤。
    问。二乘无余之问唯有第八识欤。又通转识欤。答。七地已还可有微细事识也。但当章起尽唯有梨耶（见）又起信疏唯有梨耶变易行苦（云云）此等付总报释唯有梨耶欤。如依身章抄。
    三。问。楞伽经文。乃至劫不觉（文）尔者无余时分极长限八万劫欤。为当或经无量劫欤。答。章。最钝须陀迳八万劫（云云）起信疏云。极迳八万乃至一念（云云）付之○十卷楞伽经（菩提留支译）云。阿罗汉入无余涅槃。经无量劫。耽三昧酒。醉。逸而卧。后从方发大心（文）又云。得寂灭三昧无量劫不觉（文）依之净影大师菩萨章云。若愚法人取小灭者。不可称计微尘数劫在涅槃中。度是已后心相还生（文）但净影大师不引楞伽。义相之当也。答。起信疏上云。由彼二乘根有利钝。灭定防心种有强弱。是故在定极迳八万乃至一念（文）既云极迳八万。知不可过八万。又涅槃经处处但云八万六万等。故异译楞伽无量劫者。指八六等劫数。总云无量欤。有量云无量事。通余义也。寻云。起信疏引今乃至劫不觉之文。此亦利于前不迳万劫（云云）是即证一万劫已前第六位回心。尔者乃至劫者。一念已上乃至应一万劫已前（见）而今章。此文但总相说（云云）总相缘八万六万等（见）相违如何。答。异译已无量劫不觉（云云）何可云一万劫已前欤。知乃至劫者。乃至八万劫云事也。故释此文但总相说。但乃至之言广故。含一劫二劫百二百等劫。故引证不迳万劫之义。非谓乃至劫言限不迳万劫也。
    四。问。涅槃经所说八万六万等劫数。无余时分欤。为当回心已后十信时分欤。答。当章心。无余间之时分（见）付之所引涅槃经文。须陀洹人迳八万劫等（云云）知初果回心人。于十信位。经八万劫。至初住菩提心（见）初果人岂可入无余欤。是以慈恩大师破云。甚成可笑（云云）答。涅槃经五果回心。诸师料简各别也。慈恩大师。五果皆有余回心。八万等轻毛十信时分也。净影大师。五果含愚法不愚法。愚法者。入无余人。不愚法者。现身回心向大不入无余人也。若入无余迳微尘数劫。八万等劫数愚法入无余。后回心已后轻毛善趣所迳时分也。非无余之间。付前三果回心。一八万等者。十信以前。一轻毛善趣之时分云二义。即五果之中前三人有学位回心。第四五通有余无余回心欤。三论宗委细探册。可见。玄赞第七（化城喻品）大乘义章十二下（并章）等释可见。但释文广故。不引。付今章义。玄赞引病行品七反经生等之文。出古师解（多分如章解）了破云。验之释之未为典据。经释须陀洹者七生断结得入涅槃。是须陀洹经八万劫始得大菩提心十信初位。谁言八万劫住于涅槃。此阿罗汉名须陀洹经八万劫始得发心。甚成可笑（文）大涅槃经第（北本十一）云。迦叶。有五种人。于是大乘大般涅槃典有病行处。非如来也。何等为五。一断三结得须陀洹果。不堕地狱畜生饿鬼。人天七反永断诸苦。入于涅槃。迦叶。是名第一有病行处。是人未来过八万劫。便当得成阿耨多罗三藐三菩提。迦叶。第二人者。断三结薄贫恚痴得斯陀含果。一往来永断诸苦。入于涅槃。迦叶是名第二病行处是人未来过六万劫○菩提。迦叶。第三人者。断五下结得阿那含果。更不来。此永断诸苦。入于涅槃。是名第三有病行处。是人未来过四万劫○迦叶。第四人者。永断贫欲恚愚痴得阿罗汉果。烦恼无余。入于涅槃。亦非麒麟独一之行。是名第四人有病行处。是人未来过二万劫○迦叶第五人者。永断贪欲嗔恚愚痴为辟支佛道。烦恼无余。入于涅槃。真是麒麟独一之行。是名第五人有病行处。是人未来过十千劫。便当得成阿耨多罗三藐三菩提。迦叶。是名第五人有病行处。非如来也（文）初果已上依经生不经生八万等劫数不同也云章解释。可依此文。又麒麟法相宗心定性（云云）而今经文回心之义分明也。尔者尤可证定性入无余回心之义也。但净影大师心。第五人可通定性不定性（见）又依慈恩大师等之解释料简上经文者。谓七反经生入涅槃须陀洹。回心向大之后。经八万劫。可至初住之菩提心（为言）又涅槃经二十一（北本二十三）高贵德王品云。云何涅槃。云何大涅槃。声闻缘觉八万六万二万一万住所名为涅槃。无上法王圣住处。乃得名为大般涅槃（文）此文又既八万劫等所住名为涅槃（云云）知八万等劫数无余间也云事分明也。但慈恩大师等。会此文云。所应得涅槃也（云云）所诠当章义专顺经文。玄赞云。彼于先时未回心前所应证得有余涅槃者。名为涅槃（文）心经八万等劫渐悟菩萨。于先小乘位可住涅槃也（为言）又涅槃经第二十（北本二十二）云。善男子。须陀洹果亦复不定不定故。住八万劫得阿耨多罗三藐三菩提心。辟支佛亦复不定。不定故。经十千劫得阿耨多罗三藐三菩提心（文）此文前后一阐提乃至如来皆不定义说也。非定性不定性等之义也。
    十卷楞伽云（菩提留支译）阿罗汉入无余涅槃。经无量劫。耽三昧酒醉逸。而非后方发大心（文）此文无争无余（云云）依之相宗。楞伽应化声闻（云云）
    五。问。宗家心。五果回心机者。于轻毛位迳几劫数欤。答。引有义无取舍。尔者如有义八六等劫数许乎。付之八六等既无余劫数也。何又可云轻毛时分欤。故净影大师八六等者。善趣时分无余无量劫（云云）如何。答。
    问。直往菩萨轻毛位必迳十千劫欤。答。章。迳一万劫（云云）付之。璎珞经。一劫二劫等（云云）又地持论云。经亿百千大劫。摄论。经一阿僧祇（云云）尔者进退不审也。如何。答。元晓大师本业疏云。上根一劫。中根不定。极钝一万劫（云云）又当宗处处解释不过十千劫。仁王本业又不过十千。尔者地持等亿百千劫等者。付懈怠所修之时欤。委细如行位章抄。问。七万五万等回心类可有欤。答。
    问。极疾回心者经几时欤。答。准起信疏。极迳八万乃至一念（云云）尔者极疾者入无余已一念退回也。付之。妙经文未必言一念即回。何可证极疾之义欤。况智论中引今文释无余经劫之义（见）加之既依根利钝立八万劫乃至一万劫之回心。麟喻即最上利根之机而经一万劫（云云）尔有何利机超麟喻一念可回心欤。如何。答。妙经文虽不分明。既虽生灭度之想入于涅槃。而于彼土求佛智慧等（云云）入涅槃已即求佛慧。不显经劫之义故。此文之中可有一念回心之人也。是以同本异译正法花之谓临灭度佛在前立劝发无上正真道意文。此文一念即回义分明也。但经文起尽。灭后二乘假使虽入无余。于余国可度之（云云）岂灭后入无余之二乘皆一念回心之类欤。故彼土得闻机可通一念乃至八万劫回心之人也。今付显文相证一念回心也。次于二乘机根判利钝。有麟喻尤利也。尔者不经万劫乃至一念回心者。所依自分机根利钝。唯初入大因缘纯熟义边欤。难云。起信疏依楞伽立第六位回心云。此亦利于前不经万劫（云云）依法华意。第七位云此最利根（云云）知初机根利钝云事。如何。答。初入大之因缘纯熟。释最利等也。不约自根利钝也。
    六。寻云。相宗义依正法花文。彼土得闻人有余回心（云云）如何。答。三乘一乘宗义各别。不能和会。但智论文分明引法花证无余欤。起信疏上云。由彼二乘根有利钝。灭定防心种有强弱。是故在定极迳八万乃至一念。然此利钝迟疾。诸圣教略有七位○此五如彼涅槃经说。第六中如楞伽云。三昧酒所醉乃至劫不觉。酒消然后觉得佛无上身。此亦利于前。不经万劫。第七位如法花第三云。我灭度后方便说法也。解云。此最利根。亦舍分段入涅槃已。即于佛土受变易身。受佛教化（文）疏一上。又法花第三云。我灭度后○而得灭度等。智论九十五亦同此说。明知趣寂决定回心（文）抄三（上）云。疏又法花第三云下。第三明无趣寂○九十五。又论云。阿罗汉先世因缘所受身必应当灭。住在何处而具足佛道。答。得阿罗汉。更不复生三界。有佛净土。出于三界乃至无烦恼之名。于是国土佛处。闻法花经。具足佛道。如法花经说。有阿罗汉。我于余国等。引文全同前疏。又云。若尔罗汉受法性身。应疾得菩提。何以稽留。答云。以舍众生舍佛道故。又后虚言得道。虽不受生死。于菩提根钝不能疾得。不如直往菩萨。释曰。智论文照然。与法花符曾（文）问。妙经彼土得闻之机。大通结缘之类欤。答（云云）
    两方也。若云大通结缘人者。准清凉大师解释。大通结缘之人皆退菩提心声闻也。何应入无余欤。若依之云尔者。清凉大师解释中。彼土得闻之类大通结缘之弟子（见）如何。答。依光大师解释。非大通结缘之人也。又不闻是经等（云云）知非大通所化之机也。光宅法花义记第七云。从尔时所化下会通古今。第四从我灭度后以下此明今日相值而不解者未来世中会得相值。此则明一日结缘历劫不朽之义（文）演义抄三（上）云。即化城喻品结会世尊所化弟子。经云。尔时所化无量恒沙等众生者。汝等诸比丘及我灭度后未来世中声闻弟子是也。我灭度后下疏全同（文）经文结昔所化了。列举我灭度后复有弟子。知非昔所化也。故光宅大师今日相值等释给也。尔者清凉大师结会所化弟子等。通古今弟子故。光宅大师释云。会通古今（云云）演义又云。第三周中引大通智胜佛曾已广化皆是退菩提心（文）
    问。妙经文。余国作佛（云云）余国者指何土欤。答。界外变易净土也。付之。抄三（上）云。言余国者。有云。随举娑婆之外一国。即是若天台云余国者。方便有余土也。方便一土法相所无。天台依凭智论而立（文）玄赞七云。我于余国作佛更有异名者。菩萨处胎经说。从此灭度于十方面各三十二□诸佛国土而复成佛教化众生下。医师喻中具显是义。是人虽生灭度之想求入无余洹槃。于我有缘。我以神通摄引于彼。遇我得闻是经○或我从此余国作佛。是人于我生灭度想。谓我入无余。我引至彼令求佛智（文）寿量品玄赞云。或往净土秽土行化名为余国（文）问。入无余二乘一切皆生净土欤。答。皆可生界外变易净土（见）付之孔目第一云。依小乘无别净土○问。若尔何故论云有妙净土阿罗汉当生其中。当知小乘亦有净土。答。小乘无有净土。所以得知。凡生净土须有习业。小乘厌其色心乐其无余。因何得生净土。今言生者。引小乘语。明彼罗汉先有净土种子。故得罗汉当生其中。或是大阿罗汉即是菩萨。当生其中。宜可知之（文）此文且约始教义如是释欤。未审。问。终教心不定性声闻可入无余涅槃欤。答。起信疏云。不定种性未入无（云云）付之见当章起尽。依终教义标一切皆回。而一向释无余回心不出有学有余回心相。尔者终教心皆无余已后回心欤（见）是以菩提心论文。不定性声闻入无余（见）云何。答。起信疏（上）云。若不定种性未入无余前。即有回心。此不待言。若决定种性未入无余前。定不回心。要入其余方有回心（文）楞伽心玄义云。若依实教○一现所被。谓菩萨种性及不定性。二转生被。谓定性二乘。要入涅槃后更变易身方入大涅槃（文）已上二文不定性不定性不入无余（见）折释五果回心义等了云。又此回者即五种中定性人方论经劫故。发菩提心论云。二乘之人灰身灭智加太虚空。其定性者要待劫限等满方发心。其不定性者不论劫限。遇缘便发向于涅槃（文）此记心不定性可入无余许欤。若依起信疏等不许入无余者。若提心论不定性无论劫限者。不入无余故不可劫限也。相宗菩提心论伪论（云云）菩提心论云。二乘之人○以灰身灭智趣其涅槃。如太虚空○有定性者。难可发生。要待劫限等满。方乃发生。若不定性者。无论劫限。遇缘便回心向大。从化城起。以为趣三界○及从初十信下遍历诸位。经三无数劫（文）
    章。如文珠般若等（文）折云。彼经。文殊白。佛世尊佛法菩萨法声闻法缘觉法乃至凡夫法皆不可说。何以故。毕竟空故（文）
    七。问。于花严会座。舍利弗回心欤。答（云云）两方。若云回心者。舍利弗正法花会座法说之时。回入一乘。若花严会座而回入一乘者。何再可回入乎。若云不回心者。当章文释一乘摄方便回心人舍利弗因陀惠（云云）加之至相大师解释中。大智舍利弗与五百比丘回心向文殊师利（云云）是以经中舍利弗诸佛会礼辞观察文殊内证十德等。岂非回入一乘之义相乎。答。舍利弗等为权为。专显一乘绝分之相故。不可有回入乘之义。但宗家并至相大师等解释。舍利弗为无六千比丘上首故举之。会座回心十眼耳等之益限六千比丘。不开舍利弗也。次经文观察十德等者。约本地菩萨边也。晋经四十六云○尔时尊者舍利弗。与六千比丘眷属围绕。从自房出来诣佛所。礼足辞退。向文殊师利。此六千比丘是舍利弗共行弟子。皆新出家。其名四海智比丘（文）探玄记十八云。三尔时下摄胜机。于中总辨。六千比丘是所被机。从自坊出者。表舍小涅槃也。向文殊者。表趣一乘道也。又文殊出阁辞佛南游。为化主故。鹫子出房辞佛南游。从为助化。引摄六千。正为所化。问。若尔鹫子亦是大菩萨。何不同在阁。答。寄迹是声闻故不在彼○新出家者未得罗汉果故。染习未除明易回故。又释。新出小乘分别心家已。入三乘位。以鹫子是三乘中法将故引之。新出文殊是此一乘法将。方便引之（文）此释既鹫子助化而作所被机（云云）知不回心也。贞元疏三云。舍小趣大为出自住处问文殊所。出家未久。未证实际。可回心故。信心尚微。须化诱故（文）孔目第四回心章云。回心义者○一约始门○二约终义。辨回心者。如下经文。大智舍利弗与五百比丘向文殊师利。并言宿种善根。现云六千比丘。显久修行成实眷属。舍利弗身在佛法中。义当听明位。今举为回者。显其行终具智慧相。今复回心当回之时。即得十种十法及十眼十耳等。具在入法界经文○是终非始。其位在顿悟熟教。义通初教等（文）终者一义回心欤。寻云。其位在顿悟熟教等者。结何义欤。答。
    寻云。五百比丘向文殊所（云云）本会聋盲之五百比丘欤。答。
    大疏一（上）云。四者权为即是二乘。谓既不闻。况于受持故。诸菩萨权示声闻或在法会而聋盲影其绝分。或示在道而启悟知可回心（文）贞元疏第一同之。问。六千比丘者。声闻菩萨中何欤答。章文以六千比丘证二乘回心之义也。付之探玄记云。一切二乘总无顿入此普贤法（云云）如何。答。一义云。一切证果性定声闻。不可有直入之义。六千初心未证果故。不相违。玄第一云。四转为者。谓诸二乘以根钝故。要先回入共教大乘。舍二乘名。得菩萨称。然后方入此普贤法○设第八会有声闻者。为寄对显法。表如聋盲。非是所被其六千比丘非是罗汉。故不相违。是故当知一切二乘总无顿入普贤法界。依究竟说。无有二乘而不通入共教菩萨。无彼菩萨而不入此普贤之法（文）探玄十八（如上）经。此六千比丘舍利弗共行弟子（云云）又云。共行者同鹫子行。如上文殊同行菩萨此亦如是。又释。同彼鹫子相示声闻。据德实菩萨之行故云共也。准如释。六千亦权示声闻相。显终极皆可回入一乘之旨。花严别教会座非二乘直入之义也。

章十大法门（云云）

    晋经说十种无厌足心。是得益也。是云十大法门也。经文长广也。探玄取义释云。二何等下别示得法○别中十门以显无尽。摄为五对。大心·敬佛·求法·修行·依定·起用·严土·摄生·自行·他人（取义抄）于此十法门皆成无厌足心也。唐经无疲厌心（云云）晋经。如来十眼境界得（云云）不见十耳等文。但十地因缘益故。皆应具得也。

佛果义

    问。小乘教心可立性得佛性欤。答。但有修得（云云）付之如种性义抄。问。始教心。法身离不离无常者。约在缠出缠显隐之义欤。约有为无为非一异之义欤。答（云云）通二心欤。集云。离不离者无差。疏曰。有为无为不相离故。非一非异。然其二位恒而不离乱（文）折云。离不离者。次下云。始教中以真如偏故。智证真如故。非异也。有为无为不同故。非一也。由非一故离。由非异故不离也（文）指事云。离不离者。探玄记第十二卷云。三离不离无常约圆成性。以在缠时名不离垢。出障离时名为离垢。约斯不定名为无常。具如中边论及佛性论等说。初二无常配余二性（文）虽二义皆有据。指事所释分明欤。
    问。庄严论心。以自性等三种常法报化三身。云何相配欤。答。虽不分明。章心。以自性无间相续。如次相当法报化欤（见）付之清凉大师释报身相续常化身不断常（云云）如何。答。集云。庄严下二引成论当第三。文云○由自性常故。一切诸佛自性身常住毕竟无漏故。由无间常故。一切诸佛食身常住。诸法无断绝故。由相续常（文）一切诸佛化身常住。虽于此灭。后彼现故。演义三十二并三十八云。报身相续化身不断者。未详所出（文）食身者报身。于大众中作法食故。演义释似与论相违。但相续无间之语意互通故欤。问。终教心。付明佛果之常无常之义。且别明与总说云何异欤。答。别明者。理智各别明常无常之义。总明者。约法身随缘不变明常无常也。折云。若依下以始教三身不即。无此总义也○二总下但是法身二义融成无碍故。此总也。只由二义相融故。有下二四句也（文）
    问。终教心修生功德者限始觉智欤。通报化身等欤。答。可通也。付之一得已后同真如（云云）始觉智（见）故引智论摄论等。证修智同如之义。云何。答。圆智本故。
    问。引起信智净相等。尔者证何事欤。答。证法身亦无常之义也。付之智净相者。本觉还净之义也。则归常住真理。何可云亦无常欤。答。既云随染生二种相（云云）始觉修生义同有为故。可有隐显无常也。问。智净等二相通因果欤。答。起信论云。复次本觉染随分别生二种相。与彼本觉不相舍离○智净相者。谓依法身熏习如实修行满足方便故。破和合识相灭相续心相显现法身智淳净故○不思议业相者。以依智净相能作一切胜妙境界○种种而现得利益故（文）疏（上）云。言生二种者。此二既在随动门中故云生也○言智净相者。明本觉随染还净之相。不思议业相者。明还净本觉业用之相。此之二相若离染缘。则不得成故。云随染○前中亦二。初因后果。因中依法力熏习者○此在地前○满足方便此在金刚因位极也。果中二。初断果后智果○第二不思业中○如此即是报化二身真如用大无始无终○（文）如此释者。智净明通因果。不思业多分约果德。又下释用大。论云。自然而有不思议业种种之用（云云）而其用大佛果报化二身也。尔者不思业专指佛果用欤。难云。既随染本觉二相也。而智净通因果者。不思业何可限佛果欤。初住已上菩萨现八相之化仪。岂非不思业欤答。起信别记云。智净相不思议业相略作十门分别。一释名者。智者始觉智也。净者离染同本觉○不思议业者。果德化用故。故名为业。非下地测量故。不思议也○二出体者。生灭门中随染本觉为体○五约二利分别者。初一自利非无利他。后一利他无自利○七四智分别者。初一圆镜智亦通平等性。后一通三智○（文）又云。随染生二相中。问。随何染得生此相。答。此有三。一智净相。随自心中无明法力熏习等而起。不思业随生染机而现故化用。二此二俱随自染而起。由断自染方能起用故。不思业相亦尔。随自染中。三俱随他染。谓诸菩萨修行万行得佛果等。皆是随众生无明故。有此事○（文）
    章。具足四句或非四句（云云）
    集云。即常等者显示其义。或非等护分别执（文）折云。具四句者。如法身随缘故无常。由不变故常。此二同时故两亡互夺。故双非或非四句者。一非常。以即报故。二非无常。以即法故。三亦非常亦非无常。以上二同时故。四非非常非非无常。以反前互夺故（文）复古云。由不变随缘二义相资故。得佛身即常即无常等。又二义融镕无障无碍故。得非常非无常等（文）
    问。章文。问。若尔如何得说非一异也（云云）依何文义起此问端欤。答（云云）折云。问若下。此相宗以报是无常法是即事非一智证真如。如日合空。故言非异。今言法身有二义故。其二四句即无常义。无常难明故有问（文）二四句即无常义者。未审即常无常义可有欤。此记心云。一义云。始教法报有为无为各别也。终教法报全体相即。尔者二教非一非异。其义如何问也。即假疑为释。显二教非一异不同也。一义云。始教为无为别故非一也。如智契合故非异也。今总说。唯一法身之二义也。不显非一之义。故以始教之心难终教总说也。
    问。章文引涅槃经吾今此身等文。尔者终顿教佛果欤。答。尔也。付之。折云。即涅槃经文○若清凉引此释终教。演义云。彼经云。吾今此身○凝然常也。今云顿者。以终顿二教并是实教。今约寄言经含多义故。通二教也（文）演义二（上）云。第九佛身无为有为别中无为义也○化身即常。涅槃经文故。彼经云。吾今此身即是常身法身○（文）终教所诠十义释文也。章经云一切诸佛等者。同明品文也。

圆教三重四句事

　  一约用者。机感佛也。而拣三乘唯报化等故。云既通三世间等也。通三世间故。法身等常故。具常等四句。不同小三报化唯无常等也。集引海印常住用。问。四句作法如何。答。私记（云云）指事云。言约用佛至常等四句者。一常。恒顺法界无间断故。二无常。随世间现前。三俱。二义俱现前故。四俱非。随取一不得故。又缘起无性故（文）集云。是故等者。而有差别故是无常。唯一乘如故是常。二义相与故俱。有相夺故俱非（文）
    二约德者约因分佛德也。但复古云。今约体相用三义说（云云）而约德中。有本有修生四句。本有即体也。尔者约修生之义边云相欤。探玄十五（不思议品）云。诸佛功德无过二种。谓修生本有。此二相对总有四句。一唯修生。谓信等善根本无今有故。二唯本有。谓真如恒沙性功德故。三本有修生。谓如来藏待彼了因本隐今显故。四修生本有。谓无分别智等内契真如冥然一相故。此有四义。而无四事。犹如金庄严具○本有如金。若严具。相状工匠修生也。若由成严具方显金德。则修生之本有。若严具揽金成。无别自体。则本有之修生。是知唯金而不碍严具。故唯一法身不碍报化。唯严具而不碍金故。单报化亦即具法身也○三辩定此文者。就上四义摄有二门。一约佛自德。圆融无碍不可说也。二就机出现后有二门。一分相门○此约三乘差别机说。二无碍门。谓报化不分即权恒实。如树王下现十佛身丈六遍于十方八相该于法界。诸根毛孔各无限量。亦不碍限量。是则限无限无碍。此约一乘圆机说（文）大疏八下多分大义同也。拣三乘云。若权教所明二德不杂法报。四句亦有差殊。依此经宗。虽有四义。而无四事。本有如真金○（文）抄十八（下）委释。可见。
    问。章亦通常等四句（云云）尔者探玄四句如次常等四句欤。答。折集但引疏抄释无别配释。又不出别四句。指事云。言二初德佛至常等四句者。一无常。修生故。二常。本有故。三俱。二义双现前故。四非俱。谓非常修生故。非无常本有故。三四句与探玄异也。探玄三四二句并合互取可作三四二句欤。问。终教以上心修生功德者。本无今有欤。答。探玄本无今有（云云）付之若付本无今有者。何有三四句欤。答。抄十四下云。今更以喻总喻二德。如修生。在因渐显于本有。在果圆满于本有。非本有理。有渐有圆。如初生月。明虽渐满。而常带圆月。以圆月常在故。故十五日月遍。在初一二三等中。则知满果在因位。亦令后后常具前前前常具后后。以初一日有二日月。乃至十五日月。以十五日月初月故。法合可知。由此故云修生本有。以初圆时先已圆故。本有修生以初生时亦已圆故。意怀思之（文）三约体者。约内证果分云体也。要问（上）云。一乘十佛是常是无常非常非无常。用不说为说故。佛是常与阿含相应故。是无常随缘起际故。非常非无常也（文）用不说为说者。与章以不可说为显一义也。问。第四句随缘起际云心如何。答。折云。随缘起际故者。以法界体缘起。共为一际。既全体起为诸缘故非常。亦由全体起为诸缘故非无常（文）是体用互夺义也。私记云。真如实际言语道断不可说常无常（云云）是缘起际者。缘起实际真如得心也。
    章三十二相八十种好事。
    大般若三百八十一相好名字等分明也。又唐经瞿婆人知识处三十二相名列。即疏抄唐经大般若对会之。委细释之。又相海小相大品处。探玄疏抄等释之。又孔目第三有三十二相章八十种好章。问。何故相好定三十二八十之数欤。答。探玄十五（相海品）云。智论第五云。问。菩萨相何以故三十二不少。答。有言。以端正不乱故。若小则不端正。若多。身相乱。又观佛三昧经。佛生世间示同人故。说三十二相。为胜诸天故。说八十种好。为诸菩萨说八万四千相。以菩萨修八万四千诸度菩萨行故。上约三乘等说。若一乘。此十莲花藏尘数相为普贤等说者。以修普贤无尽行海故（文）问。三十二相可通五教欤。当章起尽不通圆故（见）付之孔目第三云。三十二相通凡夫小乘三乘一乘。但浅深异○终教即如一乘无尽（文）又释八十种好云。人中不具。诸天分有。小乘实具。初教即空。终教即如。一乘无量（文）章付所为以三十二相八万四千等配释小始终等。孔目付所通相好亘五通也。
    问。回心教心可谈三身相好欤。答。章前后但谈化身（见）付之孔目第四云。我说三佛。一法身佛。二报身佛。三化身佛。此之一义当回心教。何以故。由小乘人不立法身。此依摄论（文）报化身三小通谈。但其义异也。法身者。依摄论。三十二相即入法身功德义也。故回心教。释也。
    问。十地能化有十重宽狭。尔者相好随可有多少欤。答。章。报身相好八万四千（云云）不出多少。付之○答。准入大乘论等。虽身座等量异十重。相好皆八万四千也。断八万四千尘劳。修八万四千波罗蜜故。成八万四千相好也。
    问。终教心。他受用身具几相好欤。答。章。指八万四千相好。此约直进及终教等说（云云）付之。起信论云。复次真如用者○二者依于业识。谓诸菩萨从初发意乃至菩萨究竟地心所见者名为法身。身有无量色。色有无量相。相有无量好。所住依果亦有无量种种庄严（文）疏下云。依业识者。十解以去菩萨能解唯识。无外诸尘。顺业识义以见佛身故。云报身○身无分齐故。云无量色。依身有相。相亦无边。依相有好。好亦无边○能依无边故。所依土田亦复无边（文）八万四千者终教初门。无量相者终教门也。

三十二相即空事

    折云。如金下。即如来说三十二相○对法论等者。等取杂集论等。对法论云。示现三十二大丈夫相○释曰。既云示现故即空义也（文）

金锵马麦事

    智论兴起行经等说也。文广故取义抄。智论云金锵。兴起行经云木锵。经云。佛入罗阅只城乞食。有一刚木者。行木迸至佛边。佛为避难踊身虚空。乃至有顶。木锵犹随逐。还罗阅城。木将犹随左趺上入。佛为众说因缘。昔有两价客。各有五百徒众。在波罗奈国。入海采宝。两客诤船格战。第二客杀害第一客。其第一者提婆达多并五百弟子是也。第二客者即佛并五百罗汉是也（云云）寻云。彼刚木者。昔提婆徒众欤。云何。答。马麦又出兴起行经四分律等。佛依婆罗门请。苏婆国毗兰若树下三月夏安居。而婆罗门依魔障竟不至供养。时有板马人。驱五百疋马至毗兰若。住三月。即分马麦一夏供佛僧。说因缘曰。过去婆叶佛时。槃颈摩跋城中有婆罗门。名因提耆利。五百童子。时国王大臣请供佛僧时。有一病比丘。名曰弥勒。不往供养毕诸病僧食。梵士闻食香美。便起妒心曰。此沙门应食马麦。不应此甘馔之供。告诸童子。童子同语。梵士即佛身。童子即五百罗汉。病比丘得弥勒佛。以是因缘余业故○（文）已上依折薪引抄之。

三十二相各出因事

    抄六上称扬赞德分主水神段。指智论三十二瑜伽四十九涅槃二十九等。以持戒施心不动。得足下平满。于父母和上师长乃至畜生以如法财供养供给。得千辐辐相等也。或一因多果多因一果等义也。广故不引。探玄十五（相海品）云。四出因者。依智论。此三十二相俱以布施为因○二依瑜伽持地。俱以持戒为因○（文）是付通因释也。各出因之义抄六（上）可见。心三十二相之福严金锵恼皆报苦因。尔者可云报身。何于化身有此相欤问也。
    折云。问何下。此中有二问。一问。化身何得酬于往业。二问。化身何得出彼前因○答为下。答初难。有二所以○如大下。答第二难（云云）
　　此记科尤委细也（云云）罗汉□沙（云云）
    百缘经第十云。给孤独园有婆罗门。其^5□产儿。容貌弊恶。饮母乳时能使乳败。唯以酉和蜜涂指令乳得济躯命。因为立命字曰黎军支。季长薄福食未得饱。见诸沙门入灭乞食满钵而还念言。我今诣佛求作沙门食能得饱。即诸祇洹。佛即告言。善来比丘。鬓发自落。法服着身。便成沙门得罗汉果。而行乞食亦不获得。入其塔中即便扫酒。乞食丰足。日日如是。时舍利弗他方而成即便扫塔。时黎军支便从眠觉言。汝扫我地。令我饥困。舍利弗言。我于今日自当共汝入城受请。正值檀越夫妇^□斗诤竟不得食。饥饿而还。时舍利弗于第二日受长者请。令汝饱足。时到将往。其上中下皆悉得食。唯此一人独不得食。高声唱言。我不得食。都无闻者。乃至七日竟不得食。游生惭愧。于四众前□沙饮水即入涅槃。尔时世尊告众。乃往过去婆罗奈国有佛出世。号日帝憧。有长者名曰瞿弥。日月供佛僧。长者死已。母故惠陀。子猛吝遮不听施。计食与母。母故分减施佛及僧。子便嗔恚。母闭室内。至七日母饥困索食。子答曰。食沙饮水足活。即母死。其子命终入阿鼻狱受苦果也。还生人中。彼时断母食者今梨军支是。由于往昔供养佛故。今得值我出家得道（云云）依集。等引取义略抄。
    问。大乘方便经中。付于相好因说二义欤。答依折释。大方便经各别出相好因计也。不说二义也。二义者宗家解释也。折云。然经藏中无大乘方便经。却有大方便经。具云大方便佛报恩经。彼第七卷中说三十二相。各别出因○今章中恐人传写。多一乘字也。今文意云。大方便经说其相好。所以出因者由有二义。故彼经出因也。然非彼经中自有二义（文）
    三十二相等摄法身（云云）
    折云。问何下。摄论具云应知。法身几得相应。谓最清净四无量解量解脱○三十二大士相八十随好○乃至一切相好智等功德相应○故清凉云。摄论中三十二相等皆法身摄。然有三义。一相即如故。归理法身。二智所现故。属智法身。三当相并是功德法故。名为法身。释曰。初即今终教。后即前科第二义智所现故。通二教（文）疏二下（普贤三昧品）云。如折等引孔目第四云。若属法身。三十二相是其德义。若属化身。三十二相是其相义（文）
    问三十二相摄法身二释中。第一释直取三十二相云法身欤。内证五分法身云法身欤。答（云云）两方也。若云五分者。与第二释云何异欤。若云取三十二相者。此等功德说为法身之解释取五分功德（见）如何。答。一义云。第一释。三十二相即空故摄法身。故回心教也。第二取内证五分云法身也。集云。答此下○准相海章。于中初义回心教。次义直进教（文）
    问。别教一乘意十莲花藏微尘数相海者自证欤利他欤。答。终教已上内证色声有无事。别段论义也。但当章起尽。彼一一相皆遍法界。业用亦尔（云云）知上专出德相之相好（见）探玄第四云。终教及顿圆等佛无无漏五蕴（文）
    密严疏第一云。若法身论相好者。无始已来如来藏中具有相好。今成菩提。此即名为法身相好功德。若就报身论相好者。由胜修行从可生。性未曾有相好功德。若福应化相好德者。以法身等有相好随机粗细示现前相。更无异相（文）
    寻云。报者自欤他欤。答。禅源都序（下）云。性宗即一切诸佛自体。皆有常乐我净十身十智真实功德。相好通光一一无尽。性自本空。不待机缘（文）大疏四上云。夜摩偈赞品处。宗家判有两师义和会。释成有无无碍义。抄可见。观佛三昧经第九。菩萨本行品第八。三重相好大都如所引。略中略先经文略与广义当。非经语也。
    十一。问。于三十二相八十种好可有胜劣不同欤。答。既所引经。相同人。好胜诸天（云云）相劣好胜（见）付之。同是佛德也。何可有胜劣欤。就中好依付相。若判胜劣者。相胜好劣。是以大疏云。好依相有。德劣于相（云云）云何。答。若相好相对者。相胜好劣也。若约人具者。具好胜故。说好胜诸天也。疏八下（相海品）云。善生经云。一切世间福不及如来一毛功德。一切毛功德不及一好功德。一切好功德不及一相。一切相不及白毫。白毫复不及无见顶相。故知胜也。此约相好相对明之。若约人具有。好为胜故。相状于人。好胜诸天。故余处说好为微细（文）抄十八下云。言示同于人者。俱舍说轮王相云。相不正圆明故。与佛非等。此明轮王三十二相有三义不及如来。一处不正。二相不圆。三不明了○故示同人。而胜人矣（文）又云。此约相好相对下亦是通难。通难诸经论说。状于人故说三十二相。状诸天故说八十种好。故人中轮王许有三十二相而无八十种好。则好胜矣。故为此通。谓此约相体以对好体。相胜于好。彼具约人具。则具好为胜矣。问。天具八十种好欤。答。分具也。孔目第三（八十种妙章）云。人中不具。诸天分有。小乘实具。初教即空（文）同第四云。三十二相同人。八十种好同天（文）相同人胜人。好同天胜天也。尔者所引经云同人相胜诸天者。影略也。

文安四年正月十六日。于东大寺书写毕。沙界恒沙界平等利益而已。
快舜（祐乘房）

华严五教章问答抄下九
华严五教章问答抄下（十）

　　
　　　　　
　　　　　
　　　　　
摄化章

    一。十重报身所在。
    二。如梵网。
    三。瞿波所知十重世界体。

佛身开合

    四。三身四身配教。

    一。问。小乘教意。以他三千界为佛所化境欤。答。当章起尽。唯一三千界为所化（见）玄第三（转法轮章）云。六转处者。小乘唯一娑婆百亿鹿园等处（文）付之小乘教既说他三千界。何非所化境欤。答。
    娑婆。阎浮。折云。娑婆者。三千大千世界总名也。探玄云堪忍。悲花经云。是中众生贪嗔痴等过梵王忍之故为名也。言阎浮者（云云）俱舍云。大雪山北香醉山南无热池。其池边岸有瞻部树。高大二千里。其味甘美也。依此树名瞻部洲也（取心）折云。阎浮提。此云胜金。阎浮树下河水底有紫金。光蔽日月。此州在树南。故云南阎浮提（取心）问。有何所由依树立名欤。答。
    问。以百亿须弥为一三千界量。尔者三种亿中何欤。答。折云。俱舍云。四大州日月苏迷卢欲天梵世各一千。是名小千界。此小千千倍说名一中千。此中千千倍说名一大千。皆同一成坏○演义云。俱舍易了。总以喻显。一小千界如一千钱。一中千界如一千贯钱。大千界如千个千贯钱。而但取初禅为数。已上不说。若举二禅已上。即不同一成坏。火灾所坏唯初禅故。故正理三十一云。小光等天非小千界摄。积小千为中千。积中千为大千。亦不摄彼○今百亿者。此方黄帝等法数有三等。谓上中下。下等数法十十反之。中等百百反之。则有百亿。演义释云。以小数法者。即下等十十反之也。谓十小千为万。百小千为亿。千小千为中千。已有十亿。更千中千为一大千。一千中千即有千个十亿。故有万亿也。今约中数者。谓从千已上百百反之。谓百小千方为一万。千个小千为中千。方是十万个中千。十万个中千始有百万。方是一亿。既十中千为一亿。今有千中千。故有百亿也（文）
    问。始教意。十地能化报身共立色顶。如何。答。当章心十重共色顶（文）付之准华严经心地观经摄论入大乘论等诸大乘经论说相。初地百叶台。二地千叶台。三地万叶台。乃至十地十阿僧祇百千三千大千世界微尘数叶也。而一叶则一大三千界也。磨醯已一大千界顶也。然者初地能化既以一百色顶为所化境。知初地已上报身土超过磨醯云事。云何。答。虽所化国土十地渐增。所居净土专色顶也。故入大乘论下云。始从初地乃至十地。在净居天成于正觉。自在应化（文）
    梵网经下云。尔时千花上佛千百亿释迦。从莲华藏世界赫赫师子座起。各各辞退。举身放不可思议光。身皆化无量佛。一时以无量青黄赤白花供养卢遮那佛。受持上所说心地法门品竟（文）问。疏序云。不思议光举身化于色顶（文）不思议光身化供台上卢遮那。而指此文。举身化于色顶（云云）知千叶台卢遮那在色顶云事。加之始教意。十地因满菩萨必于色顶成等正觉。知第十地能化可在色顶也。寻云。尔者初地能化犹以百三千为所化境。何云化身但充百亿等亦顺彼说。又玄三云。始教唯有百亿阎浮百亿释迦为摄化境欤。答。一义云。若依回心教。唯一百亿也。若直进教。地地渐增。难云。回心教心。何可立受用身欤。答。如三乘共十地菩萨地等。回心二乘全不经之。但为望上不足建立之。色顶报身例之无失一义云。对终教之界外无胜土等。唯一类须弥界故。云唯一界等也。非谓限婆婆一界也。章既指如梵网。梵网即千百亿也。若唯限一百亿者。立义引证岂相当欤。但入大乘论下卷。色顶佛所化领一大千界（云云）百个千个等三千界之义不见（云云）论文可勘。
    玄第三云（转法轮章）六转处者。小乘唯一娑婆百亿鹿园等处。三乘或一百亿或千百亿或如恒沙为一佛化境（文）百亿或千百亿等者。地地渐增之义。可通始终二教也。或如恒沙者。指智论终教之义。问。第三（世界章）云。始教唯有百亿阎浮百亿释迦为摄化境。若依终教如智论中（文）又云。若约一乘。十佛化境莲华藏庄严世界海有三种。一莲华台上世界。虽遍法界。对地上菩萨机。现有增减。寄在色顶唯说一界。二即此边法界之花藏说十○三树形等○此三中初约同教一乘辨。后二约别教（文）难云。准此解释。同教犹云唯说一界。直进何有地地渐增之义欤。答。以须弥界对树形等云一界。非谓一大千界欤。
    问。始教意他受用土者。限色顶欤通他处欤。答。当章。色顶（云云）纲目云。色顶别立。玄三云。在色界顶。处处解释。始教顺小乘故。色界顶（云云）玄三云（世界章）若依始教唯有百亿○若依终教如智论中○若依始教在色界顶。为引小乘同界说故。若依终教不在三界。如涅槃云○又于一切须弥楼山世界畔间往往安一净佛土。此通报化（文）付之法苑第七（净土义）云。如实义者。自受用土周遍法界。无处不有。不可说言离三界处。即三界处。若他受用土。或在色界净居天上。或西方等。处所不定。法花亦言○我此土安稳○十地所见乃是报土。地前所见乃是化土。随宜而现。何得定方。别指一处。欲令众生起胜欣心。别指处所。随心净所即净土处（文）始教意岂无此解释之义欤答。
    问。始教意。可立界外净土欤。答。处处解释始教寄界内最胜处（云云）付之法苑第七又云。化土必随三界处所○古人于此种种分别。三界之外别有处所。以为净土。理必不尔。所化必有异熟识在。异熟识在。必是三界摄。何得出界。土非界系。言超三界。非处有别。随所化故（文）
    二。问。章文证色顶报身。如梵网经（云云）尔者指台上欤。又指叶上欤。答（云云）两方也若云台上者。梵网台上未云色顶。随宗家彼疏中。台上处所不分明。加之引有人解。台上佛十地之后等能觉化（云云）何况一叶之上即色顶也。台上叶上何可混乱欤。若依之立叶上者。处处解释但云如梵网等。全无简别言。何可云指证一分叶上欤。况清凉大师梵网叶上四善根所见大化身释给。若指叶上云十地能化他受用身者。岂非师资相违欤。答。一义云。梵网经虽无台上即是色顶云文。准诸经论。千叶台第二地能化也。又十地能化皆居色顶故。心得引证如梵网也。不思议光举色顶（云云）此意也。宗家等解释引文下可会之一义云。折薪心对法等。证报身在色顶。梵网。证化身满百亿（云云）若依此义者。纲目云。此一释迦身○或是化而非法报。以具八相在阎浮故。色顶别立彼实报故。如梵网经等说。此约初教（云云）此释正以梵网证色顶报身（见）云何。答。梵网疏（上）云。此中卢遮那等三类佛。有人释云。花台上卢遮那佛是自受用○此释恐不应理。以花台上佛亦是随他受用身故（文）又云。其千释迦是实报。千百亿释迦是化身（文）又云。此千还是受用身摄。有人释云。若约相显为证。卢遮那身为十地后等觉位菩萨现。此千释迦为初地已上菩萨现。此亦无违（文）有人意。十地能化共色顶居。而叶上即色顶故。尔者台上具千十地能化故。等觉顶化得欤。依此义边。且许无违也。此有人依梵网文。台上处所不分明。如此心得欤。但依自宗者。准诸经论。台上即应亦在色顶也。孔目第四云○上释迦于第四禅说心地法者。即是阎浮化释迦也。又显彼天中别有实报卢遮那身○此约三乘。卢遮那当彼报身。所化千佛及化千亿释迦亦当报身。下阎浮提七岁出家等当是化身○于阎浮提八千返上下说心地法者。通彼应化。二处总笼说（文）上广引梵网两卷大纲。繁故不引。经文可见。此释心。台上实报身。叶上叶中可通报化欤。叶上通报化者。常途义也。叶中释迦一时成佛佛德自在之义边名报身。二乘凡夫所见七岁出家等一释迦之边名化身。望台上名化身。望一释迦名报身也。折引梵网并孔目了云。评云。据至相二处意。以舍那唯是实报身。千释迦等通报化。以望舍那是化。望次下经文于阎浮提七岁出家等亦属报身○如会今章者。若意同至相。即此释迦在摩醯首罗天宫。是报身。望满百亿阎浮。是化身也。若据清凉。直以台上佛为本源。千叶上佛复是大化一释迦。更有百亿。方为小化。即二释迦皆化身也。今章若同至相。报化皆成。若同清凉。唯是化身满阎浮提尔。既对法唯识只有报身在色究竟天。取梵网证化身满阎浮提。各证一义却优思之（文）
    大疏一上云。或说舍那坐千叶花。约摄二地说（文）钞二（上）云。第三通梵网等经。彼云。我今卢舍那○即以莲华台上为本源卢舍那。千叶释迦复是大化。一释迦更有百亿。方为小化（文）又云。金光明经又说四种。一化身非应○二应身非化。谓地上菩萨所见佛身依定而现。非五趣摄。名应非化。即四善根所见一大千界一应身也。三亦应亦化。四非应非化○前三并是化身。后一法报二身（文）
    章。西方云此三十二恒河沙佛土（云云）复古引演义。四十二恒河沙（云云）三十二者转写误（云云）但高丽印本抄二（上）引涅槃十四高贵德王品云。度三十二恒河沙诸佛国土（云云）经本并抄各有异本欤。
    问。涅槃经所说无胜土者。报化二土中何欤。答。章释迦报土（云云）付之涅槃经云。如安乐土（云云）而玄三云。十住以去不退位三贤菩萨生处者。名为净土。于中亦有四果二乘。如阿弥陀土（文）地前三贤二乘等所生土化净土也。既指同安乐。尔者尤应化土。如何。答。终教心三贤已上生他受用土。起信说分取也。纵虽安养报土。不可有相违。况涅槃经。所有严净犹如西方安乐世界（云云）纵虽西方通化土。只指同庄严。何可遮报土之义欤。无胜土即报土云事。演义释分明也。不可及异求欤。天台章安疏。未定报化。宝法师疏云。其无胜土者。示胜化处。以显报净也（云云）
　  钞二（上）云。疏或说报身在余净土。约引摄说者○涅槃二十四高贵德王菩萨品明十功德中。第四功德末。高贵德王难云。若有菩萨修大涅槃。悉作如是十事功德。如来何故唯作九事不修净土。佛答。具修。善男子。西方去此娑婆世界。度三十二恒河沙等诸佛国土○释曰。既言为化众生居此阎浮无胜国土是我严净。明指报身在余净土（文）
    章如智论中（云云）
    智论第五十云。三千大世界名一世界。一时起一时灭（一重）如是等十方恒河沙等世界是一佛世界（二重）如是一佛世界数如恒河沙等世界。是一佛世界（三重）如是佛世界海如恒沙。十方恒沙世界是一佛世界数（四重）如是世界种十方无量。是名一佛世界（五重）于一切世界中取如是分。是名一佛所度之分（总结文）注私注。问。论文第二重但云世界。无性字今章加性字。有何故欤。答。玄第三全同章。而释云何故名性者。有二义。一望前诸界摄诸流类。积结成性。如久习成性等。二望后海等有为因义故。亦得名性（文）得论意加性字也。问。性之与种有宽狭欤。答。章心。第二云性。第四云种。尤可宽狭也。付之旧经云。世界性。新译云世界种。但是一体也。云何分异欤。
　　答。性种之义依处可有同异欤。
    问。终教意。可说杂类世界欤。答。当章不说（云云）付之时分义终教不定。僧祇通杂类世界（云云）如何。答。彼终教终门通同教。今章终教当中也。故不相违。
    问。灵鹫山者。报化二土中何欤。答。章心。他受用报土也。付之疏二下（普贤三昧品）云。摄论中三十二相等皆法身摄。然有三义。一相即如故归理法身。二智所现故属智法身。三当相并是功德法故名为法身。其等依土即通性相净秽无碍○众生见烧。净土不毁（文）抄七（下）云○二引法花成智法身○此三身融。即三土亦融。变化即毁。自他受用皆悉不毁。我净土不毁即自受用。天人常充满即他受用（文）净影大师释多同抄释。玄云。化相示灭。实报常存。如常在灵山（文）法花论下云。我净土不毁而众见烧尽者。报佛如来真实净土第一义谛之所摄故（文）
    问。引佛地经有说段。何故但释佛身。而不释摄化处欤。答。树下释迦既报身也。菩提树下即报土也。同法花灵山故。举佛取土也。二十一种功德。一于所证无障智功德。二能入无二功德。三任运佛功不休息功德。四于法身中所依作业无别功德。五已修一切障法修治功德。六不为一切外道所伏功德。乃至○二十无尽功德二十一究竟功德（云云）升都率天品疏抄。引佛地摄论等委细释之。问。二十一种功德者。通自他受用欤。限他受用欤。
    问。当章前后皆始终顿别列。当段何始终同顿列欤。答。折云。或有下。所以约教不次者。由上并约化显报故。以同教连终教辨。今以即化显法义别故。疏于此以说也（文）又上回心章小始终顿等列。
    章。第二会国土海事。十玄义处抄之。
    问。花藏世界通自证化他欤。
    三。问。世界性等十重者。一世界庄严欤。又各别宽狭之土欤。答。指事心。引探玄文存宽狭之义欤（见）又章。于三界外有十重世界海（云云）各别土（见）付之两方也。晋经五十六云（瞿夷知识）善男子。我已成就分别观察一切菩萨三昧海法门。善财白言。大圣。此法门者境界云何。答言○（私云娑婆世界中凡圣依正因果等事悉明了知之义说了）如此娑婆世界知十方世界世界性○世界相中事亦复如是。卢舍那佛本愿力故。我悉深入分别念知（文）玄二十云。三善财白言下○答中三初知此娑婆世界中境。二知十方世界中境○二如娑婆下知十方界。各十十世界者。是无尽故也（文）
　　唐经七十五云。时释迦瞿波说此颂已告善财童子言。善男子。我已成就观察一切菩萨三昧海解脱门。善财言。大圣。此解脱门境界云何。答言（私云。知娑婆凡圣依正因果等事了）如知娑婆世界。亦知娑婆世界内微尘数世界。亦知娑婆世界内一切世界。亦知娑婆世界内微尘内所有世界。亦知娑婆世界外所住世界。亦知娑婆世界种所有世界。亦知毗卢舍那世尊此花藏世界海中十方无量诸世界种所摄世界。所谓世界广转。世界安立。世界轮。世界场。世界差别。世界转。世界莲华。世界须弥。世界名号。尽此世界海一切世界。由毗卢舍那世尊本愿力故。我悉能知（文）
    疏十（下）云。第三善财言大圣下○先问后答。答中○初知娑婆世界。次类知刹海○如知娑婆下类知刹海。于中二无通显知多后。别显所知相状。今初有六重类知。后后广于前前。初二皆全刹摄多刹。而初但摄同类刹。故云尘数。二即异类刹故云一切。一切种类故。三即尘中摄刹故。细于前。四即十三佛刹尘数围绕界及广大眷属世界故。云娑婆世界外等。五即普照十方炽燃宝光明刹刹种所摄刹通二十重。六即全莲华藏世界海后所谓下别显所知相状。有十种。一广转即所依种。二安立即因缘。或所依住。三即轮围。四即其中场地。五体类各殊。六转者有二义。一如轮侧转形故。故世界成就品云。或有世界随轮转。二即劫转变故。七所依莲华。八即其中须弥。九随缘立称。十即结果属因。谓花藏世界海是佛本愿所严故。云由力（文）准此解释。新旧二经虽名目小别。世界性等十重诸刹种乃至花藏界之上相状也。非别世界。亦者不可有宽狭不同（见）抄二十（下）无释。
    孔目第一云。今此世界海上下浅深略有三重（云云）一杂类世界。二瞿夷所见十重。三花藏世界也。既云浅深有三重（云云）知各别世界欤。玄三云（世界章）云。一乘有二○约摄化处有三类（云云）一杂类世界。二世界性等十重。三花藏也。又云。所居人者○一乘三中多分论时。初见闻位。次解行位。后得果位。通即可知（文）此释又摄化处分三重。与今章同。三重能居人又各别也。知各别土（见）
    但十重宽狭有无未显指事云。言一世界性者。疏云。此中世界性者。谓积世界成性。积性成海等。如上所引智论说。何故名性者。有二义。一望前诸界摄诸流类。积结成性如久习成性等。二望后海等有为因义故。亦得名性。问。积界成性。界亦因义。何不名性。答。无融结故。阙初义也。问。十世界中海望于后亦积成余界。何不名性。答。初积结摄已得性名。后开异义转立别名。故不名性也（文）疏云者。探玄第三。本文如所引。但引文不释别义。知世界性等十重有宽狭差别心得欤。但探玄释心。花藏世界中有无量小香水海。海中有无量莲花。此一花名世界性。新名世界种。此一花之中亦有无量世界。故积界成性积性成海等释也。瞿夷所见之世界性等各别事也。不可一同欤。虽然依旧经者。性者指一切世界性。海者指一切世界海。性者一莲花。海者一香水海也。虽举世界性已上相状。自当宽狭之义欤。问。玄记文。十世界中海望于后等（云云）十世界者指瞿夷所见世界性等十重世界欤。答。
    章。随一世界约粗细三重（云云）义苑云。本末圆融者。有二本末。一以花藏为本余二为末。二世界为本尘道为末。故次征云。何以故。释云。随一世界即约粗细故（文）折云。初是本后二为末○粗者约因细约果。故有三位。实非回异。故得融通（文）
　　佛身开合。
    问。佛地论心。五种法与三身。以何为能摄欤。答。准论文。以五法为能摄。摄大觉地之三身也。问。佛地论心。有智法身义欤。答。章。唯真境为法身（云云）付之佛地论大圆镜智为法身之义（见）如何。答。且今章付唯真如法身之义释也。折云。如佛地论者。经云。当知有五种法摄大觉地。何等为五。所谓清净法界大圆镜智○成所作智。三论释云。大觉是佛。具三种身。一者自性身。二者受用身。三者变化○大觉地中无量功德略有二种。一者有为。二者无为。无为功德净法界摄。净法界者。即是真如体相差别。有为功德四智所摄○言摄身者。第七论云。又前五法摄三身者。有义前二摄自性身。中间二种摄受用身。成所作智摄变化身。经说真如为法身故。然说转去阿赖耶识得自性身大圆镜智转第八得。故知前二摄自性身。释曰。言转去阿赖耶识者。即转去第八中二障种子也。言得自性身者。即所显得清净法身转依也。言镜智转第八得者。即所生二得不同故。有为无为别也。论次云。有义初一摄自性身。四智自性相应共有（已下取义抄）此有义段。他受用变化共四智所现。随机分粗细者为报化。今章四智摄余之义也。论亦镜智自受用。平等性智化受用。妙观察智通报化。成所作智化身。此亦四智摄余身义也（云云）法苑第七三身章出体段云。佛地论说清净法界为自性身。四智自性相应共有常遍色身真实功德为自受用身○为十地菩萨所现一分细相为他受用○若为三乘有情所现一分粗相为变化身○然此二身皆四智相（文）摄论。无碍智法身（云云）指事引论第一云。一云。自性身即是无垢无养碍相智是法身义（文）金光明。四智摄三身（云云）指事云。新经第二卷云。起事心灭故得现化身。依根本心灭故得显应身。根本心灭故得至法身。是故一切如来具足三身。有解云○（疑云。盖此文也。更无文。故又更云云可验之。又未验古经文也云云）集云。金光明三身品检未见。我用寄或中第五义说（云云）折云。借检此经。只有如如智是法身等。具如寄位中引。未见四智摄三身文。或即此文。滥境智合为法身故。未敢详定（文）有私记云。问。彼经正文如何。答。新经第二卷云。如是三身具足摄受阿耨多罗三藐三菩提（云云）今章家得此文意云四智摄三身也。问。何故以此文证四智摄三身欤。答。阿耨菩提摄五法故。以此文证四智摄三身也。言五法者。真如四智也。问○答○汉云无上正等正觉○无著金刚般若论有二释。一说。无上觉者真如也。正等正觉者四智也。一说。无上觉者通理智。正等正觉者总说也。自受用身是四智之体也。他受用身是平等性智之用也。变化身是成所作智作用也。理法摄于大圆镜智。能证智故。故云四智摄三身也（云云）经文中全不见镜智为法身等之义。如何。经云。如来法身悲境（云云）此二句如性起品（云云）折云。如性起品中如来身十相中说也（文）集成指十三量等身经文并引疏等。问。顿教心。唯一实性佛（云云）依何经论欤。答。
    佛地论法身生身（云云）折云佛地论具云。佛有二种身。一者生身。二者法身。若自性身。若自受用身。俱名法身。诸功德法所依止故。诸功德法所积集故。若变化身。若他受用。俱名生身。随众所宜数现生故（文）抄二（上）云。或说二身。佛地论说一生身二法身○（云云）多分同章。法苑第七多同演义。
    本业二种法身（云云）本业上卷学观品云。从初地至后一地。有果报神变二种法身。一法性身。二应化法身○佛言。佛子。出世间果者。从初地至佛地各有二种法身。于第一义谛法流水中。从实性生智故。实智为法身（上自性法身）○一切众生善根感此实智法身故。法身能现应无量法身（上应化法身）折所引注折注也。
    问。何故此二身为终教之义欤。答。经文应化既法身应也。故折云。用亦名法身。是故终教（云云）集云。太一日。何以故俱是法身故（云云）问。法报化三身者。何教所谈欤。答。章。此通始终二教（云云）付之孔目当回心教（云云）如何答。
    问。三身外立自性身者。何教义欤。答。章。此约终教（云云）付之孔目此义唯当直进教（云云）如何。答。
    孔目第四（相海章）云。或立二佛。谓自性法身佛应化法身佛。此义当终教。何以故。但是法身故○或说三佛。一法身佛。二报身佛。三化身佛。此之一义当回心教。何以故。由小乘人不立法身。此依摄论文。法身亦二种。二十一句功德等。或属应身。或属法身。或说四佛。谓自性身法身应身化身。此义唯当直进教等。何以故。为欲显法身是差别德自性身是通一体故（文）法报化三身者。虽始终二教之盛谈。名因通小乘故。释回心教○次三身外立自性身义。虽当章终教。始教终问通终教故。孔目释直进教也。集云。或立下。三三佛相海章此唯回心教通义可知（云云）
    佛地论。受用身分自他（云云）折云。或立四下。佛地论云。又受用身略有二种。一自受用。无数劫修所成故。二他受用。为诸菩萨受法乐故。又云。如是三身有四分故。得有四句。一受用非变化。谓自受用身。二变化非受用身。谓变化身○三亦受用亦变化。谓他受用身○四非受用非变化。谓法身（文）
    楞伽四佛（云云）钞二（上）云。楞伽经说。一应化佛。二功德彿。三智慧佛。四如如佛。初是化身。中二是报身。后一是法身（文）
    问。圆经之中处处说十身。而有何所由指离世间品欤。答。第八地通行境解境。当段佛身开合者。专就行境佛身论之。故先指离世间品也。既云。以显无尽（云云）实可通二种十地也。故复古云。或立下五十佛。孔目云○此经无三身。但有二种十身。如前后说（云云）
正本云

    正和第二（癸丑）八月二十四日亥克。于伊贺国神户吉田寺西方坊经藏终功毕。上卷三帖中卷二帖下卷十帖。首尾十五帖。边土之境书心稍难得。引文多阙。并期后勘（矣）
    自他同殖见闻种子。一生不克三生必圆。
    圆宗末资沙门审乘（俗年五十六）
    文安四年正月十七日。于东大寺书写毕。已上十五卷随当稽古虽料纸不调书之。后见人宜被调之者欤。
    愿以此功德普及于一切。我等与众生皆共成佛道。
    右笔快舜（祐乘）

华严五教章问答抄下十
