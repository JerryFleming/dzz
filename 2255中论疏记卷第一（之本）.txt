No. 2255 中论疏记卷第一（之本）
（集众异说不敢和会）

          大安寺沙门安澄撰
              

    详夫正观玄宗。唯有游心之路离相之旨。非言何以诠乎。故今将入疏文。略开三门。教起因缘故。解释题目故。随文判释故。第一教起因缘故者。大圣法王以佛眼观见彼世间愚痴众生。起有无等诸戏论网。邪见稠林之所坏乱。生死牢狱之所系闭。所以起第一悲发勇猛慧。于无量亿那由他劫。弃舍身命无厌惓。心能修一切福慧万行。钻般若境界海。断众多烦恼网。而于诸法无分别心。得一切法真实甘露。随逐众生性时处等。尽未来际。摄受利益不共二乘及诸外道。爰龙树提婆。如自所证。于圣所说尘沙法中。显示实义。拔济群冥。其残学者虽修正法。以迷谬故。皆成不善。是以欲令学徒开示如来如实道理。悟解大道。案妙阿含。思察筹量。造中百论。然自天地开辟以来。人民□悷。不信因果。刚强难化。出离无期。所以四圣衔于高命现于震旦。渐以诱喻。甫有宝应菩萨。名为伏仪。创始八卦。吉祥菩萨。号为女娲。变化万物。摩诃迦叶。号曰老子。显扬道德。儒童菩萨。号曰孔子。教修孝义。人民之性以此调柔。堪应随佛修行正法。所以至于汉朝。法音发显。及于齐梁。弥得兴盛。大小乘之类。修习空有之音。随禀流布。各辨一部所有之义。但是法宝中一支耳。未若此论苞含大小该罗理教。是故大师吉藏。欲弘大法。制作此疏。凡有七意。一助佛扬化。令法久住。解释佛经。令物信悟大乘。光明令不绝故。二小乘旧师不信大者。破执而令信受中道法故。三学诸权论者。破其谬僻为说大道。令彼舍权归了义教勤修学故。四释无依无得广大之义。令诸学徒易悟入故。五释大乘中众生皆有佛性之义。令诸行者知决定有勤修习故。六明谛智之义。令诸学徒用此通释大乘诸经作佛事故。七彰施教之由。令遍了知如来渐次法门权实相故。教起之由略明如此。委如余处。恐烦不述。
    疏曰。中论疏卷第一。此下第二解释题目。于中有二。初辨法名。后明人目。初中又二。谓所释与能释。所言中论者。即此举所释论名。疏主释中论之字。略有五意。一斯论定佛法之偏正。判得失之根源。是以龙树菩萨表中论名。二斯文论中实之理。从所诠理实得名故。业品云。此论所明义。离于断常。故云中论。三龙树所作凡有三论。一无畏之广。次十二之略。今此折中之论。故称中论。四斯论先无缘起。后略余势。但有正文。以文表义。故称中论。五龙树大士是中道之人。即所制作从人立名。故称中论。准此疏文。中人之所造论。故称中论。即依主释。又中即论。故称中论。即持业释。而言中者。玄音论云。所言中者。不得有边。所以云中。何者。若无中者。何得名边。此以中遣边。又无中与边。是妙中。何者。中与边相对是病故。又中义者正义。以二谛为体故。又是假义。以涅槃佛性真如实际法身等皆是假义故。又无常义以净名经云不生不灭是无常义故。何者。无常之言。无于常也。若有常者。不得无常。既无有常。何有无常。所以无常者犹是中也。又是苦义。何者。三界皆苦。无有乐也。若无乐者。何得有苦。故苦之言即是中也。又是空义。何者。若有知毕竟空之意者。不名毕竟空。既无知毕竟空之情故。云毕竟空。所言论者。尽言为论此即尽一邪言。故云尽言为论。又主客交言而尽语言。故云尽言为论。而言尽者。若有言时而云尽。若无言而寂坐时云尽。二义俱得。今检玄义云。且依名释义者。中以实为义。故涅槃经云。我昔本无中实道义。是故现在有无量烦恼。论序云。以中为名者照其实也。照谓显也。立于中名。为欲显诸法实故。言照其实也。又及正为义。故华严经云。正法性远离一切语言道一切趣非趣。悉皆寂灭相。此之正法即是中道。离偏曰中。对邪言正。故不迁论云正观论曰也。然今云中者。非多非一。随义对缘。得说一多。一道清净更无二道。一道即是一中道也。若约二谛。即得二中。以世谛不偏故名为中。真谛亦尔若约三谛亦得三中。亦得四中。一对偏中。对大小学人断常边病。是故说之。二尽偏中。大小学人有于断常。即不成中。偏病若尽。即名为中。三绝待中。本对偏病。是故有中。偏病既除。中亦不立。非中非偏。为出处众生。强名为中。四成假中。有无为假。非有非无为中。由非有无说于有无。如此之中有成于假。
    问。睿师云中论。影师云中观论。云何相违。答。述义云。然此论有广略二本。虽广不增。虽略不减。略有二义。一举中而说兼悟观。所言悟者。即是观义。二每品各有观字。故更不举之。广亦有二。一或闻中悟。或闻观悟。二举中明而不悟解。闻观悟了。今疏主云。但论有广略二本。但云中论。名之为略。加于观字。即是广本。然此广略皆有其义。所言略者。谓理教所诠之理。名之为中。分三种中道。谓世谛真谛非真俗中道。能诠之教是名为论。于是二中。无教不收。无理不摄。所言广本具有三者。中谓诸佛菩萨所行之道。观谓诸佛菩萨能观之心。诸佛菩萨观辨于心。宣之于口。名为经论。要具此三义乃圆足。广明如余。
    问。中论之字是谁置耶。答。述义云。且有二义。一本论师安置论名。何者。如诸经中佛立名字。论主准之。论中标名。如因缘品云真实微妙法即是中之异名。后人取之。安在论首也。二翻译者见者论所论义。目中论名。今案。智度率第十九卷云。中论中亦说。涅槃不异世间。世间不异涅槃。涅槃际世间际无有异故。十二论观作者门说。如中论说。中论序疏云。是以龙树菩萨表中论名。准此等文。故知本论师安置论名。亦可释论师安之。故初牒长行云。龙树菩萨为是等故。造此中论。又无著菩萨名顺中论。清辨菩萨名般若灯论。准此等文。此释论师安之。明知非翻译家安之。但有人略寻文旨云。译者具安三字。然睿师略观字者甚非。三藏既三具置三字者。何睿法师辄削观字。亦违序疏。以云论有广略二本故。
    疏言第一卷者。第二明能释之法。然云疏者。开演解释之义。谓疏主欲开演解释正观一论之旨归。撰集摄岭兴皇之善言。制作此疏。即是中论之疏。依主释也。昙摄师云。疏者所据反。广雅曰识也。按书疏记识也。所居反。按疏犹布也。文字辨嫌。云第者。大□反。薉草第子也。第者大戾反。次也。基法师云。第者次也居也。一者极也首也。此疏有十卷。此卷居初。故道第一焉。
    疏曰。胡吉藏撰。此下第二明人目。夫道不孤运。弘之由人。故先虽明所弘之法。而未辨能弘之人。所以今次明弘之人。然惟正观之旨。良登涅槃之梯橙。不二之言。乃度苦海之船筏。但物机未熟。药法宝于流沙之西。正化时隆。扇淳风于震旦之界。既乎摩腾向汉。教音始着。罗什涉秦。法义光阐。自是以来。遂得家家营建出世之业。人人修集菩提之因。故知传法之德其利博哉。谁乐道者不勤修习。然则佛涅槃后。像法之中有应真大士。厥号吉藏。诞生震旦独步一人。斯乃四依菩萨之一士也。俗姓安氏。是安息国太子世高苗裔。母凭氏。即杨州金陵里女也。祖世避仇移居南海。因遂家于交广之间。后迁金陵。仍纳金陵里女。母梦有神人乘云而至。因此降祥俄而载诞。自年十三夙涉文德。更表贞淳。聪睿绝伦。智辩有殊。仍以宿殖早厌尘俗。梁代之初。年十三出家。真谛三藏问其所怀。可为吉藏。因遂名也。仍止兴皇寺。坚守戒珠。威仪无缺。如如为家。无贪为荣。遂依朗法师受业。一闻将尽。再览无遗。众感惊异。乃令覆述。具竭所闻。不漏一言。爰我闻芳声从兹发Ａ焉。年二十一受具。坐夏学律。五篇七聚之宗。亦一遍斯得乎。欣然遂志修菩萨道。持戒如护浮囊。行施不□金玉。凡有升堂。莫非人Ｂ。隋开皇年中。京游镜水。止嘉祥精舍七八年间。恒事敷演。远方听众八百余人。十九年从王入京。停日严寺。大唐膺运绍隆正法。武德元年居实际寺。二年□请住会昌寺。三年敕置大德十人。廷维释教。法师自少迄长。经历三代。常转法轮。未曾止息。凡讲法华经三百余遍。大涅槃华严大智度论净名金光明仁王金般若胜鬘法华论等。三论等洛数十遍。并著文玄。并传于世。常勤修业行。愿睹弥勒。春秋七十有五。即武德六年五月。迁神于实际寺东房。今温国寺是也。
    所言胡者。述义云。胡者是姓。取父本国之号即为姓也。共胡族飒末建国辅相之子。有人传此意云。自天竺东从大唐西。在二百余国。总名胡。族别名飒末建国。今案。嘉祥碑文并续高僧第十一卷中吉藏传云。安息国人。太子苗裔。准此等文。非飒末建国人。加以述义云。相传如此。更检别传。今既有别。传宜。不可用述义说。今谓。胡者通名。何者。释道安五失三不易去。译胡为秦。有五失本。一胡语尽倒而使。从秦一失本。乃至广说。又法华胜鬘注云。胡本胡音。又法琳传。名佛为胡神。准此等文。所言胡者。通于天竺。今云胡者。指安息国。故云胡耳。自唐以西总名胡故。言安息国者。有人传云。北天竺之界。此昆仑山东方。窗岭山西方。飒末建国在南海交广之处。案十住毗婆娑论第十一卷云。或欲使度苦故而杀。如西方安息国等。又义净三藏云。在安息国故云。安息香。大唐图云。北天竺之西南有恒河水。从此去西北有安息国也。准此等文。是西天竺之别国也。净名玄初卷序云。金陵沙门释吉藏者。举母之国以为名也。故续高僧传第十一卷吉藏传云。唐京师延兴寺释吉藏。俗姓安。本安息人也。祖世避仇移居南海。因遂家于交广之间。后持金陵而生藏焉。胜鬘宝崛云。慧日道场沙门吉藏者。举后住处。故传下文云。开皇岁末。隋炀帝入慧日寺。王又于京师置日严寺。又辨正论第三云。隋炀帝杨州造慧日道场。京师造日严寺。准此论传。故知举后住处。唯述义云。日严精舍亦言慧日道场。何者。才举日光。内外奕映。若有见者。发心舍俗。故言日严。大师妙慧转大法轮。若有闻者趣向大道故。言慧日者恐谬传焉。又云。大师生于梁末。长于陈代。及乎隋灭。以隋开皇十八年。至于长安。长安陈朝相去三千三百里。此亦与传碑相违。何者。传云武德六年五月。春秋七十有五。奄然而化。碑云法师自少迄长经历三代。即陈至大唐。并七十一岁。只传碑亦违。何者。传既云真谛三藏名为吉藏。即知生梁代。又云生年七十五岁。碑云七十一岁。述义云。大师年七十八。处于房宇端坐而卒。犹如入定。形色不变。古旧如此。相传久矣。有人解云。从梁代迄唐武德六年。合九十岁。如此异说。出生之年进退不同。故年数不定。言吉藏。者。传云。年在孩童。父引之见于真谛。仍乞詺之。谛问其所怀。可为吉藏。因遂名也。准此传文。真谛三藏名为吉藏也。述义云。言吉藏者。举大师之讳。字虽无立名所以。而义准解之。吉即不二之法。以此为藏。贮畜法宝布施群生。故仍名之。准此记文。今云吉藏者。中道正观之法。名之为吉。以此为藏。贮畜法财施与庶品。故云吉藏焉。有人传云。吉者善也。藏者摄持之义也。
    言撰者。净名玄序云。因撰所闻。着兹玄论。述义解云。始从天竺迄于此土地。制论之体凡有二义。夫申义宗。而所制之名为作也。如龙树造中观论。释道安作本无论等。撰集经论之说。而所述之名为撰也。如分别明造般若灯论。大朗法师华严义疏等。今惟疏主简集经论之要义。并采诸家之善言。而加于妙思制于此疏。故云撰。玉篇。撰者助变反。数也具也定也。今须后训故。述义云。撰者简定之义。简自才智定所明义。然简糸皆等名练。简金银等名炼。简所知法名撰。汉书定律令撰二百章。郑玄曰撰。犹治择之名也。问。疏主住七十余岁。经历三代转法常转法轮。何年制此论耶。答。出处不同。碑云。仁寿二年。令出净名三论疏。百论序疏云大业四年。
    疏曰。中观论观因缘品第一。此下第三入文解释。此疏一部十卷。大分为二。第一总料简。第二解释本文。初中又二。第一总标。第二别列。总标之中。今所举文诸本不同。有本无此九字。今本有之。如此文例非一。硕法师疏云。既称中观论观因缘品第一者。只精识中观故了因缘。只由善识因缘故解中观。所以大师云。解中观即是正释因缘。何故尔。若不识中观。亦不解因缘。亦不解中观故。今只为识中观故解因缘。只为识因缘故解中观。所以言中观论观因缘品第一。中观即是一部之通名。因缘是品之别称。品之言类。此品最居前故言第一。问。中观论三字皆名中观论耶。答。尔。可者。中即不生不灭。观论亦尔。中即所照不生不灭。观即能照不生不灭。所论不生不灭既是中。能论不生不灭亦是中。故去皆中也。中即义相观。观即心行观。论即名字观。言义相观者。观既有其名必应有义。如真俗是名。非真俗是义。又真俗是名。真以真实为义。俗以浮虚为义。言心行观者。心发此行也。广义中字观者。知一切法。但名字不内不外非住不住故。悟名字即解脱。故去皆观也。皆论者。论即能论。能论既是取中论。观亦是也。
    疏曰。将欲释文。大明二义。初释因缘品名。二论开合。释因缘品名。略为五门。一通别门。二正名门。三释名门。四破申门。五同异门。疏云将欲释文等者。述义云。通举一部之文故云释文也。言大者。总也夫也。昙捷师法华字释曰。将者子陵反。论语云。故夫从从将圣也。尔雅云。将者大也送也。广雅曰。将者里也欲也。子高反。三苍云。将主也。尔雅曰。将资也。今须欲训也。言二论开合者。述义云。讲此论众师或科文而说。名之为开或不科而说。是名为合也。今案。下明论齐处云。伪秦长安昙师不开章段。北土法师开之。章段准之应悉。然有人云。论于开合者。不寻下文。又或本云。论章开合甚。会下文云。第二明论音开合。不可异执也。
　　疏云释因缘品名略为五门者。此下第二别列。于中又二。第一别释因缘品名。第二通一部以料简之。初中又三。谓标列释结。此文第一部标也。述义云。然见有本。无名之字应是落脱。何者以上既言释因缘品名故。若直言释因缘品者。应是通释一品之文。若言。尔者标释相违故为不可也。所言为者。犹在字也。今案。掌珍论上卷云。自亦许为。靖迈师云。为犹有字也。准之可悉。疏云一通别门等者。此下第二列也。述义云。中观论三字母品存故。云通观因缘品者。只一章目故云别。然释因缘品。有通有别。一对中观论之通而存别故。二就别之中。。亦有通别。三就因缘品。相对因缘。名之为通。十二四缘即是别也。通别因缘之中。正观通因缘。以通必兼别故。以如此事正故。云正名门。准此文。今云正者。傍正之正。然有人传云。破邪因缘显正因缘故。云正名门者。非也。违疏下文故。如因是种子故亲。缘是水土故□。此名释名门也。如破执因缘申所知空之因缘。此名破申门。约此论。十二门论以明同异故。云同异门。谓二论同明观因缘。故云同也。文有开合广略不同。故云异也。
    疏云问何因缘故等者。此下第三随列别释。文中有五。今此第一约通别以释之。于中又二即问与答。问中言标题者。玉篇上剖冲字尧怖交三反。击也损也。絜壮也。花苑云。表帜之所处也。长木也。下玉篇达鸡反。显也。来识者视也。疏云答回复有四义等者。此下第二答也。于中有四。复次第一约理教以明通别。第二约药病以明通别。第三约标释二门以明通别。第四约中观发显以明通别。今是第一约理教相待以明通别。所言所显之理等者。通所能谓理是。能显之教者。别即是教也。而云中名唯一者。述义云。有人言。一中道理。名唯有一也。今明不尔。每品首以存中安故。云中名唯一也。淡海记同之也。
    疏云二所申之理等者。第二约药病相对以明通别。言所申之理等者。通所谓药是。所破之病等者。别有即是病也。问。所显之理与所申之理有何差别。答。述义云。有同有异。所言同者。以二谛教显不二理时。病无不破。以正观智破执病时。理无不显故。所言异者。破病之义非显道义。显道之义非破病义故。淡海记亦同。问。此二是为是体中。为当用中。答。述义云。傍举体用二中。而以正义举体中也。淡海记同之。
    疏云三者题中观诸等者。第三约标释二章门以明通别也。言题中观论等通也。观因缘品等者别也。所言标章门者。有人传云。依下疏文云。开章门者。应言标于章门释于章门。言不生不灭乃至不来不去者。所言乃至者。疏主释云穷到之辞也。具明八不。如疏下文。言观辨于心论宣于口者。次下疏云以观。辨于心论宣于口。六种品疏云。观照于内。言彰于外。故名为论。即是化身。有疏云。今此论即是所显之理。理即是不二中道。不二之观辨心。不二之言宣口。故言中观也。准此疏文今云。观者不二之观。论者言论即不二之言。准之可悉。
    言如上偈云等者。指此论第四卷四谛品。偈文所引全同。所以不记。疏主显数条意。且约中假义而为释之。即第三条意。言因缘所生法者。牒也谛也。我说即是空者。明第一义谛也。亦为是假名者悉上二谛□皆是假。既云众缘所生法我说即是空。此是有宛然而空故。空不自空。名为假空。空宛然而有。有不自有。名为假有。亦是中道义者。说空有假名。为表中道。明假有不住有故有非有。假空不住空故空非空。非空非有即是中道。余条意不当此处。故且不引。硕法师云。我说即是空者。既是华手经文。所以我者佛我也。述义并淡海记异说烦多。不要故不记。唯捡疏下文云。华首经文也。有人传云。此经有十卷。捡上下文。都无此文。元康师疏云。此经未尽度来。今捡大论第六卷云。因缘生法是名空相。亦名假名。亦名中道。准此论文。应言无五言偈文。可言长行文。彼经长行中有四句文故。指经文处。如疏第十卷记言。答观正因缘等者。所言正因缘者。述义云。佛说如幻如化。假生假灭无灭等也。假生假灭即世俗谛。无生无灭是胜义谛。由此二谛以显不二中道。由此中道成无二智。由无二智而发二智。以此二智说法断疑。故云论耳。
    所言邪因缘者。述义云。有三种邪因缘。一诸外道云从微尘世性生诸法等故。大论释无尽品云邪因缘者微尘世性等是也。二众小乘云从六因缘四生诸法等。三有所得大乘云从本识种子生诸法等。如此等辈。闻诸法性作决定解。不识如来本意。故云邪因缘也。言是故偈言等者。此论主归敬偈文。所言显正者。疏主解云。叹佛智能说三种中道因缘。即显正也。所言破邪者。能说八不因缘。灭八不戏论。八不戏论者。二乘人也。是二乘回小入大也。亦可破菩萨有所得生灭心。令菩萨悟入于大。即知八不因缘。破三乘人戏论。令三乘人皆悟大乘。此即破邪也。总显大意云。能说佛说如幻如化假生假灭无生无灭正因缘。以破外道小乘有所得大乘戏论邪因缘也。问。智度论第五云。因缘生法灭诸戏论。佛能说是。我今当礼。案此论。云因缘生法灭诸戏论佛能说是。今何故云佛智能说三种中道因缘善灭诸外道等不八戏论耶。答。二论互举一义。谓彼知识论明显道义。此论显破病义故。
    言云不异者正观等者。疏主释云。检有所得邪因缘不可得。故名观因缘。此是所破义。准此疏文。所言邪因缘者。有所得邪因缘。言捡者。玉篇冀敛反。□也同睑也。掇也局也。硕法师疏云。若也。通论。只是破。破只是观。何故尔。良由欲观故。所以须破洗。良由欲破故。所以须观察。准之可知。言观名据申正等者。疏主释云。照达假名正因缘。故名观因缘。此明所申义。显在十二门疏上卷硕法师云。若也。别论。观言观察。破言破洗。中论申正破傍。正欲申教。故须观教之得失。所以中论宜受观名。百论破正申傍。正欲破自树外道。所以百论宜受破名。准之可悉。言如云观身实相观佛亦然不可言破身实相破佛亦然等者。引例结成。观破异也。所言观身实相观佛亦然者。案。净名疏下卷。见阿□佛品。佛问维摩诘言。汝欲见如来。为以何等观如来乎。维摩诘云。如自观身。实相观佛亦然。疏主释云。此章正明法身绝四句也。谓佛身绝四句。众生实相亦绝四句。是以实相即是法身。总显意云。谓佛与身是是二见。非见佛也。得无二观。乃名见佛也。述义云。净名自观此身不生不灭实相。以为观佛。若能如自观身。实相观佛亦然。不复异相。以无乖为得见也。有人传云。如观自即是实相。观佛即是实相亦然。故净名玄述义第二卷云。观佛亦然者。观我身即是佛也。又肇公注曰。净名自观身实相。以为观如来相。重牒云。以观己身具三身。亦观十方诸佛如此。等文皆同意也。今谓不尔。净名玄第七卷云。三者初之二会正辨法身。后集则明佛性何以知之。观身实相。观佛亦然。法身者既即是身中实相。故知实相而佛性。既言身中实相。何等言身即实相耶。
    言问应以论等者。此问意云。若观名据申正者。此即应是以论显正因缘。何故题称观因缘耶。言答即此观名等者。此答意疏主释云。观辨于心。论宣于口。故詺论为观。此是吐论主观心。以示于物。故名论也。
    言答示诸佛菩萨等者。此答意云。论主不欲直口言说诸法是空。若口说空者。此是口为说空。行在有中。今示诸佛菩萨如行而说。显论从于观生。欲令众生观悟因缘空。如说而行因论发观。故立观名也。
    疏云四者标中观论等者。第四约发显以明通别。述义云。中发观者通也。以中通于一切故。观发中者别以观。但观因缘之智故。疏主释云。中发观者。如涅槃经云。十二因缘不生不灭能生观智。譬如有胡能发势病。何以故。能为热病。作因缘故。十二因缘亦复如是。观发中者。众生本谓因缘生灭。不知是中。以正观检其生灭。不得方悟因缘是中。此即因观发中显在中。玄论义也。硕法师游意云。中发观者。此由中道发生正观也。观发中者。由论主观解发显中道也。
    疏云正名门第二等者。第二明正门也。于中有二。谓问与答。答中有二。即总与别。别中又二。第一明从破三种因缘受名。第二问答料得得名傍正。初中有三。第一明从破四缘受名。第二明从观通因缘受名。第三明从观十二因缘得名。约破四缘得名之中。言以四缘摄生义尽者。如下阿毗昙救偈云。四缘生诸法。更无第五缘。又杂阿毗昙心论第二卷行品偈云。心及诸心法。是从四缘生。二正受从二。谓余说于二。长行释云。心及诸心法是从四缘生者。心心法从四缘生。前开道故生是彼次第缘。境界是彼缘缘。除自己余一切法。是彼增上缘。余因随其所应说因缘。二正受从三者。无想正受灭尽正受从三缘生。二心正受前心。心法是彼次第缘。自地前生善行。及彼共起四相是彼因缘。增上缘如前说。谓余说于二者。除无想定灭尽定余心不相应行及色。此诸法二缘生。谓因缘增上缘。准此论文。心心数法具从四缘生。二无心定从三缘生。除所缘缘也。非色非心并诸色法从二缘生。即因缘增上缘。故云四缘摄生义尽也。问。若色法者从二缘而生者。何故疏第三释缘缘处。云凡释缘缘有五心境。合目唯目色法唯名心法耶。答。论示一途义。疏显再往义。故不相违。若依大乘义者。因缘但约种子所生之色心法次第缘不异。前缘缘与增上缘。通约有为。三聚法并佛果智。及真如无为法也。述义云。未来心为因。现在法为缘生心法。故生心聚。种于为因水土为而生牙。故生色聚。欲行灭尽定之心为因得灭尽定。故生不相应聚。以不障碍分为增上缘。故因缘生三聚。前心灭而后心起。故生心聚。欲行灭尽定之心为因。其心灭而得尽定。故生不相应聚。故次第缘生二聚也。未来心为因。万法为缘。而起心法。故缘缘唯生心聚。此明不尔。论下长行云。因缘名一切有为法。次第缘除二世罗汉末后心心数法。余二世心心数法。缘缘。增上缘。一切法无康明云。若色若心皆是有为。有为相因而起故云因缘。本以心心数法。相续生为次第。而罗汉后心将入涅槃。更不与后心。作缘无有后果故。非次第缘也。若有为若无为。心缘此法。皆能与心为缘。故名缘缘。皆能令他增胜。故名增上缘也。准此疏意。心心数法。从三缘而生。谓因缘。次第缘。增上缘。诸色法者。亦从三缘而生。谓因缘。缘缘。增上缘。余一切法。皆增上缘。故知不尔。问。杂心论注释与此论注释俱。是青目菩萨所造。亦所立义具毗昙义。今何故二论相违耶。答。二论影略互显。亦可二论不违。而元康师误传。何者疏第三卷末云。依毗昙心者。心法从四缘生。色法与非心法。从二缘生。除缘缘及次第缘也。故知尔也。有人自问云。一者从下破四缘受名者。违下明十义之中初义。云四缘通有为无为。不正明内法过患。菩萨不欲度于四缘河。故不就四缘。以明观行文。自答云。总谈论意。因缘有三。四缘通因缘。十二因缘初文约此总义。随破四缘受名。下文约傍正也。正以通因缘受名也。约别因缘。亦有傍正也。正以十二因缘受名。不就因缘受名。然非无傍受名也。今明此问答不尔。既云。总谈论意。因缘有三。何以十二因缘。离四缘耶。又云。正用通因缘。以通必摄别。岂非四缘是别因缘耶。故不应作此问答也。
    疏云。二者因缘义总等者。第二明约通因缘得也。所言因缘义总者。淡海记云。如生死与涅槃。□是般若义等。亦是一切法正一切法邪等。所言生死涅槃者。述义云。生死有二种。一分段生死。谓色形躯别。寿命长短故。二变易生死。无色形躯别。但以色心念念相传。前变后易故。涅槃亦有二。一体涅槃。亦名实相涅槃。即无二智故。肇论云。涅槃大道。不可以有无得之。二用涅槃。亦名修成涅槃。是权实二智故。净名玄云。观智圆满即是菩提。菩提无累即是涅槃。然则于菩提上。离患累义。说为涅槃。就用涅槃亦有二种。一总涅槃。凡果位所有万德是。二别涅槃。即万德中无累之义。具明如肇论述义第四卷也。言九十六术者。有人传云。百论疏上卷云。外道虽有九十六种。而略举三师二天。准此疏文。应言佛未出世之前。人皆兼为九十六种也。辨正论第五卷云。九十五种之苗裔。富ｄ那等也。第八	卷天监三年四月十一日。梁武皇帝舍道诏文云。大经中说有九十六种。唯一佛道。是于正道。其余九十五种。皆是外道。朕舍外道以事如来。若有公卿能入此誓者。各可发菩提心。老子周公孔子等。虽是如来弟子。而为化既邪。止是世间之善。不能隔凡成圣。公卿百官。侯王宗室。宜反伪就真舍邪入圣等。准此论文。唯九十五种是邪道也。梁武帝发菩提心序文亦同。晓法师金光明经疏云。九十六种之中。九十五处即是外道。一唯佛道。范法师无垢称经疏云。九十六种外道者。五种各有十五弟子也。第五师之弟子。若提婆更成师。亦有十五弟子也。此人有师资二义。故为九十六。若明人数唯有九十五也。有人解云。太觉师四份律钞枇第十二卷二衣总别篇第十七云。案多论云。外道六师一一各有十五弟子。师资合计九十六也。准先所引百论疏并辨正论。六师各有十五弟子者可谬。何者六师及十八一切智人。皆佛时为弟子故。以五师等皆是佛前劫初及住劫故。检智度第七十作卷云。诸梵天等九十六道。不能及故实际为深。涅槃经列八十天与十仙外道六师外道。智度论说十八一切智人。百论列三师二天。假令合计百十九种。今十八一切智人中除中六师。即六师外道故。除百论二天。是八十天中二天故。如此开合故。成九十六种。文林义列九十六术。然九十六种外道。约人而数之。九十六术者。约行相而为名之。有人如此异文和会云。九十六种外道有二种。一佛未出世之前九十六种。智度论等所明是也。二佛出世之后九十六种外道。范法师等所存是也。言建首者。有人传云。二字合训初也。言非因缘义者。述义云。因缘与非因缘。皆为因缘。然于外道。云非因缘耳。
    疏云。三者此品观十二因缘等者。第三约观十二因缘。以明得名。于中有二。初引三证释成。从观十二得名。后引十义释成。不从破四缘以得名。初中又二。初总明观十二因缘。故云观因缘品。
    后问答显得名。于中又二。即问与答。中又二。谓总标与别释。于别释中又有三。初引论主偈并青目释。次引长行所引大品经文。后引十二因缘邪见二品文。初中言一者。论主偈云。等者。述义云。以显相言之。论主列八不。而为一偈。故云论主耳。然以细相言之。八不是璎珞经所说。良是经偈也。今谓。不生亦不灭等一偈。是璎珞偈。今所引之一文。是论主归敬偈。故硕法师。今以一文。据八不与归敬。是论主真言故。释论第五卷道。不生不灭不断不常不一不异不来出。佛能说是。我今当礼既道。佛能说是。我今当礼。岂非论主自标。准此疏文故知。论主偈也。言故青目释云等者。案。初牒行云。先于声闻法中。说十二因缘。又为已习有大心堪受胜法者。以大乘法说因缘相。谓。一切法不生不灭不一不异等。毕竟空无所有。元康师明云。指增一阿含经中所说。十二生灭义故。云先于声闻等也。久行大道久种善根。故去已习行也。发大乘心。故云有大心也。以久习行已发大心。所以堪受深法也。今取意略引之。言青目者梁时僧。祐律师作萨婆多传云。婆秀槃陀汉言青目。善通深论。造三法度。释中百论及法胜毗昙。元康师破云。婆秀槃陀只是婆薮般豆。梵音轻重故此不同。婆薮槃豆则是菩萨宾罗伽。乃是外道两说不同未知。就是多恐祐律师错。有人解云。外道名宾罗伽。今菩萨名宾罗伽。准之可悉。
    疏云。二者论引大品经云等者。第二引大品以释成也。言大品经云等者。案彼经第二十九卷无尽品。须菩提白佛言。世尊。是般若波罗蜜不可尽。佛言。虚空不可尽故。般若波罗蜜不可尽。须菩提。是十二因缘空。是独菩萨法能除诸边颠倒。坐道场时。应如是观当得一切种智。疏主释云。言不可尽者。凡有三义。一十二因缘如虚空。虚空即是实相。由观实相。发生正观。故有三世诸佛。三世诸佛观于实相发生正观。以实相不可尽故。二实相若是有无四句。此则有尽极处。以实相绝有。无四句无极处。故名不尽。三二乘灭十二因缘。即是尽义。菩萨知本自不生。今亦无灭。故言不尽。即是佛性。故坐道场时。即见佛性也。言道场者。所言道者。谓无上正遍知佛果道也。所言场者。凡有二义。一者即指佛果众德。用之为场。故此经文。以佛地众德用为场。二者既用果为道。以因为场。因能感果。如起道之处名为道场。故万善之因。是逮觉之所由。菩提之根本。修心之闲地。弘道之净场。但因有二处。一者六度等行。二者四谛等境。皆能生道。故名道场。此之境行为真道场也。菩提树下起道之处。名为道场。谓应迹道场显在净名疏第四卷菩萨品光严童子章子也。元康师明言。道场者得道之处。名为道场。即菩提树下是也。今在天竺摩得竭提国。大智度论第四十二卷云。土在金轮上。金轮在金刚上。从金刚际出。如莲华台。直上持菩萨坐处。令不陷没。今取意略引之。有传云。十二因缘如虚空不可尽者。消文。应言观十二因缘者。犹如虚空而不可尽。有人云。十二因缘者。如也。虚空也。不可尽者不尔也。今谓。疏有三说。若依初说者。应如所言。但依第二说者。后说亦无妨难也。
    疏云。三者后小乘两品等者。第三引十二因缘邪见两品。以释成也。言外人问云。前已闻等者。案。此论第四卷观十二因缘品初云。问曰。汝以摩诃衍。说第一义道。我今欲闻说声闻法入每一义道。元康师明。总以二乘为小道。通名声闻。有义说。声闻有二种。一缘觉声闻。二声闻声闻。今说声闻者。是缘觉声闻也。琳法师明。问曰。汝已等者结前。我今欲闻等者生后也。言论主还举十二因缘答云等者。十二因缘品次文云。答曰。众生痴所覆为后起。三行以起是行故。随行堕六趣。以是事灭故。是事则不生。但是苦阴聚。如是而正灭。令九行偈。疏主释云。初七行三句。明十二相生智者。所不为下一行一句明十二还灭。初明顺观。后明迷观。故云。小乘从十二生灭门入第一义。言。则知。大乘等者。准小乘从生灭门。第一义则显大乘。从无生灭门。入第一义也。述义云。此论未后辨。小乘观行有于二品。即十二因缘品邪见品也。小乘人知十二因缘。是生灭故空。大乘人知十二因缘。即无生灭故空。以知空义。云入第一义也。
    疏云。问何故从观十二立名等者。第二引十义释成。不众破四缘以得名。于中有二。即问与答。答中又二。初总标十义。后别以十义释成。即为十别。今云一者十二因缘等者。第一约菩萨度不度。以释成也。所言十二因缘正明内法过患等者。疏主释云。众生回流生死。有十二因缘。生死深旷回流不息。悉能漂汲六道众生。是故十二名不河也。显在十门论疏也。述义云。十二因缘。正明烦恼业事。故云内法过患也。今案。成实论大义记第十一卷十二因缘义云。十二因缘不出三聚。谓色心相应行也。无明唯心。不杂余法。故知。一切诸有皆心为本。心迷则生死云集。心解则天穷悉断。行体有二。谓心及无作识。唯心聚名色。或备三聚。或唯心色。六入有两。谓色心也。触受爱取。□唯心也。有同前行。具心无作也。生应例识。而名通三聚。老死时长义亦通三也。然则十二数中。六唯心功。谓无明识触受爱取也。三枝各备三聚。谓名色生与老死也。行有两。具同心无作。以色非善恶。无造来果故也。六入备两。谓色与心。以不相应行。不为识桶故。准之可悉。言四缘通有为无为者。论云。因缘名一切有为法。次第缘除二世罗汉末后心心数法。余二世心心数法。缘缘增上缘一切法。疏主释云。因缘者。依名释义。亦有二种。一者种子新而能生为因。水土□而助发为缘。二者本无牙体。辨之令有。故称为因。有可生之义。假缘助发。故目之为缘故牙具有无二义。种受因缘两名。故曰因缘也。次第缘者。以前灭为缘。后生为次第。次第是后果。以先灭心与后生次第果作缘。故名次第缘也。缘缘者。解缘缘有五。一云。心是能缘。境是所缘。心境合说。故名缘缘。虽有余释。不离心境也。又云。常住佛智亦缘境而非生灭。故缘缘门广也。又云。凡夫人识。缘于六尘。圣人真俗两慧。缘一切境。□是缘缘义也。又云。增上缘通有为无为。而果但是有为。准此疏文缘缘增上缘通于为无为。因缘通三聚。次第缘但心法也。述义云。约总相故云。四缘通为无为。若约别者不尔。总显意云。以世人多迷内法故。菩萨欲度十二缘河。小迷四缘故。不欲度于四缘也。
    疏云。三者十二因缘等者。第二约通于得失。苞含大小以释成也。述义云。菩萨知十二因缘不生不灭。所以得。外道不知十二因缘。而谓从世性等生。是故为失。故云。通失。菩萨得人法二空故名为大。二乘但得人空故名为小。故苞含大小。言如不达因缘等者显失。得于因缘等者显得也。于中有菩萨声闻也。言无在执计者。有人传云。无因之执计也。此外道执于无因故也。言苞含该罗者。玉篇。苞博交反。蔗也丛也。积也本也。花也丰也。苞裹之苞为包字。补肴反。包裹也。说文。象人怀任也。含户耽反。衔也哺也宽也。该古来反。备也减也。减犹皆也。赞也浮了包民。说文以兼备之该为胲字也。罗力多反。鸟罟为罗。说文以维罔鸟也。被也。绮属也。方言罗谓之离。离谓之罗。郭璞曰。行列物也。术者时橘反。皆也道也。所由也艺也。
    疏云。三者经云三兽同度十二缘河等者。此第三引大经第二十七卷文。以释成也。如彼经云。佛告师子吼菩萨。复次善男子。从生起见凡有二种。一者觉见。二者断见。如是二见不名中道。善男子。无常无断乃名中道。无常无断即是观照十二因缘智。如是观智是名佛性。如是之人是观因缘。犹亦不得名为佛性。佛性虽常。以诸众生无明覆故。不能得见。又未能度十二缘河。犹如菟马。何以故不见佛性故。远法师明。下偏就因缘观行辨中。于在有二。初圣凡夫。以明中道。次对二乘。以显中道。初中言众生起见。下举边显中。次无常无断。下明中异边。言无常无断乃名中道者。正辨中义。即是观照十二因缘智者。出其中体。如是观智是名佛性者。结中为性。次在乘之人。下对二乘。以显中道。于中有二。初明小非中。后明凡夫二乘不见。初中言二乘之人等者。明二乘。但能见因缘相。不及其实故。非中道。非中道故。不名佛性。是中亦应明佛菩萨观行。是中义不异前。故略不论。次佛性虽常下。明凡夫二乘不见。于中又二。初明凡夫不见佛性。虽常下文是。次又未能度下。明二乘不见。于中又二。初标二乘不见。谓。二乘观法未能及实故。如菟马不得水底。次何以故下。释以凡夫二乘不见佛性故。能观智不名中道。今取意略引之。述义云。三兽者菟马象也同度等者。就三乘人所观之境  。即是用中。而非三乘通教。亦可有体中义。以菩萨观体中故。净名玄述义云。如有传云。象菟二人共度大海。即此海中黄金甚多。象彻踰底截流度。黄金着脚出岸而行。脚底黄金随步堕落于地。贫人拾取能破乏菟浮而度。不知有何等物。彼何利人也。涅槃无名论云。经曰三兽度河。述义第五云。三盖谓菟马象。礼记祭宗厝之礼。菟曰明视。说文曰小兽也。又曰。马者武也。怒也。周礼六尺以上为马。世本相土作乘马。宗忠曰。黄事臣也。山海经。祷过之山多象。郭璞曰。兽之最大者也。尔雅地方之美者。有山犀象马。说文曰。南越大兽也。三兽喻于三乘二义。一以身形细中□别。二以度河浮中沈异。今就后义。十二因缘犹如河浮中沈异。三乘俱观十二因缘。而二乘观十二因缘是生灭法。菩萨即观十二因本来不生。今亦无灭。然则三盖喻能观人。河喻所观因缘法也。问。观十二因缘智慧。凡有四种。声闻缘觉菩萨佛。今何故唯云唯云喻于三兽耶。答。元康师肇论疏上卷云。开佛及菩萨故。有四种。合佛及菩萨则有三种。然此三人同观因缘性空故。得成三乘道果也。准之可悉。问。二乘同断见修烦恼等证无学。何故马喻缘觉。菟喻声闻耶。答。统略下卷释化城喻品云。合譬中说二涅槃。声闻小涅槃。缘觉中涅槃也。大乘同性经云。缘觉有十地。十地中有习气薄地。以利根故名中涅槃。声闻不断习气故名不涅槃也。言彻者。玉篇直列反。道也。达也。通也。明也。列也。今须达训也。谓至达也。今案。优婆塞戒经第一卷三种菩提品云。善男子。如恒河水三兽俱度。菟马香象。菟不至底浮水而度。马或至度或不至底。象即尽底。恒河水者即是十二因缘河也。声闻度时犹如彼菟。缘觉度时犹如彼马。如来度时犹如香象。是故如来得名为佛。准之可悉。此经一部十卷。北凉昙无忏三藏所译。
    疏云。四者。经云。凡夫顺十二因缘故。流转生死等者。第四引大集维摩二经文。以释成也。言凡夫顺等者。案。大集经第九卷云。佛告海慧菩萨。一切众生顺生死流。大乘之法逆生死流。述义云。十二因缘。于杂染清净。皆有顺逆次第。谓无明缘等等。是名杂染。顺次第。无明灭即行灭等。名为清净。顺次第也。老死老死集老死灭老死趣灭行等。历观四谛。此名杂染。逆次第。此约初习位加行法。而为言之。由谁无故老死无。由谁灭故老死灭。即知。无作缘故老死无。无常缘生故老死灭等。是名清净。逆次第。此就断灭。已重观察而为言之。从无明而起者无因缘。故不具四谛。从老死尽而起者观易成。故如大论云。菩萨为众生故。从果观十二因缘。无量义云。中于处处。演说甚深十二因缘。为求辟辟支佛人。而无量众生发菩萨心。或住声闻。准此应知。有通别义。今取意引之。言故非凡夫行等者。如维摩经中卷文殊问疾口。维摩诘言。若住不调伏心。是愚人法。若住调伏心。是声闻法。在于生死不为污行。住于涅槃不灭度。是菩萨行非凡夫行。非贤圣行是菩萨行。疏主明云。若住不调伏心下。明非调者。谓。若能调不调两舍心。无所依得正观者。始是调心法也。肇法师注曰。不调之称。出自愚人。调伏之名出自声闻。大乘行者。本无名相欲言不调则同愚人。欲言调伏则同声闻。二者俱离乃应菩萨处中之行也。在于生死下注曰。欲言在生死。生死不能污。欲言涅槃。而不复灭度。是以处中道而行者。非在生死。非住涅槃也。罗什注曰。凡夫行者有三种。善不善无动行。无动行者色无色界行也。上二界寿命劫笋长久。外道以为有常不动义也。佛亦因世取名而名之。故云非凡夫行也。行三脱而不证。故云非贤圣行也。疏主云。凡圣两忘也。准之可悉。所言体者体悟也。悉也。观也。解也。
    疏云。五者此论引大品云等者。此第五引初牒长行。所引大品经无尽品文以释成也。具引文如前。言即具三种般若等者。如智度论第□卷云。说智及智处皆名为般若。疏主释云。智处者实相境。从所生名般若。智者所生观照。说者能诠。此一般若从所诠受名也。般若反云智慧。勿用破判班音。但用□音切音也。净名玄第四云。又立三般若。皆就般若道中开之。一实相般若。能生般若。故名般若。二观照般若。当体名为般若。三文字般若。能诠般若。以所诠为称。亦名般若。述义第四云。三般若中。实相实非般若。所以名般若者。凡有三义。是般若之体。是般若之因。是般若之本。故名般若。如论云。菩萨应如是思惟。何者般若波罗蜜。体谓诸法实相。是即自问言实相无所分别。何故名般若。即释言。因观实相而得般若。此因中说果即说譬喻如人食布。言观照者。能观达于理源体。是般若故名般若。文字所以名般若者。以能诠于般右。亦以能生般若。般若之因故名般若。如大品云。当书持般若读诵般若。论云。欲得大智慧。当学小智慧方方便门。小智慧方便门者。谓般若经卷书持读诵。而言实相者本宗义。述义云。本来寂灭之理。离虚妄法。为诸法性。故曰实相。实者非虚妄义。相者体性无行。经云。实相无烦恼。无众生。无佛。乃至观好恶音声。知非音声性。常入无文字实相之法门。中论云。诸法实相者。心行语言断。无生无灭。寂灭如涅槃。述义云。实相般若且有二种。一体实相即中道境。二用实相是二谛境。今明若约通义可然。今此疏意且约别义而为言之。故疏文云。以照因缘有本来毕竟空。名为沤和般若。照毕竟空。于众生宛然而有。名般若沤和。准此疏文。不取俗谛境。为实相般若。又云。若说体用而为言之。有总有别。言总者。从实相境发观照智。由智说教。故实相般若为体。观照文字为用。此约本来而说体用。言别者。三种般若各具体用。谓。中道第一咨谛为体。实相有谛无谛为用。实相无二智者为体。观照权实二智为用。观照音声言说为体。文字照印屈曲为用。文字通别准前。子细问答具如别抄。
    言问观因缘但是般若等者。此问意云。十二因不生不灭。但具三种般若。亦是具足三种沤和耶。言沤和者梵语存略。若具应言沤和拘舍罗。此云善巧方便也。言三种方便者。境界方便。观照方便。文字方便。净名玄云。问。般若道既开三方便道。亦有三不。答。亦有三。谓境智文字。述义第四云。方便道中亦有三种。境界方便。观智方便。文字方便。而由文字。能诠般若。能诠方便。故通二道。然方便照俗境。以俗境能生方便义。为境界方便。以照俗境义。当体得名为观智方便。以文字能诠方便义。为文字方便。具明如别抄疏。述义云。问。因缘等者。即十二因缘不生不灭义。举所照境意取能照智。而有二义。一者照真谛为般若。照俗境为沤和。二者照真俗为沤和。照中道为般若。随处宜用也。言以因缘能生权实。二智者等。如本业璎珞经下卷云。佛子。二谛义者。不一亦不二。乃至不生亦不灭。而二相即圣智无二。无二故是诸佛菩萨智母。准此经文今云。法身者智法身也。言父母者生父母也。言沤和者。上玉篇于侯反。渐也。柔也。渍也。或作伛字。郁禹反。逼曲也。言宛然者。玉篇云。宛于阮　。屈草自覆也。尔雅曰宛中宛丘。注云。中央隆高。又于原切。悬名切。三云于阮反。上貌也。宋云宛宛然。
    疏云。六者大涅槃经明五种佛性等者。此第六引大经第二十七卷以释成也。如彼经云。佛告师子吼菩萨。善男子。佛性者。有因。有因因。有果。有果果。有因者即十二因缘。有因因者即是智慧。有果者即是阿耨菩提。有果果者即是无上大般涅槃十二因缘。不生不灭。不断不常。非一非二。不来不去。非因非果。疏主释云。十二因缘名境界因。所以。则因者能生。观者为观智。作因故名为因。二者十二缘乃至能令人得观智有了成佛果。此根本能生。于佛故名因因。观智为因因者。为菩提作因故。是因复因境界因生。复是一因故因因。菩提名果者。是观智果故果涅槃。果果者。从菩提果故云果果。然观智从十二因缘生观智。应是果。而此中意明。开因果故。因门中有因果。总为因果门中。中有因果名为果。故因缘与以观智。虽是因果。同是因门故为因。与因因。菩提涅槃称果。与果果。因中即有境智。十二因缘是境界因。观智则是所生之智。果中有智。断菩提即是智。涅槃即是断。此是一途言。涅槃具三德。岂只是断。问。涅槃游意云。涅槃有总别四句。一总是别。非如哀叹品所明涅槃。二别是总。非如师子吼品所辨涅槃。今何涅槃具三耶。答。游意显一途意。今约再往而为言之。具明如涅槃疏第十六卷也。
    言盖是诸佛之秘藏等者。述义云。夫佛性者。唯佛与佛乃证知。十住菩萨不能证知。何况余人。故云诸佛之秘藏也。万流之宗极者。如般右先知论初云。夫般若虚玄盖是三乘之宗极也。述义第二云。次明诸所依。此有三义。一者。三乘之人各有般若。皆因般若而得成道。如十六心无漏见道断俗证果。即以般若为所宗。重亦为至极。然有浅深不同故。成大小之差。二者。诸三乘人。随分同修于体般若三者。般若乃是一乘之法。虽一乘法。数过尘沙。而般若道以为最胜。故大论云。因中名般若。果中名萨般若。即知因乘以般若为主。果乘以萨若为主。而以会三乘之因义。名曰宗极。何者。于一佛乘分别说三。三即以一为宗极也。准此论文论今云。万流者五乘众生也。五乘之人。各有佛性。皆因佛性而得成佛。即以佛性为所宗。重亦为至极。准释悉之。所言盖者。述义云。举自谦辞。孝经云。盖天子之孝也。安国注曰。盖者称事较之辞也。刘ｅ释曰。事较梗概大略之言。以天子孝有多途。此才举生大略故言盖。盖者语之发端。不定之辞。然则将以为是。未敢为定。故曰盖也。蕰者。玉篇于粉反。渊奥也。藏也。屈积民。蓄也。崇也。盛也。饶也。最也。或作蕴字。玉篇纡文反。此亦蕰字也。
    言十二因缘不生不灭等。疏主释云。不生不灭可具三义。一无性实生灭故云不生不灭。此世谛门无生灭也。二因缘生灭即不生灭。此真谛门无生灭也。三以世谛有故为生。真谛无故称灭。非真非俗。即是理实。名不生灭。准之可悉。而有人传云。略举真谛境故云不生不灭。若具应言生灭不生灭非不生灭。违净名经疏。言境界佛性者。十二因缘能生观智。以是观智之境界故。名为境界也。即此十二能令众生得成佛果。以此根本能生于佛。以佛之性故名佛性。所言佛者觉也。三觉圆满故觉也。性者因也。种子也。故地持云界。界因种子名之。差别亦曰缘因。以能生观智之前缘故。具明如别抄。言由十二因缘等者。或本不同。有本直云发生正观即观智佛性无由。十二下九字今本具在。俱无妨观。而云发生正观者如重牒。摄法门云。能发无生灭观即观智佛智佛性。又云。生于观智谓观般若。准之可悉。而言正观者。以菩萨观不生不灭。异于二乘生灭邪观。故云正观。故涅槃经云。二乘邪曲见也。所言观智者。观察照见故云观。决断照了故云智也。言斯观明了等者。观智明了名菩提果性。故净名玄云。变因为果也。所言菩提者。此云正遍知道。有人传云。菩提具中权实无二三故。云三菩提者。大妄语也。未识梵汉故致此迷耳。言正观既彰等者。所言涅槃者。此云寂灭也。此以菩提离患义。名为涅槃。有人传云。以菩提智所证之理。为涅槃果果性者不尔。涅槃疏明亦因亦果处云。观智菩提以数义同故。合为一句。一从一因而生。还照一因故。二同俱智故。三俱有因果义故。若以菩提智所证之理。为涅槃果果性者。观智菩提俱从涅槃果性而起。还从涅槃果性。是义不尔。
    言然十二因缘等者。如净名玄第五云。此之五性更无二体。十四因缘能生之义。则名为境。所发之义便名观智。观智明了帮称菩提。菩提无累则是果果。然十二国缘。本性清净未曾因果。亦非境智。故名非因非果。然此五性既无二体。但转境为智。变因为果。如此因果未曾因果故。五性一体。又云。涅槃经就十二因缘缘辨境智义。欲明一切众生皆有佛性。众生即是十二因缘。十二因缘能生。则境所生。则智更无二体。重牒云一十二因缘。准此等文。今言一法者。十二因缘事法也。故涅槃经第十五并疏第十二云。一因缘者。十二因缘是一有为法故。有人传云。指正性云。一法举十二缘事取下理。故此亦无妨。而有人传云。十二因缘者。此一科一聚法故。云一法者非也无所出处故。而言转者。述义云。为境之法。练磨成智也。有人传云。五义转也。有人解云。于一十二因缘法上。以义展转具于五义。纷纭如之。具如别抄也。言命初者。上玉篇靡竟反。教令也。道也。信了。计也。使命也。告也名也。性也。性者空也。
    疏云。七者涅槃经云诸行无常等者。此第七引大经第十四卷文以释成也。如彼经云。佛告迦叶菩萨。我过去世佛日未出。作婆罗门住于雪山。修菩萨行。周求大乘经黄不得。帝释变身作罗刹像。形甚可畏。其声清雅。宣过去佛所说半偈诸行无常是生灭法。此苦行者闻生欢喜。白罗刹言。善哉大士。汝于何处而如是半如意珠令得具足。罗刹即说生灭灭已寂灭为乐。疏主释云。此偈上半即无生灭生灭。下半生灭无生灭义。若但有生灭无无生灭。则但有生灭义犹未足。亦不成生灭故称为半。若但有无生灭。无有生灭义亦未足。又无生灭义亦不成故。复呼为半。若生灭义方具足故。名全如意珠。然此偈但就心观行作之。即显然可解。此心本性不生不灭。以颠倒故无生灭。于众生灭故。言诸行无常是生灭法。今以正观求此生灭不可得。则生灭心便息。故云生灭灭已也因缘生即寂灭性。故假生灭便息。以有生灭。是故无常。以生灭灭已。所以为常。以无常故苦。则知常名为乐。故言寂灭为乐也。具明如重牒摄法门也。言若住十二因缘等者。若住十二因缘即有生灭。是故无常。以无常故苦。以无常苦故不自在名无我。以无常苦无我故。为智人所恶。故称不净。故云无有常乐我净也。言此论观彼等者。今此中论。观彼十二本自不生。今亦无灭。生灭既灭所以为常。常故即乐。既有常乐则自在为我。诸佛菩萨之所欣乐名之名为。故云则具常乐我净也。因缘大宗具八行观。以具八行观故便除八倒。以识无生灭生灭故。于生死中不起常等四倒。以识生灭无生灭则悟涅槃。不起无常等四倒也。述义云。此经文中唯有半语。而无全语。前既以上半偈名半珠。故义准以偈具足。各全如意珠也。言雪山者。有人解云。在北天竺之此香山之南也。
    疏云。八者此论虽无法不穷等者。此第八引伪长安昙影法师序以释成也。故彼论序云。即无言不穷。无法不尽。然统其要归。即会通二谛也。谓二谛。具八不论。始终明八不。即知二谛为此论宗。即是所申二谛也。言因缘宛然等者。疏主释云。十二因缘本性空寂。名为真谛。犹如幻梦。往还六道名为世谛。具如去来品疏。
    疏云。九者欲释中观三字等者。此第九约论题目以释成也。言十二因缘不生不灭等者。疏主释云不生不灭凡有三义。一者无生实生灭故云不生不灭。此世谛门无生灭也。二者因缘生灭即无生灭。此真谛门无生灭也。三以世谛有故为生。真谛无。故称灭。非真非俗。即是理实名不生灭。具如净名疏第三卷弟子品也。言发生三观者。由世谛境发生权智。由真谛境发生实智。由中道境生无二智也。
    疏云。十者大明物病不出二种等者。此第十约执病以释成也。言执性者性执也。迷假者假执也。于所执中重名性执也。轻名假执也。言是故论云等者。如十二门论观因缘门初偈云。众缘所生法。是则无自性。若无自性者。云何有是法。疏主释云。此偈就破病解释诸法。为众缘所成即无自性。若有自性不假众缘。故上半破一切外道。令一切外道藉因缘。知外瓶内身悉皆是空。故从因缘门以入空也。下半破内道义。内学之人乃不言众缘和合。别有实瓶而有无性假瓶。是故今明。若无有自性。云何有是法。故亦无假瓶。令内学人从因缘门。悟假瓶空更有众释。具如彼疏。今且引一。准之可悉。
    疏云。破洗迷执等者。如百论序云。其为论也。言而无当。破而无执。傥然靡据。而事不失真。萧焉无寄。而理自玄会。返本这道着乎兹矣。疏主释云。萧焉无寄。犹如是不住之异名。以无所住。与理玄会。谓与理冥会也。言萧焉者如肇论序云萧正外物。元康师云。萧条然在物之外也。述义云。萧正犹澄渟也。马融曰。不哗諠也。疏云。答关内中论序云等者。疏主释云。基实既宣下第三立名利益。初明理教。次叙得益。言其既定者。理显也。其言既明者。教明了也。于菩萨行下辨得益也。以理显言明故。因教悟理。则因成果立也。朗然悬解者。借庄周之言。以显因成果立之义。故庄了内篇养生主章云。适来夫子时也。适去夫子顺也。安时而处。顺哀乐不入能。郭注曰。有继为悬。无继为解也。谓是帝之悬解也。其可叙二义。一者。菩萨因成道场。照显则永离生死欣戚。如哀乐之不入。二者。有系曰悬。无系曰解。有系者。谓断常诸边。称之为系。诸见既寂。故目为解。庄子疏云。帝者天也。天者自然也。悬解者解脱也。谓天然之解脱也。言苦精鉴斯意等者。如世说云。时有目夏侯。泰初朗朗如日月入怀。故云。如白日朗戎胸衿也。言精者精妙也。广雅云。鉴镜也。言胸衿者。如肇论序云良犹衿情。元康师云。衿是晚衿也。情是情性也。述义云。且如于衣服而衿是要之。于人身而神情是宗也。言甘露流其四体者。如此论序于云流日露枯悴。元康师云。甘露谓天露也。准之可悉。言关内者。有人传云。四畿之内名为关内也。长安也。即京都也。长安之东方有关也。从此关至长安诸师名关。旧即睿师影师等也。今安唐图云。从昆仑山出一河。名为黄河。此河以东有金城关。此关东北有五凉郡。彼有于一处名姑藏。一处名西凉州。今也三藏始至姑藏。睿师等于彼所受业。彼之姑藏是关之内。故彼师等名为关内也。疏云问三种释因缘等者。此一番问答。第二问答料简得傍正也。言三种者。四缘。通因缘。十二因缘也。言十二门亦然者。约十二门论因缘门亦可有三种释。因缘正用通因缘。以通必摄别故。云十二门然也。
    疏云。释名门第三等者。此大段第三释名门也。于中有二。谓问与答。答中有四。第一。依下论文。释因缘名。第二。约依名释义。释因缘名。第三。依经论。释因缘名。第四。和会异义。今云依下偈云等者。第一依下论文释因缘名也。言下偈者。四谛品偈文。具明如上。言略明因缘凡有三义等者。取四谛品长行文长行文意。而为言之。言一者因缘是空义等者。如彼长行初云。众因缘生法我说即是空。何以故。众缘具足和合而物生。是物属从缘故无自性。无自性故空。疏主释云。此长行约三。是释偈本。一者。因缘所生法是毕竟空。所以然者。若有自性即不从因缘。既从因缘生即是无自性。所以是空。故云因缘即是空义。言二者因缘是假义等者。如论云。空亦复空。但为引导众生故以假名说。疏主释云。因缘生亦法假名。所以然者。因缘本自不有。今亦不空。非空非有。不知。何以目之。故假名说有。亦假名说空。故云因缘是假义。言三者因缘等者。如论云。离有无二边。故名为中道。疏主释云。因缘生法亦是中道。因缘生法无有自性。是故为空。所以非有。既其非有亦复非空。非空非有故名有中道。故云盖是论文自有三义释之。准之可知。
    疏云。四者依名释义释义等者。此第二约依名释义释因缘名也。言一者种子等者。疏主释云。因缘之名具义不定。自有种子。亲而能生名之因。水土人功□而助发。是故名缘。言二者本无等者。疏主释云。自有本无果体。藉因辨之。素有其分假缘而发故。牙具有无二义。种受因缘两名。因亲缘□。故云因缘。具如净名疏。述义云。四者且有二释。一者。上既云三。故次云四耳。二者。疏主二遍制作论疏。其一疏云。四者事便故云尔。而云复次者应好也谈海记云。言四者书此大误也。二者可好。何者依下偈释因缘义已竟。今更欲出依名释义。故云二者耳。言本无牙体等者。术义云。谷种之内虽本无牙体而种自能为因。辨牙令生。故云因也。虽本无牙体。而牙有可生之义。故假谷种之缘。即以种为缘故牙具本无今有二义。种受生因。助缘两名也。牙有可生之义与本无体之义。故云牙具有无也。以牙体本无而辨之。能生义名因。种内有牙可生义。既有可生之义。非当亲生。唯助发耳。以助发义故名为缘。故云。各受因缘两名也。此唯就种而为言之。言三者毗昙人云等都。如杂心论第二卷末偈云。所谓因缘者。当知余因说。释论云。除所作因。余因说因缘。述义云。六因之中合五因为因缘。准之可悉。
    疏云。又经有三说等者。此第三依经论释因缘名也。述义云。诸本唯云。经有三说。此良应脱落论之字。以文既举经论文故。今文云又经论有三说是也。谈海记云。经犹古也。孝经序云。经者常也。是也。今明经之字。非名佛说。亦论名经故。论序云。于经通之理尽也。元康师云。詺此论为经也。如春秋本文为经后释为传也。付法藏云。提婆造百论经。智度论云。迦旃延造发智经。故目轮为经也。故虽论字无亦无妨也。言六因如杂心说者。如杂阿毗昙心论第二卷行品偈云。所作共自分。一切相应报。从是六种因。转生有为法。长行释云。谓。所作因。共有因。自分因。一切遍因。相应因。报因。此六因摄一切因。此六因生一切有为行。元康师明云。所作因者。从果受名。因是能作。果是所作。即是所作果之因。故云所作因也。共有因者。通从因果受名。因之与果一时共有。故云有因也。自分因者。亦从果受名。如后念善是前念善种类。故云自分。此与自分果作因。故云自分因也。一切遍因者。用十一遍使烦恼及同时共有法为体。所言十一遍使烦恼者。苦谛下有七使。所谓五见及疑无明。集谛下有四使。所谓邪见见取疑无明也。此十一使名为遍者。有二种义。一遍迷苦集理故名为遍。二遍缚有漏法故名为遍也。相应因者。通从因果受名。因果更互相应故。云相应因也。报因者。从果受名。报是□报之义。此为报果之作因故云报因。具明如下四缘中也。述义云。萨婆多宗杂阿毗昙论十一卷。西域人伊叶波罗宗云自在之所释。彼论中具明六因。
    言十因地持明者。如彼论第三卷方便处力种姓品第八云。云何是佛所说不颠倒因。有十种不颠倒因。当知。摄一切因一切烦恼一切清净一切无记等。云何为十。一者随说因。二者以有因。三者中殖因。四者摄因。五者生因。六者长因。七者自种因。八者共事因。九者相违因。十者不相违因。彼一切法名名也想。想已说此诸法名想言说。是名随说因。以有事故有所作。是名以有因。以有乎故有所作。以有饥渴故有求饮食。如是此无量无数。名以有因。种诸种子。名种殖因。水土润泽。是名为摄因。种子于牙。是名生因。牙茎相续乃至成就。是名长因。种种种子各各自生。是名自种因。以上六因总说共事因。障碍于生。名相违因。不障碍者。名相违因。乃至广说。今略引之。
    言四缘经论皆备等者。述义云。经即大品菩萨善戒经等。论是大论。真谛三藏译具舍论等也。今案。俱舍论第五五卷分别根品之四云。偈曰。说缘有四种。释曰。何处说。于经中说。经云。有四缘类。一因缘类。二次第缘类。三缘缘类。四增上缘类。此中类者是缘自性。此中因缘者。偈曰。因缘是五因。释曰。除一随造因。所余五因说名因缘。偈曰。心心法非后。已生次第缘。释曰。除阿罗汉最后心心法。已生余心心法。名次第缘。云何名次第缘。此法等无间缘故名次第缘。是故色非次第缘。生不等故。何以故。从欲界色。后时次第欲界色界无教。色生彼时。欲界色无流。色生后时。三种色生。是色现前乱过因生次第缘。无过乱缘生义。缘缘相云何。偈曰缘缘一切法。释曰。一切法即五聚。此中如理应知。缘缘相譬如眼识及相应法。以色为缘缘。耳识声。鼻识香。舌识味。身识触。意识一切法亦尔。若法是此法。缘缘此法。无时非此法缘缘。若非所缘亦是缘缘体相一故。譬如薪非所烧亦名薪。体相一故。心及心法由入定初杀那。于如自所缘境。定为由依止。定为不定。尔定若生必与依止相应。未生及已过。与依止相应离。余师说。若过去亦依止所立。偈曰。随造增上缘。释曰。随造因即是增上缘。故增上缘即是缘缘。何以故。一切法是缘缘故。此二缘。何者。广俱有法为缘缘。无有是缘处。有是处得为增上缘。故增上缘广由缘义广。故名增上缘。此于一切有为法离自性。皆是增上缘乃至广说。
    言十缘如舍利弗毗昙叙之者。述义云。秦姚氏世。沙门佛陀耶舍。秦云觉贤三藏。译舍利弗阿毗昙有二十二卷也。案云。应师一切经音义云。姚弘始十六年。昙摩崛多耶舍。翻二十二卷二十二品。如彼论第一卷绪分遍品云。十缘。谓。因缘。无间缘。境界缘。依缘。业缘。报缘。智缘。异缘。相续缘。增上缘。因谓生义。如母子。无间谓补处义。如代坐。境界谓的义。如箭射的。依谓物义。如舍宅。业谓作义如便作。报谓津漏义。如树生□。起谓生义。如种牙。异谓不相离义。如眷属。相续谓增长义。如长财。增上谓自在义。如人王。乃至广说。言三因缘两说十二因缘者。如法华经第三卷化城喻品云。尔时大通智胜如来。受十方诸梵天王及十六王子请。及广说十二因缘法无明缘行行缘识识缘名色名色缘六入六入缘触触触缘受受缘爱爱缘取取缘有有缘生生缘老死忧悲苦恼。疏主释云。且无明望行。体未有。而为无明所辨。亲起为因。行起望无明。我非都无。但假藉汝起。故无明是缘。故无明亦因亦缘。显四谛品。准此疏文。言我者行。汝者无明。谓望行于无明。行体未有。而为无明所辨。此无明生行之亲义为因。此行起时。若望无明。行非都无。但假藉无明而起。即此无明助发于行故。无明为缘。故无明具因缘二义。余准可悉。述义云。无明为行作因缘。譬如谷种之内本无牙体。谷种辨之令有。故谷种为牙作因。谷种之内虽无牙体。有可生之义。假谷种缘而牙发生。故谷种为缘。如是无明之内本无行体。而为无明所辨。无明亲义为因。行有可生之义。假藉无明而起。故无明□义为缘。问。若尔者最后老死。为谁作因缘耶。答。且有二。一者约有始终。十二因缘而为言之。为忧悲苦恼。作因作缘。二者约无始终。十二因缘而为言之。与后起无明。作因作缘也。自余经论亦十二因缘。准之可悉。
    疏云。此皆适化不同等者。此第四和会异义也。言适者。玉篇尸赤反。止也。归也。女子出嫁也。节也。得也。往也。昙捷师法华字释云。失亦反广雅云。适悟也。按。称会本心故曰适也。
    疏云。破申门第四等者。此第四大段破申门。于中有二番问答。即为二别。初一番问。答明所破人。后一番问答。显论主对缘。初中又二。即问与答。答中为三。初列国种异执。次随列解释。后引证结成。于列异执中。言摧折者玉篇上在回反。阴也。折挤也。想也。子雷反。至也挤者了诣反。坠也。灭摧也。下止烈反。断也。万物死也。弃败也。截也。克也。曲也。下也。排呵者。上昙捷师云。肥乖反。广雅云。排斥也。下玉篇。诈多反。责也。所言外道者。至妙虚通目之为道。心游道外故云外道也。言毗昙者。名无比法。无漏慧根。会理隔凡。其功冠绝故曰无比也。言成实者。成是能成之文。实谓所成之理。佛灭度后九百年内。呵梨跋磨。此云师子铠。之所造也。二百二品十六卷文四谛建章五聚明义也。具明如中论玄义。
    疏云。总谈外道等者。此第二随标别释。即为四别。初明外道。第二明毗昙。第三明成实。第四明大执。今此第一明外道。于中又二。初总标二计。后别列二计。于邪因中凡有三种。如文言。一者即一因外道等。如大经第十九卷云。迦罗鸠驮迦旃延。计一切众生悉是自在天之所作。自在天喜众生安乐。自在天嗔众生苦恼。一切众生若罪若福。乃是自在之所为作。此六师中第五师。疏主释云。迦旃延姓也。迦罗鸠驮是其母名也。其人计亦有亦无。应物起见他问有耶。答言。有。他问无耶。答言。无也。又十二门论观作者。门引自在经说。自在天欲作万物。行诸苦行即生。诸腹行虫复行苦行生。诸飞鸟复行苦行生。诸人天准之可悉。言二者宿作外道等者。如大经第四十卷须跋答。佛言瞿昙。有诸沙门婆门等。作如是言。一切众生受苦乐报。皆从往日本业因缘。是故若有持戒精进。受身心苦。能坏本业。本来既尽。众苦尽灭。即得涅槃。何以故。瞿昙。我见众生习行。诸恶多饶。财宝身得自在。又见修善。贫穷多之。不得自在。宝法师云。此须跋举宿作外道计。以咨问佛。彼计唯过去因能招业报。但能行善。则苦果不生。苦果不生故即得涅槃。然述义云。须跋言者举末取本也。今案。梁摄论第二卷云。论曰。或执宿作。释曰。路柯耶胝柯。说世间一切因。唯有宿作。现在功力不能感果。故现在非因。如世间二人同事。一主俱有功力。一被礼遇。一则不尔。故知。唯宿作不关现在功力。准之可悉也。言三者观缘外道等者。如提婆论尼揵子论师说。初生一男一女。此二和合能生一切有命无命等物。顺世外道云。一切诸法地水火风皆以为体。今合二外道。为现缘外道也。疏云。二者无因外道等者。如大经第十九卷。吉得大臣白阿阇世王言。如刺头利。谁之所造。飞鸟色异复谁所作。水性闰清。火性热等。一切万物自生自死谁之所造。此六师之中第二末伽梨俱舍利子（从母立名）其人计一切法自然为宗也。玄义云。无因据其因无。自然明乘果有。约义不同犹是一执。故云。无因外道。谓自然而有等也。
    疏云。所方毗昙因缘等者。此第二明毗昙宗也。述义云。所言二世者。现在与未来。除于过去。谓于现在因上。有未来之果性。故云二世有。即因果一义。以因中有果故。问。疏第三卷云。佛法内根本二部。一大众部。谓因果一故。变种子为牙。转少为老。二上座部。明无转变义故。种灭于前。牙生于后。少灭于前。老生于后。即是因果异义。毗昙同上座部义。成实同大众总执。准此文意毗昙因果异义。成实立因果一义。所言异者。因中无果义。一者因有果义。何故今违耶。答。各示一义。故不相违。何者毗昙云。木中有火性。此因中有果义。即约自分因果而为言之。然木中有火性。而非谓木是火。此因中无果义。即约余因果。又成实云。苦集此一物。以此苦果。即为未来作集因。故苦集是一物。此因中有果义。即约习因因果而为言之。若约报因因果者云。因果异即因果异。故不相违也。
    疏云。所言成实因缘者。虽不明因中本有果性等者。此第三明成实宗也。所言成实者。如宗法师成实论章第一云。成者。显立为义。显者。谓出显。立者。明住立。昔隐今显。显而久住。故论偈言。知佛法第一者。是为义也。欲令法久住者。是立义也。四实之理。名为佛法。佛自已成。但邪言为□塞。而不行于世。无用詺之为坏。而今此论言。符正旨理。更新显于世。有用称之为成也。实是真实对俗得名也。言虽不等者。述义云。如成实宗云。以过去善恶业。能生一切苦乐报。故名生因。依于六根。而起六识。故依因一念之善。有于二义。近以招人天之报。故名报因。以善善相续远至佛果义。故名习因。是名三因也。以因缘为生因。以缘缘与增上缘。为依因。以次第缘为习因。故云四缘也。此宗立现在因。中无未来果。故云二世无。即因果一义。问。疏第三卷云。毗昙立三世法体恒有。成实立过未无等。今何故约现未。立二世无耶。答。有人解云。此即总别异耳。而大意不相违。今谓不尔。违大义记故。何者彼云。问。今论无二世。云何无耶。答。过去时中。无现在未来。未来时中。无过去现在。现在时中。变无去来。此三世互相无义。非二世无义也。二世无者。是形今现时。二世体自无。具如第十一卷三世义。然则非但违疏下文。亦乖彼宗也。今案。成实论大义记第十一卷四缘义中云。四缘者。次第缘。缘缘。增上缘。以心生之所由。莫不皆从此四。由藉是缘义故。同谓为缘也。因缘者。以因为缘也。次第缘者。能生后次第心也。缘缘者。谓一切诸法可为心境者。是前缘义也。用此缘作由借故。重云缘缘也。增上缘者。显胜之义。曰增上也。如根与尘共生一识。而根能标识尘无此用。故诸根为增上缘也。三因者。生因。习因。依因也。生名起成。亦云本无今无。此是果称也。因以感果为义。则善恶业也。今以果因。因谓生因也。习因者修义。取其同类还相生因果。共名也。论云。如习贪欲遍欲增长也。依者依托义。心识为依。四大等为因。此亦果目因。此亦果目因。谓色为依因也。
    疏云。所言大乘因缘者如成实大乘等者。此第四明大乘宗。于中有二。初明成实大乘宗。后明地论大乘宗。此文初也。言成实大乘者。如宗法师成实义章第一卷云。真谛三藏部执论义疏云。多门分别部。成实论之粗宗。谓佛灭度后二百年中。从僧祇部出多门部。但僧祇部。于佛所说深义。不能通达（佛先为声闻说□浅法。为菩萨说甚深法。故声闻弟子不能通达甚深法。渐渐舍之）有阿罗汉名悦差婆柯罗此在雪山坐禅。不见佛涅槃。时至二百年中从雪山出。至央掘多罗国。寻觅同行僧祇部。唯知浅义。不知深理。彼阿罗汉惊怪此事。更集僧祇部。具足诵出浅义及深义。深义中有大乘。时僧祇部。有弘所说。别成一部。名多门部。以所闻多先所习故名多门。即是悦差婆柯罗弟子。成实论即从此部出。故参涉大乘意也。准此疏文此成实论。参涉大乘意。故云成实大乘也。述义云。成实之人。述大乘义。故云成实大乘。又成实宗有说大乘义之处。故云成实大乘也。言世谛三假者。案。大义记第八卷。二谛义中。因成假。相续假。相待假。此谓三假。解云。于三假中。相待一假是即体假。余二种假即是用假。又五阴之内。分折推求而知无人。故声闻人观因成假。缘觉之人鄙于声闻。从师修学。惮于菩萨久劫修行。以独入山见于水流观于木凋。悟解无常。故观相续。待于生死而有涅槃。生死涅槃。生死涅槃无有自性。自性无故。其体是空。所以。菩萨观相待假。唯他宗云。以相待故云有法体。今云。以相待故云无法体也。文义聚间第二卷假名义中云。一因生假。亦缘生假。谓从因生果。别体相应。故云因生也。生托缘集。故名缘生也。二因成假。亦名缘成。谓法有总别。别为总因。总因别果。揽彼别因而成总果。果假因成。名因成假。又揽别缘而成总果。是故亦名缘成假也。三相待假者。长短等事相形。相待以各别故。名相待缘也。四相续假者。有为迁流。藉前生后。前后两边名之为相接对名续。所言假者。前后两边递以相望。相假成续。故云相续也。今案。大乘玄论初卷云。常途所明。凡有三种假名。一者因成假。以四微成柱。五阴成人故言因成。二者相续假。前念不灭。续成后念。前念接连。故言相续假。三者相待假。如君臣父母大小名字。不定皆相随待。故言相待假。若入道所捉三乘不同。声闻用因成假。缘觉用相续。菩萨用相待。成论三藏为宗。多明因成以入道。所以然者。凡有二义。一者因成。是世谛体。续待为用。若体已空。用即自遣。二者因成。多重数观行。自浅至深。初捉五根。以空众生。次捉四大四微。以折法。所以多捉因成。若是续待二假即无此重。故不用。
    疏云。如旧地论师等辨四宗义等者。此第二明地论大乘定也。述义云。是取他宗以自宗。故为所破。即光律等。彼云。魏时道辨法师。明无相虚宗。泯然一相。言婉环中。文班晓然。聪睿之徒。可以无惑。但余学情昧辄设助宣。略标四宗。述明真俗。一因缘宗。二谛诸法无有自性。因缘起作以为俗谛。理本寂灭以为真谛。但凡夫妄情计有定性。空此妄情故。云色即是空。后人詺毗昙宗。二假名宗。万法虽殊。相假而有。皆无其实。但有名用。故名为俗。此假名。法体性寂灭名之为真。凡假藉缘。其体寂灭。故云。色即是空。后人詺成实宗。三不真宗。一切诸法无有实体。似同纪梦。业力机关兴鼓成立。名之为俗。俗法幻梦虚诳不实。本来寂灭以为真谛。幻梦色体。无名无相。故云。色即是空。后人詺三论宗。四者真宗。世法梦幻义。非孤起托于真理。离真无妄。妄由真起。是故经云。生死者依如来藏。然有二义。一者世谛妄想故。空理非是真。二者其体真实寂灭。是故名空理是真妙。具明如肇论述义初卷也。今案。灌顶法师法华玄第十卷云。佛陀三藏学士光统。所辨四宗。判教四守此同也。
　　疏云。如此等类等者。此第三引证结成。于中有三。初标迷执。如服甘露下正引证。此论破洗下总结也。于引证中。言如服甘露反成毒药者。如涅槃经第七卷佛说偈曰。或有服甘露。伤命而早夭。或有服甘露。寿命得长存。或有服毒生。有缘服毒死。无碍智甘露。所谓大乘典。如是大乘典。亦名杂毒药。疏主释云。此中正叹大乘为甘露。愚智两人。致成甘毒。今言或服甘露等者。此正是无方便。服甘露成毒药。禀方等。夭法身慧命也。或有服甘露寿命得长存者。此是有方便禀大乘。即能长法身慧命。或有服毒生下。此亦明愚智二人。服毒则死。智人服毒则生。然甘露更非两物。智者服愚人之毒。此毒为智人甘露。此甘露成愚人之毒。准之可悉。具明疏第八卷也。言亦如入未求珠谬持瓦砾者。如大经第二卷云。譬如春时有诸人等。在大池浴。乘船游戏。失□璃宝。没深水中。是时诸人悉共入水求觅是宝。竞捉瓦石草木沙砾。各各自谓得□璃珠。欢喜持出乃知非真。是时宝珠犹在水中。以珠力故水皆澄清。于是大乘乃见宝珠故在水中。犹如仰观虚空月形。是时众中有一智人。以方便力。安徐入水。即便得珠。疏主释云。譬如春时者。孟仲季三春。正取仲春华草开敷之是为譬。正是众生放逸之时也。在大池浴者。即生死池大浴明众生在于生死之中也。乘船游戏者。乘于爱慢之船。乘爱慢故在生死中。更相爱着故是游戏也。失□璃宝者。众生求来清净。应得而不得。故义言其失也。没深水中者。深水则譬四流之水也。是时诸人者。即是始终禀教之人。始自五人。爰至今大众。释共入水。谓于昔教下四流水中。求觅是宝正明其行因。竞捉瓦石者。譬其得果四智。究竟余无余二涅槃。自谓为极。故云得□璃珠也。欢喜持者。正明春保执前解也。出乃知非真者。今教出兴乃知昔果非真也。是时宝珠犹在水中者。明此佛性复在从生四流之下。以珠力故水皆澄清者。众生当有会得之义。故是水皆澄清也。于是大众乃见宝珠者。此譬信。见信众生有佛性。犹如仰观者。既是信见知性犹远。故言如仰观空月形远也。月性圆满。譬中道佛性圆正也。是时众中有一下。此譬证见。犹如文殊等了了见佛性也。案。徐入水者。远离断常二边。行正中道。故云安也。言瓦砾者。昙捷师云。砾者力的反。通俗文云。地多沙土谓砾之。说文云小石也。
    疏云。问龙树菩萨对缘云何等者。此第二明论主所破缘。于中有二。即问与答。答中又三。标列经结也。列中言一者犊子云等者。如大论初卷云。是佛法中亦有犊子比丘。说如四大和合有眼法。如是五众和合有人法。慧影疏第一卷解云。犊子执云。亦不可说五众。是人亦不可说离五众。是人亦不可说离五众。有人云。此家执言实有人。虽言有人仍此人都不可说。故属第五不可说。法藏中摄五法藏者。谓三世为三法藏。无为法藏不可说法藏等也。此家立此五法藏义。以摄一切法。悉在此五法藏中。故云尔也。此阿毗昙论。不来他家经论。但出其所执之意耳。此是佛法中执见。非外道也。玄义云。佛灭度后三百年。从萨婆多部出一部名可住子弟子部。即是旧犊子部也。此婆罗门之一姓。乃以为号也。述义云。由五阴命而成人体。此即非是五阴之法。人之道理以为法也。言法者犹体也。所言四大者。此事四大谓。竖义为地。润义为水。濡温义火。动转义风也。淡海记云。以四大种。造眼眼等及一切色。故云四大。因缘别有眼。法能造四大。虽是无记。而所造色通于三性。谓所造色具有报色。及以善恶并无作色。故通三性。能造四大只是报法。所以无记也。问能造无记。所造云何通于三性耶。答。能造四大虽是无记。而不得言所造无记。如笔写书不笔即书。所以所造眼等虽通三性。能造四大但是无记。
     言二者毗昙因缘等者。如大论初卷云。说一切有道人辈。言一切种一切时一切法门。中求不可得。譬如菟角龟毛常无。复次十八界十二入五众。实有自性。而人此中不摄。疏解云。此是十诵律师主节婆多所计。言三世是有。故云一切有。谓一切种者即是种智。此家云。于一切种种智慧中求人不可得。一切时节中。一切种种法门中。求人□不中得耶。譬如菟角柏然常无。执一向无人。故复成病也。复次界入等下。别历阴界入等。成人法中。云何亦不可得。故今为欲言阴界入等是实有法。但无有人上来有此义。是故为一复次也。述义云。此萨婆多部。此部宗计三世是有亦三无为有。故云说一切有部也。
    言三者成实等者。淡海记云。光宅寺法云师云。无假体假用。唯有假名。庄严寺慧旻师云。有假体假用假名。开善寺智藏师云。无有假体。而有假用及以假名也。而今云。有人法者。约就总相而为言之。今案。大义记第八卷二谛义云。所以有皆假者。谓大地虽广而无体能持。因色香等故能胜载。既由他无自体。而假云何。次色香等法。复因细色等成。故□细虽异。赖他是一。及人因五阴。阴复有因。如是相续相待备在假实释也。其假皆无者。三假同无也。既假有矣。得言无者如合四微为地。是因成假。而地是一也。微四也。即四不是一。四无一也离四无无别。一一自无也。虽离四无别。一即四。不是一故。实有此四。可假之以为一。似如定有。有假不以假。故无但推四。复是假四。皆即自无四法。尚自无有。何假为一。故知。以假故诸有皆无也。空假名义。照然有微也。既因成假实。空是无法体。则相续待不待言自无也。
    言四者方广等者。如大论初卷云。更有佛法中方广道人言。一切诸法不生不灭。空无所有。譬如菟通龟毛常无。疏云。此是方广部中所执道人。故云方广道人。此人虽学大乘。而失大乘旨。执之太过。执言一切法无。问假实生之与法。悉皆常无。如菟角无。佛法中义。以从缘故。言诸法无。从缘起故。言诸法有。缘起之有。即是从缘。无性之无。即法谈无。非除明无。一切诸法空义亦尔。以此义故。有不妨无。无不妨有。虽言有无。亦复不妨非有非无。虽非有无。不妨有无。彼一向执相尔言无。是故成病也。述义云。此二十部中。是一说部。彼部执言。一切我法唯有。假名都无体性。名为空。见方广方等。犹是大乘之异名也。彼宗所言似于大乘。故以为名。依四阿含作如是说。谓四阿含就世谛。言诸法无主。色欲如幻。既言欲及以色界。如幻无主故知空也
    疏云如此四人等者。第三总结也。
    疏云同异六第五等者。此第五大段。明二论同异也。于此中有二番问答。即为二别。初番问答明二论开合不同。一番问答明开合所以也。初中又二。即问与答。答中又二。初明二明二论同。谓邪因缘申正因缘申正因缘等是。谓此中论与十二门。同显正道。俱息戏论。其理殊也。后明二论异。谓合彼十二门三门。为此中论因缘一品。开中论因缘一品为十二门。论三门。谓因缘门。因门。缘门。故云。离合为异也。十二门论。有七十论偈。此论无有。而彼论广。彼论从缘所生法偈。无有则不生。偈广略众缘中偈。合有四偈。无有余偈。故此论广。而彼论略。故云。广有广略。以此论凡有十八偈。彼论但有五偈故。言此论因缘一品等者。摄彼十二门论因缘门因门缘门。于此中论。因缘一品故。云摄彼三门也。谓开此中论因缘一品。以三偈摄十二门论三门也。言亦合彼三门等。合彼十二门论因缘门因门缘门。以为中论因缘一品也。如因缘门等者。此释成。亦合彼论三门。为此论一品之文。言如诸法自性等者。如论主自释八不释章门偈云。如诸法自性。不在于缘中。以无自性故。他性亦复无。疏主释云。借于缘。自互两斥之。若有自性。则不假缘。若必假缘。则无自性。若无自性。云何互还。从互自体生此解。于偈好也。此约对缘假。破言为言之。准此疏文。今云。如者犹若也。今略引上半文耳。言第二观有果无果门等者。此品下云。若果非有生。亦复非无生。亦非有无生。何得言有缘。偈文是。疏主释云。上三句总非。下一句结破。所以总非者。先偈已破有无。今不须破之。直非之。又因缘之法。名为甚深。即是中道。岂得言定有定无。彼今乃计于有无。不计因缘。此之有无。乃因缘宗障。故但非之。言第三观缘门等者。此品下云。略广因缘中。求果不可得。因缘中若无。云何从缘出。偈文是。疏主释云。此一偈第三结破也。上半结。下半呵责。以前三偈总破为略。后四偈别破为广。以广略就缘中。求果不可得。当知。缘中无果。以缘中无果。非缘亦无。若二俱是无。则应俱不生果。是以结破也。述义云。广略因缘中。乃至果不从缘生。四偈依疏文。明知。四偈皆是结破。四缘又唯言结破。四缘偈。非谓四偈之前后。有人传云。今检疏文不尔也。唯在缘中偈。非谓四偈。故疏第三末云。就初文又三。初三偈总破四缘。次四偈别破四缘。后一偈结破四缘。又云卷。广略因缘中一偈。第三结破四缘也。今述义所释者。古三论师心耳。非是今意也。
    疏云。问何故离此一品等者。此后番问答。明开合所以。即释成。以此论因缘一品。摄于彼三门之文。于中有二。即问与答。答中又二。初明十二门论大意。后明中论大意。如文可见也。
    疏云。第二明论章开合等者。上来以五门。释因缘品名。今第二大段。明论章开合。于中有二。初通明天竺之与震旦数经讲论方轨。后别明震旦讲论贤哲。初中言天竺者。亦名身毒。亦名贤豆。正名印度是月名。月有千名。斯一称。良以彼土圣贤相继。开悟群生。照临如月。因以名也。本名因陀罗婆他那。此云主处。谓天帝所护故。言震旦梵语。此云汉国。亦名摩诃支那。此云大唐也。淡海记云。震旦者彼音。此云聚集。亦八卦之中。震是东卦。旦者日初出处也。故云震旦也。出辨正论第□卷也。有人传云。震旦者。或本云。振旦也。俱无失也然先吉也。有云。自雪山以去胡音也。今案。玉篇。振者诸胤反。震者之刃反。毛诗有震旦业。故震字当也。振字借音也。如龙树菩萨释大品九十章经初六十六品。说般若道。从无尽品下二十四品。说方便道。此天等直解释也。天亲菩萨释涅槃经。造涅槃论云从初如是。至流通洒地。名不思议神通变事分。纯陀哀陀哀叹二品。名成就种性遣执分。从三告以下。讫大众闻品。名正法实义分五行十功德分方便修成分。师子也品。名离诸放逸入证分。迦叶品。名慈光善巧住持分。憍陈如品。名显相分。此名天竺科章门也。什肇生等注维摩法花经等。就言直解释。此名震旦直释也。安融瑶等。科章门解释。此名震旦科章门也。科者。玉篇云。口和切。程也。局也。自也。广韵云。若禾切。程也。条也。本也。品也。又科断也。又苦卧切。
    疏云。如昙影制疏明此论文有四卷等者。此下第二明。偏约震旦列讲论贤哲。于中有三。初列伪秦长安昙影法师说。次死北土三论师说。后死兴旧说。初列影师说。如彼疏上卷初序云。时有大士。厥名龙树。爰托海宫。逮无生忍。意在傍宗。载隆遗教。故作论以折中其立言意也。则无言不穷。无法不尽。然统其要归。即会通二谛寂此诸边。故名曰中。问答拆微。所以为论。又以空门为经。目所家为品名。所空非一。不可为经目。空门无二。不可为品目。故随所空法。有二十七品。统之空门。以一中为名也大明。标极力中为经体。然后遂名穷名。随数遣数。散其所封。使归此一理。从始暨终更无异统。今取意引之。今案高僧传第五卷云。释昙影或云北人。不知何许悬性灵龙靖。不甚交游。而安贫志学能讲正法华经及光赞般若。每法轮一转。辄道俗千数。后人关中。姚兴大加礼接。及什至长安。影德从之什曰。深得吾意。什后出妙法华经。特加深思。乃着法华义疏已有四卷。并注中论也以晋义熙中卒。春秋七十矣。所言领者犹摄也。言制者。玉篇之世反。裁也。作也。
    疏云。二者北土三论师明等者。此第二列北土琛法师说。述义引高僧传第五卷云。释僧道京兆人。十岁出家。博学转多。干雄勇。神机秀发。乃着三论成实论义疏及空有二谛等也。出有人说云。此庄法师义故。高僧传第五云。荆州上明有释僧庄者。亦善涅槃及数论等宗是也。但此师述伪道义耳。庄法师所造中论广句上卷云。自始讫终。大为三段第一标八不。明二谛中道以为论宗。谓标宗分。第二从破四缘。以下立品明宗。破邪显正。辨于大小二乘观行。谓释宗分。第三一偈称叹佛德。以稽首礼。谓结宗分。所以分为三段者。佛去世后。像末钝根。虽寻圣曲各执成见。是以论主将欲造论破邪显正。故先立宗。大明标极。若先不唱玄宗。而后问答。即无所寄。是故先标于其宗旨。宗旨既明。然后广引众经。破其所执。显示中道。破见既周。即推功大圣。显非己能也。因缘是二十七品之初标宗。正是为一论之首。以初摄初故。论宗寄在因缘之首也。邪见是诸品之末。推功称叹。归造论之终。以后摄后。故推功居在邪见之末也。今检琛法师疏第一卷云。然此论大判文别有三。初有四偈。标论大宗。四缘以下。正明立品解释。末后一偈。明归功稽首所以。先标宗者。然佛去世后。像法众生。各执异执。有无□起。是以圣者权树先开中道。以为论宗。若不先唱此宗。即不明问答言无所寄。是故第一称标大宗。然宗本虽彰。若不广引众经遣其执情者。中道不显。是故第二明立品解释。但标宗解释。为论已周。唯须切推大圣显非我能。是故第三明归功稽首。若就品而科。则有二十七分。但因缘在诸品之初。标宗正是建于论首以初摄初。是故标宗。则落在因缘品。摄邪见是诸品之末。归功复是造论之终。以后摄后。是故归功。即摄在邪见品。广时如彼。准此疏文。今云。北土三论师者。琛法师也。言以初摄初等者。述义云。以因缘品。摄初四偈。又以初四偈。摄因缘品何。此论最初应在标宗品。次阿毗昙立四缘。偈初应在因缘品而文小故。以五百偈初四偈。摄二十七品初因缘品。故云。四偈标宗在于初品也。今谓初释非也。违本文故。今须后释也。言以后摄后者。述义云。以最后一偈。摄最后邪见品。又以最后邪见品。摄最后一偈也。是非准前也。
    疏云。师云夫适化无方等者。此第三列兴皇旧说也。于中不更取章段。直随离以解释。言师云等者。述义引兴皇寺石志序云。陈大兴十三年岁次在辛丑九月丁未朔二十六日。王宇法师迁神于寺僧房。春秋七十有五。其月二十八日甲戌。定于江垂县罗落里摄山之西岭。门人交住。若罢市之悲幽杖离群绝分河之叹。法师俗姓周氏。条州沛郡沛县人。言适化无方等者。宗本义云。适化众生谓之沤和。元康师云。适往也。菩萨往入生死。教化众生令悟性空。此是善权方便之智。准此论文今云。适者尸赤反。女子出嫁也。即当往训也。述义云。适于物机而化度之。是为方便。称会训也。言陶诱者。上玉篇。徒高反。□驰貌也。□陶也。养也。又在缶部即作匋字。徒劳反。匋作瓦器也。广雅匋化也。今□为陶字也。今须化训也。昙捷师云。诱者由久反。三苍云。进也。字林云。诱Ｆ也。玉篇。余手反。芳字也。导也。教也。引也。劝动也。言考其圣心等者。述义云。原夫三世如来。四依大士。出世之大意者。为息众生执见惑之病。虽复宣说恒沙经教。而统大意。唯为开示中道实相在谛道理大论序云。无执不破。无义不摄。巧用无非。甘露掘服。皆成毒药。然则息患者。无执不破。谓破病义。开道者无义不摄。谓显义。具明如名记第二卷也。拥者。玉篇。作壅字。令ｇ字。纡恭纡勇二反。郑玄曰。壅谓堤防止水也。野王案。壅犹塞也。障也。今作拥字者非也。
    疏云。具如法华玄义等者。如法华玄第一讲经缘中云。讲经之始起竺法护。护公既亲译经。现应敷阐。自护公之后。释安竺汰之流。唯讲旧本而已。及罗什至长安翻新法华。竟道融讲之。开为九辙。时人呼为九辙法师。九辙之文今所未见。讲新法华始于融也。自融已后。昙影道生之流。染翰著述者。非复一焉。次乎齐代。有清信优婆塞髅。与十许名僧。依傍安林壹远之例。什肇融恒之流撰录。众师之长称为注法华。具明如彼。恐烦略着也。疏云。但末世钝根等者。言末世者。佛灭度后五百以后也。言钝根者。慧根阇钝也。亦可信等五根。亦可二十二根。具明如疏下文。言起尽者。述义云。始终也。随所明义每章有始终也言相与者。肇论述义云。王逸曰。与犹举也。国语曰。汝曲与焉。贾绕曰。与犹预也。礼记曰。与为人后者不入。郑玄曰。与犹寄也。傍义皆须正用后训。谓相依寄也。
    疏曰。答大圣三达圆明等者。硕法师云。经有三段。一序。二正。三流通。故天雨四华。地动六种。堂阁处空。其林反白。时众既睹瑞相。故前详后集。未说经前有此事。故名为序说。序说即彰。正经宜显。故名为正说。非欲止益当时。方欲广宣末代。譬如一灯燃百千灯。冥者皆明。明终不绝。故欢喜奉行。即是流通说而今未造论时。前无雨花动地时众睹瑞相。故前详后集。故无序说。既无序说亦无正说。即无欢喜奉行。故无流爱说。而言大圣者。如此论云。圣人有三种。一者外五道神通。二者阿罗汉辟支佛。三者得神通大菩萨。佛于三种中最上。故云大圣也。述义云。梵云阿梨耶。此反云圣。圣者正也。扰乱邪僻邪见。离此三邪。故名为正。心与境冥。智与神会。契理神通。于事无拥。是故曰圣也。白虎通曰圣者通也。道无不通。闻声知情。故大戴礼曰。孔子所谓圣人。智通乎大道。应反不穷。能测万物之情性者也。言三达者亦名三明。亦名三通。亦名三戈。就当相者。发智应境。然未发智。名未来达。既发智当知境时。名现在达。既已谢去。名过去达。约随境者。知三世境。名为三达。此二异也。就当相言但是无常。是故名狭。约从境。言通常无常。所以名广。不六通过去达者。是宿命通。现在达者。即漏尽通。未来在者。天眼通也。若就因果三达。果位三明因位也。所言鉴者。犹是照也。言二世者。现在未来也。言通别两序者。如是等六名为通序。雨华动地。名为别序。此且约法华经而为言之。余经准之。谓如是等六种诸经。故名为通序。雨华动地。唯有是经。名为别序也。言智犹未逮者。玉篇。逮者在载反。及也。与也。达迹也。今须初训也。问。弟子造论。但当时解纷惑。不敢传通后世。故不立流通智犹未逮故。不立通别两序者。何故无畏在耶。答。有人解云。无畏广。故随分有之。此论略。故望佛故云无耳金案。硕法师疏云。论亦有三章。然不如经中之名目。但就论中三章无定。有时明。第一辨论缘起。即明序立论意。第二破邪显正。即明论体。第三余势。结论旨归。有时明。初有二十五品破失。大乘观辨乘人法空。次有两品破失。小乘观明小乘人法空。后有两偈。明致敬结论旨归。准此疏文不立序。通非谓无缘起余势也。
    疏云。答无畏广本等者。硕法师云。此论有正说。元序及流通。所以然者。明此论从无畏中抄出五百偈。故唯有正说。序及流通皆属彼论。故阙此二条也。准之可悉。疏云。二者因事表理等者。疏主释云。以文表义。此论先无缘起。后略余势。但有正文。以文表理。故称中论。准此疏文言初后者。缘起余势也。硕法师疏。问。此论品初既标归敬。何故非序。答。虽辨归敬。是后人安。故非论序。今明此解意。欲道归敬。应是序。但是后人安。故便非序。此释极成离见。所以然者。凡有两条不可。一明归敬何必是序。二明归敬何必是后人安。若言归敬为序者。论后文道。瞿昙大圣主怜愍说是法。为离诸见故。我今稽首礼。此中亦应为序。而今后文。虽明顶礼。不名序。虽辨归敬。那忽称序。个明一义不可。二者归敬何必是后人安。所以然者。无文证无传说。那知归敬是后人安耶。今以一文据八不与归敬。是论主真言。故释论第五卷道。不生不灭不断不常不一不异不来不出。佛能说是。我稽首礼既佛能说是我稽首礼。此中八不敬归。岂非论主自标。但不称为论序。问。此论释经正。既称为论正。此论释经序。亦应名论序。答。不然。今明此。正论通解经三段。是故不得名论序离苦。此论通解经三段。通名正说者。亦应此通序三段通名序。答。如此义亦应得通序经之旨。即为序论。通正解经之旨。即名正论。尽流通经之旨。即名为流通。论但不可的制为三耳。具明如彼疏第二卷。恐烦且略耳。
    疏云。自摄岭相承等者。有疏云。山门初讲之日。直为二段。前二十五。破大乘迷。明大乘观行。第二后两品。破小乘迷。明小乘观行。晚复开为三。两章如前。第三两偈。双结大小观行。推功还佛也。述义云。高丽国辽东城大朗法师。远去炖煌郡昙庆师所。受学三论。齐未梁始。来入摄岭山也。大朗法师得业弟子。陈摄山止观寺僧诠师。如此次第得业弟子。兴皇寺法朗师。法朗得业。弟子。延兴寺吉藏师。吉藏师得业弟子。硕旻邃等。然处处云。山中者。高丽国大朗师。山门者。止观寺诠法师或言一师。或言大师。或直言师者。兴皇寺法朗师。今谓不尔。二谛章下卷云。山中法师之师本辽东人。从北地学三论。远习什师之义。来人南吴住钟山草堂寺。值隐士周颙。周颙因就受学。周颙晚作三宗论。明二谛以中道为体。大品疏第一卷云。止观师六年在山中。不讲余经。唯讲大品。准此章疏文。山中者诠法师。亦可山中者法朗师。故玄义第一卷云。山中兴皇和上。述摄山大师言。涅槃疏第十一云。山中师。请止观讲涅槃不听。准此等文。山中者通二师。山门者道朗师然门有三解。一云。初住山门故。二云。一师之门故。三云。释法度上足弟子故。所以高僧传云。齐琅琊摄山释法度有四弟子。第一名僧朗。华严三论最吉。本辽东人也。凡摄山有多处。一处名栖霞精舍也。馆成寺一处名山茨精舍。一处云。有四弟子。僧都继踵。先师复纲山寺。能讲华严三论等。十二卷章云。栖霞在朗师。止观诠法师。与皇法朗师等也。承者。文字集略。市升反。相承助人君为政也。时升反。受也。次也。华苑示水反。继也。今次受训之也。
    疏云。初二十五品破大乘迷失等者。硕法师疏云。初有二十五品。破失大乘观。辨大乘人法空。次有两品。破失小乘观。明小乘人法空。复有两偈。明致敬结论旨归。准此疏文。今言学失者。迷大乘之人法空。以失大乘人法空之观行也。小乘迷执。准之可悉。疏云。所以有三段者正道等者。硕法师疏云。明赴大小根缘。说大小乘教。但禀大则封大。闻小便执小。故初二十五品。破大失乘观。明大乘人法空。次有两品。破失小乘观。明小乘人法空。为欲推功有在故。第三两偈。明致敬结论旨归。而言佛在世时等者。依双卷泥洹经者。七十九岁在世故。彼经佛言。自我为圣师。年七十九。所应作者亦已究竟。疏主释云。释迦文佛。若道俗合论。则年八十。若论佛有寿但为五十。故智度论云。十九出家。三十成道。言佛灭度后者。周书异记云。穆王五十年壬申之岁二月十五日。佛年七十九方始灭度。具明佛性佛灭如下也。赴者。玉篇。返赋反。告也。至也。ｈ也。奔也。洞明者。上玉篇。达贡反。说文。疾流也。野王案。深邃貌也。道洞之洞为回字。又音徒薰反。敬也。回者徒楝反。野王案。回犹通达也。双化者。上玉篇作双字。所江反。野王案。两偶也。方言飞鸟曰双也。说文。隹二牧也。
    疏云。二者为学大乘等。如十二门论观因缘门初云。问曰。解摩诃行者。有何义利。答曰。摩诃衍者。是十方三世诸佛甚深法藏。为大功德利根者说。末世众生薄福钝根。虽寻经文。不能通达。我愍此等。欲念开悟。疏主释云。末世众生下。第二明造论利益。又开三别。此初明下利众生。于中又二。第一明众生禀教起迷。第二明论主破迷造论。前有四句。言末世者。明起迷时也。佛法灭分三时。一正法五百年。二像法一千年。三末法一万年。今言末世者。非是第三时也。但正法为本。故以像法为末。末是微末之义。像是末故。是一义。若分像末亦得分三。言众生者。第二明迷教之人。言薄福钝根者。第三明迷教所由。以不久修福慧故。名薄福钝根。又明。有所德福慧。亦是薄福钝根。虽寻经文不能通了者。第四正明起迷。谓大乘人。学无所得大。成有所得大。但就大乘中。又有二失。一弃本寻末。二求本多迷也。于中有二。一但。二不但。凡有二种。一缘但不但。谓佛教是因缘不但义。而禀佛因缘不但教。故成有所得但也。二教但不但。谓佛起但不但缘。说但不但二教也。故大品云。为新学人。说生灭者如化不。生不灭不如化。此即但生灭。是化故名但也。末世不识缘教但不但。故云。虽寻经文不能通了。我愍此等下。第二明论主破迷作论申经。天摩为爱火。所烧外道。为诸见所害。执小拒大。谤法毁人。造无间业。偏执大乘。拨无罪福。亦现世断善。后入无间。□可哀愍也。俗令开悟者。为此钝根人。就大乘中。略解十二事开悟。然众生同菩萨。不须造论。若众生实异菩萨。亦不须造论。正言同菩萨。于缘成世异造论。具明如彼也。
    疏云。即此论云闻大乘法等者。如此论初牒长行云。佛灭度后五百岁。像法中人根转钝。深着诸法。求十二因缘五阴十二入十八界等。决定相不知佛意。但著文字闻大乘不中说毕竟空。不知何因缘。故空即生见疑。若都毕竟空。云何分别有罪福报应等。如是即无世谛第一义谛。取是空相。而起贪着。于毕竟空中。生种种过。龙树菩萨为是等故造此中论。疏主释云。下第二序龙树造论意。分为四别。今言。闻大乘法下。第三明迷教中。第二次明迷大。就文为四。言闻大乘法说毕竟空者。第一明闻教也。小乘法中不说毕竟空。唯大乘法有毕竟空。故云尔。言不知何因缘故空者。第二明不识教意也。谓禀教之流。闻因缘有。即失毕竟空。闻毕竟空。即失因缘有。故不知说空意也。即生见疑下。第三正辨起迷。就文为二。言即生见疑者。初列见疑二章。谓偏执一理。故名为见。犹预二途。故称为疑也。若都毕竟空下释疑。谓学大乘人。谓毕竟空。为实故。毕竟空而疑罪福。是以空疑有也。如是则无下释见。既是学大乘人。则信大乘明毕竟空。是尽理之说。无有罪福。既无福则无世谛。因世谛故有第一义谛。既无世谛亦无第一义。亦执法有乖于假有。失之世谛。尚失世谛何况真谛。故云遂失二谛也。准之可悉。
    疏云。又三世十方佛赴大缘而说大教等者。言四缘者。疏主释云。且依一判。如小乘见道。前具烦恼性。是一依。须陀洹斯陀含。是二依。阿那含第三依。阿罗汉是第四依。约大乘望十回向。是一依。初地七地。是二依。八九二地。是三依。十地是四依也。具明如序疏。述义云。然四依有本迹。言迹四依者。约小乘判是。言见道前等者。七方便位也。言本四依者。地前三十心。为初依。初地至立地。为二依。七八九地。为三依。第十地。为四依。此约定慧等不等义判之。六地以还。定慧未等。故属二依。七地定慧等。故属三依。序疏约功用无功用判之。七地以还是有功用故。故属二依。八地以上。无功用。故属三以肇论述义云。如世亲等初依菩萨。如龙树等二依菩萨。如马鸣等三依菩萨。如提婆四依菩萨。故玄奘传云。慈氏告唱罗阿罗汉曰。彼提婆者旷劫修行。贤劫之中当继佛位。故知。是第十地菩萨。此就本论四依。今谓不尔。若就本者。龙树亦是往古如来。摩诃衍论。云妙云相如来故也。贤劫经云。圣天佛者是提婆菩萨。故亦往古如来。约此义不判四依。若约师位者。龙树上。罗□罗下。提婆中故。何以知之。付法藏经云。总明。波罗门造鬼名不树。龙树一读而知。次示提婆提婆再读而知。后示罗□罗罗□罗三读而知。知故知尔也。
    疏云。二者为小缘而申大教等者。所言品初破毗昙四缘者。如因缘品。以七偈约总别。破阿毗昙所立四缘等也。言品初者。犹初品也。言燃可燃品等者。如此论第二卷燃可燃品末后云。若人说我相。如犊部众说。不得言色即是我。不得言离色是我。我在第五不可说藏中。疏主云。执我□四句。所言五法藏者。三世为三。无为是四。第五名不可说藏。不可说藏者。不可说有为无为。举犊子部。摄一切有我也。论又云。如萨婆多部众说。诸法各各相是善不善等。如是等人。不得诸法寂灭相。以佛语作种种戏论。疏主释曰。此部计一切法有。故名说一切有部。一切有者。明三世是有及三无为亦有。故名一切有部。准之可悉。言障隔者。玉篇上。之让之扬二反。隔也。累也。塞也。下说文。古文隔字也。隔塞也。疏云。又三世十方佛为二缘而说大乘等者。疏主释云。始自华严之会。终竟法华之前集。为直往菩萨。说菩萨行。今法华会。欲为回小入大菩萨说菩萨行。故说是地华经。故踊出品云。是诸众生。始见我身。闻我所说。即便信受。入于佛慧。既称始见我身。即是寂灭。道场见卢舍那身。闻我所说闻华严之教。故知。自尔以来。为直往之人。说菩萨行。又云。除前修习学小乘者。如是等人。我今亦令得闻是经入于佛慧。既云除前修习等。则知。自尔以前。未为二菩萨行。亦云如是等人等。以知。今为回小之人。说菩萨行。具明如法华游意。恐烦且略。
    疏云三为九十六种外道等者。言论处处有文者。如此论第二卷本住品长行云。问曰。有论师言。出入息视眴寿命思惟苦乐憎爱动发。等是神相。若无有神。云何有出入息等相。疏主释曰。即是优楼佉义。故知。破外道也。准之可悉也。疏云。又三世佛就大乘中破外道等者。言涅槃六师者。彼经第十九卷。列六师外道。一名富兰那。二名末伽梨狗舍离子。三名那阇那毗罗低子。四名阿耆多翅舍钦婆罗。五名迦鸠驮迦旃延。六名尼乾陀若提子。疏主释曰。富兰那者。从母得名。其人计断。谓无君臣父母因果之义。此是拨无万法邪见外道。言拘舍离子者。从母立名。末伽梨者是字其人计众生苦乐不由因得自然。而有以计一切法自然为宗。言毗罗低者。从母立名。那阇耶者是字。其人计道不须修经八万劫自然而有。如转缕丸□高山。缕尽则止。阿耆多者是字。钦婆罗□弊衣名。其人计身苦乐二分现爱苦尽乐法。身出迦旃延姓也迦罗鸠驮是其母名。其计亦有亦无。应物起见。他问有耶答云有他。问无耶答云无。若提子从母作名人。尼乾陀是出家总名。其人计业决定得报。今虽修道不能中断。此六师外道。佛未出世时。天天下也。具明如百论疏上卷并维摩经疏第三卷也。言及十仙之类者。如涅槃经第三十九并第四十卷列十仙外道。一名阇提首耶。二名婆□吒。三名先尼。四名迦叶。五名富那。立名净作。七名犊子。八名纳衣。九名弘广。十名须跋。疏主释曰。初二人立邪涅槃。破佛正涅槃。故在前论义。次先尼复论我。我即是断常之本。迦叶此复论断常二见。即是六十二见之根本也。富那广出十四种根本。故次迦叶后论义。第六人还论十四种离与六十二见彼疑。与富那同。富那前论已得悟。净作梵志犹未悟。故今更请佛解释。非强作离也。上六仙人即是论惑。第七犊子论善恶业也。第八纳衣梵志论因果。以前惑业□是未未知。烦恼与身。何者在前故。今论此因果根本烦恼为因。何者在前。身为果此之根本。何者在后也。上来诸师以言论义。今弘广心论义。直问佛。能知我心念不。第十须跋论等。乃至广说如涅槃疏二十卷也。今佛涅槃经中。破六师及十仙外道令外道悟入大乘也。
    疏云。三为大乘菩萨于申于小乘等者。言如法结药草喻品有此菩萨者。如法花论云。三者犬乘人一向决定。增上慢心。起如是意。无别声闻辟支佛乘。如是倒倒取对治。此故为说云雨譬喻。疏主释曰。大乘人者表人也。一向决定表病也。起如是意释病也。谓无别二乘人故称为病。此人初闻一乘经。谓唯有佛乘无有余乘。遂有二失。一失于缘说三。二失于缘成三。如是倒取者。实有二种二乘。有而言无故。言倒取为对治。此故下上来明所治。此下第二出能治。虽地雨是一。于草木成差。虽理是一。随缘成差。于缘成三也。药草喻品疏云。依法华论明此品来意者。云雨譬菩萨病。菩萨之人闻上来所说唯有一乘便。谓毕竟无复三乘方便。此即得实失权。存体忘用。然识权方乃悟实。达用乃鉴于本。既不识权。亦不悟实。即权实俱丧用□亡。为治此病故明。虽一地所生一雨所润。而诸草木各有差别。虽其理无二。而于缘有五。故权实义成体用。方显此经。既称教菩萨法佛所护念。故令大士离凡夫二乘病及菩萨病。始是教菩萨法佛所护念。准之可悉。
    疏云。二十五品破大申大等者。言佛知见者。疏主释云。问。云何名佛知见。答。此是般若佛性之异名。正法涅槃之别目。未曾因果亦非权实。百是不能。是百非不能非不知。何以目之。强名佛知见也。所以叹美为佛知见者。为对二乘无知见故。所以明无二乘知见。唯佛知见者。唯佛知见实道。自非佛知见者。皆非实也。欲显实道。故明实知见也。以无照而无不照。故名为知。知之分明犹如眼见。故称为见。又知谓一切智。即如来总相智也。见谓一切种智。谓别相智也。此云二智摄佛智尽。故略明知人。知即是尽智。二种生死。五住烦恼。悉皆清净。故名为尽智。见者即是无生智。因果患累毕竟不生故名见也。又明。众生佛性名佛知见。佛性亦名一乘。涅槃经云。究竟毕竟者。一切众生所得一乘。一乘者名为佛性。以是义故。我说一切众生悉有佛性。一切众生悉有乘。准之可悉。
    疏云。十方三世佛出世大意等者。言故四依如佛者。如大经第五卷云。佛告迦叶菩萨。有四种人能护正法出现于世。能多利益。为世间依。安乐人天犹如如来名人中胜为归依处也。言亦即是佛也者。如大经第七卷云。如上所说四人出世护持者。应当证知。而为依止何以故。是人善解如来微密深奥藏。故能知如来常住不变。若言如来无常变易。无有是处。如是四人即名如来。何以故。是人能解如来密语及能说故。注经云。解既同佛亦即是佛也。准之可悉。谈海记云。实行菩萨犹如佛也。权行菩萨即是佛也。且如地前菩萨八相成道。化度众生通于权实也。
    疏云。四无明都不大小等者。所言无明者。如净名玄初卷云。达缘既不悟二不二。亦不了不二二。故无二慧则称为无明。故大品云。诸法无所有如是有。如是有所有。是事不知名为无明。准此玄文。机缘既悟大小。则具二慧。既不知大小故无二慧。故称无明也。

中论心记卷第一（之本）

    建长六年七月七日。于光明山往生院书写毕。愿以书写之功。广令流布三论之教法。愿以结缘之力。普令利益六道之众生。
    沙门智舜（春秋五十六）写本记云
    保元二年五月十六日于东大寺东南院尽定毕
    三论末学乘珍之
    又云。应保二年三月十二日愚点了。定多谬失欤。后览人正之云。
中论疏记卷第二（之本）（集众异说不敢和会）

          大安寺沙门安澄撰
              

    疏第一卷末疏云。能说是因缘善灭诸戏论。下第二明教用等者。此下第二明二智中道也。述义云。以此二智能起教用故。权实二知名为教用。故云第二明教用也。言即是辨二智中道者。述义云。上就谛门广辨中道。今略就智辨于中道也。辨中以谛为正宗。故百论文中。无辨二智中道之义。然师以义准。欲明二谛本是佛智所说。故兼明二智中道也。有人解云。佛智能说八不是教。起用此即智。用名为教用也。谓远是智用。近是教用。今从近义。故云第一明教用也。疏云。故摩耶经云等者。如彼经文。云摩诃摩耶。问阿难言。佛灭度后。何人持法。阿难答曰。一百年已。优婆崛多说法教化。六百年已。九十六种邪见竞兴。破灭佛法。马鸣比丘摧此外道。七百年已。有比丘名曰龙树善说法要灯正法炬。灭邪见幢。今略引之。疏方主释云。然正法炬者。即是建五正法之义。谓显正义。此叹外用也。灭邪见幢者。即是防护正法之义。谓邪义。此难内德。具明如涅槃心第七卷初。准此疏文。燃正法炬者。证为显三种中道也。灭邪见幢者。证为灭诸戏论也。疏云楞伽云等者。如入楞伽经第八卷。大慧菩萨白佛言。佛灭度后。是法何人受持。佛以偈答曰。于我灭度后。南天竺大国。有大德比丘。名龙树菩萨。住初欢喜地。为人说大乘。能破有无见。往生安养国。今略引之。疏主解云释此语不同。旧云龙树是初地人。关内姚道安学。智度论云。此是龙树。引众生令入初地。而实是十地人也。广如序疏。准之可悉。疏云。既是佛智能说等者。述义云。既以佛智能说八不。故明于能说之二智也。疏云。二智证方便等者。述义云。释名凡有四句。一者一名一义。谓一名即一方便名一实名一义谓方便善巧之义。实是如实之义。二者一名无量义。谓一是无量一。岂不是无量乎。此即无量而一。一而无量。华严云。一中解无量。无量中解一。展转生非实智者无所畏。且就四义解之。一随名释。如方便以善巧为义等。二因缘释。如方便以实为义。实以方便义等。由无碍故。三显道释。如方便。以不方便为义等。四无方释。如方便。以一切法为义等。三者一义一名。谓以正道为一义。以方便为一名。然正道增曾名。与无名为一道故立乎。一名立一名者。为显一道。故以云尔。四者一义无量名。谓为显一道立无量名。既为一道立无量名。其无量名岂不显一道乎。如就方便实释名历。一切法例尔。智以决断为义。若能决了诸法。是善恶是因果。乃至有为无为常无常等。如此决了名为智故。慧以鉴达为义。若能玄鉴此等诸法体相皆空。无有决定。能达无相。名为慧故。如以黄金作环玔等种种巧物。巧物胜金。般若之巧名方便。方便胜般若。其义亦尔。具如名记第四卷也。有人解云。所言非实非方便等者。此以无二智。照不二境故。百论序疏云。非正境无以发正智无以照正境。问。此境智既是体中。第五正性何异。答。通者同故。无量寿经疏云。以通言者。以正因生正果。与今正境。正智发照等同之。就别言者。彼此异也。此正境正智。不及彼正性。此约通门。可为言之。彼佛性门。约就别义。是故异也。正性非以正因性。于正果准知。正境正智非发照也。谓此正境正智。之非境智义是配正性也。问。体中之外有何物正性耶。答。若约通义及总义者体中佛性般若一乘涅槃法身真如皆是同也。皆指华严正法为本也。然五种佛性。约总之别亦通之别。而建立之。是故正性非是境智之所发照。今此体中发照相对。是故境界观智。二性之所相摄。具如经疏及游意也。问。师文中何指理智。以为正因佛性耶。答。涅槃疏中。指智为正因佛性。此约主义而为言之。非取照义以为智也。余十部许经论疏中指理以为正因佛性。此约根本体义而为言之。非取境义以为理也。具如宝崛也。所言泯然无际。述义云。寂静故泯然也。无际者无间也。玉篇。泯者弥忍弥宾二反。乱也。灭也。尽也。邃曰。泯也。际者子例反。交会之间也。接也。相接续也。会也。合也。方也。
    疏云。彼经正明等者。述义云。彼涅槃经正明因果等义。何者境界与观智为缘因。菩提与涅槃为缘果。合成四性。加第五正性。而成五性。故云明五性义也。言就论主等者。既明二智。故二智了。即是菩提。于菩提上无累之义为果果性。故云。亦得上五性也。
    疏云。谓能说八不因缘等者。硕法师云。善灭者简无声闻。若声闻断烦恼智慧。烦恼即本有。今无智慧即本无。今有本无今有即是生。本有今无即是灭。个即有生有灭。不名善灭。今佛不尔。智慧本自不生。烦恼本自不灭。智慧非本无今有。烦恼非本有今无。即是不生不灭。故称善灭诸戏戏。准此疏文能说不生不灭等八不因缘。灭二乘生灭等戏论也。琳法师云。善灭诸戏者。文有二意。一明因缘生法性恒寂灭。但有心将会者。悉不相应。称灭戏论。故智度论云。因缘生法。灭诸戏论。佛能说是。我今当礼。二彰佛智穷源契理究竟。宣示未闻同已所诠。亦云。善灭何者。但二乘之人。执法有性。断除生死。别求涅槃。情怀取舍。非为善灭。故净名云。法无戏论。若言我当见。若断集证灭修道。是即难论。非求法也。佛即穷理尽性。巧谈诸法从因缘生毕竟空寂。即是涅槃。非谓除法始方灭累称为善灭。盖由法性自尔。佛便依起说。若理不然则圣无此力也。故肇师言。圣得理。成理为神御。斯言当也。道二乘存心取法。妄执有无。言不合理。通云戏论。若能妄言息虑。冥心至理者。方为善灭也。准此疏文此论与大论。各举一义也。有人解云。不八论者。应言说八计之能不而灭所不之八戏论也。又论迹云。外道成八非不。论主是八不。以八非不故成虚妄。以八不故是中实也。
    疏云。又观法品等者。如此论第三卷观法品长行末云。戏论有二种。一者爱论。二者见论。硕法师云。五钝烦恼名爱论。贪嗔慢疑无明五利使见论。身见边见戒取边见戒取见取邪见。
    疏云。又利根者起见论等者。有人解云。出涅槃法华净名智论等中也。
    疏云。师又约渐舍义等者。言一者佛有诫劝二门等者。案十二卷章第二云。此则第一善恶相对。恶是堕坠。乖理无有出功。故十恶为戏论也。善是清升。扶理有出之义。故十善非是戏论。准此章文今言。恶是十恶。善则十善也。硕法师云。诸佛出世。诫诸恶莫作。劝诸善奉行也。能说是因缘。即是因缘即是劝善也。善灭诸戏论。即是诫恶。此明佛初出世灭恶修善。谓恶是戏论。善是不戏论也。言府坠者。玉篇上。附俱夫禹二反。胕肿也。说文俯病也。厨也。又作俯字。弗武反。下首也。下面也。说文此俗顺字也。顺低头也。下说文古文。地字也。堕落之坠为队字。在阜部。隧驰愧反。尔雅。隧落也。失也。文字辨嫌直类反。随也。言符理者。上玉篇。辅俱反。假草木实房名柎。字在木部。符信为符字。在竹部也。符附虞反。符合也。清升者。玉篇上。且盈反。洁彻无瑕秽也。澄也。下舒承反。毛诗如日之升。传曰升出也。
    疏云二者善有二门等者。十二卷章云。此即第二有相无相对。是分别为戏论也。无相即无分别。为非戏论。亦云漏无漏相对。谓有漏之善。但得三有果报。不有出生死止。是不动不出。故名戏论。无漏之善。破裂生死。故不名戏论也。硕法师云。有相有所得善。是戏论无相无所得善。是不戏论也。
    疏云。三者得无得二等者。章云。是第三一异相对。谓上虽言有相是戏论无相非戏论。若见有相异无相者。是戏论也。见相无相不异。乃名非戏论。乃至善之与恶。生死涅槃。凡圣解惑。万义并类也。有人解云。此二不二及非二。不二相对也。言如云明与无明等者。此涅槃经第七卷文。今略引之解云。谓推求此明之与无明体相毕竟不可得。何所论异。而谓之异即是愚人也。言诸有二等者。此大品经第二十九卷文。今略引之。解云。以无菩提因。故云无道。无涅槃果。故云无果。所言道者。是因义也。言智者了达等者。此亦大经第七卷次下文也。解云。了悟明与无明不二。即是智人也。硕法师云。有所得无所得二。是戏论。有所得无所得不二。是不戏论。准之可悉。
    疏云。第四明二与不二等者。有人解云。此第四  二不二非二。非不二及言忘虑绝相对。此依华严经文也。硕法师云。二不二并是戏论。非二非不二是不戏论也。
    疏云第五若戏论等者。有人解云。此第五戏不戏及无戏不戏相对。此亦依华严文也。硕法师云。若见戏论不戏论。并是戏论。若不见戏论不戏论。并是不戏论。若能善灭。个是佛能说八不因缘故。能善灭如此戏论也。准之可悉。
    疏云。答戏论破慧眼等者。案中论第四卷观如来品末偈云。如来过戏论。而人生戏论。戏论破慧眼。是皆不见佛。今略引下半偈文。长行释云。戏论名忆念取相分别彼此。言佛灭不灭等。是人为戏论。覆慧眼故。不能见如来法身。元康师释云。戏论破慧眼是皆不见佛者。慈眼见法身。法身离四句难论。是四句故有戏论则破慧眼。无慧眼故不能见佛也。思益经云。若有于法生见。则于其人佛不出世也。戏论名忆念取相分别此彼言佛灭不灭等者。此戏论是言如来灭后有无亦有亦无非有非无等四句。今云。灭不灭等者。灭是无。不灭是有等。即亦有亦无非有非无。虽包四句。意在第四句也。是人为戏论覆慧眼故不见如来法身者。此以法性真理。名为法身也。准之可悉。述义引大品经第三十二卷云。佛须菩提。非所有非无所有。无诸戏论。是名得道。观五阴若常无常。若苦与乐。若我非我。若寂灭若非寂灭。是为戏论。若圣谛应见集。圣谛应断灭。圣谛应证道。圣谛应修。是为戏论。乃至当得一切种智。当断烦恼习是为戏论。照了达义名之为眼。无量寿论云。肉眼清彻靡不分明。天眼通达无量无碍。法眼观察究竟诸道。慧眼见知能度彼岸。佛眼具足觉了法性。广明五眼如大品等也。疏主解云。慧眼就体得名。谓以慧为眼故名。即以智为体。若约境者。照于实相。故有慧眼也。
    疏云。我稽首礼者此第三等者。琳法师云。我谓青目也。首谓头首。三业虔敬。归依致礼。名稽首礼。故小论言。起善心转爱果举体敬礼也。准此师意可见今旨。谓彼师初牒二偈是释论师。所以云尔。今疏主意。初牒二偈是本论师。然则应言我者龙树菩萨首谓头首谓三业虔敬。归依致礼名稽首礼。所以疏云论主致敬也。言推功与佛者。玉篇。推出准他雷反。往来也。去也。进也。举也。用也。纲也。与述云。与犹寄也。案云。推功归佛是也。
    疏云。又稽首者欲请等者。案。硕疏云。二者请威灵加护。明佛说圣教能净生灭息断常缘。今谓。生灭成断成。所以述正教。使正教不开。故今是申佛正教。所以谓。所以谓。请威灵加护。故须归敬。谓无生二谛。其趣离明唯佛能宣。凡佛弟子造论申经者。无不承于佛力。若不归依者。请佛威神加护。证说无由。故须顶礼也。有人解云。加护者加神力而助护也。亦可加慈悲护念也。
    疏云。又龙树未悟无生等者。案。传云。龙树菩萨者。出南天竺梵志种出家受戒。九十日中诵通三藏。更求异经。都无所得。周游诸国更求深经深经于阎浮提中。遍求不得。外道论师沙门义宗咸皆摧伏。外道弟子白彼师。言。师为一切智。今为佛弟子。弟子之道咨禀不足。将未足一事。非一切智人也。辞穷情屈。即起邪慢心。自念言。世界法中律涂甚多。佛经虽妙以理推之。一犹故未尽。未尽之可推而演之。以悟后学。于理无违。于事无失斯有何咎。思惟是事已。即欲行之立。师教戒更造法服。令附佛法而少异。欲以除众人情。示不受学。择日选时当与。诸弟子受新戒。着新衣独居静室。水精塔中大龙菩萨。见其如此。惜而愍之。即接之入海。于宫殿中发七宝函。以诸方等奥经典无量妙于授之。龙树受诵九十日中通解甚多。其心深入体得实利龙树既得诸经一相。深入无生。二忍具足。龙树还送。出于南天竺大弘佛教。摧破外道。广明摩诃衍制作诸论去世以后过五百岁。南天竺诸国为其立庙。敬奉如佛。其树下生之。因字周那。周那。周那树名也。以龙成其道故。以龙配字。号曰龙树。广叹如传。又付法藏经第四云。舍欲出家。九十日中诵阎浮提所有经论。摧伏一切诸师。自谓一切智人。依诸弟子请告曰。欲自树为佛。独处水精塔中。大龙菩萨神力接海宫法藏。九十日间诵倍阎浮。深入无生二忍具足。龙王送出。因以传世。华严传云。依智论。大乘经多是文殊结集。佛既涅槃。诸圣随隐邪兴。无大乘器。故摄华严等大乘教法。置龙宫六百余年。龙树入海诵之传世。依文殊般涅槃经。佛灭后四百五十年。文殊在世。智度论云。诸龙王持千佛经藏。（出法化疏）智度论百卷云。大品十万偈。诸龙王宫阿须罗宫诸天宫中有千万偈。命长识强故有持。何况大菩萨所知般若等。有人解云。大龙菩萨者。经下文云。龙王送出私颖竭罗龙王。沙竭罗龙王者。慈思云。碱海名也。疏主云。本国名。亦可海名也。华严云。得一念中转自龙形示现无量众生也。言二无生者。大论解无生品云。众生无生。诸法无生。悟二种无生。故名无生法忍。传法图□云。既悟无生二忍也。准此等文。海宫者沙竭罗龙王宫也。无生忍者。人法二无生忍也。自树者自立也。
    疏云。又论主因佛悟无生等者。硕法师云。三者念报佛恩。明佛能说八不正教灭戏论。我今禀佛正教。发生智慧。所以能灭戏论。其功重大。故须归敬。准之可悉。
    疏云。又礼佛者欲令后人等者。有人解云。天魔者是第六天魔王也。净名经云。魔王多是住不思议菩萨也。法阿名义集云。威力自在与佛净。故称为魔王。修上上品十善。即生其中也。言调达者提婆达多。天竺音缓切也。斛饭王子。此反云天热。诸天逆知造三逆罪。故心热也。亦云。天授从天乞。得天与授。故未来作天王。佛非过去天王。佛不须三衣钵等。是未来佛也。摄论云。是大赏伽罗菩萨也。小乘经云。堕无间狱后成辟支佛。法华经云成佛也。是违方便也。言小乘人等者。智度论第六十八卷。又四卷信毁品文。亦名泥梨品。具引文如记第十一卷也。
    疏云。答九十六种术等者。琳法师云。说法之人泛论有五。一诸天说。二化人说。三声闻说。四菩萨说。五诸佛说。此五种人中。唯佛一人能穷法性巧说深理。故云第一。故云诸佛正法名为第一。
    疏云。问曰何故造此论下第二明等者。述义云。先应问言。佛何故说八不。又龙树何故标八不。在论之首。应答言。佛说无生教。而破众生生灭之心。令悟无生。以众生不堪故。佛说四谛生灭法。然像末众生封执生迷。故龙树说无生教。破生灭见。故标八不在论之首也。有人破述义问意云。此释非也。寻其意者。以答文明佛说八不故也。破云。若尔即违下以五义。释不问佛说经之所以也。有人解云。此文既云自下长行青目所释。明知。疏主意前二偈是本论师偈也。河西亦同。般若灯论。初偈归敬。重牒本偈。但山门及琳法师。并元康师并以初牒偈为注人。预表以重牒二偈。为龙树初偈也。
    疏云。因上生者上云等者。硕法师云。一者从上生。上来标八不竟。道能说是因缘。善恶灭诸论。既能说八不。因缘善恶断常戏论。即是显于中道。此事已足复何须造论耶。
    疏云。一者佛经无量等者。硕法师云。佛智慧大大海穷文极深。于一念中说无量修多罗藏。缘寻读此。尚不能解。汝今更复造论。转足烦多。故不须造论。准之可悉。所言屏者。昙捷师云。谷领反。字林云。屋蔽也。又匿也。玉篇。俾领反。藏也。除也。退也。故去也。又薄经反。屏风谓荷叶障风也。
    疏云。二者佛言巧智深等得。硕法师云。佛在世时爽利闻说即解。佛去后世人根转钝。虽复闻说终不能解。故不须造论。若使造论。汝智应胜佛。汝智既不胜佛。岂得造耶。
    疏云。三者如成实论云等者。如彼论第二卷立论品云。问曰。不应造论论佛语。所以者何。若佛自论。可名为论。若佛不论。余不能论。所以者何。一切智人意趣难解。何所为故而说是事。若不得佛意。妄有所说即为自伤以此等故不应造论。今略引之。疏云。正问之中有三。一总标不听造论。所以者何下第二释。若佛自论。可名为论。若佛不论。余不能论。所以者何下第三传释。就中有四。一明佛意难解为难。若不得佛决下第二明谬取。即为失为难。乃至广说。准此疏文。今言问曰不应等者。第一总标。不听造论言。所以然者。一切智人等者。第三传释有四中。第一明佛意。难解为难。言若佛自论等者。第二大段释文。次小例也。准之可悉。
    疏云。四者诸佛等者。硕法师云。佛有三达。洞达三世根缘。过去已度。现在正为说。未来流此教法。与作得度因缘。此事已足。何须造论也。预杜者。上玉篇。余据反。阖也。佚也。厌也。叙也。早也。预也。先辨也。今须后训也。下玉篇徒敷反。杜塞也。ｈ也。根也。元康师云。闭塞义也。迷逆者。玉篇上。莫鸡反。误也。或也。下鱼戟反。迎也。奉事也。却也。乱也。述义云。逆者兼也。
    疏云。五者马鸣等已造论竟等者。有人解云。此菩萨造起信论及庄严佛法论数万偈等也。古传云。桑岐曷国人。付法藏经云。华氏国人。次月氏国人也。摩诃衍论云。六时出现。作玄理论本愿论等多论。又云。过去作佛。金刚正智经云。大光明佛。大庄严三昧经云。遍照达庄严佛。甚深道场经云。日月星明佛。言马鸣者。摩诃衍论记云。昔见白马而鸣故。随过去行事故云马鸣也。今案。法藏师起信疏云。马鸣菩萨造者。马鸣之名依诸传记。略有三释。一以此菩萨初生之时感动诸马悲鸣不息。故立此名也。二此菩萨善能抚琴。以宣法音。诸马闻已。咸悉悲鸣。故立此名也。三此菩萨善能说法。能令诸马鸣垂泪不食七日。因此为名也。
    疏云。六者汝已造大无谓论等者。如传云。龙树菩萨广明摩诃衍优婆提舍论十万偈。又作庄严佛通论五千偈。大慈方便论五偈。中论五百偈。令摩诃衍教大行于天竺。又造无畏十万偈。中论出其中。准之可悉。
    疏云。七者凡造论者多有过失等者。琳法师云。凡造论者。多起贡高。少同和意。增长□诤。贤圣不许。假令内虽调善。外观多过。汝今何故优造其论耶。
    疏云。八者龙树出世等者。如涅槃经第五卷云。佛告迦叶菩萨。有四种人能护正法出现于世能名利益。为世间依安乐人天。犹如如来。名人中胜。为归依处。准此经文今论主也。四依一数故去出世如佛。准之可悉。淡海记云。实行菩萨犹如佛也。言敢遮者。上疏主释云。果敢决定义也。下玉篇。之蛇反。遏也。遏者于葛反。绝也。止也。□逆止也。逮也。遮民。徼止也。
    疏云。答曰下第二论文等者。述义云。有疏云。在文既长。今悬答之。问曰。何故造此论。即含九问意故名论。文既长。今如次第。答之故名悬答也。又即下文。合有九问。下答文长。今直悬答令意易见。有人解云。此说不尔。论中问文但有五字。不可云长。亦不谓问文长。但云论文既长又答文九者。是疏文也。非所以不可六论文也。但寻疏文而释耳。不可依信。今明论答文长一枚。及部故取意悬答也。
    疏云。答第一问云等者。琳法师云。佛虽善说中道能灭断常。但众生障厚。去圣时远。惑网自萦。未穷圣意。我今造论。助佛扬化。以济群生。准之可悉。问。上云。群生不穷大悲无限。非止益当时。欲远传遐代。故有流通。于今何故云。便化当时耶。答。上通约经三假。而为言之。今约所属机缘。而为言之。故不相违。可悉。
    疏云。答第二问云等者。硕法师云。语言弥广。转足烦多。语言略申教不尽。今明佛于一念中。虽复说无量法。但末代根缘不了。故须造论。众经要意。无过八不。所以申教而尽。钝根不解。故须造论也。言浩博者。玉篇上。胡道反。犹饮也。流也。下文字辨嫌作博字。布莫反。广也。言据者。玉篇。七活反。挂也。以三指而取也。持也。言故下文云等者。此重牒长行初问答之中文。所引之文全同于此。疏主释曰。在法虽多。略说八事。即病无不破。教无不申。言如佛直说无生等者。如智度论第五十三释无生品云。论者言。无生观有二种门。一者柔顺忍观。二者无生忍观。前说无生。是柔顺忍观。不毕竟净。渐习柔顺忍观得无生忍。即毕竟净。乃至广说。准之可悉。
    疏云。答第三问云等者。硕法师云。佛实有三达洞照三世根缘。留此教门。化于末代。但后时学者迷教失旨。故我为此从生须造论。乃是师资相顺。非谓显我智解胜佛也。言是故经云等者。如贤愚经□卷云。舍卫城老女无缘。故佛不得度。即掩自眼。不欲见佛。又此观佛三昧经文。遣罗□罗令度也。今案。智度论第十一卷云。佛与阿难入舍卫城乞食。时一贫老母立道头。阿难白。此人可愍。佛应当度。佛言无缘。阿难白佛。近见相好光明。发起作因缘。佛近回身背佛。四边四向背佛仰面。佛上来低头向下。佛地涌出。两手覆眼。不肯□佛。佛言。欲作何因缘。而无度因缘。不得见佛。准之可悉。言如阿难度须破事者。如大经第四十卷末。佛告阿难言。汝五百世中作须跋子。其人爱心习犹未尽。以是因缘信受汝语须跋言。善哉阿难。及闻佛说实相得阿罗汉果。此引例成前贤愚经心也。
    疏云。答第四门者。言故成实论等者。如彼论第一卷立论品末云。又佛法深妙解者。造论不解即止。又应造论。所以者何。若经造论。义即易解。法即久住。又佛听造论。如经中说。佛语此丘。随所造论应善受持。乃至广说。今略引之。准之可悉言如智度论云。我今如刀等者。
    疏云。答第五问等者。言如经云等者。述义云。摩诃摩耶经佛说偈云。我于诸众生应度缘今毕。诸佛虽灭度。法僧宝常住。所言得度因缘者。即佛教法。及舍利形像。并弘法者。为后代人所依如佛。是也。今捡。遣教经云。汝等比丘。勿像悲恼。右我住世一劫会亦当灭。会而不离。终不可得。自利利人人法皆具足。若我久住。更无利益。应可度者。若天上间皆悉已度。其未度者皆亦已作得度因缘。自今以后。我诸弟子展转行之。则是如来法身常在而不灭也。今取意略引之。
    疏云。答第八问云等者。琳法师。我今造论。为众生开佛知见。引物令悟。非为自恃己长。妄谈彼短也。
    言如有目人等者。□□□（三十三字缺）
    疏云。解有五义等者。言第一明虽复答其说经等者。□□□（二十字缺）
    言二者先序佛说经等者。（三十字缺）
    言三者论主等者。案。注法华经化城喻品云。白日收光。明月接耀。书夜之所为也。如来戢釆菩萨舒晖。利钝之所感也。而言白日明月者。如俱舍论云。有情业力共引风起。运持日等。令不停坠。日径五十一由旬。下面颇胝迦宝火珠所成。能热能照。月径唯五十由旬。下面颇胝迦宝水珠所成。能冷能照。以月宫殿行近日轮。光所侵照。余边发影。自覆日轮。令于尔时见不圆满。又杂宝藏经云。难德王问。日之在上其体是一。何以夏时极热。冬时极寒。夏即日长。冬即日短。那伽斯那答言。须弥山有上下道。日于夏时行于上道。路远行迟。照金山。是故长而景热。日于冬时行说下道。路近行速。照大海水。是故短而极寒。准之可悉。言潜者似廉反。藏也。隐也。诧也。深也。密也。沈也。今须初二训也。接者续也。字在木部也。释迦现灭故云如来戢彩也。戢者侧立反。聚也。敛也。藏也。今须后训也。彩者影也。光也。龙树出兴故云菩萨舒晖也。言四者前序等者。述义云。如法华经第二卷譬喻品。舍利弗领云。真是佛子从佛口生。从法化生得佛法分。今谓不尔。如胜发经一谛章末云。正见者是佛真子。从佛口生。从正法生。从法化生得法余财。疏主释云。从佛口生者是闻慧也。教出佛口。依之生解。名从佛口生也。从正法生者。是思慧也。思从理起。名正法生也。从法化生者。是修慧也。思从理起。名正法生也。从法化生者。是修慧也。行德先无。今时忽起。名为化生。得法余财者。是法资也。地上得理。是为正财。今得教资。说为余财。具如疏下卷。准此疏文。如来二谛教出于佛口。依此二谛教。生于二智。故云从佛口生。余准可悉。言故自小之大者。之犹至也。
    疏云。答有二义等者。言一者欲举小对大如法华等者。如彼经第二卷譬喻品云。昔于波罗捺转四谛法轮。分别说诸法五众之生灭。今得转四谛法轮。分别说诸法五众之生灭。今复转最妙无上大法轮。是法甚深奥少有能信者。疏主释云。初偈明昔小为□。后偈叹今教为妙。即寻昔小叹今大也。何者众经并是举小对大叹。故知。诸大乘经显道。无二不得。作五时四宗之释也。言五众生灭者。对治悉旦耳。说五众不生灭者。第一义悉旦。若悟第一义悉旦。即生实观。生实观即是妙慧。妙慧即是妙法。妙法即是一乘。是故说五众不生不灭也。问。何以知之。此经明五众不生灭耶。答。前文既明昔教说五众是生灭。即知。今教明五众不生灭。故方便品云。诸法众本来。常自寂灭相。具如疏第五卷。言大品见第二法轮转者。如彼经第十九卷云。尔时诸天子虚空中立。发大音声。踊跃欢喜。以分陀利等四华。而散佛上。如是言。我等于阎浮提见第二法轮转。是中无量百千天子。得无生法忍。今略引之。述义问云。初说法时。令人得道名转法轮。何以今言第二法轮。若以佛说皆是法轮。何限第二。答。初说法。名定实一法轮。由初转。乃至法尽通名为转。此诸天子见此会多人而得道。故赞言第二转。然初转时八万诸天得无忍。陈如一人得初道果。今无量诸天得无生忍。故今转法轮。似如初转。问既言见第二法轮。岂非第二时教耶。答。不尔。诸大乘经叹今教为妙。并举昔小而对叹之。若不尔者。法华涅槃亦应第二时教。并指波罗捺故。问若尔者深密所会般若。为是何耶。答。经迹义初云。如来成道第五年中说十万偈般若备明二空。至第七年为大菩萨而说。般若色心皆空也。真谛三藏云。佛成道后第七年。在舍卫国照慧江边。说法空般若。为第二法轮。准此等文。深密所会。非大品般若也。言涅槃十三卷等者。如彼经第十四卷。佛告文殊师利言。善男子。是诸大众。诸佛世尊语有二种。一者求小乘。二者求大乘。我于昔日波罗捺城。为诸声闻。转于法轮。今始此□尸那城。为诸菩萨。转大法轮也。法宝师云。远若是一法。重宣说者。可名为更。今昔全别。何得言更。自下辨其文有八。初明佛语异。为声闻说世语。为菩萨说出世语。二明所求异。昔为求小。今为求大。三明根性异。四明精进异。五明得益异。六明请主异。七明说法异。八明远近异。今约第二而为言之。
    疏云。答遥五义等者。所言如部虽二十略明五部者。言二十部者。如经迹义中云。至一百余年分为二部。一者摩诃僧祇部。此言大众部。二者多ｊ罗部。此言上会部。从大众部分为九部。一名大众部。二名一说部。三名出世部。四名崛居部。五名多闻部。六名施设论部。七名枝提部。八名阿波罗部。九名□他罗部。三百年中。上坐部因诤论事分为十一部。一名萨波多部。二名雪山部。三名犊子部。四名达摩□多部。五名跋陀耶尼部。六弥底部。七名六城部。八名弥沙塞部。九名昙无德部。十名迦叶唯部。十一名修多罗论部。言五部者。一萨波多部。二昙无德部。三僧祇部。四弥沙塞部。五加叶唯部。具释名义并会相违如下。
    疏云。问下文等者。此初牒长行。明说教意之中。破邪显正意。并说小乘教意文。指此文故云下。故彼文云。佛欲断如是等诸邪见。令知佛法。故先于声闻法中。说十二因缘相等。准之可悉。
    疏云。答后说因缘生等者。述义云。一者破外道生等者。非是以佛所说为倒。唯于佛说十二因缘。更起执心。故为例耳。故云。轻倒夺重倒。言二者欲显外道等者。约迷大小乘。而为言之。言三者显外道等者。约大乘二谛。而为言耳。今案。论文言。一者破外道生等者。先于声闻法中。说十二因缘等文是。言二者欲显外道等者。又为已习行等文是。但二者之中。言一迷大乘本自无生者。配又为等文。二迷小乘因缘生义者。配佛灭度后等文。言三显外道等者。闻大乘法等文是。故云后说因缘生。凡有三义等也。言榍者先结反。限也。梁字也。如成实论第十六卷三慧品云。如以细榍能出□榍。如是以色界道。能断欲界今取此文也。
    疏云。问三列彼二天等者。如百论上卷舍罪福品初。外曰。种种说世尊相。有人言。韦纽天（秦言遍胜天）名世尊。有人言。摩醯首罗天（秦云大自在天）名世尊。如十二门论观作者门云。复次若他作苦者。即为是自在天。作如此邪见问。故佛亦不答。元康师云。十第二破自在他也。若准此下文。即外谓一切万物皆自在天作。准之可悉。问。十二门论唯在自在天。今何故云三论列二天耶。答。总相云。二天以小从多故。
    疏疏。答此中所列等者。言十二门论所列是佛灭后等者。有人解云。出小乘人计之中。在此文故。言又此中所列等者。硕法师云。中论明二天。为出计生义。百论明二天为简世尊。准此疏文。所言法者生义也。人者世尊也。言十二门论所例等者。如彼观作者门云。复次若他作苦者。即为是自在天。作如此邪见问。故佛亦不答。而实不从自在天作。何以故。相相违故。如牛子还是牛。若万物自在天生者。皆应似自在。是其子故。复次若自在。作者众生者不应以苦与子。是故不应言自天作苦。疏主释云。下第二寄小乘人。破自在天他人二。初总牒外义。释佛不答所以。而实不从下第二。别破自在天作。于中有二。初作父子不相似破。复次若有下。作伤慈破。然实是大乘人破。而寄小乘人破者。一示外邪不足破。小乘尚破。况大乘耶。二欲分大小异。小乘破□邪见破作者。明□无作门。大乘破细作。明细无作门。三小示大乘人精解。大乘巧破外道。小乘不能尔。七示小乘人。但解佛显教。不解密教。密教者明因缘苦即毕竟空。令此入毕竟空尽成佛故。又云。苦即是果。但苦为大患之本。物竞求离而不识苦。非但不能离苦。而于苦中更复造苦。是以遍破苦也。具破人法二种。四作具明如彼也。
    疏云。答十二门说等者。如彼论观作者门引自在经说云。自在天欲作万物。行诸苦行。即生诸腹行虫。复行苦行。生诸飞鸟。复行苦行。生诸人天。若行苦行。初生毒虫。次生飞鸟。后生人天。当知。众生从业因缘生。不从苦行有。疏主释云。不能无障碍破也。谓人天非物因。物非天果。是邪心所尽。故名邪因果。何者人类生人。物类生物。人类生人即还似人。物类生物物似物。盖是相生之道也。而谓一天之因。产万类之果。岂不谬哉。述义云。地狱饿鬼是人摄。阿修罗者畜生摄。故以大分云生六道也。元康师云。重破自在作。此有碍不从破。准之可悉。言此天面有三因等者。述义云。此出外道经。故云他经。有人解云。此四阿含经文。故云他经也。大论第二卷云。摩醯首罗。秦言大自在。八臂三眼。骑白牛。注法结经云。魔醯首罗者。帝释师也。有人云。第四禅梵天王也。今谓。欲界大自在天也。醯者呼爰反。硕法师云。外国。摩醯首罗。此间。翻为大自在天。若小乘教中。不说有此天。若大乘教中。方说有此天。此天四空之下。四禅之上。故是色界之中间。此天有八臂三眼骑白牛持铃执贝。案。行国土世人事。此皆谓万物从此而生。及忧喜苦乐。故道。自在天嗔众生受苦。自在天喜众生受乐。故道。万物从此天而生。亦是此天自谓。万物从我而生也。元康师云。此天形长大万八千由旬。寿命八千劫。身有八臂。面有三目。骑百牛。执白拂。有大威力。能倾覆世界。或谓。能造万物。为造化之主也。智度论云。过净居天有菩萨。净居天名摩醯首罗。即此天也。琳法师云。此天住色界顶。时现神变动此世界。谓能造有命无命一切之物举世珍之。以为化本。故云从生也。自余形体。寿命势力威仪全同。元康师说。故不重记也。准此众释。引法华疏者非也。言涅槃经明等者。案彼经第十九卷。有六恶臣。为阿阇世王。说外道六师事云。迦罗鸠驮迦旃延云。一切众生悉是自在天之所化。自在天喜众生安乐。自在天嗔众生苦恼。一切众生若罪若福。乃是自在之所为作。今取意引之。迦罗鸠驮者。是其母名。无垢称经慈疏第三卷须菩萨提章云。五犎迦衍那迦衍那是姓。犎者是形。面上有犎。犹如牛头。故以为名。古传云。迦罗鸠驮加旃延。此是事大自在天之者。诸说大自在天能生诸法也。戴载下今裁反。事也。成也。为也。献也。客也。即也。言也。中也。设也。礼也。所也。处也。覆也。物终更失也。车所载之物也。髑髅者。大般若信行音义云。上徒不及。头骨也。下力侯反。髅亦髑也。疏云。韦纽天等者。言影师云。等者。伪秦长安昙影法师制此论疏凡有二卷。今案。彼上卷云。在自在天云。此天在色际。时现神变。动此世界。故举代珍之。遂名化本韦纽天云。此天处在欲界之极。性多恚害侵恼众生。时人威畏亦如尊事。今略引之。
    疏云。答劫初之时等者。案。大论第八卷云。复次劫烧时。一切皆空。众生神德因缘力故。十方风至。风风相次。能持大水。水上有一千头人。二千手足。名为韦纽。是人齐中出千叶金色妙宝莲华。其光大明如万日俱照。华中有人。结跏趺坐。此复有无量光明。名曰梵天王。此梵王心念生八子。八子生天地人民。是梵天王于诸淫嗔已尽无余。乃至广说。硕法师解云。亦言韦纽。亦言韦糅。亦言毗履细。此间翻为遍净。亦言遍问。亦名遍结。既称遍净。复言是欲界之上。乃无的解。相传释云义推可是第三禅明此天。世界初欲成。下生有一千头二千手足。齐中有天莲华。莲华中生八子。从八梵生人物世间事。此天以为祖父。故道。从韦纽天生。所言纽者。如九反。纽者女忍反。今初安好与。有本云。糅而配合也。糅者切韵女故反。杂也。去声也。言上有人者。天人故。琳法师云。水上有天莲华者。金色妙宝莲华也。光音天子等者。琳法师云。他方世界光音诸天也。应生此土者。有八天子一时化生。有人传云。光音天子者。第二禅有极光净天之人也。即是第三天也。所ｋ居逆反。字林云。有枝兵器也。周礼。长六尺也。鵅戟也。亦三尺三廉戟也。问。约自在天生计。具有三宝。今何不明耶。答硕法师云。有人解云。师即有。二天即无。今明亦有。故释论中解婆伽婆文。傍明两天道有行。此诸师法者。亦摄此天。为一切智有行诸师。法者即是僧。法者即是法。亦摄此天。一切智即是佛。只此文亦是有言。即是行法之人。名之为僧。从韦纽天生。即是所事之主。名之为佛。明此天生说即是法。准此疏文。上已明主。今且存略。实有三宝也。
    疏问智度论等者。案彼率第三卷云。摩醯首罗骑金翅鸟。鸠摩罗天。秦言。童子天。八臂三眼骑白牛。韦纽天。秦言。遍闷天。四臂捉贝持轮是天擎鸡持铃。捉赤幡骑孔雀。皆是天大将。今引此文。以为难问也。言以其是初禅梵王等者。案。涅槃疏第四卷云。童子者。大论云。四岁以上二十以还。名鸠摩罗伽地。此云童真也。今此童子亦可是童真地菩萨也。又法华疏初卷引阿含经云。尸弃是初禅梵王。亦名鸠摩罗伽。此云。童子天。此人颜如童子。故以名焉。乃至云此为娑婆三千世界主者。四种梵王中。约上上品。而为言之。若九地菩萨作梵王者。领二千世界。此约上品而为言之。智度论长阿含经。梵王为千世界主者。约中品为言之。经云。为一四天下主者。约下品而为言之。问。尸弃是大天之王。在何处中间禅住耶。答。为亿中间。今在中央住例如佛大千中央间住也。光宅云。是第二禅梵王也。有人云。第三禅梵王也。今依阿含经云。初禅梵王也。言亦名那罗延天等者。案。百论疏上卷云。别有提婆论云。韦纽名那罗延天等。今案。彼论云。第十五外道摩醯首罗论师作如是说。果是那罗延所作。梵天是因。摩醯首罗一体三分。所谓梵天。那罗延。摩醯首罗。地是依处。地主是摩醯首罗天。于三界中。所有一切命非命物。皆是摩醯首天生。摩醯首罗身者。虚空是头。地是身。水是尿。山是粪。一切众生是腹中虫。风是命。火是暖。罪福是业。是八种是摩醯首罗身。自在天是生灭因。一切从自在天生。从自在天灭。名为涅槃。是故摩醯首罗论师说自在天。常生一切物。是涅槃因也。第四外道韦陀论师说。从那罗延天齐中。生大莲华。从莲华生梵天祖公。彼梵天作一切命无命物。准此论文。百论疏。约第四外道说。韦纽名那罗天故。元康师说。此说与韦纽相似。今此疏文约第十五外道说。鸠摩罗伽天亦名那罗延天。亦可。百论疏约真应两身义。故云。韦纽天亦名那罗延天。此疏约彼外道三身义。鸠摩罗伽天亦名那罗延天也。智度论提婆论相违。准之而言。那罗延者。法华疏解云。那罗延者翻为力。故俱舍论第十九卷分别慧品二云。人道中道百香象力。□一白象王力。百白象王力。□一摩诃诺那力□百摩诃那力。□一钵央建提力。百钵央建提力。□一婆良加力。百婆郎加力。□一遮□罗力。百遮□罗力。□那罗延力。注法华云。那罗延者文身幻术等四。文身者。以彩画身使斑也而今翻为生本者。二疏互举。准之可悉。
    疏和合生者凡有四义等者。言一者其人等者。此当现缘外道计。元康师云。此计似正而非正。何者凡和合生。须假众缘。外假四大父母。内由过去业行。内外和合乃有众生。外家直云。父母和合。或谓。四大和合使有众生。不立业因。故云邪见。硕法师云。如地水火风故有牙生。人轮等和合故有瓶生也。有疏问。见一不见一。即应亦邪亦非邪。答。邪强故为邪也。言三者诸法从平等因生者。□□□□□（二十六字缺）言四者提婆论中等者。案。彼论第十三尼犍子论师说。初生一男一女。此二种合能生一切有命无命等物。后时离散还没。彼处中涅槃因。有疏云。初劫有男女二人。和合生万物。经云。从士夫生。即是其人。准此等文。今云。外道者尼犍子外道也。疏主释云。尼犍陀者是出家总名。若提子者从母作名。其人计。业决定得报。今虽修道不能中断。准之可悉。案。靖迈师翻经道记云。破外道涅槃。开元录云。破外道小乘涅槃论六纸。沙门菩提流支此云觉希。北印度人。遍通三藏从魏永平元年岁次戊子。至天平元年岁次甲寅。凡十八部五十一卷论译。问。计和合生外道。若是谁家义耶。答。硕法师云。取其义也。即是迦毗罗人义。故道。于求那谛中。曰三洗和合生神分善法。准此师意。迦毗罗义。问。为当自和合故生。为当有法和合变生耶。答硕法师云。有法和合变生故。如毗昙别有更乐触。和合心和合根尘。若是迦毗罗人别有二十一法。所谓一异合离。数量好丑。憎爱苦乐。愚智勤情。以此二十一法和合诸法。然后得生。准之可悉。
    疏从时生者智度论时有二种等者。言一者时体等者。如彼论第一卷末云。更有人言。虽天地好丑一切物非时所作。然时不变。因是实有。时法细故不可见不可知。以华□等故。可知有时。往年今年久近迟疾见此相。虽不见时可知有时。何以故。见果知有因故。以是故有时法。时法不坏故常。慧影师云。已下此明更有异执。言诸万物等非时所作。但时既常故。以时为生因。华□等为了因。时既常。常法微细。不可见故。以华□等来证取了出时。当知。有时是常法。是第三家执也。硕法师云。但外道解时有二种。一师云。时是常。何故尔。四时三世即是常有。故名不变因。所以计时是常信。言二者谓别有时体等者。如大论初卷末云。有人言。一切天地好丑皆以时为因。如时经中说。时来众生熟。时至即摧从。时能觉悟人。是故时为因。世界如车轮。时变如转轮人。亦如车轮。或上而或下。慧影师云。此下第二师执。彼人计云。微尘世性时方虚空涅槃等是常一切万物由之而生。故云。以时为因。言时来从生熟者。由夏时来故所以热。春是凉。若使然者。那无实有时。云时来众生寒冷悉得。言凉时从生寒之与冷等皆得。今者据热时为语。故云热耳。言语时能觉悟人者。即是令人知寒热等事也。或上或下者。明或复生或堕地狱。须臾即富。须臾即贫。犹若车轮上下回转也。硕法师云。次一师云。时是无常。何故尔。所以释论中。时来众生熟。时去即催促。时能觉悟人。是故时为因。所以计时是无常。何故有此计生。即见前家之过。万物何时众和合生。若言水土等和合故有牙生。冬时水土等和合。那无得牙出。而今冬时水土等和合无牙出。春时水土等和合有牙生。故知。是从时生也。言催促者。玉篇上。且回反。相梼也。偍也。下且是反。迫也。近也。或作徙字。思紫反。迁也。移也。避也。元康师作摧促字。玉篇上。在回反阴也。犹坏也。又得婆论云。时论师说。时熟一切物。时作一切物。时散一切物。准之可悉。言开善谓相是时等者。有人解云。开善寺智藏师云。能相是实法。所相是假名。所以自所相之外。别有能相之时。是故远法师云。开善义有不相应法。谓众生与业时等也。与外道别。有春秋时。为万物生灭因。大意全同也。今案。彼师成论大义记第十一卷三相义序云。三相者。谓生住灭体貌各珠为相也。有为法体本无今有。则谓之生。已有还无则谓之灭。有一时在名曰住也。释此三相。凡有两家。一云。体实一时。义有前后。谓举体本无今有为生。举生体应还无。不至后时为灭。有此一时为住也。二云。体实前后。假说一时。故一念实有六十杀那。初二十杀那为生相。是本无今有。后二十杀那为灭相。是已有还无。中二十刹那为住相。论云。相续故住。总此三想假名一念也。然则前释。以体为所相义为能相。后释。假名一念是所相。三相是能相也。又云。数明三相别有其体。是不相应行。此论所辨即法是相。若色初起名色。为生住灭亦尔。若心若无作。皆即体为相也。是则三相录有为法。尽非无为也。又云。问曰。数家别有相法。经中亦尔。故文言。生不自生。由生生故生。论主凡人何得谓无别法也。又何处论文。言无别法。答曰。论有不相应品。悉破数家诸不相应文无别生也。但所引经不足据理。何者经不曾言要有别法。直有生。有生生。今以前后说三相。亦得有重生单生耳。准之可悉。硕法师云。开善所明三相为时。故生能生法。住能住法。灭能灭法。既言生能法等。即是计时生义也。
    疏从世性生者即是冥初等者。案。大论第七十卷云。得禅者宿命智力。乃见八万劫事。过是已往。不复能知。但见身始中有识。而自思惟。此识应无因无缘。各应有因缘。宿命智力所不能知。但忆想分别。有法名世性。非五情所知。极微细故。慧影师解云。此明。得禅之人得五通。能见八万劫事。过已不知。即起边邪之见。当知。三界见谛得禅人不能断。又既言。有梵王等。起于邪见。当知。见惑上界有之。诸经论皆云。见通三界也。过是已往不复能知下。明外得禅人。极知八万劫事。过即冥然不知。故谓。此八万劫之初。为世间之性。一切世从此性中出。故云世性。又提婆论云。僧佉论师说。二十五谛自性因。生诸众生。从性生大。从大生意。从意生智。从智生五分。从五分生五知根。从五知根生五业根。从五业根生五大。所言自性即世性也。是涅槃因也。昙冥昧之中识神初立。故名冥。初一切世间以为本性。故曰世性也。硕法师云。世性只是冥谛之异名。外道修八禅地定。得五神通。却知过云去八万劫事。逆知未来八万劫事。过是冥然不知。称为冥谛。计从冥然之处。生长世间万物。即是世间种姓。故言从世性生。准之可悉。言成实师辨无明流来等者。疏主释云。成实大乘义云。无明识窟流入三界。准之可悉。言地论者执等者。疏主解云。地论师云。生死无始。违真起妄。此妄与我同年。真既无始。妄亦复然。准之可悉。
    疏从变生者变有四种等者。言一者神通变等者。案。琳疏云。一神通变。能以大海为苏落。大地成金珍。秽土为净土。净土为秽土。此皆圣人神通力不思议变。昙影师云。或神通变。如变水为苏变石金。准之可悉。言二自性变等者。案琳疏云。二者物自性变。明有为之法其性无常。念念变异理无住时。如初生婴儿俄尔老迈。有为法尔。非人作也。言三逢缘变等者。案。琳疏云。三者遇缘变。如水性虽冷得火成汤。寒因缘即复为水。如是等类皆为外缘变。准之可悉。言四者外道别有变法等者。案。提婆论云。本生。案。荼论师说。本无日月星辰虚空及地。唯有大水。时大案荼生。如鸡子。周匝金色时。就破为二段。一段在上作天。一段在下作地。彼二中间生梵天。名一切众生祖公。作一切有命无命物也。琳法师云。外道不达。谓。别有就法能变万物。人天六道莫不由之。故云从变生也
    言如阿毗昙等者。如俱舍论第三卷分别根品二云。复次云何不许非众生有同分。如舍利谷麦豆波那姿庵罗铁金等自性类等故。新译论第五卷云。又何因不许有无情同分。诸谷麦豆金铁罗半娜娑等。亦有自类互相似故。光法师疏第四卷云。此下第一述经部五难之中第三非情同分难。谷等无情亦互相似。何不于彼立同分耶。庵罗是□名。形似木□。始终形色相似生熟。应知。半娜婆亦是□名。形如冬□。其昧甘美。其树极大。正理救云。不应如是责有大过失。故汝亦许有人天等趣胎卵等生。何不生亦许庵罗等趣缘啼等生。又云。由彼草等。无有展转业因。用乐欲互相似。故于彼不说别有同分。俱舍师破云。趣谓五趣。生谓四生。无性非彼。可非趣生。体相似应有同分。又破乐欲等。同故别须立同分。绿豆等亦同。何不立同分。准此论文。今云。种类者犹是同分。谓如阿毗昙中经部师难萨婆多师。若有情有种类者。非情亦应有种类。所言同分者。论云。同分有情等。疏云。同分牒章有情等。正释。有体类等名同。简异经部。彼计。同分体是假。故分是别义虽复类同。而体各别。简异胜论。有句义等。彼执一物贯多法。故即分名同。故名同分。持业释也。有情简异非情。举所依法也。等简不等。正显能依。同分体也。又解。身形等同故名为同。显所生果分。是目义。故名为分。显能生因。同之分故名为同分。依主释也。故正理十二云。此中身形业用乐欲。展转相似。故名为同分。是因义。有别实物此是因。因故名同分。准之可悉。述义云。萨姿多宗说。不相应法有十四之中。众生种类此一法也。新译书云。众同者此有二种。一无差别。二有差别。无差别者。谓诸有情有情同分。一切有情各等有故。有差别者。谓诸有情界。地趣生种姓男女及苾刍等。各别一类有情各等有故也。言若执虎变成人等者。述义云。昔虎并七子今变成大施主。昔七宝鹿王。今变成释迦文佛。如此之执犹此例也。名记第四云。一者人度行不度发心菩萨五阴假者。相续至佛。故经中言。昔时鹿王我身是也。此谓人度。万福万行至金刚心。因中行不至佛地。故行不度也。今检。金光明经第八卷舍身品云。地虎者今瞿夷。是时虎七子今五比丘及舍利弗目捷连是。别记云。琳法师光法师等并作经疏。同执如此也。又涅槃经智度论云。昔七宝鹿已今亦成释迦等。如此等事如来诚言。只琳法师等。作有所得分别是而说。故成所破耳。问。变之与化何异耶。答。硕法师云。变即有本如腐草变为萤雁变为鸠也。化即本无而忽有也。
    言然将外道难数论亦难等者。述义云。设使外道立难。难数人所论者。不得通释也。有人解云。亦可以外及法。难于数人。亦初难也。中之难字。宜着上下也。今案。俱舍论第三卷分别相品二云。若尔鞞世师外道。由此执得显成。何以故。此执即是鞞世师悉且。彼立六句义中。此执是同异句义。由此法。于不同物中生趣。同智说名同智。新论第五云。又应显成胜论所执。彼宗执有总同句义。于一切法。总同言智。由此发生彼。复执有同异句义。于同异品类。同异言智。由此发生。光法师疏第四云。此即第五。应同胜论难汝说。一切有部执于法上。别有同分。又应显成胜论所执。彼宗执有总同句义通一切法。故名总同。于一切法上。总同言总同。智由此总句同义发生。彼复执有同异句义。于众多异品类中。同类相望名同。异类相望名异。同即遍在同法。异即遍在异法。于众多异品类法上。同异言同异。智由此同异句义发生。又解。汝说无差别同分。应显成胜论总同句义。有差别同分。就应显成胜同异句义。准之可悉。
    疏云从自然生者外道等者。言若如庄周等者。庄子内篇逍遥游第一。齐物说第二。大宗师第六。外篇缮性第十六。山木第二十。田子方第二十一。并六处每卷明自然义。且今外篇天运第十四云。鹄不日浴而白。乌不日黔而黑。皆是自然。述义云。姓庄。名周。楚人也。周所言论而如此明之。言二者外道等者。提婆论云无因论师说。一切物自然生。无因无缘。如棘刺针无人作者。孔雀等色皆无人作自然而有。言故经云等者。如涅槃经第四十卷。纲衣梵志言瞿昙。一异切众生其性各异。是故名为一切自性。瞿昙。如龟陆生自能入水。犊子生已能自饮乳。鱼见钩饵自然答食。毒蛇已自然食土。如是等事谁有教者。如刺生已自然头尖。飞鸟毛羽自然色别。世间众生亦复如是。有利有钝。一切法中各有自性。今略引之。言成实者谓等者。有人解云。所言元品惑者。别记云。于四缘中。但增上缘及以缘缘也。有心必有缘境也。为起心之不碍之分。为增上缘也。十住断结经云。众生从虚空界来。是真谛空也。即有二义。一约法明空义。二但约空明空义。即此处空也。成实论要取经意。而为言之。今案。宗法师章第三卷云。旧曰。流来之初始于元品至恒沙。最重未起取相已来。熹名无明住地。是界外惑。乃至广说。准之可悉。问。此中自然庄子自然。若为异耶。答。硕法师云异。若此中自然无因而有。故是自然。若庄子自然果。乃至自然万物可有。准疏意二所自然别也。
    疏云。微尘生者外道至妙之色等者。言外道计等者。如提婆论云。毗世师论师。说地水火风虚空微尘功德业胜等。十法常故和合。而生一切世间。知天知物。从二微尘。次第生一切法也硕法师云。外人谓。邻虚微尘圆而且常。聚即成世间人物。散即还归邻虚。准之可悉。言数论师云等者。述义云。数即数人。即毗昙萨婆多部宗。彼宗云。以能依所依为假实。而不实比假也。论是成实。即经部宗。彼宗云。以能依所依为假实。而言皆假。今案。硕法师疏云。若是毗昙亦计微尘是常。但计不同外道凝然恒圆。故是常。毗昙虽亦为三相所迁。但不可坏灭。故是常。彼谓。邻虚微尘圆而且常。聚即成世间人物。散即还归邻虚。汝今亦尔。谓邻虚微尘即是极微。色亦名极细色。故是细以成□色。□色坏时。还归细色。此处何异也。准此疏文今云。数论师者毗昙萨婆多师也。言罗云等者。罗什所作大义章下卷文。述义云。什初来汉地时。庐山远法师遣使问什师云。极微有耶无耶。什答如文。是故极微非有非无。如大论第三十六卷释习应品中云。若微尘有形无形。二俱有过。若无形云何是色。若有形即与虚空作分。亦有十方分。若有十方分。即不名微尘。佛法中色有远近□细也。外道与佛法人。明极微异。外道言常。佛法数论同言无常。又佛法中有异。何者数人云。四微是四大造成。论云。四大是四微所造。故四微有三因。一者报因。众生业报所感得故。二者共有因。以有四相故。三者所作因。依令他不障碍故。数人云。能造四大是性四大。以坚湿软动故。问。此四大以谁为耶。答。互为因果一大三因。三大一果也。
    疏云。有如是谬下第二总结过患等者。言二者为欲摄法等者。然邪既有九十六种。各计多端。今若具列何犹可尽。所以今明。虽复九十六种各计多端。大略为言不出八计。故云总摄众邪。谓此八计中。初二家在所说。后六家计人所说。人之与天该罗众异。又自然一计执无因。自余七计执有因。有因无因具收万执也。
    疏有如是谬者。疏主解云。上来诸计凡有五句。今此第一句。谓不识因缘。故有如是谬。若识因缘不名为谬也。硕法师云。结能迷。例之中凡有四句。即是初句。谓失道之缘邪见推画。无而谓有。所以成谬也。言然有此身等者。案。成实论第十卷身见品初云。五阴中我心名为身见。实无我故说缘五阴。五阴名身。于中生见。名为身见。于无我中而取我相。故名为见也。述义解云。此身以颠倒业因之所引起。故云已是颠倒。于此身上。起断常等见。故云更复起邪。准之可悉。
    疏堕于无因邪因者。疏主解云。此第二句也。硕法师云。此第二句可有二义。一者八家计中。七家谓有因故生。即是邪见。一家谓自然故生。即时无因。二者都无。当所计之因。故道无因。而汝谓有因者。出自妄情。推画故道邪因也。案云。第一释当疏第三说。第二释当疏第一说也。而言若就正义等者。有人解云。若就我等者是悟也。于彼邪心等者是迷也。故云迷悟合名也。若准此释。应读论文于无因而邪为因断常也。言二者即因之计等者。案。元康师疏引三法度论云。不正因者有三种。谓众生与法。及俱众生者。谓梵天等等虚空。虚空造风。风造水地山岳草木等也。法者时化气化自然化也。俱者兼此二种。是名不正因也。若准此释。应读论文无因邪因断常也。言三者前六等者。案。琳疏云。自然而生。堕在无因。自余七计虽立有因而非是正。故堕邪因也。若准此释。应读论文无因邪因之断常也。有人解云。无因邪因即是断常。断常即是邪见。□持业释也。述义云。初之两释除自然一计也。
    疏断常者。疏主解云。此第三句也。言有因是有等者。此中有三义。以释断常。今是第一义。谓有因是有。故名常见。无因无物。称之为断。此约因明断常也。案。硕疏云。因论断常者。如因能生果。即是断因。不能生果即是常。故云断常等也。案云。此师约因生果不生果。而论断常。然今疏主约有无。而辨断常。各示一义。故不相违也。言又从因生果等者。是第二义也。案硕疏云。果论断常者。如果从因生即是断果。不从因生即是常。故云断常等也。案云。此师意。有为之果从因生。故本无今有。既言本无今有。必已有还无即成断。自然常果不从因生是故常也。有人云。有因必当归尽。故成断见。无因自然则有。即是常见。此约果明断常也。言三者邪因是常等者。是第三义也。案。硕疏。邻虚微尘圆而且常。聚即成世间人物。散即还归邻虚。准此疏文。邪因者极微。是故云常。所言果者人物。故云无常。
    疏邪见者。疏主解云。此第四也。硕法师云。断常等邪见者。是等第三句。出自妄想。推获非关正观方便。故云断常等邪见也。又云。只为虚妄横计。即离常无常等。求这不得其实。故名邪见也。琳法师云。所执乖理。故云邪见也。元康师云。断常等邪见。第二列十四难。具数如彼也。言邪有二种等者。案。大义记第十三卷十烦恼义中邪。邪见通别者。诸见违正理。无不皆邪。但一切无见多所伤害。故一切无名邪见。余见亦不受也。又成实论第十卷邪见品云。若实有皆而生无心。是名邪见。如言无四谛三宝等。经中说。邪见谓无施无祠无烧无善无恶。无善恶无业报。无今世后世。无父母。无众生受生世间。无阿罗汉正行又无力无勇及此果等。名为邪见取要言之。所以倒心皆名邪见。如无常常想。苦为乐想。不净净想。无我我想。非胜胜相。胜非胜相。净道非净想。非净道净想。无中有想。有中无想。如是等诸颠倒心。谓阿毗昙中五见。梵网经中六十二见。皆名邪见也。疏解云。明邪见体有二。初明别邪见。次取要言之。下明通邪见。谓拨无一切法。故云别邪见也。是不当一切道理。邪心推画是通邪见。乃至广说。而言拨无因果者。论云无善无无善恶报。疏云。无善无恶是无善恶报因也。无善恶报者。是无善恶报果也。又论云无力无勇及此果等。疏云无力者。是无善恶习因相资力也。无此果者。是无习因相资习果。准此论文。今无因果者。拨无善恶习报因果也。
    言答身见者计有于我者。案。成论第十卷身见品云。五阴中我心名为身见。实无我故说缘五阴。五阴名身。于中生见。名为身见。于无我中而取我相。故名为见。乃至广说。疏解云。五阴中我心名为身见者。有二解。一云。会身见我见二。名二解。今所习标我见体也。说缘五阴者。无离五阴缘假名我。要带五阴缘假名我。故言说缘五也。实无我故下第二种名义。就中有二。一明身见名。计五阴身生见。故名为身见也。于无我中下第二明我见名。于我我中计我。故名为我见也。明身见我见二名有三解。一旧解云。身见我见并人境得名。计五阴身。计假名我。故从境得名。二白焉解云。身见名同旧解。我见者。从心所作我境得名。三解云。今所习身见名。从境得名。如旧解我见名。从名心功用得名。执有我相故从心用得名。准之可悉。有人解云。身见者且云我见。谓堕所立。故云我见。而堕所迷。故云身见。以不知阴假合故也。
    言边见者执我断常者。案成论第十卷边见品云。若说诸法或断或常。是名边见。有论师言。若人说我若断或常。是名边见。非一切法。所以者何。现见外物有生灭。故经中说。有见名常。无见名断。乃至广说。疏解云。一标断常二见体。有论师方。第二出他论师解。经中说下第三。论主引经。会通前二解。若通而为论。一切万法但一世都尽。后世永无生。邪见名为断见。如前解。若别而为论。计有情物是常是断者。如他论解。何者。无情物现可一世尽。不复更生。故非此断见。故论主不非他论师解。引经会通二解。准之可悉。疏主解云。由起我见故推我一异。一即身灭神灭。名为断见。异即身灭我存。名为常见。故云边见者执我断常也。
    言见取正是正诸见。案。成论第十卷二取品初云。于非实事中。生决定心。但是事实余皆妄语。是名见取。及先说非胜法中。定生胜想。亦名见取。乃至广说。疏解云。就明见取体中有二。一明从起见取。即是正诸见从五见起故云从起见取也。但是事实余皆妄语者。是五见人所见所说皆是实。佛与弟子所见所说皆是虚事妄语也。及先说十第二。明独头见取。即是非胜胜想也。胜非胜想者非见取。属邪见摄取者。引取向己义。是正诸见见取。非胜胜想见取。我计法是用妙法。引取身己故成取义胜非胜相者。无引取向己义。故不成取义。故非见取也。疏主解云。见取有二。一取前见为第一。故名见取。此足上见取也。二生死中。无乐净计乐净。是独头见取。准之可悉。
    言戒取谓外道为道者。案。论次下文云。若人舍智以洗浴等戒。望得清净为戒取。疏解云。此中取体也。又论云。又戒取因缘唐受诸苦。谓受寒热。即灰土木刺蕀等上。投渊起火。自坠高等。后世亦受剧苦果报。如经中说。持牛戒若成。则还为牛。若不能成。则堕地狱。乃至广说也。疏主解云。戒取亦二。一以鸡狗等戒。为正道。是独头戒取也。二以邪见为道。此足上戒取也。准之可悉。
    言邪见拨无等者。案。嵩法师成论疏第十一卷邪见品云。明通邪见一处解云。通一见取。就见取中。离出四见。四见不摄属见取摄。庄严解云。言通邪见。就通邪见。离出四见。四见不摄属邪见摄。今用庄严解也。就通邪见中。无常常想者。是边见也。苦为乐想。不净净想。非胜胜想。无中有想者。是见取也。无我我想。是我见也。非净道净想者。是戒取也。有中无想者。是别邪见也。胜非胜想净道非净想者。通邪见也。准之可悉。述义解云。所言此无因邪因等者。理实应云非五见所摄。然五见中邪见名同于通邪见。故但云四耳。问。成实论以邪见为第三。今疏何故在第五耶。答。有人解云。约邪见有通别。彼论约别故在第三。今约通故在第五。所以不违也。
    言又数论师云等者。述义解云。如自在之类。是已起立果。故云苦谛下戒取也。为令悟人。无如此因。故云无因。然邪心谓有。故名邪因。此迷悟合论也。其立有因而事相违。故名通邪见也。案。道基师阿毗昙章第二卷下使义中云。凡论戒取。起在苦道。如论。苦谛非因见因。一切外道不见因。故非因。执因此事云何。农夫种殖。秋收果实。彼作是言。此皆户利夜天思陀夜天舍摩夜天恩天所与也。外道又言。若生男女。此等皆是波难陀天难陀婆天这所与也。又复外道若富贵者生男女时。彼作是言。此等皆是彼毗纽天摩醯首天之所与也。问。非因见因。亦名谤因。云何非邪见也。答曰。尊者和须蜜说。若谤无因是名邪见。彼不言无因。乃执非因。故非邪见也。道下戒取。乃报邪见为道。起见因缘。可以意知。又云。邪见起因有其二义。一总起因缘。一切邪见实有。谤无。有谓四谛。问曰。四真谛法。有佛无佛。苦集常染。灭道常净。以何事故。彼诸外道谤无四谛。婆沙记云。由计有我。故谤言无。彼作是说。我无有苦。是则谤苦。我无有因。是则谤集。我无灭故。是则谛灭。若无其灭。则无对治。是则谤道。二别起因缘。随其四谛义。有其四。苦集灭道谛下。邪见因缘略说有五。一有苦无苦见。二有因无因见。三常无常见。四乐有苦见。五净不净有因无因见者。问曰。法从因生。彼诸外道以何事故。谤言无因也。答曰。外道之人谤言无因者。彼以见无苦故。是亦无因。内外所有诸物有种种相。而作是言。谁复穿河。谁复积山。谁画禽兽。此皆无因。彼有因无见。是名邪见。乃至广说。准之可悉。
    有人言非因计因等者□□□（二十七字缺）疏说种种我所者。疏主解云。是第五句也。硕法师云。此第四句也。元康师云。此第三列十身见也。言外道有二迷等者。述义解云。法者轨则义。如阴界等诸法。能为轨则成慧解故。准此文意。外道不知诸法。无生横计。从自在天生等。故云迷无生。言为迷人无生者。述义云。人者神我异名。以统御义为人。如众生命者等。准之可悉。言坠即阴离阴者。如净名玄初卷云。僧佉计神与阴一。世师执神与阴与。述义云。僧佉所以言一者。能分别义为神。所依之义。因义为阴。义虽有异。而体是一也。世师云异者。义体俱异。准此等文。今言即者一义。即僧佉义。得离义。即卫世师义。问。何者我我所。答。硕法师云。神我宰主。即是能御之人。名之为我也。所御之法。名为我所。疏主释云。若计色为我。余受等即属我所也。问。但我我所何称种种说耶。答。硕法师云。或诸十六知见即是十六我。或计二十五我。或计二十我。我既多种。我所非一。故言种种说我我所也。疏主释云。略说即一。我见依我我所。分即成二见。三界分即三见。依地分即有九见。欲界地乃至非想故成九。乃至分别所起处。凡有九百三十六我见也。具如百论疏中卷也问。如是计我是谁所计耶。答。二十五我。外道所计。二十我犊文计。我十六知见。问。且二十身见几是我见。几是我所见。答。疏主云。五是我见。十五是我所见。如计色。是我色。异我色属我。我在色中。一阴皆四故云二十身见也。问。颇有一时总计五阴为我不。答。婆沙二释。一云无也。若计色为我。余受等则属我所也。二云亦有。总计五阴为我。如计内入为我。即计外入为我所。计外入为我。即计内入为所也。今依疏主意。应读论文有如是谬也。堕于无因邪因与断常等及邪见也。种种说我我所也。
    疏云。不知正法者等者。硕法师云。下第二明所迷之正法。何故成四句颠倒。只为不知正法。若知正法。只前四句即是正法也。若准此疏文。应云何故成五句颠倒。便依不知正法。若知正法。唯前五句即是正法也。
    疏云。佛欲断如是等下等者。硕法师云。上来第一。明邪见失道众生已竟。今第二。明佛为此众生所以兴世。就文为两。今第一。明佛为缘说教之意也。元康师云。下第二。明缘教也。琳法师云。下第二。明对缘起缘。于中又二。初破外归小。说于半教。治彼八迷。又为已下第二。引小归大同起一乘。说其满教。初牒前起执之流。明教所被人。故云。佛欲断如是等诸见也。言即是辨应义者。大乘玄第五卷感应义云。感应者。乃是佛法之大宗。从经之纲要言感者。牵召义。应者。赴接义众生有善。彼佛垂形赴。接理无乖越。谓之感应。凡夫感而不应。诸佛应而非感。菩萨亦应亦感也。
    言故法华云等者。如彼经第一卷方便品比丘偈中云。入邪见稠林。若有若无等。依止此诸见具足六十二。深着虚妄法。坚受不可舍。我慢自矜高。谄曲心不实。于千万亿劫。不闻佛名字。亦不闻正法。如是人难度。疏主释云。下第二明起见。就文亦二。初明见因。次于千万亿劫下。明见所得果。初中又二。初明从受起见。次深着虚妄法下第二。明从见更起于爱。初中有三句。言入邪见稠林者。此第一句。明一见总詺外道诸见为一邪见。邪见众多犹如密林。故云稠林。言若有若无等者。第二句明二见。爱多者。著有故起有见。见多者。着无故起无见。言依止此诸是等者。第三句明六十二见。言六十二见者。大品佛母品开十四难。为六十二见。十四难者。神及世间常无常等四边。天边等四宛。后如去不如去等四合为十二。及身与神一。身与神异。合为十四。一阴具常不常等四句故成二十边。无边亦约五阴故成二十。如去不如去亦二十。合为六十一。异为本。为六十二。亦可二十计。我约三世故成六十。断常为本。合六十二。亦可一阴上计有无二种五阴。即成十见。三世为三十。凡夫三十见。圣人五阴亦具三十见。合有六十计。涅槃有无即为二见。合成六十二见。然涅槃也非三世摄。故但为二。言深着虚妄法。下次明从见更生于爱。于中又二。初明众见生爱。次有一句。明从正使生说缠垢。初中言虚妄法者。谓诸见人着此见。故名爱。亦可以此见为好。即是于见上更生见。谓见取是也。言我慢自矜高者。时此诸见举代自高。即显诸外道。佛初出世。不受一乘之道故。言谄曲心不实者。上来明从正使生正使。今明从正使生于缠垢。谄即六垢之一也。杂心云。从见生谄垢以起见。必是利根人方能谄曲。钝根不能也。次于千万亿劫下第二。明见所得果。以爱为爱生之本。故下招六趣。见乖于正理。故上隔三尊。是以二文明爱见果异也。如是人难度者。总此爱见众生。难可以一乘法度之。问。此叙何处爱见众生。答。佛初出世有此爱见众生。故迷不得说佛乘也。
    言故智度论云等。如彼论第八卷云。今十方诸佛常说经法。罪业聋盲。故不闻法声。虽复圣人有大慈心。不能令皆闻皆见。若罪欲灭福将生者。是时乃得佛法。今略引之。言将灭者。犹欲灭也。故玉篇云。将者子羊反。欲也。助也。愿也。言稠者直流反。直也。多也。
    疏云。江南广明有三感等者。言一未来感佛者。案。大乘玄第五卷感应义。明感体云。问。三世善何感耶。答。有人言未来善感。又言现在善感。亦言过去善感。又言恶感。有人善感。有人善恶共感。今明三世善感。过去现在为正感。未来傍感。故经云。过去久修善根。及今念佛。得见如来。准此玄文。今言。未来感佛等者。以未来善根。感得如来。即次上所引大论意。是故云如上也。而云江南等者。杨州众师广明有三种感也。所言感者应义。应以感为义。感应相。由是因缘也。言过去感佛引法华云等者。如彼经第三卷化城喻品。东南方五百万亿诸梵天王。三业供养。偈有四行半之中。最后半行文。彼文云。我等宿神庆。今得值世尊。准之可悉。言三现在感佛如胜发云等者。如彼经云。即生此念时佛于空中现。普放净光明。显示无比身。疏主释云。此第四明如来智应。就文有三。言即生此念时者。谓应时也。谓佛应与心念同时。若声向之相应。亦云要须念力成就。如来应念现身。但示起。速无差。故云尔。言佛于空中现者。第二明应处也。若约事释者。男女有隔。既应后宫不宜到地。若约理而言。法身无为而无所不为。即寂而动。亦可示起感。无方来。无处所卓尔现空。亦可会胜发上叹。上叹云。我闻佛音声。世所未曾有。世间之人不知感逝空即应。今既知感逝空即应。故是世间所无也。普放净光明显示无比身者。第三明应义。凡有二句。一者普放光明。谓佛有四图在光及顶后圆光。此并常光。今更现非常之光。谓于支节毛孔。举体放光。故名为普放。且可一先遍满虚空通彻内宫。故称为普。又欲明感者使见。无感者不□。非是光有偏私。故名为普。所言净者。一光体皎洁。而能除众生垢闇。言显示无比身者。第二明现无比身。谓佛常身丈六。已自庄严。今复光所照。相好明了。故云显示。天下无类。故云无比。亦可所以显示无比身者。欲起胜发愿求之心。复欲发其不虚之叹故。具明如宝崛上卷。然今且举应时与应处二句文也。有人解云。此文大意。胜发父母附信送书。胜发悟解。现在感佛临降也。言答此华龙树旧义等者。龙树是七百年时出世。造智度论已说此义。然成实者于九百年间。

中论疏记卷第二（之本）
中论疏记卷第二（之末）

        大安寺沙门安澄撰
            

    疏云。先于声闻法中下等者。硕法师云。下第二。明赴两根缘起说大小乘法。就文为二。第一为小心说小教。第二为大行说大法。今即是第一。为小心说小教。元康。师云。先于声闻法中说十二因缘者。先说十二因缘生。破其所计无因邪因生。即如增一阿含中说十二因缘生灭也。
    疏问前云等者。硕法师云。问。先即言。令知佛法。故即应ａ佛法。今那道。先声闻法中说十二因缘。乃明声闻法前后二文。似如相反也。Ｂ答凡有二意等者。硕法师答此两义。一者明此声闻义通。何故尔。以佛道声令一切闻。故曰声闻。既言以佛道声令一切闻。何故非佛法。故断如是诸邪见。令知佛法耳。二者如问寻佛本意。欲开大道不说小乘。故释论云。譬如须山王不为小风所动。佛亦如是。不为小事因缘所以出世。是为大事因缘所以出世。谓开佛之知见。摩诃衍正道不众生。着小者多不堪闻大教。故不称佛之本怀。便俗取于灭度。故经道。从生诸根钝着乐。痴所肯我宁不说法。疾入于涅槃。但为梵王殷勤致请故。佛于三七日思惟曲巧。就情施三乘方便。前明小。次辨大。何故尔。正道未即可阶。所以施三乘差别。令得藉斯悟道。故前于声闻法中。说十二因缘。准之可悉。
    言依此义即具三轮等者。有人解云。然三种法轮文证者。如法华疏第四卷方便品云。知第一寂灭者。根本法轮。以方便力故者。枝末法轮。虽示种种道。其实为佛乘者。摄末归本法轮。又化城喻品疏云。如五百由旬等者。三世诸佛有三种法轮。一根本法轮。谓一乘教。二树末法轮。于一说三。三摄末归本。谓摄入一。私案云。方便品。约一代取三种法轮。化城喻品。约三世显三轮。不挟华严也。
    疏声闻有四种如法华论说等者。如彼论云。言声闻授记者。声闻有四种。一者决定声闻。二者增上慢声闻。三者退菩提心声闻。四者应化声闻。今取引之。言一决定声闻等者。此本乘声闻故。疏主释云。一本乘声闻。始即发声闻心。终证声闰闻果。言二退菩提心等者。此非本乘声闻。故疏主云。二非本乘声闻。开为二人。一本是缘觉。发缘觉心行。缘觉行中间值佛因缘。得转名声闻。即通业是也。二本是菩萨退取声闻。即身子之流。今是第二人。问。身子何故退大取小耶。答。身子本是小乘也。得燸顶次舍小乘。大六十劫行菩萨道后。值乞眼故。还舍大取小。故优婆塞经云。舍利弗于六十劫。行菩萨道。因施眼故大难成。退求小果也。述义云。以有二事故大行。一者久习放逸烦恼因缘故。二者久殖愚痴之业。亲近有所得恶知识故。如舍利弗行菩萨道时修布施。从来求者。施与不逆。有婆罗门乞眼童子。即桃与之。虽于汝身有用。而于我掌无用。以脚践坏。因此退之。即十信中六心以下。退为二乘。璎珞本业经云。净日天子法财王及舍利弗不能入七位者。正此十信发心位耳。而基法师引优婆塞经云。十六劫者误写字焉。
    言三增上慢等者。此明于小乘内自复失也。实未得小乘道果。谓得小乘道果故。故名为失也。问。此三世中何世失耶。答。且今于现在世。值释迦佛。修习小乘。未得小果谓小果。复谓此果。以为究竟。不受大法。故是现在失。又有二种增上慢。一者未得小究竟。谓得小究竟。是小乘增上慢。二者保此妄情。复不进求大乘谓大乘增上慢。此人已得小果。但小果望大乘。非究竟。但有大中增上慢。无小中慢。亦释出家二众。同有增上慢。所以然者。出家二众专心道果。多获禅定。故得四禅时。谓得四果。名增上慢。有人言。慢中之增。慢中之上。名增上慢。今明增上是增胜之法。未得增胜之法。谓得增胜之法。恃此自高。名增上慢。问与邪慢何异。答。真谛三藏云。都未得圣法。而恃怙邪法。以起。慢名为邪慢。若得少许法。如得四禅等。谓是究竟。名增上慢言四应化声闻等者。如摄大乘论云。诸大菩萨及佛等。化示声闻。皆引实行。释向大乘故。富楼那等即其类也。此有二义。一赞扬大乘。二引诸小行。谓欲显菩萨道高。二乘行劣。令菩萨进求大道不退。取小乘。亦令小乘人深自鄙劣舍小求大。具明如法华疏并净名玄也。
    疏所以名声闻法者此欲明声闻菩萨两藏相对等者。如净名玄第七云。二藏义有三双。一声闻藏。菩萨藏。此从人立名。二大乘藏。小乘藏。从法为称。三半字满字。就义为日。此三犹一义耳。问。说何法名声闻藏。答。说二乘法皆声闻藏。问。既说二乘法。应名二乘藏。云何名声闻藏。答。以立二藏意。但取大小相对。以小义为声闻藏。以大义为菩萨藏。案。大义记初卷三三藏义云。三藏者声闻学法也。释迦之教凡有三种。一是大乘。名方等等经。二是小乘。名三藏经。依准此文声闻学法。名声闻藏。菩萨学法。名菩萨藏。所言藏者。蕴畜苞容也。道基师云。通名藏者。苞含蕴积摄藏诸义。名之为藏。故摄论云。此三及二云何名藏。由能摄故。此摄何法。一切应知义。准之可悉。
    疏问小乘等者。此问意。何故唯云声闻藏菩萨藏。非谓缘学藏佛藏耶。言答立二藏名者。此是立教名也。等者如玄云。答。凡有二义。一者立菩萨藏。大小相对。菩萨藏中具有佛法即是佛藏。二者示菩萨禀佛教。偏立菩萨藏。声闻藏中亦有缘觉。示声闻禀教。偏名声闻藏。人从多为论声闻因果二时。皆禀教。缘觉因人藉教。果人自然悟道。是以但名声闻藏。不名缘觉藏。又云。缘觉亦不是小乘。故云声闻藏。故地持云。说声闻缘觉法名声闻藏。问。声闻藏非但说二乘法。亦说菩萨法。云何属声闻藏。答。小乘法说于菩萨。属声闻藏。若以大乘说菩萨法。即属菩萨藏。小乘法中明菩萨从凡得圣。教即未圆。理不具足。故名声闻藏。大乘法中明菩萨教圆理满。名菩萨藏。又小乘法中。多明二乘法。少说菩萨法。如大论云。三藏中。广为声闻说种种法。不说菩萨行。其中本末经。为弥勒授记。亦不说菩萨行。故知。明菩萨法少。以少从多。名声闻藏。不名菩萨藏。具明如净名玄第七卷也。
    疏法华经言等者。如彼经第一卷序品文殊师利答成就中云。尔时日月灯明佛演说正法初中后善为求声闻者。说应四谛法。度生老病死。究竟涅槃。为求辟支佛者。说应十二因缘法。为诸菩萨。说应六波罗蜜。令得阿耨多菩提成一切智。疏主释云。为求声闻者。第二明三乘教古佛之缘。□有不堪受一。故于一说三。依毗昙宗。三乘行行乃异而同见四谛。以成三乘果。依成实宗。三家同见一灭谛。以成三乘果。言缘觉观因缘者。此是因时习观。悟道远缘耳。依大乘。三乘同观实相。故正观论云。得实相者有三种。但根有利钝。见空浅深。故开三也。今文云。说应四谛法者。机教称故。言涅槃经云。十二缘河等者。此涅槃经第二十七卷文。具引经文如记第一卷。今取意略引之。问。净名玄第四卷云。若尔涅槃经中。说三乘人同观中中。应是三尔通教耶。准此玄文。彼涅槃经是三乘别教。然今云何言是通教耶。答。今云通教者。十二因缘。是三乘人之所通观。故云通教。谓涅槃经是通三乘法之教。故云通教。若不尔者。法华经是独闻法。谓彼约能观智言别。今约观境言通。名举一义故不相违也。言又十二因缘等者。案。硕疏云。若使顺观十二因缘。即成苦集。若使逆观十二因缘。即成灭道。故四谛不乖十二因缘。十二因缘不乖四谛也述义解云。四谛是名略体广。十二因缘是名广体略。何者。十二因缘唯是世间法。四谛之中。苦集是世间法。灭道是出世间法故。然以十二之还灭义即是灭道。故名十二即四谛也。
    疏问乃知教等者。所言乃犹止也。而也。为者有也。有也。言答夫论设教等者。寻问意有二。今答亦有二。初答所以就通而不取别也。次言若说四谛等者。答所以。辨因缘。而不辨四谛。而言经云众生病有三种等者。案。大经第二十五卷德王品云。佛告高贵德菩萨言。譬如良医先观病根谓风热水。有风病者授之苏油。热病之人授之名密。水病之人授之姜汤。诸佛菩萨亦复如是。知诸凡夫病有三种。一者贪欲。二者嗔恚。三者愚病者教观骨相。嗔恚策者观慈悲相。愚智病者观十因缘相。今略引之。
    疏问经云等。案。大论初卷云。问曰。佛经中说十二因缘甚深如。佛告阿难。是因缘法甚深难见难解难觉。细心巧慧人乃能解。愚痴人于浅近法。犹尚难解。何况甚深因缘。人云。何言愚痴人应观因缘法。答曰。愚痴人者。非谓如牛羊等。是人欲求实相。邪心观故。生种种邪见也。准此论文。今此一番问之与答。取大论文略引之也。述义解云。经者涅槃经。故彼经第二十七卷云。佛告师子孔菩萨言。十二因缘不生不灭非因非果。故常恒不变。以是义故。我经中说十二因缘。其义甚深。无知无见。不可思惟。准之可悉。所言世智辨聪者。案。法宗原云。八难者。一者地狱。二者傍生。三者饮鬼。四北俱卢。五无想天。六世智聪。七佛前后。八盲聋喑哑也。不能入圣及离染。故名之为难也。于八难中。世智辨聪。以大地法中邪慧为性。自余七难。皆以异热熟无记五阴为性。准此今言。世智辨聪者八难中一也。
    言答智度论释等者。案。彼论第十八卷云。复次能如是□因缘法者。不见有一法定自在。无因缘而生一切法。不自在出。属因缘生。有人虽见一切法从因缘生。谓为□邪因缘生。邪因缘者微尘世性等。是故不见□无因缘生。今取意略引之。
    疏问云何等者。言上来诸计凡有五句等者。案。有疏云。就此文中凡有五句。言有如是谬者。第一句明九十六种所计。凡有异佛法者。皆是谬。望前即总结八计皆谬也。堕于无因邪因者。第二句明一切外道所计。虽复无量□出无因邪因。以无因邪因。摄外道所计尽也断常者。第三句。亦束一切外道有异佛法者。皆堕断常。无有离断常故也。邪见者。第四句一切外道凡乖佛道者。皆不正。为邪见也。种种说我我所者。第五句。此之一句□外计。复□准此疏文。今言。以不识因缘等者。为破第一句邪谬。故说因缘也。言过去二因等者。为破第二句无因邪因。故说因缘。于中有二。初为破天因说因缘。谓从过去无明行业二因。有现在识名色六入触受五果。从现在爱取有三因。□□□生老死两果。故非无因。而破外道自外。然生执。是明有因生果。破彼无因。问。何故过去□无明为本。现本在以爱为本。答婆沙云。无明有四事。一通缘漏无漏。二通缘为无为。三是遍使不遍使。四通缘自界他界。是故在前爱但缘有漏。但缘有为。但不遍使。但自界缘。所以在后。爱虽不通四事。生未来苦为胜。故说为未来本。问。无明与爱同是烦恼。何故名字不同。答。过去烦恼已谢。用相既隐。故但从无他受。称名为无明。现在用相显。目之为爱也。案。问法师章云。十二因缘二世流转。是大乘义。三世流转。是小乘义。此说不尔。十二因缘经。说十二因缘二世流转者。是小乘义。从阿含中出。非大乘教。何在以知之。此小乘经者。且有三义。一经缘序。同阿含经中诸比丘等。在于一处。论阴等义。如来即至众中。为说阴等。此因缘经序。亦同二所为从众。是诸比丘非菩萨故。三此经所明十二入支义。虽说二世生灭轮转。不说因缘甚深实相。若定判。无明行是能引。识名色六入触受是所引。爱取有为能生。生老死为所生。十二因在过云。两果在现在者。即有未来世过。若十因在现在。两果在未来者。即有无过去失。为离此三边愚夫。故过去立二支。显不常。未来立二支。显不断。现在立八支。显中道。今乃以正为邪。用邪为正。是失中之失也。准之可悉。
    言此十二因缘等者。第二为破邪因说因缘。谓此十二因缘。即正观之方便说。故非是邪因缘。破彼计自在天生等之邪因也。言十二相生等者。为破第三句断常等。说因缘也。案。琳疏云。正以二自谢往。即过去非常。两果当续。即未来不断。但说过去已谢。即知现在三因非常。明未来当续。即知现在五果不断。故论云。但说过未也。知现在也。又复二因虽谢。能生现果三因。今续当报必续正。以因能生果。岂容有断果为因生可□为生。此则破前断常二见。准之可悉。言若见十二等者。为破第四邪见。故说因缘也。言故四谛品云等者。案。此论第四卷观四谛品末偈云。是故经中说。若见因缘法。即为能见佛见苦集灭道。今略引之。疏主解云。偈中略明见因缘。有二种利益。一者见人即是见佛。次明见法即见四谛。故长行云。见因缘即见法身者。因缘即是寂灭性。寂灭性。即绝四句超百非。故如来以寂灭为法身。见四谛者。见寂灭因缘。即见苦集。见因缘寂灭。即见灭道。故涅槃经云。见缘起为见法。见法为见佛。见佛见佛性。是今论所引。准之可悉。
    言但有十二不同等者。此破第五句。说因缘也。彼计有我。故即是有我所。今以十二支。推我不得。故无我。既无我亦我无所也。琳法师云。十二因缘□为三道。谓烦恼业苦。更相因缘。不得自在。即灭我我所。二见谓。过去无明。现在爱取。名烦恼。过去行现在世有。名为业道。现在五果未来两果。名为苦道。准之可悉。
    疏云。又为已习行有大心者下等者。硕法师云。下第二为大行说大法。若使了前后。为小乘说十二因缘。亦不须说大乘十二因缘。何故尔。明教本为缘。缘病既除。教药亦废。但为小缘对执住小作生灭解故。今为对小乘生灭。辨大乘不生灭。就文为二。第一明称教之缘。第二明称缘之教。初中文有三句。只是一意。文有三句者。一是已习行。二者有大心。三是堪受深法。只是一意者。由已习行故有大心。由有大心故。堪受深法。是故交结相成也。琳法师云。下第二引小归中有二。初正明说大。第二如般若已下。引经为证。前中复二。初观机大小。明堪与不堪。第二正明对机授法也。元康师云。下第二明为诸菩萨说大乘经也。文亦有二。先辨缘教。后辨教缘也。
    言答前明邪感正应等者。疏疑云。以外道邪为感。佛为应。若尔邪感即是□能感义。若邪口能感者。五逆四重等亦应感佛佛。解云。例邪见。既感五逆四重亦感也。问。五逆四重等。此是障佛。云何能感耶。答。恶有二种。一有可转义。二无可转义。若有可转义即感。若无可转义故感。约善亦尔。今此中约可转恶故。恶能感佛。故大论云。罪将灭福将生。尔时见佛闻法。即是此义。
    言故望法华经意等者。如彼经第五卷涌出品云。乐时世尊于菩萨大众中。而作是言是诸众生已来。常受我化。亦于过去诸佛。供尊重种诸善根。此诸众生始见我身。闻我所说。即便信受入如来慧。除前修习学小乘者。如是之人。我今亦令得闻是经入于佛慧。疏主释云。下答所化问。就文为两。初明直往菩萨易可化度。始见我身所说者。即华严之会诸菩萨等闻说华严。即入佛慧。除前修习学小乘者。明回小入大之人。大机未熟。从华严之会间竟。灵山之前。未得为教大乘。故简除之。如是之人下第二。明回小入大菩萨大机□熟今化得之。故名易度。亦称入于佛慧。故知。法华即是华严。不应谓华严理深法华义浅。然直往之人初见佛身。即得领悟。故佛疲劳。回小之人经四十余年。方便得入道。应有疲劳。但今取始终。皆得悟入道。总名易化。无疲劳也。今取意引之。
    疏云已习行者。等者。硕法师云。此有二义。二者久殖根已修正道。但为中忘斯事。今将根发故堪闻大乘。二者既修学小乘已久。今时大根将发故。须为说大。阿须尔时因小得大。佛说小欲令悟大。所以先为说小。今次说大也。琳法师云。初中牒前。舍外归小。故称已习行也。元康师云。久行大道久殖善根。故云已习行也。
    言故法华法云等者。彼经第一卷方便品比丘偈中第二。明昔说大乘教意。偈文所引之文全同。故不更记。疏主释云。有佛子心净者。第一叹菩萨。现在早有堪闻之德。即显声闻听有堪闻之义。离凡夫二乘有所得心称净也。柔软者。有无所得信心顺从诸佛。不违大乘。如涅牛皮易可屈折。利根者信为其始。慧为其终。略举五根之初后也。又是大乘法海。信为能入。智为能度。故举此二也。无量诸佛所下第二叹菩萨。早习大因值佛。既多修行亦积。即显声闻修大乘因晚也。言柔软者。昙摄师字释云。上如周反。下柔变反。通俗文云。铁爽曰柔物曰软也。又木直柔广雅。三柔软弱也。准之可悉。
    疏云。有大心者等者。硕法师云。如般若经明。菩萨有大心。不可坏如金刚。能为毕竟。众作上首。既有道有大心。不可坏如金刚。个即是菩提心。菩提心者。名为佛心。能了初后不二佛菩萨平等。即是大心。有大心故堪受深法耳。琳法师云。简异定性声闻。不堪受大。若机缘不定。终会一乘。故云堪受深法者。元康师云。发大乘心。故云。云有大心也。准之可悉。
    疏云。堪受深法者等者。琳法师云。久殖大根。现起大欲。如斯之人。方能堪受大乘深法也。此彰根欲相应即能受法也。言虽发大心等者。此显示器不之人。何者或过去有根。而现欲不生。或现虽有欲。而过去无根。或根大欲小。或乐广而机狭。如此等人。现在虽发大心。不堪受深也。言言故大品如化品云等者。如彼经第三十九卷。须菩提言。世间法是化出世法。谓四念处十八共法。并诸法果及贤圣人。亦是不化。佛告须菩提。一切法皆是化。若法有生灭相者。皆是变化。若法无生无灭。谓不诳相。涅槃是非变化。为新发意菩萨分别。生灭者如化。不生灭者不如化。若新发意菩萨。闻一切毕竟性空乃至涅槃亦如化。心即惊怖。今取意略引之。
    疏云。以大乘法说因缘相下等者。硕法师云。下第二明称缘之教。就文为二。第一正明为大行说大乘法。第二举佛方为证也。言以大乘法说因缘相者标。所谓一切法下释。谓以大乘法说因缘相。其相若为所谓一切法不生不灭等。今明大乘无别不生不灭。只前生灭者。不生不灭。即是大乘不生不灭也。琳法师云。下第二对机授法。言大乘法者。泛论有三。一谓心性。真如不生不灭称曰性乘。即自性住佛性。二依性。起行会说本实。名曰随乘。称为引出佛性。三本性。圆显名为法身。方便行满。成应化二身。名曰果乘。亦为至得果佛性。性是所乘。行为能乘。性是能运。行为所运能所相依。终至极果。号为大乘。但说因缘不生不灭等。唯是性乘。若据依性起行。终成至果。即备有三种也。说因缘相者。前为小乘人说因缘。直明因果生灭三成所□。今为大乘人。辨因缘实相。始从无明终到老死。不生不灭毕竟空寂。以为大乘深法也。元康师云。下第二辨缘教也。先为外道计无因邪因生。故说十二因缘生。今为菩萨宜闻不生不灭。故说因缘不生不灭也。言在乘者。大集经经第十卷实女品中。佛答须菩提云。具乘广大故名大乘。乃至广说。所语等者。十二因缘先后相续。不可言生灭等。既不生灭。是故方空也。
    言故大品经云等者。如彼经第二十六卷云。菩萨行六度时。见众生有三乘。当作是类。我作佛时。令我国土众生无二之名。纯是一大乘。复次须菩提菩萨诃萨。行六度时。当作是念。虽生死道长众生性多。尔时应如是正忆念。生死边如是虚空。众生性边亦如虚空。是中实无生死往来。亦无解脱者。大论释云。生死无边如虚空。众生性无边亦如虚空。以是事故。生退没心。佛教是菩萨正忆念。生死虽长。是事皆空。如虚如梦中所见。非实长远。不应生厌心。众生虽多亦无定实众生。度亦不难。今略引之。
    言毕竟空无所有者。硕法师云。结成八不也。若使他人所释。世谛不空。真谛即空。生死不空。涅槃即空。引非毕竟空。今下绝生死。上怡涅槃。皆毕竟空无所有。此即了达十二因缘之深底。
    言答涅槃经云等者。如彼经第二十三卷云。如彼驶河能河漂香象。烦恼驶河亦复如是。能漂声闻缘觉佛菩萨能得底故。故名极深。所言底者。名为空相。今略引之。硕法师云。若是凡夫顺观十二因缘。欣生□灭。若是声闻逆观十二因缘。欣灭□生。此如菟马度河不能得底。菩萨不尔。观十二因缘不生不灭不一不异等毕竟空。无所有故。能得底耳。述义云。既以二乘喻菟马。故宜以菩萨喻香象也
    疏云。如般若中说下等者。硕法师云。下第二举佛言。为证无尽品说也。琳法师云。下第二引经证成。如大品般若无尽品中。佛说痴空不可尽老死空不可尽也。言道场者。即是菩萨初欲了悟。即詺此为道场也。元康师云。下此即般若经文。但有广略之耳。有疏云。如般若下此文证前二义。一者证是大乘非小乘。二者证是了义非不了义也。言引大品无尽品者。大品经第二十九卷有此无尽品。次当第六十七亦云不可尽品也。其引经文。如记第一卷也。
    言问此论等者。玄谈云。先依四部大经。华严大品涅槃大集。四部小经。维摩思益佛藏无行。方入文门准此文也。只引八部大乘经。此趣引耳。非只八部通申一代圣教故也。言答智度论云等者。如彼论第一卷云。问曰。佛以何因缘故。说摩诃般若波罗蜜经。答曰。佛于三藏中。广引种种诸喻。为声闻说法。不说菩萨道。唯中阿含本未经中。佛说。弥勒菩萨。汝当来世当得作佛号字。弥勒亦不说种种菩萨行。佛今欲为弥勒等广说诸菩萨行。是故说摩般若波罗蜜经。今取意略引之。慧影师云。答曰。下第二明论主既欲释此经宗致。就中有三意。言佛于三藏等者。第一明小法不说大义。何者。果不孤成。必由其本。本者是何。谓六波罗蜜。是法身之本业行。所以创言也。三藏□各有十成万偈三百二十万言。合有三十万偈九百六十万言。为三藏经体。周称藏者。以蕴积为义。明小不说大。蕴积大义。故名为藏。言唯中阿含下第二。明说当果不说因义。四阿含中。增一阿含者。即是短阿含。其中明事短。但一一事增。故云增一。若其中明事长者。名长阿含经。明诸事。故名杂阿含。明事处中。故言中阿含。而中阿含中。多明本末。于此本末经中。说授记事。故云阿含本末经也。言佛今欲为下。第三结答。今案。成佛经疏云。中阿含第十三卷云。佛在波罗奈鹿园中时。阿那律说本事云。以一钵食施辟支佛故。我七反生天为天王。七反生人为人中王。于是佛告诸比丘。阿那律说过去事。我亦因未来事说法。仍说未来人寿八万岁时。此阎浮提极大富乐。时有轮王我螺。舍界修道得罗汉果。时世当有佛出。名曰弥勒。如我无异时。阿逸多在中白佛。我于未来可得成佛。名曰弥勒耶。准之可悉。
    言即般若是大乘之始等者。经远义中云。又佛成道五年。说十万偈般若。备明二空。七年为大菩萨说般若。明色心皆空。准此文也。今云。大乘之始正对小乘者。约般若之名通。故云大乘始。非谓大品般若正对小乘之大乘始。故大论云。般若非一时一会之说也。
    言般若明于二道等者。发如大论一百卷云。菩萨道有二种。一者般若波罗蜜道。二者方便道。先属累者。为说般若波蜜体竟。今以说今众生得是方便竟属累。有人解云。但龙树菩萨。对八十九品经而造论。故应言。六十五品明般若道。二十四品明方便道。然今疏主对九十章经而制疏。故云。六十六品明若道。彼无尽品已去二十四品明方便道。而二本不同者。第十四富楼那品。开为二品谓乐说品辨才品。新译大般若经。合云六到彼岸品也。述义云。言般若者鉴虚照实之慧言方便者。清净巧用之智。先言般若。非无方便。为显般若。而止方便。后言方便。非无般若。为成方便。而止般若。二道既彰因果万行。无不统摄也。
    言盖是三世诸佛等者。案。净名经下卷观佛道品智度菩萨母。方便以为父。一切众道师无不由是生。疏主解云。实智内照为母。方便有二。一解空而不取证。二别物令得悟。故称为父也。佛与菩萨□是导物之师。由此而生。准之可悉。
    言故智度论云等者。如彼第论四十八卷云。譬如五来必为营从。虽不说从者。当知必有。摩诃衍亦如是。菩萨所行。为求佛道。随缘说法。如是无量无边经。皆名摩诃衍。此诸经中般若波蜜最大。故诸余明道法。无般若。和合即不能至佛。今略引之。
    言昔江南大令般若师等者。述义云。即任僧正大法师是也。言山中大师者。述义云。昔高丽国大朗法师。宋末齐始。往炖煌郡昙庆法师所。学三论。而游化诸方。乃至度江住冈山寺。弘大案义。乃入摄岭。停止观寺。行道坐禅。今谓。可是止观寺僧诠师。故大品疏第一卷云。摄山止观寺师六年内常住山中也。二谛章下卷云。山中法师之师本辽东域人。从北地学三论。远习什师之义。来入南吴。住钟山草堂寺。亦可兴皇寺法朗师名山中师。故涅槃疏第十二云。山中法师请止观师讲涅槃。不听师立。以无所得为经宗也。
    疏云观十二因缘如虚空不可以尽等者。琳法师明彰菩萨所行之道也。然因缘之法。离生离灭。空无分别。故云如空诸佛齐证出生众德恒性无灭称为不尽也。言一者十二因缘等者。述义云。十二因缘如虚空。无边际故如虚空。十二因缘如虚空。故十二名实相也。有人解云。然十二因缘有三。一凡夫所观是有生灭。二二乘所观是还灭。三菩萨所观。从得无生忍乃至坐道场。菩萨所观。是故说十二因缘如虚空不可尽。以观是因缘。不堕断常。而得中道嘱累品释论云。诸法实相有种种名。或名空。乃至或名无上菩提。此中说诸法实相名空行。如一切声闻弟子中须菩提空行最胜。如是佛菩萨空行胜出二乘。以智慧分别利钝。入有浅深。故名皆得诸法实相。今以此文推此疏所引。是指毕竟空及二空行而云十二因缘空即实相。更无他释也。言故无尽品云等者。如彼经第二十九卷属累品云。佛告阿难。过去诸佛皆学般若波罗蜜。得度彼般若波罗蜜。故不心。未来世诸佛变是般若波罗蜜故。得度是般若波蜜。故不尽。现在十方诸佛皆学般若波罗蜜。得度般若波罗蜜。故不尽。今取意略引之。述义云。然此引文。虽在彼经属累品。而明不可尽。语势近故举无尽品耳。有人解云。今此疏所引。虽实是累品文。而先品略举。后品问答广释先品。是故二品同意。今取同意义。故云无尽品耳。言二者实相等者。硕法师云。假名说虚空。有取虚空不得。故虚空非是有。无取虚空不得。故虚空非是无。十二因缘亦如是。准之可悉。
    言三者二乘等者。琳法师云。又凡夫无知。随而受生二乘。少悟灭而取寂。今明诸佛菩萨如法性。而解不断不随。不断故不同二乘所证涅槃。不随故不同凡夫流转生死。所以常行生死涅槃而不著者。良以悟因缘实相不可尽也。今云坐道场者。然其久行大法。心无分别。契理圆极。乃至举足下中足第游斯旨。称坐道场也。
    疏云。佛灭度后等者。硕法师云。下就此长行。本开为二。第一明佛出世说经之涡。此文已竟。今罢第二明菩萨出世造论之意。就文为二。第一明佛灭度后迷教失旨之缘。第二明菩萨为此迷缘所以造论申教。就初后复四。佛灭度后下。第一明迷教时节。次人根钝。第二辨学教之意。次深着诸法下。第三辨下大小乘教。次即生见疑下。第四辨为大小乘教。故生见疑两使也。琳法师云。下第二彰化感尽化终感应归真。众生钝根迷教起执。文中有三。第一明时节。次人根转钝下。第二彰迷教所以。次深着诸法下。第三正明起执也。元康师云。下第二明龙树出世缘经造论。文亦有二。初明教缘。次龙树菩萨下后辨缘教。初中可有三释。一者总明小乘执有不信空。故通业段。二者开为二段。初明毗昙论师执有。次开大乘法下后。辨方广道人执空。亦可先明小乘人先执有。后明小乘人反执空执也。三者分为三段。初明闻小乘教执有疑空。次明闻大乘教执空疑有。后双结空有两失也。
    言解佛灭不同等者。今先定佛生年并成道灭度年月。然后头部执不同。述义云。如释迦佛初生月日诸说不同。因果经云。四月八日明星出时。降神母胎。乃至十月满足。于二月八日日初出时。无忧树下从右□生。费长房三宝录曰。周第十五庄王九年癸已四月八日。降神摩耶之胎。至于十年甲午二月八日右□而生。（已上二说彼意全同）西域传云。吠舍佉月后半八日诞灵。此文亦应二月八日出胎。而彼记云当三月八日也。灌佛经云。十方诸佛皆用四月八日夜半明星出时生等。然以四月八日为大乘义。宜应须之。二月八日为小乘义。因果经等是小乘故。又佛入灭之日四解。一者二月十五日中夜涅槃。如大经云二月十五日临涅槃时。二者三月十五日涅槃。西域传云。佛以生年八十吠舍佉月后半十五日入涅槃。当此三月十五日也。天竺俗法从此间正月十六日至二月十王日乃为制恒罗月。此是正月。从此间二月十六日至三月十五日显吠舍佉月。此是二月。以此义故。大经中云。二月十五日此依天竺二月十五日。若依大唐即是三月十五日也。三者四月八日涅槃。两卷泥恒经云。佛以四月八日生。乃至八日灭度。灌佛经云。十方诸皆用四月八日夜半明星出时般泥洹。四者大毗婆沙云。佛于迦栗底迦月白半八日夜半而般涅槃。此有二解。一云。此是唐八月八日。于十二月中第八月名故。一云。此天竺月。次第月即当大唐九月八日。西域传曰。说一切有部。即佛以迦刺底迦月后半八日入般涅槃。当此九月八日。然以二月十五日为大乘义。余皆小乘说耳。法宝师俱舍疏第一卷云。定成道日者。依长阿含经第四云。八日如来生。出家成菩提取灭度。次下文云。二月如来生。出家成菩提。八月取涅槃。灌佛经云。佛告诸人天。十方诸佛皆用四月八日夜半时生。出家成道而涅槃。诸经八日皆同。说月有异。唯二四别。不言余月。准上二说虽有异。成道月同。所以得知。略有二理。一以立正异故。婆罗门国以建子立正。此方先时以建寅立正。建子四月即建寅二月。故存梵本者。而言四月。依此方者。即云二月。根本同故。转法轮日诸说不同。诸经中错二月为四月者。由建正不同故。错八月为二月四月者。以迦栗底迦是建八月。卯星之名二月。又是建卯地之月星。地虽别卯名同也。若知迦栗底是酉地之卯。翻为八月。若谓迦栗底迦震地之卯。翻为二月四月。由此转法轮日有二四八月不同。般涅槃日有八四月之异。详多理教度五比丘为定。故知。定是八月八日转法轮也。涅槃疏第一卷云。小亮师解。俗有四时。佛法唯有三时。于三时中夏即大势。冬即过寒。唯有春时暄暖调和。暄凉中适。是故正取春时二月涅槃也。若依经判者。二月名春阳之月。百兽孚乳。众生多起常想。为破众生常乐想故二月涅槃。又明此时百卉□芽开发。即明众生善根增长。故取此时也。若依月藏天子经云。今年二月十五日唱告。至来年二月十五日方入涅槃。故犊子梵志七日后方寄消息也。又云。佛亦如是五十年在世。而今一旦便欲入灭也。又出真谛三藏记云。住八十年教化声闻。住寿一劫教化菩萨。又出旧说云。佛昔初成道不欲说法。而欲涅槃。于是梵王稽首请佛。即受请转于法轮。五十年在世。今者已后唱灭也。第三卷从鹿□至ｌ林以前五十年中病无常也。又法华疏第五卷云。如释迦文佛寿。若道俗合轮总有八十岁。若论佛寿但为五十。唯此等文佛周照王瑕二十一年癸寅四月八日。降神摩耶之胎。至于二十二年甲寅四月八日日初出时。无忧树下从始右□生。周穆王满二年癸未之岁四月八日。佛年三十成道。以同年八月八日。为五比丘说法。穆王五十三年壬申之岁二月十五日夜半入涅槃。初后总合七十九岁。故双卷泥洹经云。佛言。自我为圣师。七十九所应作。亦已究竟。又智度论第三卷世尊以偈答言。我年始十九出家学佛道。我出家已来已过五十岁。惠影师云。我二十九出家者此字错。十九当是。已过五十岁者。从出家来至十九入涅槃。不满六十。正是其义。又涅槃疏第三卷云。如来有三时学。一者是未出家时。药羊车诣师所求学书。时名为学。二者出家六年就阿罗等二外道学八禅定。第三时即是舍至树下六年苦行也。信解品疏云。如来成道八十灭度。其中五十年说法。此经次邻涅槃。故寿量品云。于伽耶成道至今四十余年。诸师□云四十九年说法华经。今明。若说法华必是四十九年即佛非十九出家三十成道。何以知之。若十九出家三十成道即出家已后经十二年。而经及释论云。踰城之夜生罗烩□罗。若尔故知十二年耶。又经皆言六年苦行。若十二年者其间复何所为耶。以推之非十九出家处而四十成道。若必十九出家者即二十五成道。寿量品应云五十余年。不应言四十余年也。今依释论。引经云我年二十九出家。若尔即三十五成道。而寿量品云四十余年。即会其文也。若言经教不同适缘而见者。斯即时节不定也。既邻次涅槃如临终义也。
    言一百一十六年等者。案。真谛三藏所译部执论云。佛世灭。譬如朗月隐頞悉多山过百年。复更十六年。有大国名波宅利弗多罗。王名阿柯。阎浮提有大折盖。覆一天下。如是时中大众破散。分成两部。一大众部。二上座弟子部也。中论玄云。如来二月十五日入涅槃。诸圣弟子四月十五日。于王舍城耆阇崛山中结集三藏。尔时即有二部名字。一上座部。谓迦叶为上座。所领性五百。二大众部。界外万余大众。婆师波罗汉（此出泪云）为主。但有名字未有异执。百十产年。外有舶主铁。名摩诃提婆。端正聪明作三逆罪。后入佛法凡有二事。一者取诸大乘经内三藏中释之。诸阿罗汉集法藏时。已简除此义。而大众部用此义。上座部不用之。由尔起诤遂成二部。而大众部执生死涅槃皆假名。上座部言生死涅槃皆是真实。准之可悉。
    疏宋代二师等者。言ｍ城竺僧弼作丈六即真论云等者。案。彼论云。问。且若皆即真何故见异。答曰。或者不同。心水各各异。天各受其所异者。故不知满异之。即同理故宜然。复何怪哉。夫水以既异。故受者百品。其实一矣。焉无有二也。但万物各信其所受。故不知其一耳。何以言之。譬月丽天宫。而万江具受。清浊不同。故所受各异。感应不同亦若是也。问曰。圣人以无心为宗。身一为未。宗既妙则与物绝。故化以接□。为之不难。何如真化未其于一也。答曰为不难而易。故圣人无为。如此虽功高理妙。而玄应普因。然则缘尽则应潜。非水竭则像隐。像隐故而不见者。不可谓之无也。而好异之人。徒见其竭。不知其像隐。从□其化灭。不知其即真。可不哀哉。可不哀哉。然则像因水见像。则谓之生。水竭像隐谓之灭。细而求之无生无灭。余信久矣。乃至广说。今取意略引之。而言彭城竺僧弼者。案。高僧传第五卷云。释僧弼本吴人。性度虚简。仪止方直。少与龙光昙干。同游长安。从习受学。爱日借力。竭有深思。什加赏特深。使颁预参译。后游历名邦。备瞻风化。时有请弼为寺主。止彭城寺。宋元嘉十九年卒春秋七十有八矣。广赞如彼也。述义云宋文帝时人也。言如月在高天等者。华严经第三十七卷中。普贤菩萨方。佛子。设有日出。照明世间诸净水器。影无不现。若水器破。日影不现。佛法如来智慧圆满净日。一念出现悉能照明一切世界一切法界众生垢。净心水器影无不显。常现在前。其实如来。不生不灭。永无灭度。准之可悉。
    言彭城嵩法师等者。案。高僧传第五卷道温传末立。时中兴复有僧嵩。义学显誉。普明数论。末年僻执谓佛不应常住。临终之日舌本先简也。述义引有传云。宋中兴寺释僧嵩。本性赵。河北人也。而今言彭城者是后所住处也。疏主解云。古有嵩法师。云佛无常。何故如此。大品先来此土。涅槃后出来。故彼法师依大品等言论辨道理无过此经。故佛是无常是其道理无可言佛常之义。何以故尔。青黄境无常智云何常。后至涅槃经。春经盛明佛常。而其法师言。无有道理。佛常此经乃是方便之说。非佛之正意。如此之故。舌皆烂坏而此法师深怀恐怖。于涅槃经忏悔。后时还舌。故此法师后时。亦说佛常。而说佛常者不同。或人作九达通。谓佛已达九世境界也。嵩法师作悬镜高堂譬通佛智常。成论如此而已也。述义云。大品广明般若。而不明常。涅槃守明常住。故顺自所执。起信毁也。难云。若言佛智疑然境自有生灭者。知青已后知黄之时。前知青之用。为有为痴。若言有者即是倒智。若言无者即是无常。通此难作九世义云。佛智常照九世之境。只境自有生灭也。玉篇。彭者补康反也。竺者丁梏反。修也。泉也。概也。弼者字书令弼也。双者所愿反。
    言问佛为等者。有人解云。应法者。大乘玄第五卷感应义中云。应者赴接之义。众生有善致彼佛前垂形赴接也。别记云。丈六相好色。此云应法也。
    言答自古爰今等者。述义云。晋代名古。梁代名今也。爰者反也。方言。爰志也。犹思慕义也。有人解云。疏主作疏以前皆从宋也。以弼宋故名古。今有阿难耶也。
    言开善藏师等者。开善寺智藏师也。此师用无别应法之义也。
    言故经云等者。如大经第十五卷。佛告迦叶菩萨言。我于尔时为欲降伏护财俱故。即入慈定。□手捐之。即于五指出五师子。是象见已其心怖畏。举身投地敬礼我足。我于尔时手五指头实无师子。乃是修慈善根力故。令其调伏今略引之。法宝师云。下广引八种事证慈善根力利益不虚。此文第一调伏恶象杀害心故。证慈不虚也。
    言庄严是法师云等者。庄严寺僧旻师。此师用别有就法之义也。言如经云等者。如大经第二卷。纯陀答文殊师利言。如金翅鸟上升虚空。无量由旬下。观大海。悉见水性鱼□鼋鼍龟龙之属。及见己影。如于明镜见诸色像。凡夫小智不能筹师。如是所见。我与仁者亦复如是。不能筹量如来智慧今取略引之疏主释云。旧释此譬。譬上能知下。今谓。譬下不能知上也。法华疏第一卷云。迦楼罗者此云金翅鸟。以其翅头有金色。故以为名。海龙王经翻为凤凰也。卵生金翅鸟能食卵生龙余三生鸟各食余三生龙也。大乘玄云。第五卷云。虚空是法身佛。金翅鸟是报身佛。及是己影是化身佛也。法宝师云。此第三金翅鸟喻也。如金翅鸟至见诸色像。是举金翅鸟所见也。金翅鸟者喻佛也。上升虚空无量旬者喻在居密严五也。下观大海喻三界生死海也。悉见水性下。喻见三界众生也。鼋似□而大。鼍似蛟大也。及见己影者。喻见反示化身在三界也。如于明镜见诸色像者。喻佛离有无也。凡夫小智下。喻纯陀文殊不测佛智。观众生及化佛也。我与仁者下合也。音义云。□蒲结反。似龟也。又云。小龟也。大龟也。又云。甲肉□厚也。鼋祸安反。似□而大也。足似犬足也。甲肉□薄。鼍堂多反。似蛟而大也。大者长一丈。有鳞釆皮。可以为鼓也。又云。似蚸蜴守宫。蚸蜴守宫者。倭言。波良阿加也。亦云。井守也。蚸赤反。又作柝字。蜴药反。龟。非此国龟。在吴地也。又云木龟也。
    言招提琰公等者。述义云。招提寺琰法师双用二义。善于成实论义也。有人解云。即是招提寺慧琰法师也。琰呼余冉反。别记云。此师本是优婆塞。为学问僧等干食。又来至汉地。书二边见。度人在也。言今明正为异论纷纶等者。上座部等云实灭。大从部等云不实灭开善云无别应法之起。庄严别有应法之起。招提用二。故云尔耳。所言纷纶者。玉篇上。孚云反。乱也。王逸曰。纷盛貌也。力旬反。经理也。言不同旧记等者。不同开善等三大法师之所也。所言旧者。常也。本也。
    言问由佛灭度等者。述义云。不知此问起之所由。何者上既言不应灭。不灭谁言灭耶。而就为缘示灭。示灭故云尔耳。言答智度论云等者。如彼论第二十二卷云。菩萨从发意深入佛法。大作佛事。得一切种智。时身出光明。照无量世界。一一光明变化作无量身。度十方无量众生。涅槃后八万四千法聚舍利化度众生。又第十八卷云。复次二乘无慈悲心。乃至无有三世度众生心。所谓菩萨时作佛时灭度时。今取意略引之。言华严云等者。如彼经第三十七卷。普贤菩萨言。佛子。但如欲令众生欢喜。故出现于世。欲令众生忧悲感慕。故示现涅槃。其实如来无有出世。亦无涅槃。何以故。如来常住法界。故为化众生。示现涅槃。今取意略引之。
    疏云。后五百岁等者。琳法师云。此第一明时节。前五百为正法。取后五百为像法也。元康师云。外国语倒。应云五百岁后也。硕法师云。好体应言佛灭度后五百余年。而今倒悟。故云佛灭度后后五百岁耳。此第一正辨迷教之时节。起自何时迷教。即是佛灭度后。后五百岁像法中也。
    言一者俱舍论引经云等者。述义云。真谛三藏所译俱舍论。有二十二卷也。别记云。所言经者。涅槃经也。今捡。俱舍论第十三卷分别业口之四云。复次今世尊昔在菩萨位中。事几诸佛。于初阿僧祇。事七十五干佛。于第二阿僧祇。事七十六干佛。于第三阿僧祇。事七十七千佛。一一阿僧祇最后时。佛世尊出由逆时。应知次第。偈曰。先释迦。释曰。佛有世尊号释迦牟尼。昔已出世。于世尊所。今佛世尊求修菩萨行。初发菩提愿。愿我成佛。皆同如此相。昔修世尊如今末世时生。乃至世尊正法住。唯一千年内。新译论第十八卷分别业品六云。谓我世尊昔菩萨位最初逢一佛。号释迦牟尼。遂对其发弘誓愿。愿我当作佛一如今世尊。彼佛于末劫出世。正法亦住千年。故今如来一一同彼。光法师第十卷云。若依大智度论。正法五百年。此文千年。岂不相违。解云。依善见律尼。故减五百年。以行八敬。故还得五百年。彼论约初减时故言五百。此论据后。故说一千。今略引之。
    言所以然者释迦过去等者。疏主引大论第三卷末文。释显俱会论意。如彼论云。释迦文佛先世作瓦师。名大光明。尔时有佛。名释迦文佛。弟子名舍竿弗目伽连阿难。佛与弟子俱到瓦师舍一宿。尔时瓦师布施草坐灯明石蜜桨三事。供养佛及比丘僧。便发愿言。我于当来老病死。恼五恶之世。作佛如今佛。名释迦文。我弟子名字亦如今佛弟子名。以佛愿故得字阿难。乃至广说。准之可悉。
    言二者摩耶经云等者。如摩诃摩耶。摩诃摩耶问。佛正法几时当灭。阿难答言。佛涅槃后。摩诃迦叶结集法藏。及以正法付优婆ｎ多。善说法多人。乃至五百岁已。八部众生发菩提心。于此便就灭尽。六百岁已。邪见竞兴。而灭佛法。乃至千五百岁。彼相相致。于是佛法而灭尽也。今取意略引之。疏云。下第二明住持法藏。明阿难迦叶共结集。即隐迹也。次百二十岁付优婆ｎ多。此云大护次二百岁付尸罗难陀。次三百岁付清莲华眼比丘。次四百岁付牛口比丘。次五百岁付宝天比丘。正法尽。此次六百年付马鸣比丘。次七百年付龙树菩萨。次主八百年有二人灭法也。
    言三者真谛三藏引毗婆娑沙云七佛法住世久近不同等者。案。靖迈图记第二卷云。沙阿婆罗末陀。此言真谛。亦曰枸那罗陀。此曰亲依。西印度优禅尼国人。景行澄明。器宇肃。风神爽拔。悠然自远。群藏广部。冈不厝坏。艺术异解。偏索谙练。历游诸国。随机利现。或铺坐具。跏趺水中。若舟而济岸。接对使而座具无湿。或以荷□水乘之而度。如斯其例期甚多。乃至广赞也。言七佛皆住世久近不同等者。所言七佛者。案。基师法华疏云。七佛者即过去佛七佛。前劫有三。谓毗钵尸佛。尸弃佛。毗湿缚浮佛。贤劫有四。谓迦涅迦村陀佛。迦路迦牟尼佛。迦叶波佛。释迦牟尼佛。准此疏文。今且举贤劫四佛也。宣律师注戒本云。毗婆尸佛此贤劫前九十一劫出兴于世。百年中常说此偈。后方说广。尸弃佛是贤劫前三十四劫出兴于世。八十年中常说此偈。自后说广。毗叶罗佛是佛出世与前同劫。人寿七万岁七年前说此偈略。后方说广。□楼孙佛是佛贤劫初兴。人寿六万岁六十年前常说略偈。后方广也。□那含牟尼佛此贤劫中为第二佛。人寿四万岁四十一年前说此略说此略偈。后方广说也。迦叶佛此为贤劫第三佛也。人寿二万岁二十年前说此略偈自后方广说也。释迦牟尼佛此佛略教。即是毗尼之正宗。乃至广说也。
    疏问损五百年等者。言□者。玉篇。胡ｏ姜反。尔雅云。□远也。假也。转相训耳。述义云。□者犹灭也。言三释云尼修八敬等者。述义云。一百岁比丘见新受戒比丘。应一心谦礼足。一比丘应从比丘僧乞受具戒。三若比丘尼犯僧残。应从二部僧乞半月摩那埵法。四无比丘住处不得安居。五比丘尼安居竟。应从二部僧中自恣求见闻疑罪。六比丘尼应从僧请半月教戒法。七比丘尼语比丘。言听问修多罗毗尼阿毗昙。听者应问。不听者不得问。八比丘尼不得说比丘尼见闻疑罪。具明如善见论等也。而言出十诵律者。□□（十二字缺）
    言四者大集经明六种坚固等者。述义云。北凉时昙无谶译大方等大集经。有三十卷。亦有六十卷。今所引后本是也。如彼经月藏分第九卷初。佛告月藏菩萨言。于我灭后五百年中。诸比丘等犹于我法解脱坚固。次五百年禅定三昧得住坚固。次五百年读诵多闻得住坚固。次五百年多造塔寺得住坚固。次五百年□诤言讼。损灭坚固。从是以后虽剃鬓发身着袈裟。而破禁戒。行不如法。假名比丘。今取决引而为六种。准例可知。
    言五者善见毗婆沙第二十卷等者。述义云。齐时沙门僧伽跋陀罗。齐云。众贤西域人。译善见律毗婆沙十八卷。后人开为二十卷。今案。彼论第十八卷比丘尼健度云。何以如来不听女人出家。为敬法故。若度女人出家。正法得五百岁住。犹世尊制比丘尼八敬。正法还得千年。法师曰。千年已佛法为都灭也。答曰。不都灭尽。于千年中得三达智。复千中得受尽罗汉。元三达智。复千年中得阿那含。复千年中得斯陀含。复千年中得须陀洹学法。复得五千岁。于五千岁得道。复五千年学而不得道。万岁后经书。父字灭尽。但现剃头。有袈裟法服而已。今略引之。今此律论但有十八卷。准之可悉。
    言六外国祇洹精舍铭等者。元康师云。古涅槃经后记云。外国祇洹精舍铭云。正法千年。像法千年。末法万年。天竺朝夕众中宣唱此语云。佛法若干年已过。余若干年在。佛法欲灭。老死至近。宜须精进也。述义云。铭者犹碑文之流。故文锭抄云说。故文选集云篇。数者都合十八三十八首。其中赋五十六首。诗四百二十首。乃至铭五首。哀三百首等也。言古涅槃经者。有疏云。布法师北地得尽归。云正法一千年。天竺礼佛皆作是言也。何以知之。昙无谶喑翻涅槃经竟。后题如此也。有人云。北凉时京兆人法丰释智猛。释设涅槃凡有二十卷。是云古涅槃经也。有人解云。佛正法等者铭文也。天竺等者疏主加增也。而言后载之者。玉篇。载子载反。事也。行也。成也。辞也。为也。物终更生也。始也。则也。昙摄师云。再音也。字林载乘也。三苍云。措于车也。乘子算经云。数极于载也。谓地不能载也。今须乘训也。淡海记云。铭者初造寺时。铭碑置寺也。而出在古涅槃经。后者后时安置寿命经。后流行于世也。
    疏后五百岁等者。言此是五百岁后者。案。硕疏云。好体应云佛灭度后五百余年。百今倒语。故云佛灭度后后五百岁也。准之可悉。
    言智度论等者。案。彼论第六十四卷有于引文。亦云泥梨品。取意略引之。具如记初卷也。
    疏像法中等者。言初五百为正法等者。案。硕疏云。睿师序云。龙树是五百三十年出世。即是兴像法之初。此中又云。佛灭度后后五百岁像法中。故知。正法只有五百年间。何故。名为正法像法耶。答。禀正道能正悟。即名正。ｐ像行即称像末行。即言末也。准之可悉。
     疏问佛二月十五日涅槃等者。案。中论玄云。如来二月十五日入涅槃圣弟子四月十五日于王舍城耆阇崛山。结集三藏。尔时即有二部名字。一上座部。谓迦叶为上座。迦叶上陈如一夏为佛以法付属迦叶。名上座部。迦叶所领也。但有五百人。依智度论即有千人。二大众部。即界外大众有万数。婆师波（此云泪出）罗汉为主。常悲苦众生而泪堕也。即五比丘中之一人也。而年大迦叶教授界外大众。所以有二众者。迦叶有五百罗汉。前入界内结集三藏。后多人结集三藏。迦叶□不许之。有二因缘。一者五百皆聪明人故。二者已羯磨竟故。依智度论。阿阇世五但设千人食。故余人来不得。从是以来至佛灭后百十六年。但有二部名字。未有异执也。释曰。言佛二月十五日涅槃者。案。周异记云。穆王五十三年壬申年二月十五日生。年七十九岁入无余涅槃。故大经云。二月十五日临涅槃。故云二月十五日涅槃也。言婆师波者。案。最胜王经云波湿波也。凞法师云。婆湿波此云气息。即五比丘中第三故。故云五比丘之一人也。言所以有二乘等者。尔时迦叶□得千人皆阿罗汉。具德聪慧。俱到王舍城耆阇崛山中。安居三月。初十五日说戒之时。迦叶入定以天眼观。谁未漏尽应遂出者。唯有阿难一人不尽。余皆已尽。清净无垢。迦叶定引出阿难云。汝勿来也。便自闭门。阿难入定漏尽具德。即以神力从钥孔中。入礼拜僧足。于此众中富楼那。此云满慈子。结集阿毗达摩藏。邬婆离。此云近执。集毗尼藏。阿难。此云欢喜。集修多罗藏。往者界内耆旧至多。共为一徒。名上座部。昔时蜀外年少极多。界外六人共为一朋。名大众部。恐界内人多。难可和合。所以两处弘宣。时虽两处结集。无人异诤。法无异说。故云。未有异执也。
    言至一百一十六年分成二部等者案玄义云。百一十六年外。有舶主儿。名摩诃提婆。（此云大天）端正聪明作。逆罪。后入佛法凡有二事。一者取诸大乘经。内三藏中释之。二者自作伽陀安置。或后布萨戒竟。亦诵此偈。因尔起诤遂成二部。释曰。昔末土罗国有一商主。少聘妻室。生一男子。颜容端正。字曰大天。持宝远适他国。展转贸易。经久不还。其子长大。染秽于母。后闻父还。心既怖惧。与母设计遂杀其父。事渐彰露。便语其母。逃隐波吒厘城。彼后逢本所供养无学比丘。复恐事彰。遂设方计杀彼无学。后见母与余人交通。便愤恚言。我为此故造二重罪。移流他国。彾跰不安。今复舍我更好他人。如是偈秽谁堪容忍。于是方便复杀其母。故云。造三逆罪也。由彼不断善根力故。深生忧悔。ｑ处不安。自惟重罪。何缘当灭。亦欲探华严般若等诸大乘经杂三藏说。彼后传闻沙门释子有灭罪法。遂性鸡园僧伽蓝所。于其门外。见一比丘徐步经行诵伽陀曰。若人造重罪。修善以灭除。彼能照世间。如月出云翳。时彼闻已欢喜。知归佛定当罪灭。因即往诣一比丘所。请求度出家。时彼比丘既见固请。不审捡问。遂度出家。还字大天。教授教诚。大天聪慧。出家未久。便能诵持三藏文义。言辞清巧。善能化导。波吒厘城无不归仰。十五日夜布洒他时。次当大天升座说戒。彼便自诵所造伽陀云。余人染污衣。无明疑他度。圣道言所显。是诸佛正教。尔时众中多闻持戒修定者等诸阿罗汉。闻彼所说。无不惊诃。于是竟夜□诤纷纶。遂除彼义。而大众部用此义。上座部不用之。各随见异遂分二部。故云遂成二部。
    言三百年有二十部等者。如玄义云。至二百年中。大众部又出三部。一一说部。二出世说部。三灰山住部。又出一部名多闻部。更出一部名多闻分别部。二百年满有一外道。名大天。身自出家。上座部言。和上无戒及破或。阇梨大众有戒得戒。萨波多部用此解之。余部不用。因此诤论。遂不容大天徒从。因尔别住山间。于此山间执义。又别故有支提山部及北山住部。于中前五因内执起。后二因外道。故成七部。若本末并数成八部。次上座部二百年已来无异部。至三百年初迦旃延子去。便分成两部。一上座弟子部。二萨婆多部。次萨波多部出一部。名可住弟子部也。次三百年中从可住子部。复出四部。一法尚部。二贤乘部。三正量弟子部。（上三部从立名也）四名密林部（从住处作名也）次三百年从萨波多部。复出一部。三百年中从正地部复出一部。名法护部。三百年中从萨波多部又出一部。名善藏部。又出一部名说度部。若本末合计有十二部。释曰。一说部者。从所立名为名。此部说世也世法皆无实体。但有假名。即是说意谓。诸法唯一假名无体可得。既乖本旨。可以别分名一说部。故云。从所立为名也。文殊问经云。执一语言部。名虽相似。然注解云。所执与僧祇同。故云一说。此释非也。出世说部者。此亦从所立为名。此部说。世间之法从颠倒起。复生业从业果。世间之法既颠倒生。颠倒不实。故世间法但有假名。都无实体。出世之法非颠倒起。道及道果皆是实有。唯此是实。世间皆似。既乖本旨。所以别分名出世说部。此随梵语。故云尔耳。若从此方。应云说也世部。然文殊问经注云可称解者。此犹非也。言灰山住部者。此山有石。堪以作灰。此部住其山中修道。所以从住处以为名也。大乘玄义云。崛居部亦同意也。若从律正以为名者。应言鸡胤部。上古有仙贪欲。所过遂染一鸡。后所生施因名鸡胤。婆罗门中仙人种姓也。此部唯弘毗昙。为实经。律为权教故。
    言多闻部者。当时律主广学三藏。深悟佛言。具多闻德。从德为名。名多闻部。言多闻分别部者。从所为立名。谓至二百所大迦旃延从阿耨达池出。更分别前多闻部中义。时人有信其所说者。故云多闻分别部。大乘玄义云。施设论部意亦同也。若从所立应名说假部。世出世法中皆有小似。非一向似。故不同一说部。非一切实故。不同出世说部。所以为名也。只文殊问经。略无此部民。言支提山部者。佛得道及转法轮处。大众处名支提。此处有山。名支提山宗轮论云。制多山云灵庙山。即安置圣灵之庙处。引山多有制多。故云制多山。此乃梵本轻重不同耳。言北山住部者。支提山北称曰北山。既与大天不和。因此别住。即支提山北之一山也。有人传云。如世人舍多死人处云尸多林。此山亦尔。置多圣灵之庙处。故云支提山也。部执论并文殊问经。加东山住。略无西山住部。慈恩云。此□译家谬。今捡。经迹中云。八名阿波罗部。九名□陀罗部。问。大乘玄义云九部。今云八部何相违耶。答□□□（二十二字缺）言上座弟子部者。从所制为名。大乘玄。从住处名雪山部。上座弟子本弘经教。至迦旃延大兴毗昙。上座弟子见弃本弘未四过。宣令遣其改宗。遂宗不改。移住雪山。故云雪山住部。
    言萨波多者。梵语。此云说一切有。一切有二。一有为。二无为。有为三世。无为离世。其体皆有。名一切有。从所立为名也。言可住了弟子部者。女人是可住仙人之女也。罗汉艰可住女之男。此阿罗汉之弟子。故云何住子弟子部。从母为姓。从性立名。大乘玄云。犊子部从远袭立名。谓上古有仙居山。静处贪欲起。不知所之。近有母牛。因染生子。自后仙种皆言犊子。即波罗门姓也。言法尚部者。亦云法上部。即律住名。有法可上。名为法上。或有法出世众人之上。名为法上。所言没法尚者借音耳。大乘玄云。达磨□多部也。言贤乘者。大乘玄云。跋陀耶尼部。此云。贤胄部。言贤者部言之名。胄者苗裔之义。是贤罗汉之苗裔。故云贤胄。从所袭部主为名也。言正师弟子部者。权衡刊定。名之为量。量无邪谬故言正也。甚深法义刊定邪正。自称正量。有有大正量罗汉。 有刊定德。故云正量。今此部主。是彼弟子了。从所袭立名。大乘玄云。三称底中者。梵语轻重。新人云。摩帝部。此云正量也。
    言密林部者。从所住立名。近山林木蓊□繁密。部主居此。名密林部。大乘玄云。六城部也。言正地部者。从本为名。此部之主本是国师。匡正土境。拾而弘法。故正地亦云化地部。化地上之人度故。故云化地。舍国出家弘宣佛法。从本为名。然文殊问经云大不可弃非也。大玄云。弥沙塞部者。从梵本立名也。此云化地也。言法护部者部主之名。亦云法藏部。义意大同。法护法藏二义皆得。此师护正法。如藏之覆护也。在乘玄。昙无德部者。梵语。存若具足。应言昙摩屈多迦部。此云法藏。故玄恽师云。昙无德。秦言。法藏。此是人名。即四分律主也。善藏部者。梵语。苏婆利师部。此云善岁。今云善藏。同意。谓此师少岁性贤藏德嘉。其少藏贤行。故以立名。大乘玄云。迦叶唯部从姓立名。此部教主饮光苗裔。又此部主身有金光。能饮余光。故言饮光。言说度部者。从所立为名。此部主立五阴。从此世度至后世。得治道乃灭。大乘玄云。修多罗论部。谓唯经藏为正。余二皆成经耳。今云三百年有二十问者。具有二十部。当至三百年中故云尔。然实百十六年外。依大天事起上座大众二异执。至二百年中从大众部又出三部。如是展转成二十异部。只大众部中。凡多圣少。所以二百年内犹乖诤。诸部行先起。上座剖翻之。
    疏答睿师作喻疑论云等者。元康师。喻疑云。五百年先得道者多。不得者少。以多言之故曰正法。五百年后道者少。不得者多。亦以多言故名像法。以其似正而非是正。故像法也。而言睿师者。案。高僧传第五卷云。释慧睿冀州人。少出家入关从什公ｒ踰禀。后适京师。止于乌衣寺宋元嘉中卒。春秋八十有五矣。述义云。盈路者满世也。
    言次慧义法师杂门论云等者。述义云。宋祇洹寺释慧义者。会通杂六论是也。高僧传第五曰。释慧义姓梁。北地人也。少出家。风格秀举。专业强正。备通经义宋元嘉二十一年。终于乌衣寺。春秋七十三矣。言以此释望无所得观者盖是等者。碑云。唐武德三年。春秋七十一乃。迁神于寺东房。续高僧传第十一卷云。春秋七十有五。即武德六年五月奄然而化。有人解云。当今疏主唐武德六年癸未卒。今至延历二十年。合为七十八岁。又大业十余年。假令二百余岁计许。故知。五百余年入六百院。第四之五百疏主出世。故云。时节理数尔也。
    言答睿师成实论序述罗什语云等者。□□□（五十五字缺）
    言匡山慧远法法师云接九百年之运等者。案。高僧传第四卷云。释慧远本姓贾氏。雁门楼烦人也。弱而好书。年十三博综六经尤善庄老致。年二十二沙门释道安闻讲般若。豁然而悟。乃叹曰。儒道九流皆糠□耳。便与弟慧持。投簪落饰。委命受业。既入乎道。励然不群。年二十四就讲说。远乃于精舍无量寿像前。建斋立誓。共期西方。乃令髅遗民着其文曰。惟岁在摄提。秋七月代辰朔二十八日乙未。法师释慧远贞感幽奥。霜怀特发。乃延命同志息止贞信之士。百有二十三人。集于庐山之阴身若台精舍阿弥陀像前。率以香华敬廌而誓焉。以晋义凞十二八月。初动散。至六日困笃。乃命律师令披卷寻文得饮与不。卷未半而终。春秋八十三矣。
    言接九百之运者。慧影师云。龙树一身假服仙药。乃三百余年住持佛法。至八百年后始付提婆准之可悉。
    言具如玄义中释者。中论玄破外道。毗昙成实大乘意。明人正处。具引楞伽经摩耶经。明论主出世破邪显正。云七百年出世。今引此文也。
    疏问经中何故正法时少等者。摩耶经云。正法五百年。像法千年。今且引此经文。以为难问。
    言问法华云等者。如彼经第二卷譬喻品舍利弗记当果中第八住持果文云。舍利弗。是华光佛灭度之后。正法住世三十二小劫。象法住世示三十二小劫。疏主释云。下第八明住持果。大论佛法凡有四时。一佛在世时。二佛虽去世。法义未改。谓正法时。三佛去世久。道讹替像法时。四转复微末。谓末法时。今但举三。摄末属像。今去卅二小劫者。但论时节大小。非三灾之小劫也。今取意引以为问难也。言答舍利弗等者。如法华经第二卷身子国土果文云。国名离垢。其土平正清净严饰。安稳丰乐。天人炽盛。□璃为地。有八交道。黄金为绳以界。其侧其傍。各有七宝行树。常有华□。疏主释云。下第二明国土果。然未曾净秽。由众生心净秽。故有净秽耳。身子昔日。无凡夫秽心。今悟一乘。复离二乘之垢。既离凡圣垢。故得佛之时。土名离垢。然心亦不曾垢净。约迷故称垢。约悟故称净。即是标土名。亦总明土体。次其土平正下出土体。离高下故称平。非小大邪故名正。无秽恶名清净。有众宝为严饰也。次安稳量乐下明物也。离刀兵劫。故为安稳。离饥饿劫。故为丰乐。离疾设劫。故为炽盛也□璃为地者。别明地庄严也。有八交道者。有道庄严也。准此疏文。身子既离凡夫二乘心垢秽。故于净土中得菩提果。今取意引以答释之。
    疏云。人根转钝下等者。硕法师云。下第二辨迷教之意。何意迷教。只钝根薄福。若佛在世时。人根爽利。识信坚明。但佛灭后度后。人根转钝。识信不明。所以迷教也。琳法师云。下第二明迷教所以。信知。万法无生。究竟寂灭。称之为利。若封名著法。随文起着。目之为钝也。言答正是慧根钝者。有疏云。二十二根中正是信首五根钝也。述义云。就明人根。而有傍正。正言慧根。傍二十二根。以慧根钝故流转生死。男女二根之所缠缚。故大毗婆沙云。缘缚不断故不清净。不清净故。爱于未来男女二根。故名转钝。反此名利也。
    言亦得云信等五根俱钝者。述义云。信勤念定慧。此为善本。出生善法。故名根也。大乘光师云。增上名根。前二以大善地法中信勤为性。后三大地法中念定慧为性也。成法师云。于因果法。心得澄清。故称为信。舍恶修善。炽然不断。谓为精进。录性住境。名之为念。心住不乱。故名为定。观照分别谓为慧也。通称根者。出生增上名之为根也。
    言二十二根者。述疏云。眼等五根。信等五根。并五根受根。谓苦乐忧喜舍。意根。男女二根。及三无漏根。谓未知欲知根。已知根。具知根。言眼等五根埏。眼耳鼻舌身。此五能生五识。故名五根。亦名五依。为五识之所依。故亦名五情。能生情识果故也。杂阿毗昙心论第一卷云。眼识所依。四大所造。净色不可见有对。余亦如是。差别者。随识所依也。言五爱根者。宝崛下卷云。五受根者。居喜苦乐舍也。若五根后所生受名苦乐。意根后所生受名忧喜。不忧不喜。名之为舍。通从六极后生也。明此诸受能生烦恼故名受根。三受是根。名诸受根。众生若命未尽。受根常在。随在何受念念不住。一一受根。随有几念。或多或小。同类异类。受受相续。不得断绝。四受心强。不得命终。命终之时要在舍根。一报尽时。舍受灭尽。故名为没也。准此疏文。以此五受。为诸烦恼。出生增上。故名为根。言命根者。谓寿命增上。故名命根。言意根者。出生意识增上之义。名为意根。言男女二根者。身根一分也。言三无漏根者。从未来知理而欲知。故名未知欲知根。从信根立。以上乃至第十五心道北忍。此未知欲知根位也。既已得知真理。故名也知根。第十五心以上乃至罗汉金刚心。此已知根位也。知理更无可知。名具知根。无学果地。名具知根位也。此二十二根。若漏无漏而为分别。三无漏根唯是无漏。十是有漏。谓男女二根。眼等五根。命根。忧根。苦根。九根通二。信等五根。意根。乐舍喜根。若约三界系不系者。三无漏根唯是不系。余十九根欲界。通系色十五。眼等五根。信等五根。意根。命根。乐喜舍根。若约三性而为分别。信等五根。三无漏根唯是善性。一根善恶。即是忧根。五根通三。意根。苦根。乐喜舍根。八唯无记。眼等五根。男女二根。及以命根。若约三断是为分别。四根唯是见谛所断。意根。乐根。喜根。舍根。通见修断。即是忧根。九根即是修道断。眼等五根。男女二根。命根。苦根。见修道断。及以非断。信等五根不所断。三无漏根。若约三界受生分别。欲界受生胎生卵生湿生。初得身根及以命根。欲界化生。初受生时。若无形者。初受生时。唯具六根。谓眼等五根及以命根也。若一形化生者。初受生时一形与六根合。故具七根。谓眼等五根命根身根。若二形者。二形与六根合。故具足八根。若色界化生者。初受生时唯约六根。谓眼等五根及以命根。若无色界化生者。初受生时。唯得命根。不举舍意二根者。一切化生死生之时。唯具二根。故更不举也。若约死时者。无色界人最后死时。灭于三根。谓意命舍根。色界死时。灭于八眼。谓眼等五根意命舍根。欲界顿死二形化生。舍于十根。谓眼等五根命意舍根命意舍根及以二形也。一形化生舍九根。除之一形。无形化生唯舍八根。无身根故。若以染心渐渐死者。灭于四根。谓身意根及命舍根。若发善心渐渐得发信等五根。故增上五根。谓信等五根。若约证果而为分别。初后二果依九根得。谓信等五根意舍二根未知已知。依此九根证得初果。信等五根意根喜根已知。具知。此九根证罗汉。若次第行。以世俗道。依于八根。得第二果。谓信等五根意根舍根及已知根。依于七根得第三果。意舍二根信等五根。若超越行依于九根。得第三果。信等五根舍意二根。未知已知。此二十二法通名根者。以能生他。名之为义。以前生后。故名为根也。如此诸门分别。具如俱舍论第二卷也。
    言佛在世时等者。琳法师云。以佛在世时。亦有钝根。而判位利。正法中亦有利根。而位判为钝。今像法众生。乃是钝中之钝。故云转也。故无行经云。信一切法毕竟无生。从本以来常自尔。故名为信根也。有疏云。真谛三藏云。佛在世利为正。佛灭度钝为像。约此判像正。亦有此义。但于灭后。有近远像正。前五百为正。后五百为像。前五百已是钝。像法中复钝故云转钝也。
    疏云。深着诸法下等者。硕法师云。下第三辨正迷大小乘教。就文为二。第一信小乘故失旨。第二不信大乘故迷教。今初第一信小乘故失旨。举类如般若信毁品。此人虽能信般若。而此信即入称信毁。今亦然。此人虽能信小乘。而此信即是失故。失旨也。取相有所得。心贪深诸法。故云深着诸法也。琳法师云。第三正明起执也。言佛在世时等者。如来在世。投机布教。言虽在近。意存深旨。众生利根。闻皆悟道。佛灭度后。人根转钝。迷小谬大。断常交执。迷小迷有。名为常见。迷大唯空。即为断见。故今论主双申两教。明有无不实。俱治断常也。言所言深着等者。元康师云。正法之末已着。像法之中更着故云深着也。问。何不言着人。但言着法耶。答。人空易得。故不言着人。法空难得。故但言着法。又此云法者。通詺人法以为法也。言埋者。玉篇。莫阶反。荃也。藏也。
    疏云。求五阴十二入十八界等者。琳法师云。求十二因缘者。迷小也。其圣意为无因邪因缘断常等邪见。故说十二缘。又为垢重计我不同。或迷于色。或愚于心。或色心俱迷。佛为破病故。开合色心。建立假名。而明无我不欲存法是但尸舍生不达圣说之意。随名求实。故求因缘定相。乃至着但文字也。元康师云。此是昔曰小乘教中所说法也。说此等法无为破我。我执既破。此法亦亡。钝根不了。执为定有。故求其相也。十二因缘者即。即因为缘也。五阴十二入十八界者。如杂心第一卷心界品偈云。积聚是阴义。轮门义说入。种姓义说界。是三种差别也。释论云。十一种无量色等。总说色阴。譬如军众其类各异。名之为军众。色亦尔。虽有十一。同一色相。名为色阴。余阴亦尔。轮门义说入者。通苦乐故。种姓义说界者。譬如一山多有诸性。谓金银等。如是一身中。种种姓各异。故说十八界。问。何故但言是入耶。答。毗婆沙论第四卷云。略说五阴十二入十八界三藏要义。唯此文阴界入是小乘义要。是故言之。硕法师云。积聚十一色。乃至积聚从识。故积聚阴义。内有六根。外有六尘。筒即是门。中间有六识。明此六识六根出入六尘。从六尘入六根。故轮门是入义。明十八界性别不同。故性别是界义。决定相者可解。不知佛意但著文字者。明佛说阴入界等教为有。即是文字意。欲表理求决定相。言是有。不识表于不有。故不知佛意。何故不知佛意耶。为但著文字也。
    言一者同失等者。佛说阴界入之法为有。欲破外道神我。故云。有法无人。既无人既即无法。为诸小乘不达说无我之意。取相有所得。心贪深诸法。与圣说之意乖。如此等执。诸部皆同。故云同失。
    言二者异执等者。如杂心论第一卷界品云。十种谓色入及无作假色。是分别色阴。牟尼之所说。释论云。十种色入者。五根五尘。无作假色者。如业品说。准此论文。今言色有十一者。法救论师义。故彼论初云。敬礼尊胜法所说我。段受我达摩多罗说。彼未曾说。玄义云。千年之间有达摩多罗。以婆沙太博四卷极略。更撰三百五十偈。足四卷。合六百偈名为杂心也。
    言或言色有十四色者。有疏云。成论义述义云。五根五尘□四大也。今案。大义记第十二卷十四种色义云。十四种色者。上大五根五尘形碍是色义也。四种名大者。谓地水火风遍到故名大。谓遍身内外。有一切处名遍。则诸根无其义。故四大独得称大也。五种名根者。眼耳鼻舌身也。五种名尘者。色声香味触。乃至广说。准此说文。今言。或言等者。开善寺智藏师也。今捡。涅槃经第三十四卷。佛告迦叶菩萨云。善男子。我又一时为跋波比丘说。跋波菲比丘观色若三世。若近远。若□细。如是等色非我我所。若有比丘如是观已。能断色爱。跋波又言。云何名色。我言四大名色。四阴名名。我诸弟子闻是说已。不解我意。唱言。如来决定说。言色是四大。善男子。我复说言。譬如因镜则有像现。色亦如是。因四大造。所谓□细□滑。青黄赤白。长短方圆。耶角轻重。寒热饥渴。烟空尘雾。是名造色。犹如向像。我诸弟子闻是说已。不解我意。唱言。如来说有四大即有造色。或有四大无有造色疏主释云。此下一双诤论。有造色无造色义。跋波比丘即五比丘第四人也。言有造色者。萨婆多等计有造色。彼明有十一种色中。十色是所造。一种是能造。言一种者。即是一触色。触中复有十一种触。四触是能造。七触是所造。七触者。以是轻重□滑饥滑饥渴冷此是所造。余四大坚湿□动是能造。不造色根本。有佛陀提婆后呵梨跋摩。不明造色。破八微俱等。而经中复明有造色者。诸论师解云。若是外色者。不造内色。各成为造。四大成五根。五根成色阴等。如此各造。不如前家。若大判者。前即明造色。后即明无造色也。此文中具破二家义。谓青黄等此复破论人。彼明青黄色为识。心所得非是对眼也。准此经文。初是萨婆多义。后即根本佛陀提婆（此云觉天）后呵利跋摩（此云师子铠）义也。
    言或有作色等者。如大经次文云。善男子。往昔一时菩提王子作如是。若有比丘护持禁戒。若发恶心。当知是时。失比丘戒。我时语言。菩提王子戒有七种。从于身口。有无作色。以是无作色因缘故。其心虽在恶无记中。不名失戒。犹名持戒。以何因缘名无作色。非异色因。非异色因果。善男子。我诸弟子闻是说已。不解我意。唱言。佛说有无作色。善男子。我于余经作如是言。戒者即是遮止恶法。若不作恶。是名持戒。我诸弟子闻是说已。不解我意。唱言。如来决定。宣说无无作色。疏主释云。此下一双诤论。有无作色无无作色。若是萨婆多明有无作而无作是色。无作色。从身口二方便善生。即是受戒时。身礼敬。口言能持等。生故无作有公。故论偈云。十色谓色入。亦无作假色。是分别色阴。牟尼之所说。若僧祇部人。明无有无作。故非是色。明此戒直是制恶法。若不作恶即是持戒无别无作也。若是呵梨果所明有无作。而是非色非心法。问。此法为摄属色耶。答。彼明此戒。是非色非心。而从心生故属心。是行阴摄。故云。离思无报因。离受无报果。皆从心生。而是非色非心也。若是今文所明前言有无作色者。萨婆多人是用也。佛答有无作色故。虽在恶无记中。犹不破戒。故睡眠闷等是时常生也。非异色因者。此无作色。前念色为因。不为异色作因也。非异色因果。明无作色果。不为异色因作果。还为前无作色因作果。故云。非异色因作果也。我于作经下。此即破萨婆多。然后是破僧祇。不得佛意。故云无无作色。准此经文。初即萨婆多义。后是大众部义。然述义云。无无作色者。成实义非也。言菩提王子。是摩伽陀国附庸国王子也。
    言或言四心一时等者。有疏云。数云四立□起。心王心数。论云四心前后起。无心数。述义云。数人义。四年并一时生。何者识是心王。受想行是心数即为臣。岂不得同时耶。成论义不许四心□起何者必前心灭而后心生。但前三心灭已。至行心中前。三心成就耳。
    言或言别有心数等者。如涅槃经第三十四云。善男子。我于经中作如是说。圣人色阴乃至识阴。皆是无明因缘所出。一切凡夫亦复如是。从无明生爱。当知。是受即是无明。受者即十二支。善男子。我诸弟子闻是记已。不等我意。唱言。如来说无心数。善男子。我于经作如是说。从眼色恶欲等四。即生眼识。言恶欲者。即是无明。欲性求时。即名为爱。爱因缘取。取名为业。业因缘识。识缘名色。名色缘六入。六入缘触。触缘想受爱信精进定慧。如是等法。因触而生。然非是触。善男子。我诸弟子闻是说已。不解我意。唱言。如来说有心数。疏主释云。此下一双诤论。有心数无心数。若萨婆多等即明有心数。横论五品心。皆有心数。故彼偈云。欲善二十二。不共有二十无记有十二。悔眠俱即增。此即是有心数。若是根本佛陀提婆人呵梨等。明无心数。故言。譬如狭道乃至不受二人□行。况复多人。经中明心王心数者。必前起者为王。复起为数。亦得此是心之差驰之名也。今明经不□此经。只一时□起。有王有数。何时□前后耶。今前即破论人无心数义。从无明生爱。爱不异无明。只转无明。以为爱。故无别心数。余下类然。我于经中。说从眼色恶欲四注。此明有心数。从眼色明恶欲等。即生眼识。此即是心数□也。准此经文。初义即是萨婆多也。后宗佛陀提婆及呵梨等也。
    言三者佛教所无等者。述义云。佛经不说有极微色。而诸部小乘言有此色也等。又言因中有果无果等也。今谓不尔。原佛意说三科者。为破外道神我。故说三科。既为神我。而说三科。我去法不留。心无所依便得解脱。然彼分别三科决定相。不知佛意。但着三科之名字。故云。佛教所无也。凿者。昙捷师云。上尺专反。字林云。穿通也。下但说反。说文。文凿穿木也。
    疏云。十二因缘等者。述义云。十二因缘不关三科法门。故今欲释此别牒举耳。言外道计无因邪因等者。原佛说十二因缘之意者。非是佛有十二因缘。破外道所计无因邪因。此十二因缘还是外道所有十二因缘。今借汝有十二因缘。以破汝所计无因邪因。故云借妄止妄也。只外道重倒不可顿除。故以十二轻倒。而毁无因邪因重倒。此乃以榍出榍义。重倒若去。轻倒亦除。即得解脱。而为钝根□解此意。谓决定言有十二生。即是具足有无两缚。既言无我。而言有法。故具二缚。
    言。又既决定等者。如大经第三十四云。善男子。我经中说。云何旬为十二因缘。从无明生行。从生即有忧悲苦恼。善男子。我诸弟子闻是说已。不解我意。唱言。如来说十二因缘定是有为。又一时告喻比丘而作是言。十二因缘有佛无佛性相常诠善男子。我诸弟子闻是说已。不解我意。唱言。言如来说十二因缘定是无为。疏主释云。此下一双。诤论十二因缘是有为是无为。诸部中计。若是育多提婆人。计十二因缘是有为。若是毗婆阇婆提部人。计因缘是无为。出毗婆沙经中云。十二因缘有佛无性相常住。故是无为也。若是数论两家计。皆同育多提婆计是有为。成论主自分判是有为。但论师辄判通为无为。若取其因果相生轮转义。即是有为。若有佛无佛性相常住。即是无为。此□不得佛意。若执有为。即失无为。执于无为。即失有为。若双用即双不得佛意。准之可悉。
    言毗婆阇提者。述义云。诸部皆执十二因缘是有为法。唯萨婆多部内有别人名略。婆阇波提执十二因缘即是无为法。何者。以法由是所生来故。因缘是为无。然生于法故是无常也。
    言涅槃云等者。如彼经第三十五卷。佛告迦叶菩萨言。如是诤论是佛境界。若人于是生疑心。犹能摧坏无量烦恼。若于是中生决定者。是名执着如是执着不名为善。为是谁耶。断善根者。若有聪明。能善分别。远离善友。不听正法。不善思惟。不如法住。如是之人能断善根。今取意略引这。疏主释云。下第三结也。言是佛境界者。此是佛说。故云是佛境界。非二乘。所知也。言若人于是生疑心等者。彼前任定执。今又生疑。即能动其定执。故能破烦恼。又疑为解本。若疑心值善知识。即得决了。得于正见。言于是中等者。数论等皆作定执。即是执着。初执着。珠即能断善根也。问。佛为说教。而诸部等发生诤论。若说诤论耶。答。具有二意。言诸数者。即被前缘。言诤论者。令众生诤论。问。何故令缘诤论耶。答。缘有二种。若是福德利根。即能悟解。不生诤论。若钝根者。即生诤讼。问。何故尔耶。答。要因诤讼。得无诤讼。以能生道彻因缘故也。而言能断善根者。案。法宝师涅槃疏第十四云。夫断善人。须是聪明利善分别者。具四因缘。成断善业。一远离善友。二不聪正法。三不善思惟。四不如法住。具此四事方能断善也。部有二。一方便善。二生得善。今断方便善。但生得生准之可悉。
    疏问小乘具迷人地等者。言外道执我者。案。净名玄云。天竺外道九十六种。略而言之。不出四句。僧佉计神与阴一。世师执神与阴异。勒娑婆明亦一亦异名提子云。非一非异。述义云。我者神我。以统御义为人。如众生命者等。以自在主宰义为我。僧佉所以方阴我一者。能分别义。为神所依之义。因义为阴义。虽有异而体是一也。世师主体义。俱异勒婆娑。令用上二人之义。若提子意亦一故非异。亦入非一也。
    疏又就小乘中等者。言一计人法俱有等者。净名玄云。犊子计有我有法。名为有见。述义云。犊子部言我法二种俱有体性亦外道异者。未入空无我观。是故有我入观之因。即知我空也。言二逆法不计人得者。述义云。萨婆多言。有法无我。如俱舍论前之八品。分别诸法后之一品。破我见。故知尔也。言三俱不执人法等者。如成实论第二卷论门品云。以世谛故说有我。第一义门故说无我人。一切有无品云。方便说有。方便说无。若决定说有。即堕常见。若决定说无。即随断见。离此二边。名行圣中道。准之论文。故知。不执人法也。言如智度论云等者。彼论第六十四卷文取意。呼引如记卷也。
    疏问小乘中三部等者。言答望文殊问经等者。事彼经等者。如彼经下卷分别部品。文殊师利白佛言。世尊佛入涅槃后。末来弟子云何诸部分别。云何根本。佛告文殊。未来我弟子有二十部。能令法住□得四果。三藏平等无下中上。譬如海水味无有异。根本二部。从十乘出。从般若波罗蜜出。二部者。一摩诃僧祇。二体毗履佛说此偈。摩诃僧祇部。分别说有七。体毗覆十一。是谓二十部。十八及本二。悉从大乘出。无是亦无非。我说未来起。今略引之。述义云解云。如五盲人触象。触鼻者言象如梨柄。触牙者言如杵。触耳者言如簸。触足者言如臼。触尾者言如□。此五盲人虽皆触象而失象体。故曰无是。然非离象而别有者。故曰无非。今二十部各别异义。非是佛意。故曰无是。非佛语外。故曰无非。无异相中而明异相者。就佛所说。而以我说未来起言非实。异执分别成十八部。言本二者。一体毗履。此云上座。二摩诃僧祇。此云大众。言十八者。从上座部出十一部。从大众部出十一部。从大众部出部。具明如上。言及在集云虽有五部不同不妨法界大涅槃等者□□□（三十六字缺）所言三部者。淡海记云。犊子部萨婆多成实论也。言但今望大乘实相言亡虑绝等者。中论玄义云。于小乘内自分三品。一者俱不得二空。如犊子部云。四大和合有于眼法。五阴和合。别有人法。此下根人也。二者萨卫之流。但得人空。不得法空。为次根人也。三者譬喻诃梨跋摩之流。具得二空。为上根人也。约空义浅深。即毗昙是小乘之劣。成实为小内之胜。故云玄义中说也焉。
    疏云。闻大乘法中说人下等者。硕法师云。下第二明不解大乘故迷教。琳法师云。第二次明迷大。文中有三。今此第一明迷教也。元康师云。下第二问闻大乘教执空疑有也。言故前序云等者。如昙影师此论疏序云。是故如来始逮直觉。应物接□。启之以有。后为大乘乃说空。法化适当时。取悟不二。流至末叶。像教中人根庸浅道浅。不明遂废旨守筌。存指忘月。观空教便谓罪福俱□。闻说相即谓之为真。是使有无灾兴生灭造诤。断常诸边。纷然竞起。今略引之。述义云。影师作此诸序。而前制序在疏初。故即为前序。何者睿师序中无此文。故以影师序为正也。言采此文作者。求五阴与闻大乘法。名为此文也。准此等文。今云。闻说有则等者。序云。闻说相即谓之为真。准之可悉。言采者。玉篇。木部在此字。千代反。字书采槲也。有人解云。采者犹取也。
    疏云。不知何因缘故空下等者。琳法师云。此是迷教也。言故行品云等者。此论第三卷行品末。论主破重空偈文。疏主释云。上半序。佛说空意。明佛说单空及与重空。为离诸见。佛说单空及十八空。为离有见。说于重空。不及以独空为破空见。半增明佛不化者。以着单空。不可以单空化之。重空十八空独空。准之可悉。言说空离见者。众生计有人法。故起爱见。诸佛说人法皆空。即无起爱见二处。言不化者。向于有起爱见。今于空复起爱见。乃至于绝四句。复起爱见。是以不化也。乃此以不可化门。而化外人也。
    言如智度论初卷云等者。如彼论第一卷。明说经因缘有二十。复次之中。第十六复次云。第一义悉旦是真实。故名第一。余者不应实。答曰不然。是四悉旦各各有实。如如法性。实际世界悉旦故无。第一义悉旦故有。人等亦如是。世界悉旦。故有。第一义悉旦故无。所以者何。五众因缘有。故有人等。譬如乳。色香味触因缘有故有。若乳实无。乳因缘亦应无。今因缘实有。故乳亦应有。非如第二头三手无因缘而有假名。如是等相。名为世界悉旦。今略引答文。足慧影师问答料简成上实义。就世界法中。既有成人成乳等法。何故不得实有假名人。正可无有真实人。何妨假有真实也。述义云。言人等者。等取柱瓶乃至万物。如此诸法。俗谛故有。真谛故无。言如实际者。只就用中如此空义。真谛故有。俗谛故无。有人解云。此本于明空而言耳。故涅槃经十种二谛中。第二本于二谛□。世人知俗。出世人知真。佛说及问者是第一。教随顺众生。故说二也。今案。大乘玄论第一卷云。大论云。如瓶衣等法。世界悉旦则有。第一义旦则无。如实际等于第一义旦则有。世界悉旦则无。此名字互有互无。故知。二种俱绝俱不绝。准此玄文。瓶人等之名世界悉旦即有。第一义悉旦即无。如法性名第一义悉旦则有。世界于即无也。今案。净名玄。为证世谛说真谛不说等四句。引此论文。唯此玄文。真谛说毕竟空。世谛不说毕竟空。世谛说假有。真谛不说假有。然方广道人。闻说第一义谛毕竟空。谬取佛意。谓世谛亦毕竟空。故不知经说毕竟空之因缘。今引论主诚文。令知说毕竟空之一历缘也。
    言故四谛品云等者。此论第四卷观上谛品中。引华首经偈文。硕法师云。下第三章双证得失。上一往明有是失空为得。故释其所以。我言空者。此是因缘空。故此空为得。汝言有是自性有。故有是失也。文有两偈为二。今此一偈明因缘空。有离断常过。约此多释。今且述一。言因缘所生法者。如因五指成拳。拳是所生。五指为能生。假五指成一拳故云众缘所生法也。此一句具有因果能所也。我说即是空者。此文引佛华首经偈。此是佛称我。故云我说也。即是无者。明所生之拳。既由五指有。即拳无自性。故十二门论云。众缘生所生法。是即无自性若无自性者。云何有是法。以无自性。故即无拳。故拳即是空也。亦为是假名者。前明众缘生法是空。此空不自空。空是有空。故空是假名。众缘之有是空有。故有不自有。有亦是假名。故云亦为是假名也。亦是中道义者。明假有岂有。有之可有。假空岂有。空之可空。故空有即不空不有。名中道义也。言长行释云等者。如上所引偈长行云。众因缘生法。我说即是空。何以故。众缘具足和合而物生。是物是属众缘。故无自性。无自性故空。空亦复空。但为引导众生。故以假名说离有无二边。故名为中道。是法无自性。故不得言有。亦无空。故不得言无。今略引之。
    言四者了因缘有宛然即毕竟空等者。如仁王经上卷观空品云。即有即空。疏主释云。集起故即有。自体空故即空。言即是不坏假名等者。如大品经第十三卷。佛语帝释云。五阴但假名。须菩提。不坏假名。而说诸法相。所以者何。诸法相无坏不坏相故。须菩提所说。亦无坏不坏。今略引之。有人解云。所言相者。即是体相也。即实相是也。言不动真际等者。如大品经第三十六卷。佛告须菩提言。菩萨行般若时。不坏实际法。立众生相实际中以方便力。建立众生。于布施建立己说。布施先后际定相等吟取意引之。述义云。诸佛世尊炳然妙智。游毕竟空。凝然不反。然由大悲本愿力故。乘种种化。济度众生。虽复应物法断疑。而于真际不动不转。如大经云。而是涅槃。实非是有。随世俗故。说涅槃有。然则诸法。皆真绝心言路为化众生。大悲力故。无所有中。巧说诸法。故云建立诸法。非离真际说诸法。只不真空。云不动真际诸法立处。所言立处者。假立诸法之名体也。今捡。智度论第十一卷云。诸法实相名为实际。今云真际者。实际之异目也。所方动者乖也。失也。具明如重牒记。
    疏云。即生见疑下等者。硕法师法云。下四辨迷大小乘。故生见疑两使也。琳法师云。下第二起执。此初列见疑二章。若依起惑次第。先疑后见。今据说次说第。故云见疑也。元康师云。既生空见。即执空疑有。不信因果也。言如涅槃经云等者。彼经第七卷。世尊答迦叶菩萨。说偈文。今略引初一行。具如记初卷。疏主释云。此中正叹大乘为甘露。愚智两人致成甘毒。今言或服甘露等者。此正是无方便。服甘露成毒药。受方等夭法身慧命。或服甘露寿命得长存者。此是有方便。受大乘即能长法身慧命。准之可悉。言伤夭者。玉篇上。舒扬反。玉逸曰。伤害也。广邪。伤毁也。下骄乌老二反。屈也。残也。折也。
    言偏执一理等者。硕法师问云。疑是犹豫不了。疑决成见。好体应通疑见耶。忽道见疑。答。此明于有生见。闻空生疑。故云见疑耳。琳法师云。此说次第耳。若约起惑次第。实如所疑也。今疏主意亦尔。故云。学教之意必先疑后见也。信行音义云。犹预者。上翼周反。下以遮反。说文。陇西谓犬子为犹。犹性多预在人前。故不决定者。皆谓之犹预也。
    疏云。若都毕竟空下等者。琳法师云。下释二章门也。元康师云。若都毕竟空者。此是见也。云何分别有罪福者。此见疑也。如是即无下第三。双结空有两失也。今疏主不尔。准之可见。言然空有具得二疑等者。硕法师云。此中一者。于有生见。闻空生疑。何故尔。执有来久。故于有已生见。忽闻说空。是故生疑。二者于有生见。闻空生疑。即双疑空有。若都空那有。若都有那空。犹预不定。是故双疑空有。生见疑者。若都毕竟空。云何分别有福报应等。即生见疑。即是于有生见。闻空生疑。又即是于空生见。闻有生疑。故云双疑空有。准此疏决。双疑空有。只今论文。有以空疑有故。琳法师云。一者以空疑有法。若实空应无罪福。二者以有疑空。然既罪福不无。云何复言毕竟空也。今此文正以空疑有。故云。若空云何有罪福等也。今云学大乘人者。方广道人。此学毗佛。略执邪无义。具明如记初卷也。
    疏云。如是即无世谛第一义谛下等者硕法师云。即是疑决故成见。向者疑疑决故成见。若尔故知。定空审。定是有。定非世谛虚妄。故非有真谛。真实故是有。有此空故道。如是则无世谛。此属上句。第一义谛属下文。取是空相。而起贪着明拨有为非取空是也。琳法师云。下释见章门。此人初闻二说。虽复坏疑。久推不已。妄为决判。若都毕竟空。即坏于二谛。然既二谛不无当知。小乘据俗论有。大乘望真说空。文中反释。故云。如是即无世谛第一义谛也。
    言既是学大乘人等者。如大论第四十四卷云。若名字因缘和合。无即世俗语。言众事都灭。世谛无故。第一义谛亦无。二谛无故。诸法错乱。述义云。此处但言。如是则无世谛第一义谛。然从既无罪福以下具明者。此大师述大论。明二谛相失之义。故云。作此牵文出大智度论。准此记文。疏主引大论文。以明生见义也。取言牵者。昙捷师云。苦田反。字林云。牵引也。言故智度论云等者。彼论第六十四信毁品文。言五百部者。六百年初有五百罗汉。是旃延弟子。于北天竺。造毗婆沙论。谓北天竺罽宾国。集五百罗汉。共□尊者。造大毗婆沙论。此云广解。于西凉州译出。凡有百卷。值兵火烧之。唯六十卷现存。止解三揵度也。准此文。今云五百部者。萨婆多部枝流也。具引论文。如记卷也。
    疏云。取是空相而起贪着下等者。琳法师云。下第三结过。其人空有定执。便谓有真无二谛修别。闻大乘人说万法空。遂则谤云是真谛。邪见人故云种种过也。又复外人定执有无断常见故。复因断常遍生诸惑。故云种种过也。元康师云。下结空见过。谓执空疑有。不信罪福。故云。取是空相等也。
    疏云。于毕竟空生种种过等者。硕法师云。即是结也。明毕竟空者何曾空。 何曾有。而复计空计有。即是种种过人云。或谓有此空。或谓无此空。有此空即是种种过人云。或谓有此空。或谓无此空。有此空即常见。无此空即断见也。元康师云。下结有见过。谓执有疑空。不信无明相也。
    疏云。龙树菩萨为是等故下等者。硕法师云。下第二辨菩萨为此迷缘造中论也。琳法师云。下大文第二结答。前问明造论所由也。言问非有非无是愚智论等者。如中论玄义引释论云。有四种门。一毗昆门。二空门。三毗勒门。四非空有门。不得般若方便。学毗昙门。则堕有见。学于空门。则堕空见。学毗勒门。则堕亦有空。学非空非有门。则堕愚痴。论准之可悉。今案。大论第十五卷忍度余云。问曰。佛法常空相中非有非无。空以除有。空空遮无。是为非有非无。何以言愚痴。论答曰。佛法实相不受不着。汝非有非无受着。故是愚痴。论若二言非有非无。是则可说可破。是生心处。是诤论处。佛法则不然。虽因缘故说非有非无。不生着。不生是不可破不可坏。准之可悉。

中论疏记卷第二（之末）

    写本云
    宽喜二年（庚寅）五月八日于广隆寺北僧坊书写毕
    三论宗沙门阿耨坊觉严
    于时正应元年十二月十七日书定了同日终夜自校合之毕
    所望只为兴隆佛法利益众生也
    金陵末资玄空坊藏海
中论疏记卷第三（之本）（集众异说不敢和会）

          大安寺沙门安澄撰


    疏云不生亦不灭下等者。硕法师云。下第二辨青目注解八不也。就此文为二。第一标谛智章门。即申归敬。第二长行注释。就初有三。第一行偈。标二谛中道。第二半偈。标二智中道。第三半偈。顶礼归敬。即是第一标二谛中道也。此即青目取龙树意解。以青目取龙树意解。故非关造论。既言青目能取龙树意解。何故非是青目注论也。琳法师云。自下第二就本分别。圣者龙树造大无论。有十万偈。于中抽出五百偈颂。明中道。今之论本所存。只有四百四十四偈。以减数因缘。犹称五百。初有两偈。名为序分。第二诸法不自生已下。辨其正宗。末后两偈。为流通分也。元康师云。下第二牒八不也。文中有二。前是偈文。后长行。解释偈亦为二。前偈标宗。后偈归敬。今初标宗也。
    言以云仁寿等者。述义引传云。后周少帝阐在位一年。隋杨坚令子杨光袭位。即隋有二君。合三十八年治之。坚初年号开皇。注二十年。次年号仁寿注四年。光年号大业经十四年。今言去者。于大业时。着此疏故。以后坚前。故云去仁寿也淡海记云。陈时于杨光而所伐。以破国之日。大师来至长安。长安年号前名仁寿。后呼大业。又后时号贞观。故以后望前。名为去仁寿也。如有偈云。后周终王少帝阐。将诸太夫。享祀先庙。掌客之臣杨坚。有二美女与一男。男是杨光也。坚使此二女举觞上帝。帝感等二女好色。即□之曰。□纳其弟女耳。坚乃献之。仍纳此女而弃先妃。宠爱甚重。经乎三年。女启帝曰。欲见父焉。乃诏莫过三日归矣。女退语父。欲帝位乎。父曰。苈似朝花一日得耳。女曰。欲赍铦刀遂置靴裹而入宫中。女以铦刀密颊帝颈。乃出□日。杨坚入宫。因宠爱女。而让位于坚矣。有人传云。一卷玄义云。在隋仁寿二年四月。奉命撰。又下文云。如疏初序。准此玄文。仁寿二年造此疏。然有人云。仁寿四年造此疏者。可问也。今捡嘉祥碑。云仁寿二年。令古净名三论二疏百论序疏云。大业四年。今云。仁寿三年。有人解云。唯此疏文初牒。重牒相开序。疏既云大业四年以去。大业年中制作此疏也。
    言江南学士智泰等得。所言江南者。有人传云。大唐十道图之中。江东江南黔中道。此道内有会稽处。此即吉藏师本生之所也。别记云。吴国在东南角。故或云东或云南。长安在西北角也。此江从西南角。至东北角也。又长安西北在河。此即黄河也。从天竺阿耨达池。流来河也。有记云。江东江左也。今案。唐图芳州西方。吐香国北有昆仑山。是黄河上源。从昆仑山东边下。黄河通出。直向东流。主临洮郡。向于东北方。当于此处西。名河西即河右。是以身以东而流下。以至银川郡。向南方而流下。彼处名河东是河左也。然后更向东。趣之北溟也。又昆仑山南。在岷山。从此江上源。从此山江流出。直向东流下。及至寻阳郡。向南方而流。其信安郡。向东南流。趣南海。然会稽在信安郡之东。今疏主居彼会稽。故云江南。后信杨光请赴长安。所以云江左也。言学士智泰者来至言皇朝者。述义云。隋大德真也。为简伪王。故名为皇。好杨光也。朝即朝延。谓至光处也。
    言请述所闻遂为其委释者。八不义。复记云。三论大师吉藏法师。为大隋天子。在长安日严道场。撰作异家八不。虽多不如此佳也。今捡彼书之中观八不玄要。六重明义寻本。一得失。二正宗。三浅深。四绝道。五同异。六凡有作枚。今疑。若是依智泰所请。为大隋杨光天子。在京师日严寺撰。辨正论第三云。隋杨帝京师造日严寺也。
    疏云。大意第一等者。言正观之旨归者。述义云。约明八不凡有二义。一约境明八不。二约智明八不。故云。正观旨归也。言方等之心苻者。所言方等者。方广异之名也。言定佛法之偏正者。有一卷记云。有所得是偏也。无所得是正也。言八万法藏者。且举圆数。若具应言八万四千法藏。谓佛果地有三百五十德。此等一一六度为□有二千一百。复以此等行。对治四大六衰十患。有二万一千。以此二万一千行。对治三毒等分之病。故成八万国千也。所方若者如也。游者往也。言十二部经者。述义云。契经应颂记别讽诵自说因缘譬喻大事本生方广希法论议。此十二部经。表理之文为体性也。故大经云。知法知义。知法者。十二部经。知义者。十二部经所表之理也。具明十二部经八万法藏。如记初卷也。言白日者。瑜伽论第二卷云。其日轮量五十一踰缮那。当知。月轮其量减一。日轮以火颇胝所成。月轮胝所成。此二轮中。月轮行速及与不定。又彼日轮恒于二洲俱时作明。复于二洲。俱时作阇。谓于一日中。于一日出。于一夜半。于一日没。乃至广说。
    言余昔在江左等者。显疏主昔在吴国学文。注年即是信也。言者□在江左者。吴国在江东。故云江左也钻仰者有记云。从在江南之时以来。常爱乐八不。□年无间也。多分学文时也。□言未栖河右等者。显后说法处。即约解也。言河右者。黄河西也。所方栖者。玉篇○致也。招声貌也。呼来也。照遥亦翱也。今须致训也。言虽复东西阻隔者。述义云。左犹东也。右犹西也。阻者崄也。塞也。言未始分乖者。述义云。此有二解。一者信东有西。相依而不离故。二者在东观不二。在西亦尔。故云尔耳。言阻隔者。玉篇上。○谓险难也。疑也。邪也。下说文。○隔塞也。○河之东西江之南北。准大唐图可悉。言周旋南北等者。所言南者杨州也。北者长安也。○尝者。玉篇。○诚也。徒者。玉篇。○党也空也。○使今须空训也。岂日穷微等得者。如十二门论序云。岂期能益耶。庶以此心开自进路耳。元康师云。岂其能益耶者。岂能益谓不能益也。论语云。岂其然乎。谓不然也。庶以此心开自进之路也者。望以作序之心。开自悟进向之道路。非敢悟人也。准此等文。今云。岂曰穷微者。非谓穷微也。题自心之路者。表示自心进向之道路也。题者。表识者视之题为题字也。
    疏云。第二寻本等者。言偈含五百者。案。序疏云。四百四十六偈也。或全大数也。或翻者不尽。今师即文捡文。四百四十八。故元康师云。言五百者。举其大数也。即文数之。四百四十八偈。初之两偈文是重牒。唯有四百四十六偈耳。然琳法师云。今之论本所存。只有四百四十四偈。以减数因缘。犹称五百者。不知所以也。言答领前序意等者。述义云。第一大意门云。八不者。盖是正观之旨归等。今指此文。故云。前序意也。所言领者。犹领解也。净名经云。等者。案。彼经中卷佛道品。维摩诘答普现色身菩萨问偈。最初一行偈文。所引全同。故更不记。疏方主释云。实智内照为母。而言度者。穷智之原也。方便外用为父。方便有二。一解空而不取证。二实相涅槃深莫能信。要唯方便诱引。令物得悟。前明顺理之巧。此辨适机之妙。胜于实智。故称为父。又实慧虚凝与阴同静。方便巧用动与阳齐。故配父母也。佛与菩萨□是导物之师。由此而生也。三藏解云。菩萨如来通名导师。以新学谓其未离受生。应有父母。今欲题其以法化生。绝于是受身。故益之以法也。问。大论第三十六云。佛以般若为母。般舟三昧为父。今何故方便为父耶。答。疏主判云。般舟翻为现前。现前见佛是有行。故属方便。名之为父。既方属方便。故不相违。
    疏问八不但是等者。言如大品云等者。如彼第二卷。佛告舍利弗言。菩萨从初发意。行六波罗蜜。乃至坐道场。于其中间帝为二乘。作福男。以有菩萨因缘。故世间诸善法生。乃至六度世间果报三乘圣道。皆现于世。又第十三卷。诸天子白佛言。以菩萨因缘故。断三恶便。十善道及四禅刹利大性轮王。六大乃至色究竟天。须陀洹乃至诸佛。出现于世。佛言如是。如是乃至广说。准之可悉。今取意引之。
    疏云。问二慧云何由二谛而生等者。下明□衣二谛发生二智。言关内影法师中论序云等者。举伪秦长安昙影。旧说。此师制作中论疏二卷有本也。注但在二卷。名注也中论也。然述义云。此师制述中论义疏。凡有四卷。流行于世者非也。彼四卷疏无作者名。疑净秀师疏也。今捡彼序云。夫万化非无宗。（九行之有）时有大士。厥号龙树。爰诧海宫。逮无生忍。意在傍宗。载隆遗教。故作论以折中。其立言意也。即无言不穷。无法不尽。然统要归。即会通二谛。以真谛故无有。俗谛故无无。真故无有。即虽无而有。俗故无无。即虽有而无。虽有而无。即不果于有。虽无而有。即不滞于无。即断灭见息。不存于有。即常着水消。寂此诸边。故名曰中。今略引之。述义云。斯论虽无法不穷等者。示论宗致。以真谛故等者。且约开门二谛。示于显道之义。谓欲明中道正境。先举用二谛耳。譬如有波必有水。有水不必有波。既言用故。必明于体。此非专欲言用义也。而云以真谛故等者。于非有假说有。于非无假说无也。言不着于有故等者。结正境义也。言断无见者。犹无边者。执常著者。犹有边义。言关内者。长安之东方有关。从此关至长安。诸师皆初关内耳。今谓不尔。从长安京。于西北角有玉门金城二关。指此中间。故云关内也。
    疏云。问云何真谛虽无而有等者。问答以显旧序意也。言答此由是等。净名玄云。详此意者。真故无有。虽无而有。即是不动真际。建立诸法。俗故无无。虽有而无。即是不坏假名。而说实相。以为坏假名而说实相。虽曰假名。宛然实相。不动真际。建立诸法。虽曰真际。宛然诸法。以真际宛然诸法。故不滞于无。诸法宛然实相。即不果于有。不果于有故不常。不滞于无故非断。即中道也。述义云。真故无有等者。于非有假说有。于非无假说无。言真际者犹真谛空。即非有义。立诸法者。谓假说有。言假名者。犹俗谛法。即非无义。说实相者。谓假无。言不坏假名等者。明有即无无即是有义。以真际宛然等者。明即是故离边之义。不果于有等者。结正境义。如大经云。非常非断故名中道也。准此玄文。今云。不坏假名等者。引大品经第十三卷文。以明有即无无即是有义。言不动真际等者。引大品经第三十六卷文。明即是故离边之这也。经二所文。具引如初牒末也。有人传云。经云。诸法相。今云实相所言相者。体相也。即实相是。经云。建立众生于六度。今云。建立诸法所言六度者。即是诸法也。言真际者。犹实际之别因也。故大论第九十一云。菩萨求无明体。即时是明。所谓诸法实相相若为实际也。言不动者。如净名经上佛国品偈云。能善分别诸法相。于第一义而不动。御制云。言动者失也。乖也。准之可悉也。言实相者。本来寂灭之理。离虚妄法。为诸法性。故曰实相。所言实者。非虚妄义。相者体性也。故无行经云。实相无烦恼。无众生无佛。观好恶音声。知非音声性。常入无文字实相之法门也。
    疏云。二谛生慧等下。明释正观。先举用之境智相生。即以悟有宛然而无等是也。故净名玄云。以了诸不实相故。生沤和般若。以悟实相诸法故。生般若沤和。准玄文。今云。有者诸法。无者实相也。言沤和般若等者。明即是义如境有无相即。智之权实相即亦尔。般若即沤和。沤和即般若。故净名玄云。沤和般若而宛然沤和般若沤和与宛然而般若故等者。明即是故远离二边。故玄之。以沤和宛然般若故。不着于有。般若宛然沤和故。不滞于无。准此玄文。今云。常者有也。为者无也。言不断不常名为中道者。话正观义。故玄云。不果于有。故常着水消。不滞于无。故断无见灭。寂此诸边。故名中观。准此玄文。今云。下奢此义也。
    疏云。然离二谛无别中道等者。此示境智相应。谓由中道正境。发生不二正观。正观证照正境。境如智。智如境。相生证照。不差失故。言然离二谛等者。约境明体用相即也。即明正境也。言离二慧等者。约智以明体用相即也。即明正智也。言故以二谛等者。正明境智生相生也。故百论序疏云。非正境。无以发正观。非正观。无以照正境。准之可悉。
    疏云。问既知二慧由二谛发等者。此正示父母也。言一者实慧等者。明约动静以配父母也。述义引游方策云。问曰。何谓阴阳。答阴阳者天地之气。寒气为阴。热气为阳。阴气□□阳气主生。阴阳之气共五行。故曰阴阳也。今有三解。一约天者。日为阳月为阴。二约人者。男为阳。女为阴。三约地者。山南为阳。山北为阴。余义准知。言虚凝者○严ｓ之貌也。言又凡夫等者。第二义明约同体以分胜配当父母也。故净名玄。照空之慧。未能涉有。复照空慧未巧。但般若照空之慧。即能涉有。故转名方便也。言故罗什答王稚远问明云等者。此引大义章。证成同体义。如法华玄第四卷云。人如什公答王稚远问。方便与智。同是慧性。但智浅而方便深。了实相名实慧。不证实际名方便。准之可悉。述义云。秦王姚兴之博士也。姓王名稚远。翻大品时。以此问罗什也。准之可悉。
    疏云。问般若沤和等者。下总定体用也。言答智度论云等者。如彼论第一百卷云。般若中虽有方便。方便中虽有般若。而随多受名。般若与方便。本体是一。以所用小异故别说。譬如金师以巧方便。故以金作种种异物。虽皆是金。而各异名。菩萨得是般若实相。即欲灭度。以方便故。不取涅槃证。是时作是念。一切法性空。涅槃亦空。我今功德未具足不应取证。以方便力。过二地入菩萨位。知甚深微妙法。引导众生。是名方便今略引之述义云。直照空有。似存滞碍。犹如金体照空即涉有用。妙而无滞。如金上巧物时不失金。金时未有巧。方便时必有般若。般若时。未有方便。其义例之。故玄云。般若与方便等者。此即明权实一体。约义分二。金喻般若等者。方便为用也。有人传云。譬如主于巧譬沤和。此即论文。只譬如字至天于有金巧二义方用也。
　  疏云。问沤和云何巧耶等者。下显方便善巧所以也。即明一照一巧义也。言故罗什云等者。注净中经第四卷问疾品中。罗什曰。观空不取。涉有不着。是名巧方便也。今明六地以还未能无碍。当其观空则无所取着。及其出观。净国化人。即生见取想。心爱见。拙于涉动。妙于净观。云空慧不取相。虽是方便而从慧受名。此中但取涉有不着。为方便。故无方便。而有慧也。七地以上。其心常定。动静不异。故言有方便慧也。今取意略引之。有人传云。准此注文。以同巧故。下文是疏主顺同之。言但观空不证等者。述义云。夫论二智。照空时即涉有。有时即照空。举般若时。方便所言。举方便时。般若所言。虽同一时。随义隐显。般若照空。即隐巧显照。方便涉有。即隐照显巧所言照者。虽复照空。即能鉴空。故玄云。般若实相境立名。又当其体故。显照隐巧。方便不从照俗境立名。但取巧用故。显巧没照。故玄云。虽复照空。即能涉有。此用既巧。名为方便。虽复照有。即能鉴空。此用□巧。此照虽巧。但实智为体。故隐其巧。名与其实称也。
    言智度论悉譬喻品云等者。如彼论第七十一云。须菩提。譬如有人年百二十岁年耆根弱。又有风冷热病若杂病。须菩提如向老人百二十岁是人欲起行有两健人。各扶一腋。语老人言。莫有所难。随所欲至。我等二人终不相舍。如是须菩提。若善男女为阿耨菩提。有信忍净心深心欲解舍精进。为般若方便力所护。乃至为一切种能护。当知。是人不中道堕二乘地。能到是处。所谓菩提。论释曰。老病人者是有信等功德。菩萨不断六十二见故若老。不断百八等诸烦恼故名病。从床起者。从三界起。我当依佛。以邪见烦恼因缘故。能成菩萨道。二人者般若及方便。般若灭诸邪烦恼戏论。将至毕竟空中。方便将出毕竟空。今略引之。净名玄释云。将入毕竟空。即是照实相。无诸戏论则谓无著及断惑之功也。方便将出毕竟空。即是为般若所导。又是方便不证照境起行之力。述义云。入者悟也。谓修正观悟性空故。出者起也。如经中言从三昧知知即是出。谓从空观而出缘俗有之境。故空是实相。谓无实相。然言实者。对俗浮虚。以真空义为实也。有一卷记云。佛为众生。是故说教。依教修行。随根上下而受生。处常清净故。严土化人也。别记云。上求佛道。故云严土。下化众生。故云化人。今捡论文。无严土化人益。是得意引净名文。以润饰也。所言将者。玉篇。○助也。牵也。
    言净名等经者。如彼经中卷问疾品云。何谓有方便慧解。谓不以爱见心庄严佛土成就众生。于空无相无作法中。以自调伏。而不厌疲。是名有方便慧解。疏主释曰。严土化人随有不著名方便。入空自调伏。称之为慧。如此修者。能以空慧。导有不着。故名方便。义成而在慧便解。准之可悉。言及释僧肇大同此意者。注净名经第四卷。释僧肇云。始行者自在。先以方便积德。然后修空慧者亦有无。修空慧而后积德者。各随所宜。其解不殊。积德向菩提。即严土化人之流也。又云。巧积众德。谓之方便。直达法相。谓之慧。二行俱备然后为解耳。若无方便而有慧。未免于缚。若无慧而有方便。亦未免于缚。准之可悉。有人述有说云。罗什心与智度论文。同明二智各照一境也。净名经及僧肇。大同此心。虽然肇师正用二照二巧也。
    疏云。问直观空为般若等者。上来约一照巧以明二智。今约二照二巧以明二智。言答以罗什意者。上所引注第四卷文意也。彼文云。观空不取相。虽是方便。而从慧受名。此中但取涉有不着为方便。故言无方便而有慧也。准之可悉。言肇师正用此意等者。如注经第四卷云。释僧肇曰。巧积从德谓之方便。直达法谓之慧。二行俱备后为解耳。今略引之。述义云。所言巧者。不证不着之义也。今捡净名玄。云照空不证者。凡有二义。一者般若照若实相。实相既无所依。即般亦无取证。此般若之□二不证空。名为不证。此方便力也。涉有不著者。亦有二义。般若入空。故言不著有。二者方便为般若所道。能涉有不着。此般若力。准此玄文。照空不证者。方便之力也。涉有不著者。般若之力也。所言涉者。苍颉篇云。入水间行曰涉也。序疏云。行山为践。行水为涉。盖是别论耳。今通取行义为涉也。问。何等为直达法相耶。答。玄云。直照空有。名为般若。行空不证。涉有无著。故名般若。此之照巧更无二体。以巧而照。故名为实。以照而巧。故名方便。准此玄文。直达空有法相。名为直达法相。问。若照空□名实者。空有二境应俱得称真。答。能照之智。若名实智。所照之境同称实境。实境实智之中。有空智有智。实境之中。有真境俗境。问。既有真俗。云何皆名实境。答。是如实智境。故名实。从智受名。又实是真俗。非妄情之当体名实也。问。何故真俗二境。名如实智境耶。答。般方便如实照境。故云如实智。此二智所照境。故云如实智境。问。云何名为如实照境耶。答。于假无有如其道理实知。是假不生性执。故云如实照境也。有人传别记云。直达法相者。约二是也。此照二谛义。云实相也。云实相也。传又记云。正用此意者。正用前问之心耳。传自意云。至于沤和。此肇师语。所言巧积众德。即是照空不证等文意。问。般若照二谛境者。二境应起一智。答。般若体非不能照诸法。便用既照。不烦恼般若照耳。若用既诸法而体复照者。即一境二照。既一境二照。亦应二境一智生。是生但明般照实相沤和诸法也。今诸此明二智。答照一境耳。非谓二照二巧门。故不相违。
    疏云。问亦得直照空义等者。此下明体一用多门也。言般若直照等者。由不见一切相。而见实相。故云直照。所言照者。犹照见也。言一能照空等者。实相既无所依。即般若亦无依着。故大品云。菩萨于空不着。故不证空。所言证者。犹证着也。言次观空等者。以无累着故能导方便。令涉有无深着。所以然者。照空于空无著。是般若之力。故属实慧也。言三涉有复能无著等者。如大品云。菩萨以方便力故。为众生受五欲。而无所染。准之可悉。
    言故用金为体等者。如大论第一百卷云。譬如金师以巧方便故。以金作种种异物。虽皆是金而各异名。般若与方便。本体是一。以所用小异故。别记述义云。照空有。似存滞碍。犹如金体照空即涉有用妙而无滞。如金上巧物。准之可悉。
    疏云。问若净名经等者。上来明以二智为法身父母竟。自下会能异文。言璎珞经等者。今捡。目录云。宋沙门道严译菩萨璎珞本业经。凡有二卷。如彼经下卷佛母品云。佛子。二谛义者。不一亦不二。不常亦不断。不来亦不去。不生亦不灭。而二相即圣智无二。无二故是诸佛菩萨智母。十方无极刹土。诸佛皆作是说。今取意略引之。ｔ法师云。不一亦不二者。显彼初双二谛离边。以有无常尔故不□。圣智照空故不二故。第三不常亦不断者。显第二门二谛离边。以法界不变。故不断。第一无二故不常故。第三不来亦不去者。显第三门二谛中道。以因缘和合而无从来因缘。破散而无所去故。第四不生亦不灭者。顾第四门二谛中道。以不坏假名而非有生。其用显实相而非有灭故。是谓别门八不义也。而二相即圣智无二者。前说四双皆不相离。故离诸边。而不堕中偏。如不一即是不二乃至不灭即是不生。如是相即远离诸边。如是二谛相即不离。所以二智随境无二。是故无二之二谛境。能为无二之二智母。以之故言无二。故是诸佛菩萨智母。然智母之义。略有三种。一都是一切众生本觉之姓。始觉所依故名智母。能与始觉。而作本体三者二谛中道。非本非当能生圣道。故名智母。今此文中显第三义十方如下第三总结。正明智母竟。在于前也。言答若以二慧生佛等者。此示生母义。言若二慧生佛等者。此示说母义准之可悉。
    疏云。得失门第三等者。言问八不但是众圣之和源者。通示八不与得失作本。言六趣者。述义云。约所得报。名为六趣。若约能得业。名为六道也。问。经说有五道。今云何言六趣纷然耶。答。智度论第十一卷云。佛去久远注法流。传五百年后。多有异部。或言五道。或言六道。摩诃衍法中。法华经说。有六趣众生。观诸义旨。应有六道。复次分别善恶。故有六道。善有上中下。故有三善道。天人阿修罗。恶有上中下。故有三恶道。地狱饿鬼畜生也。述义云。修罗摄于鬼道。故云五道也。法华疏云。道安师之道行注。胡音此云质诣。其以多□曲。故为亦此名。令其质直诚信诣即信也。婆苏传云。非天也。正法念经云。修罗有鬼有畜。罗□是师子种。婆娑伽陀经云。有鬼有畜有天。准之可悉。言纷然者。犹□乱也。言又涅槃云等者。彼经第七卷文。今取意略引之。如彼文云。譬如雪山有一味药王既没已。其后是药或酢或碱。或甜或苦。或辛或淡。如是一味随其流处。有种种异。是药真味。停留在山。犹如满月。疏主释云。雪山譬众生五阴身。一味药譬佛性中道。佛性故念一。智者所可药。故云味得。此佛性能破烦恼病。故言药。言王既没已。明佛去世后众生薄福。修行断常生灭等因。致令佛性成六种。是药真味停留在山者。明众生虽复行断常。得种种果而佛性终不失。如满月者。譬佛性中道圆正。准之可悉。言中道佛性不生不灭等者。案。大经第二十七卷云。善男子。以是义故。十二因缘不生不灭。不断不常。非一非二。不来不去。非因非果十二因缘其义甚深。乃至广说。准之可悉。
    疏云。问云何失于八不等者。下别示八不与失作本也。言爱见烦恼者。案。序疏云。生死根本唯爱与见。起爱见二因。感无常苦二果也。疏主引法品云。戏论有二。一者爱论。谓于一切有取着心。二者见论。于一切法。作决定解也。硕法师云。贪嗔慢疑无明此五钝使。名为爱论。身见边戒取见取邪见。此五利使。名为见论。所言爱者。以染着为义也。见者决定为义也。所言业者。造作之义也。即三种业。所谓善不善动业也。不善之业感于三途。善业感欲界人天。不动业者。感上二界。具明如下。言即有生老等者。如稻等经。弥勒菩萨答舍处弗言。后阴始起。故名为生。住世衰变。故名为老。最后败坏。故名为死。追感往事。言声哀戚。名为忧名为恼。疏主释云。此八通是内身之苦。故稻芋经云。邪见妄解。名为无明。以此邪解。赴于三业。故名为行。善恶等业。能受果报。故名为识。从染污无记业。生染污无记识。不动业生不动识。从识生名色。从名色生六入。从六入生触。从触生受。从受生爱。从爱生取。从取生有。从有生生。从生有老死忧悲苦恼。准此经文。今云不悟八不等者。即是无明也。故净名玄初卷云。迷缘人既不悟二。不二亦不了不二。二故无二慧。则称为无明。故大品云。诸法无所有。如是有无所有。是事不了。名为无明。故知尔也。即是过去受生本也。言爱者。现在受生本也。所言病者。一乖变常百一病。四大乖变四百四病。故云病也。若依十地经经者。死别离时。愚人贪着心热名忧。发声啼哭名悲。五根相对为苦。意相对。忧苦转深为恼。准之可悉。
    疏云。问得失入不凡有几人等者。下明得失八不之人。言失人四者一钝根起爱众生等者。此下别明失人。言一钝根起爱众生者凡夫也。人是在家。又是天魔也。言二者利根起见外道者。此出家外道。亦可二乘人也。言如智度论呵旃延云等者。如彼论第四卷云。问。何以故。未得佛道名为菩萨。得佛道不名为菩萨。答曰。未得佛道。心爱者求欲取阿耨菩提以是故名菩萨。已成佛道。更得佛种。种异大功德。故更有异名。名为佛。譬如王子未作王名为王子。已作王不复名王子。既为王。虽是王子。不名王子。菩萨亦如是。未得佛道名为菩萨。已得佛道名为佛。声闻法中摩诃迦旃延尼子弟子辈说摩诃衍人言。是迦旃延尼子辈是生死人。不谤不诵摩诃衍经。非在大菩萨。不知诸法实相。自以利根智慧。于佛法中作论议。诸结使智定根等。于中作义。尚处处有失。何况欲作菩萨论议汝言。初阿僧祇劫中。不知当作佛。不依佛。二阿僧祇劫中。知当作佛。不自称说。三大阿僧祇劫中。知得作佛。能为人说。佛何处说是语。何经中有是语。若声闻法三藏中说。若摩诃衍中说。迦旃延尼了弟子辈言。虽佛口三藏中不说义理。应尔阿毗昙婆沙菩萨品中如是说。今取意略引之。慧影师云。摩诃衍人言已下。即是大分第三论主。广破尼子等所说非义。就中有二。一总出其失。谓虽得罗汉。不脱变易。虽断烦恼。报身未亡。此报身犹属分段生死。故云是生死人也。得诸法实相少故。言不得如美中少盐名无盐美也。当说。于小乘中以诸戒使定智业。与大见根等为八法聚。释犹有失。何况乃欲解大乘义耶。未得三藏意□。故言失耳。汝言。初阿僧祇劫中下第三。破未知是菩萨不是菩萨义。汝言。三阿僧祇劫中既未种佛相。故不知是菩萨者。汝第二僧祇劫时已得授记。能上升虚空见十方佛。尔时授记即是大相。岂得不知是菩萨而取小相也。三藏经摩诃衍经□无此言。汝体何处得此义也。准之可悉。有人传别记云。亦三藏所无者。言有极微也。今谓不尔。违大论故也。有一卷记云。大乘说十作不共法。不如旃延所引。故云是法非大乘中说也。大乘中说十八法者。三藏中所无。故云亦三藏所无也。
    言盖是等者。论云。旃延尼子弟子辈言。虽佛口三藏中不说。义理应尔。阿毗昙毗婆沙菩萨品中。如是说是也。有人云。是疏主释成论意者非也。言如五百部等者。大论第六十四卷信毁品文。具明如上。慧影师云。般若虽言其无。而不伤其有。但以给集假聚。故名有。说为非无。无性故说为无。名为非有。不解此义。故如刀伤心也。准之可悉。
    疏云。四者即是小乘人回心等者。上来已明了从生回心学小乘有三失竟。今次明小乘人回心学大乘亦有三失。言于大乘中种种推斥等者。方广道人也。故下文云。方广道人学大乘。明一切法不生不灭毕竟空也。有一卷记云。地论师云。般若是不真宗。涅槃即是真宗。此语大乘与小乘。中所无故云尔。又嵩法师云。双林灭是实同大品意。然涅槃明常乐我净。此是权教故云尔。
    言三保执大乘等者。言如法华论释药草喻品等者。案。彼论明七种对治之中第三。云雨譬言三者。大乘人决定增上慢心。起如是意。无别声闻辟支佛。如是意倒取对治。此故为说云雨譬喻。应知。疏主解云。大乘人者。标人也。一向决定者。标病也。起如是意释病。谓无别二乘人。故称为病也。此人初闻一乘经。谓唯有一乘无有余乘。遂有二失。一失于一说三。二失于缘成三。如是倒取者。实有二种。二乘有而有无。故言倒取为对治。此故下第二。由能对治。虽地雨是一。于草木成差。随草木成差。虽理是一。随缘成三。于缘成三也。准此论文。如字至于破菩萨病而用耳。
    言以菩萨闻通理等者。疏主释成论意也。药草喻品疏云。次依法华论。明此品来意者。火宅譬初凡夫病。穷子譬破二乘病。云雨譬破菩萨病。菩萨之人闻上来所说。唯有一理。便为毕竟无复三乘方便。此即得实失权。存体忘用。然识权方乃悟实。达用乃鉴于体。既不识权亦不悟实。即权实俱丧体用。□□为治此病故。明虽一地所生一雨所润而诸草木各有差别。虽至理无二。而于缘有五故。权实义故体用方显。
    言虽一地所生等者。疏主解云。虽一地所生一雨所润者。第七明能生是同譬也。而诸草木各有差别者。第八是所生差别譬。今此两譬有生是同所生有异。而是至理无二。于缘得益不同。所以论同异者。为欲今昔二病称叹二人破。今昔二病者。昔五乘人正执于教异。不知理同。受今一乘教。执理同。不知教异。破此二人故。明理是同不生教异。虽五乘教异。而主常同。故文云尔耳。有人传别记云。此有二义。一约体用理教言之。所言一地及以一雨。是体是理。即是非大非小体也。而诸草木是用是教。二者约用而为言之。何者一地一雨。是大乘教即是本也。而诸草木。是小乘教即是末也。所生所润。约所分别。而为言之。以小乘教从大乘内出故。非是被缘而言教也。即是大乘机。大乘教。大乘因果也。而诸草木各有差别者。小机小教小乘因果也。亦可约大小乘。即是各有受润增长义。故约大乘教而为言者。受大机人。故云爱润也。修因得果。义名增长。以此义言。但约大机受大乘教。故云所生所润也。今谓不尔。违疏文故。不妨于缘成小者不妨大教。于小缘而成少之语也。
    言故云城逾远岐路逾多者。尔雅云。道二达谓之岐。言故法华经等者。如彼经第二卷譬喻品火宅偈云。□枭雕鹫。乌鹊鸠鸰。蚖蛇蝮蝎。蜈蚣蚰蜒处处皆有魑魅魍魉。夜叉恶鬼食啖人肉。疏主释云。若约摄法而为禾者。毒害虽多。不出二种。一者显现有形之物。谓怪鸟毒虫也。二者隐无形之物。夜叉恶鬼。为害之极。唯有斯二。有形虫鸟。譬三毒缘事烦恼。无形鬼神。譬迷理诸见。害法身慧命。唯有理事两惑也。若约次第者。有形鸟兽。譬在家起爱众生。无形鬼神。譬出家起见外道。若约同异者起三毒烦恼。名为毒虫。若起诸见。称为恶鬼。具此爱见使惑苦果烦恼身心。故名火宅也。若禅文者。上有怪鸟。譬上二界爱使。下有毒虫。以譬嗔使。爱唯在上不在下。譬同诸鸟。嗔唯在下不在上。喻彼毒虫。重嗔如蚖蛇蝮蝎。轻嗔如蜈蚣蚰蜒。以处处皆有下。上来第一。譬在家凡夫起缘事之使即起爱之徒也。自下第二譬出家外起达理之使。于中有二。初明疑使。夜叉恶鬼下第二。明见使也。述义云。以贪等五。喻毒虫及禽兽。虽然毒虫多故。今从多举毒虫。以身见等五为见。喻慧鬼也。虫者。昙捷师云。虫今作虫。
    言方广道人等者。有传有说云。是人此乃五百部内人。而盗大乘。故云学大乘耳。今谓不尔。五百部执于定性有。方广道人。执定性空。此部即是大众部有一说部是。
    疏问如来出世正为何人等者。言此二人中有无闻非法者。如胜发经摄受正法章第三明康法之人譬云。又如在地持四重担荷等为四。一者大海。二者诸山。三者草木。四者众生。如是摄受正法。善男子善女人。建立大地。堪能如荷担种重任踰彼大地。何等为四。谓离善知识。无闻非法。众生以人天善根而成就之。求声闻人。授声闻乘。求缘觉乘者。授缘觉乘。求大乘者授以大乘。是名摄受正法。善男子善女人建立大地。堪能如荷担种重位也。疏主释云。不近善友。故云离善知识也。虽有善友。不相值愚。亲近义希。故称为离三乘人及人中善人。能以善法利物。为善知识。不能听受正法。故曰无闻。或都不闻正法。或闻之甚希。或可虽闻不解。无恶不造。不能系念思惟如法修行。故言非法。授与福分善根。令修福舍罪复生善处渐得入道。故言而成就之。有下乘根性。复欣乐下法。故名为求。为说四谛。欣厌观法。故授与声闻乘。问。缘觉之人。佛在世时。为其说教。可得是授。出无佛世□有授义以不。答。亦有二种授义。一者诸佛菩萨以神通力。起风动树。自而弃落。令其思量。故云授与。二者以人为缘。如弥猴仙人坐禅遂得缘觉。亦如是授义。准之可悉。有一卷云。有无闻非法人。昔有可闻人天教之机。以人天乘而化度之。有可闻三乘教之机。以三乘教而化度之。非谓现在为有五乘性。而说五乘教以化度之。
    疏云。次明四人等者。此下示得八不之人。言如前所明等者。疏初卷正名门中。引涅槃经第二十七卷。且明观十一因缘。今指彼文。故云如前所明也。言观中道者。述义云。凡有三义。一者以体中为所观。皆向于体。而智力不同。故有四种耳。二者体用具足。方是中道。夫中以不偏为义。三者二谛用中。名为中道。何者虽等观二谛。而二乘人不能究竟观。具明如记初卷也。言三兽者。有本作狩字。
    言何得文云为声闻人说十二生灭等者。初牒长行文。如彼文云。如彼文云。先于声闻法中。说十二因缘人。为已习行有大心。堪受深法者。以大乘法说因缘相。所谓不生不灭不一不异等。毕竟空无所有。元康师云。先说十二因缘生缘。其计无因邪因生。即如增一阿含中说十二因缘生灭。次又为已习行下第二。明为诸菩萨说大乘经也。久行大道久舍善根。故云已习行也。发大乘心。故云有大心也。以久习行已发大心。所以堪受深法。故云堪受深法也。以大乘法下上来教之缘。此下明缘之教也。先为外道计无因邪因生故。说十二因缘和合生。今为菩萨宜闻不生不灭故。说因缘不生灭也。十二因缘前后相续。不可言生。不可言灭等。既不生灭。是故言空。今引此文。以为难问。只本云。阿得经云。今本。无经字也。
    言如智度论释大小二空等者。如彼论第三十一卷云。大空者。声闻法中法空为大空。如谁阿鋡大空经说生因缘生死苦。有人言。有老死是人老死。二俱邪见。是人老死则众生空。是老死是法空。摩诃衍经说十方。十方相定是为大空。问曰。十方空何以名为大空。答曰。东方无边故名为大。亦一切处有。故名为大。记一切色。故名为大。常有故名为大。益也世闻故名为大。令众生不迷闷。故名为大。如是大方能破。故名为大空。余空破因缘生法。作法□法易破。故不名为大。是方非因缘生法非作法。微细法难破。故名为大空。慧影师云。大空者已下论。于二乘不得法空。而言声闻法中以法空为大者。师言。其实不得法空。但其观法故。注云。如罗他茂树。树虽已卧灰炭等。在时树想犹生。至灰炭都尽。树想乃灭。尔时来得法空。而所以除灰炭者。只追树想故。说言法空为大耳。今解。若谓其观法不得空者。云何乃说法空。法空为大。而所以尔者。有二意。一者。诸小声闻不得法空。唯大者得。故云不法空为大。二者。于声闻中以法空难得。故云法空为大。不得言尔时但观法。故言法空为大。人人赞叹法空。故云是大。如杂阿含大空经已下。所以引此经来者。欲明声闻但以十二因缘等空为大空为大空义。言谁老死等空为生空乐小空者。尔时但得谁空。故云尔小也。老死等空为法空者。属大空人。欲明此大空义。□故所以引来也。摩诃衍经十方空者。欲大乘中大空广义。此中以十方为大空。若大本经乃以般若空为大空者。此就世间法。明大空义。彼就出世间明之。各有一意不相违也。今取意引之。
    言答玄义中已释者。如一卷玄义第六分别大小门云。问。小明一空。大辨二空。可有差别。既同二空。大小何异。答。略明四种。一者小乘折法明空。大乘本性空。二者小乘但明三界内人法空。大乘明三界内外人法□空。三者小乘但明空。未说不空。大乘明空亦辨不空。空者一切生死。不空者大涅槃。四者小乘名为但空。住于空。菩萨名不可得空。空亦不可得也。故知。虽明二空。空义有异。故分大小。准之可悉。述义云。一说部人。折法之后。方知是空。而不知本来空。如二乘与菩萨立因缘假法。而见义有异。故云。一者小乘折法明空等。故净名玄云。利根二乘设得法空。盖是折法明空。菩萨法空。自性空自相空。即空为有。即有为空。故二乘折法明空。菩萨明本来空也。
    言智度论云二乘名俱空等者。如彼论第三十七卷习相应品下云。空相应有二种。一但空。二不可得空。以但空堕二乘地。以不可得空。空亦不可得。即无处可堕。复有二种空。一者无方便空。堕二乘地。二者有方便空。即无所堕。直至阿耨菩提。今取意略引之。述义云。但空者人空之异名。又但者住也。出观时着空故。不可得空者。知空亦复空。故即不着空之言。
    智度论又云等者。如彼论第三十七卷云。舍利弗欲以须陀洹同得解脱故。与诸佛菩萨等。而佛不听。譬如有人欲以毛孔之空与虚空等。今取意略引之。净名玄。二乘得小空。如毛空。菩萨得空。广遍知十方空。问。空有何大小耶。答。一乘不能别相一一知诸法空。但总想知十二入空。故名为小菩萨。能引相知一切法相。谓□细大小浅深法。然后知其是空。故空广大。述义云。如阿含云二乘不知赤盐白盐。问他方知余物亦尔。又大品云。菩萨名一切种智。以别别知诸法故。二乘名一切智。唯总知诸法故。是知二乘有小分方便智。准就自行总相知因缘假法智。而无他方便智也。□细等者。若就教法。小乘教□。大乘教细。大小例之。大乘所说之理大故。能显教法亦大。小乘及此浅深亦例。小乘法浅。大乘法深。若就事法因微是细。柱等是□。广明如名记第三卷也。
    疏云。正宗门第四等者。约此第四门。大有三段。第一总明由八不正故三种中道正。第二明三谛各其八不。第三明结束。今此文初也。言问前言二谛等者。上第二寻本门云。答由八不则二谛正二谛正即二慧生。今指此文。故云前言八不等。言答由八不故世谛成中道等者。案。中论玄义云。诸法实相。言亡虑绝。未曾真俗。故名之为体。绝诸偏邪因之为正。故云体正也。体绝名言。物无由悟。虽非有无。强说真俗。故名为用。此真与俗。亦不偏邪。目之为正。何者。假有不可言其定有。假有不可言其定无。此之假有远离二边。故名为正。俗有既尔。真无亦然。假无不可定无。假无不可定有。远离二边。故名为正。然像末钝根多堕偏邪。四依出世廷正佛法。故明用正。既识正教便悟正理。即有体正准此玄文。末世钝根堕在八迷。今由论主。释于八不廷正佛法故三谛正。准之可悉。
    疏云。问论主何故等者。言三者即世所行亦云有三种中道等者。述义云。齐梁之代。学成实者。所明如前卷。应知。又案。法师云。破彼有虚假理与真无相理。虽就此明中。终是二理不离断常。今云中道者。中假无二。中义岂同乎。有人得云。下料简门云。成云无生无灭此明真谛。复有人云。不生不灭明真谛义。不断不常明世谛义也。后之有义。当于此处。即世所行之义。今捡。均正十二卷章第二卷八不义云。成实师解。八不不同。一云。八不□是真谛。中道亦是真谛也。二云。不生灭是中道。即是真谛。不有不无中道。余六不是俗谛中道。准之可悉。
    言但考责三中皆成中等者。彼云。实法灭故不常。假名相续故不断。不常不断名为中道。今谓不尔。不常犹是断。不断犹是常何中之有也。又彼云。真谛四绝故非有。不妨会真成圣故非无。所以真谛中道。所言非有非无。即不生不灭也。今谓不尔。汝真谛四句绝故是无。会真成圣故是有。只是有无。何有中道。彼云。俗即真故非有。真即俗故非无。即非真非俗中道。今谓不尔。非真犹是俗。非俗犹是真。还是二谛更无别中。故云堕在偏邪也。真如硕疏。
    疏云。问云何将八不释成世谛中道等者。此下第二明三谛各具八不。于中有三。第一辨世谛具八不。第二辨真谛具八不。第三辨非真非俗具八不。今此第一。明世谛具八不即成四别。今即第一。明不生不灭。言一师语等者。所言一师者。兴皇寺法朗师也。言他有可有等者。失四对中初二句。所言有可与不由也。得句亦二。所谓无可之与由也。言故以空有等者。二谛假也。道理只应举世谛假。然今欲示二假不离。故具举耳。言因缘生不可定生等者。正作世谛中。是从世谛复假。入世谛复中。
    疏云。问师云假生不生等者。简世谛所除之执。有人传云。此举二三方言世谛中以问耳。今谓不尔。此第二方言世谛中。云假不生假灭不灭。此乃不假。何言不性耶。言答师云假生不生此有三意等者。有人传云。此第二第三两方言之意。何者。言若明二谛俱无生义等者。第二方言意也。即是举世谛无生义。可知。真谛无生义故云尔耳。言自有假生不生等者。此第三方言阶渐义。故彼文云。二者欲示阶渐明义者。世谛中不生不灭。即是真谛之假。非是破性明中。乃明世谛假生。虽生不起世谛假灭。虽灭不失。故生灭宛然。未曾生灭故。世谛中即是真谛之假也。准此疏文。今云。不于假生者。泯寂泯不之义也。言是如上释者。指初牒文。
    言三者明此假生即是不生等者。第三方言相即义。故彼文云。一者即世谛生是不生。如色即是空故不生即是世谛。准之可悉。然此文大意明中假相即。故云即世谛是不生。所谓即者非即。是即远离四句。故名为即。谓世谛假生。离边之义。即是中道也。非谓二谛相即也。言若安不生置于真谛等者。别记云。若定不生但置真谛者。即是不知复假。何者世谛具有生灭。故名为复假也。今案。玉篇。安者○止也。定也。
    疏问性实生灭等者。答以生定生即生是常生示者。有人传云。若者。玉篇。○汝也。如也。比也。今谓勿加比字。述义云。所言故者即也。
    言答论云等者。此即是论第四卷四谛品中。引华首经之偈文。然令为证中假无二谛。故略引下半文。琳法师云。亦不是假名者。追有明空。空是假名说也。又真理绝相。言行斯断。岂容有空于其间哉。但假言以示无言。故云亦为是假名也。亦中是中道义者。无性故非有空。空故非无。远离二边。名为中道。此释直明相待。以破有无。而未正明因缘空义。今明万法起也。藉因托缘互相依持。离有离无。相依故非有。恒持不是无。离有无二边。乃名中道义也。疏主之意如记初卷。
    疏问若尔摄山大师等者。述义云。杨州之南有摄岭山。山内有止观寺。昔染武帝初学成实毗昙。闻高丽国道朗法师从北地来。住摄山止观寺。善解三论。妙达大乘道。智定等十师就山学之。而传训授梁武。因此遂改小从大。后摄山麓造栖霞寺。坐禅行道。故云摄山大师也。案。均正玄义第十云。道朗师德会稽山阴。悬少时说法处。诸法师请法师后来摄山。摄山云杨州七十里。止观寺行道乃至广说。具如记初卷也。
    疏问大师何故等者。言四谛品云等者。此论第四卷观四谛品偈文所引全同。具如初。言长行释云等者。如彼文云。众因缘生法。我说即是空。何以故。众缘具足和合而物生。是物是属众缘。故无自性。故空。空亦复空。但为引导众生故。以假名说。离有无二边故。名为中道。是法无自性故。不得言有。亦无空故。不得言无。今为证体用异。具引偈文并长行文。取意略引之。今云。以远离二边等者。疏主释云。因缘是中道义。即此因缘离于二边故。名为中道。言为众生故等者。因缘是假义。既无自性故。不得言空。空亦复空故。不得言空。为化众生故。以假名说。故因缘是假义。准之可悉。言中道为体等者。此疏主释论意。示体用别也。只中与无有二体。然义不同故前后举之也。言若辨三中三假等者。述义云。于二谛处名之与合。皆具中假故。故三中三假也。中假不相离义。故云常通也。此卷之末具明中假。故云。后当具说即体中具八不之处。具明四种中假即是文也。
    疏问何等是性实生灭等者。言一者世间所说等者。此顺世外道计。故疏主云。现缘外道。谓。四大和合能生外法。男女交会能生众生。准之可悉。言二者诸外道所计无因邪因等者。疏主释云。无因外道。谓。万法自然而有。不从因生。言邪因者。一者一因外道。谓自在天等只一因。能生万类之果。二宿作外道。谓万法之果。但由往业。无有现缘。三现缘外道。上所引是也。是诸外道计定有生。亦名性实也。言三者小乘之人等者。疏主释云。从未来来现在。从现在谢过去。今捡。此论第二卷末观有作无品长行云。如说三世者未来中有法相。是法为至现在转入过云。不舍本相是则为常。疏主释曰。此是萨婆多义。准之本悉。又大论第六卷云。如鞞婆沙中说。微尘至细。不可破不可烧。是则常有。复有三世中法。未来中出至现在。从现在入过云无所失。是则为常。慧影师云。汝毗婆沙中萨婆多家执微尘等常。同外道义。言四者有所得大乘等者。有人传云。此处文而世谛破假。今云。何言第二方言谛之处不破假耶。解云。净名玄述义第五云。为计性者。故说俗谛假。为计俗假者。故说真谛假。以此义故。言渐舍等。准此记文成实方广俱是定性病。故以世谛假破之也。又纵破云。二谛破假执。但今夺破云。世谛不性真谛不假。总显意云。有所得假生灭。犹堕性灭执。有所得假无生。犹堕假故假生灭执。故云夺破也。又下文云。计实无生。既是有所得。犹是生义耳。又云。由来虽言世谛。是三假。令以无所得望之终。是性义。为今世谛所破。今谓。以假故假执为谛所治者。总谬传。以此真谛所治故。又有所得。学大乘人虽言有为诸法是假。遂道决定有生可生。此即生不由灭故。便成自性。故为世谛所治。即是性执。云何言假耶。
    疏问世谛破此性实灭等者。言以如此等性毕竟空寂等者。有一卷记云。所执境法体永无。故云毕竟空寂也。述义云。谓由性执心之所有若人若法皆有所得故。五眼不见。今案。净名玄云。大品经举我人为喻。十六知见毕竟无所有故。五眼不见。今有所得性有人法。五眼不见亦复如是。所言五眼者。案。法华疏明五眼有二门。一就应身论五眼。佛托父母生身。故有肉眼。以在道树下。得于四眼。以有远见。故有天眼。照三乘根性。故有法眼。照于实相。故有慧眼。照佛境界。故有佛眼以就法身论五眼者。照五种境界。故有五眼。照障内境。名为肉眼。照障外境。名为天眼。余三如上。肉慧两眼就体得名。以肉为眼。名为肉眼。以慧为眼。故名慧眼也。法眼即从境立名。以其见法。名为法眼。天眼佛眼得名不定。天眼得名凡有三种。一从人立称。又从义目。诸佛菩萨名为净天生。在天中报得眼根。彻见大千世界。从彼净天以立其名。故名天眼。二者就报得名。始从四王上至非想。通是天报。生彼天中报得眼。能远照瞩。故名天眼。三者从因受目。如地持说。一切禅定于三住中名为天住。依此天住修得净眼。故云天眼。佛眼得名凡有二种。一从人得名。佛是人名。人有此眼。故名佛眼。二佛名觉。即此觉知照。故名为眼。此之五眼若据法身。以智为体。智有五用故名法五眼。若就应身天肉既是报名。即以色法为体。余三以智为体。若依毗昙义。天眼通亦以智为体。准之可悉。问。法华经云见六道众生。今何故云不见耶。答净名经云。有佛世尊得真天眼。悉见诸佛国不二相。不二相者。见宛然而无所见。虽无所见。而无所不见。故见不见不二。法花明不见而见。大品经明见无所见。故不相违也。问。五眼与十眼。相摄云何。答。十眼之中。初□眼一。五眼中□眼亦兼天眼。见□细近远。是天眼故。第二天眼是前天眼。第三慧眼。诸根差别。第五佛眼。佛十力。第六智眼。分别了知一切种法。第七明眼。诸佛光明。第八出生眼。涅槃法。第九无碍眼。见一切法无碍。此之六种是前法眼。第四法眼是前慧眼。见诸法实相第一义谛故。第十普眼。是前佛眼普见平等真法界故。广明如疏第四卷也。
    言此性本来空寂等者。述义云。谓性执有之无处。即永无之无也。即是二谛之外本性空义。今案。净名玄云。有所无故称无。即是有所得五句。皆毕竟空。是诸佛菩萨所离。故云无也。此无是二谛外无。二谛不摄。准之可悉。
    疏问此出何处等者。言答涅槃经云第□等者。如彼经第三十五卷。佛告迦叶言。从生佛性。非有非无。所以者何。佛性虽有非如虚空。虽无不同菟角。是故佛性。非有非无。亦有亦无。云何名有。一切悉有。是诸众生。不断不灭。犹如灯炎。乃至得道。是故名有。云何名无。一切众生。现在未有一切佛法常乐我净。是故名无。有无合故即是中道。是故佛说众生佛性非有非无。疏主释云。下第二。约非有非无明中道也。文云。不断不灭如灯炎者。此引大品深奥品灯性喻。非初炎燋炷。不离初炎。非后炎燋炷不离后炎而燋炷。得菩提亦尔。法宝师云。善男子至非有非无第二就非有非无明中道也。众生佛性非有非无者立宗。所以者何已下辨释。以可见故。不同虚空之有。以可生故。不同菟角这无。是故已下结非有非无也。亦有亦无至非有非无。第二就亦有无明中道也。即是就佛性。破有无执也。今略引。约亦有亦无明中道文。准之可悉。言又涅槃无生死不可为有等者。□□□（二十八字缺）。
    疏问性空有几种等者。言一者计有空性等者。述义云。所言性者。犹体性也。如言有虚空也。言此空性即是佛性等者。有一卷记云。因缘本性本来自空。名为性空。即此空性是乃佛性。般若实相三异名也。言二乘人等者。□□□（四十八字缺）。
    疏问二谛俱不生等者。言□□□□无性假两生等者。案。净名玄第六云。世谛无实生。故云不生。真谛无假生。故云不生。言世谛不说性等者。问。净名玄云。世谛不说无生灭。真谛不说生灭。故云二谛俱不说。今何故云世谛不说性生真谛不说假生耶。答。各举一义。故不相违。言二谛绝假实两生等者。有所得假。实皆是性实。故因缘世谛绝此实生也。无所得方是假。乃为真谛所绝。述义云。如成实等。他学大乘有所得人。所有一切假实之言。皆为性执。何者五阴和合为人。五阴为实。以人为假。乃至四尘和合。为瓶□等。假实亦尔。是乃世谛绝。以无所得因缘有无为假。是乃真谛绝。故方具绝也。言绝即是如等者。若世谛绝实生灭。名为世谛。如真谛绝假生灭名为真谛。如只问举五事。今答三事者。性之与空乃是如义。何者。述义云。如者空义。空者无也。世谛无实无生灭。故名为如。若有实生灭。即为不如。真谛亦尔。无假生灭故为如。若有假生灭。即为不如。大论三十二卷云。若实是坚相者。何以故。胶腊等与火会时。舍其自性。有神通人。入地如水。又分散木石。即失坚相。又破地以为微尘。以方破尘终归于空。亦失坚相。如是推求地相。即不可得。其实皆空。空则是地之实相。是名为如。准此为言。如即是性。如即是空。故不别答也。
    疏问何故初就不生不灭等者。言答随寄一门等者。言万化者。如昙影中论疏序云。夫万化无宗。而宗之者无相。述义云。万化者万物之异名。以因缘生。俗法万差。即曰万化。化者生义。即无而忽有之义。言冀茍者。玉篇下。○且也。得也。沫也。上○连苦也。连草也。孔安国曰。茍城也。元康师云。冀者望也。今二字□须后训也。
    疏问何以故知等者。言答青目释不生等者。疏主释云。此文虽正是内迷。今具明内外所立。以此论正大破内傍破外故。僧佉大众成实上座毗昙。计因中有果。卫世大众成实。执因中无果。僧佉毗昙成实。计自体生。摩醯首罗论师毗昙成实。计他生义。尼干子外道数人成论。计共生义。眼水外道地论人。计有因生。卢呵外道琛法师。计无因生。故云内外论师九种因果也。问。疏第三卷述山中旧语云。前周就第一义门释。后周就世谛门释。所以然者。第一义为本。世谛为末故。前释其本。次释其末。何以知者。复云世间现见故。即知是世谛。复既是世谛。即知前是第一义谛。准此疏文。正破内外论师九种因果。应明真谛中道。今何故言明世谛中道耶。答。二周义含多意。第二说云。又二周释八不同。破一切有所得人颠倒定执。同申佛二谛中道。但初周总释。约为三根人作四对释这。后周别破一现事。以解释之。既去同申佛二谛中道。今且约世谛而为言之。以因果皆是世谛故。彼此两处各举一义。故不相违。
    疏问何故不言不因不果等者。如涅槃经第二十七卷。佛告迦菩萨言。譬如无明为因诸行为果。行因识果。彼无明体亦因亦因因。识亦果亦果果。佛性亦尔。以此义故。十二因缘不生不灭。不常不断。非一非二。不来不云。非因非果。疏主释云。譬如无明为因下第二譬说。无明为因。行为无明果。行为识因。识为行果。行为识因。今无明为此因。作因故言因因。行为无明果。识得得此果之果。故言果果。佛性亦尔下合譬。以此义故下第四。明佛性无定定义。十二因缘能生观智。既是观智之根本。不宜不正。若其不正境。即成生灭。断常之境智复然。今简此境。是无生灭境智。即是无生灭智故。将十不以简十二因缘。故云。不生不灭乃至非因非果。即此因果常自不生不灭。非因非果。非是观观。其故方如此不生不灭也。问。十二因缘。是境界佛性。那得亦非因非果。答。此是境界中道。中道悟道能于缘正。今辨十二因缘中道。故云不正不灭乃至非因非果。问。若尔为第五非因果何异。答。十二因缘非因非果。非过去二因故非因。非现在五果故非果。现在三因未来两果亦尔。故云非因非果。第五非因果者。非境界观智缘因缘因。故云非因。非菩提涅槃缘果。故云非果。所以异也。今取意引第四佛性无定定义文。以为难问。准之可悉。述义云。所言非者。犹不之异名也。发旨者□□□（十一字缺）
    疏云。问已说不生不灭等者。下第二明不常不断。故重牒长行云。问曰。不生不灭已总破一切法。何故复说六事。疏主释云。第二次释不常不断。故知。明不常不断也。言不生不灭等者。牒前也。何故复说六事者。问后。此问大意。以后六事。难前不生不灭。今明不生不灭已足。而更说六事者。八事难足亦应更说。若八事为足。不更说者。今明不生不灭。亦不更说六也。言答利根者闻初即悟等者。约法为言。无生已报一切诸法。所以利根闻一知十异。不须说六。所以然者。以世谛无□实生灭故。无病不破。了知因缘假名生灭故。无正不显。所以不须更说六事。而更说六者。为人未悟。宜转势演之。所言转势者。别记云。意同而易语。故云转势也。故论云。为成不生不灭义故。言又根性不同等者。论主破诸法生灭。明无生灭。外人闻此。更不肯受。论主破诸法断常明不断常。外闻之即便生信。所以然者。彼谓。诸法有因灭果生。闻说不生不灭。即破其因果。成阐提邪见。是故不受。若闻因灭故不常。果续故不断。不失因果。是故生信。即是僧佉卫世。乃至若提子等外道。并上九种论师。乃五百部。立有果因义。闻说不生不灭。即谓无复因果。是故不受毕竟空乃至不生不灭故。若言因果相续不断不常。即不失因果。所以生信也。
    言如净名三十余菩萨说不二法门者。如彼经中卷入不二法门品。维摩诘语众菩萨言。诸仁者。云何入不二法门会。法自在菩萨言。生灭为二。得无生法忍为入不二法门最后文殊云。于一切法无言无说。为入不二法门。文殊问维摩诘言。当说不二法门。时维摩诘默然无言。准之可悉。所言三十余者。初阶有三十一菩萨。并文殊净名合三十三菩萨。今且约初阶。故云三十余菩萨也。
    言又如昙无竭说六百万亿般若之门者。如大品经第四十卷。昙无竭菩萨告萨陀波仑菩萨言。善男子。诸法等故。当知般若亦等诸法不可思议故。般若亦不可思议。是时萨波仑菩萨即于座处。得六百万诸三时门。谓诸法等三昧等。大论第一百卷云。问曰。萨陀波仑先已知诸法空相。今种种总苦。位立七岁。见昙无竭。得何等利益。答曰。萨陀波仑先见诸佛。得诸三是昧。尊重般若生着相。今昙无竭七岁从定起。为说般若。破其着心。一切法性自空。非般若令其空。是故说诸法等。故般若等诸法离相。乃诸法不可思议故。般若不可思议。不令轻贱余法实般若萨陀波仑得是教化。断般若中着心。即得诸法等诸三昧。句句解说。散乱心中俱有智慧。不名三味。今从师皆已。一心思惟。名为三昧。称心不乱。智慧变成三昧今入摄心乎。所闻诸法。皆名三昧。能破诸烦恼等及魔人。如水寒风未至水成为水。即无坚用。若成冻水能有所蹈。得如是等六百万三昧门萨陀波仑得闻昙无竭所说法。得诸法中大智慧明。所谓种种诸法实相门。诸法中平等。平等是智慧。入萨陀波仑禅定心中文为三昧。今欲说三昧智慧今世后世果报故。准之可悉。淡海记云。萨陀波仑菩萨以六百偈。问昙无竭菩萨。昙无竭菩萨以六百万亿偈者。非也。违大论故也。新译大般若经第四百卷云。法涌告常啼菩萨言即于座前得六亿三摩地门也。
    疏问已知更说异门等者。言涅槃如来性品等者。如彼经第七卷如来性品。佛赞迦叶菩萨言。汝已成就深利智慧。善为汝说入如来藏。若言诸法皆无我。是即断见。若言我住。即是常见当知。如是远离二边。而说真法。今捡。彼经第二十七卷师子吼品。今有此文。即是释前因果中道凡有七文之中。第一明众生迷中道故。成于二见文是也。谓众生迷中观故。成断常之二见。即成前生死本际。凡有二种。谓无明与爱。穷生死之本。不过痴爱。今即穷生死之本。即是断常二见故。尔以断常二见。释成前痴爱也。具明如疏第十六卷也。述义云。彼经如来性品。与师子吼品。广明佛性义故。于此令为一名。而曰如来性品也。
    言此论业品云等者。如此论第三卷观业品。未申二谛中谛中道。明业离于断常。初偈长行云。此论所说义。离于断常。何以故。业空寂灭。自性离有。何法可断。颠倒因缘故。往来生死不常。疏主释云。此论所说者。总标离于断常。何以故。释离于断常。言业寂灭等者。业本性毕竟空。非是前有业灭之然后方方空。故□是断。若前有业。灭无方空。即是断。此释偈初句云。虽空而不断。言颠倒因缘等者。明业虽毕竟空。于颠倒者。宛然而有。往来六道亦非是常。此释第二句云。虽有亦不常。今略引释上半。总标离于断常之文。准之可悉。
    言如百论云等者。如彼论下卷破因有果品初云。外曰。诸法非不住。有不失故。无不生故（修□路）有相诸法如泥团。从团底。从底腹。从腹咽从咽口。前后为因果。种种果生时。种种因不失。若因中无果。果即不生。但因变为果。是故有诸法。疏主释云。立有三意。一者上品末云。诸法念念生灭。无有住地。僧佉今弹内此言。故云非不住。言有不失者。第二僧佉自立义宗。转因为果。而不失因。盖是僧佉二十五谛大宗。无不生故者。破卫世也。注不释非不住。释后二句。开为四别。言有相诸法等者。第一释有不失以弹内失。若因中无果下。斥于世师。但因变为果。防提婆及世师二家之难。因既不失。果云何生。是故释云。因变为果。有果生。而果体即是因体。故有不失。是故有诸法下第四。证有情爱及一异等。今略引经释中。释有不失以弹内失之文也。别记云。因时有果。果时有因。从生苦乐万物生灭道理皆然。故云。种种果生时。种种因不失也。智度第七十卷出僧佉义云。众冥生竟。从大生根。谓从细生□。根散归大。乃至从觉还真。谓从□归细。虽从细生□从□归细。而都无所失。故云。种种果生时。种种因不失。准之可悉。又金七十论上卷注释云。随因有果故者。谓随因种类。果种亦如是。譬如麦芽者。必随于麦种。若因中无果者。果必不似因。是即从麦种。豆等牙应成。以无如此故。故知。因有果。准此论文。故知。僧佉计因中有果。言卫世师执因中无果等者。如金七十论上卷云。卫世师等执因中无果。是义不然。故知因中。定有果。准之可悉。
    言佛法内萨婆多明三世有即是本有果性未来等者。案。大论第六卷云。如鞞婆沙中说。复有三世中法。未来中出生现在。从现在入过云。无所失。是则为常也。道基师阿毗昙章第五卷三世义中云。流转生义是世义也。故婆沙云。去义是世。世别不同。乃有三种。谓过去现在未来。有为诸法。已起已灭。名为过云。已起未灭。故曰现在。未起未灭。称之未来。譬如眼见色已灭说为过去。见色未灭是说现在。未见色者名为未来。又云萨婆多宗三世皆有。故谁心云一切世悉有。不违其所应。牟尼之所说。声闻僧无佛。长行释云。有三世此萨婆多所立一切有。乃至广说。准之可悉。言僧祇部二世无义。以本无今有已有还无等者。□□□（二十四字缺）言今明因缘因果不可言定有等者。如大经第二十七卷云。得次善男子。生死本际凡有二种。一者无明。二者有爱。是二中间。即有生老病死之苦。是名中道。如是中道能破生死。故名为中。以是义故。中道之法名为佛性。乃至广说。疏主释云。今是明因果中道。此即穷于生死之本。生死不出无明与爱有。此二种故。即有生死。故二种为生死本。今欲穷此生死之本。欲明此二种无明即是现在生死之本。爱即是未来生死之本。言是中间有生老病死者。无明中间。有现在生老死。爱中间。有未来生老死。故云。二中间有生老死。言是名中道。过去前二因。灭故不常现在五果。续故不断。不常不断故即是中道。亦是现在三因。灭故不常。未来二果。续故不断。不常不断即名为中道。故云。具如涅槃师子吼品说也。然有人传云。上所引文者非也。
    疏云。次明不一不异者世谛虽离性实生灭等者。下第三明不一不异也。言如僧佉与大众部等者。有无名。疏云。因果一者。外道僧佉人义。因果异者。卫世人人义。佛法有二部。佛云。复一百六十年中。一大众部谓。因果一故。变种子为牙转少为老。故因果更无二体也二上座部无转变义。故种灭于前。牙生于后。少灭于前。老生于复。此因果异也。问。疏第三云。上座明二世有。即是因中有果。大众明二世无。即是因中无果。准此疏文。应云。大众明因果异体。上座明因果一体。今何相违耶。答。述义云。因果有二。报因因果。习因因果。一念之善。近以招人天报义。名为报因。以善善相续远至佛果义。名为习因。若约报因因果。而立异体。若约习因因果。而立一体故不相违也。又约上座部。有本宗同义。有末宗异义。若约本宗同义。而言一体。若约末宗异义。而言异体。此亦义别故不相违。有人传有说云。本立因中有果。二世同有。故云本宗同义也。立因中无果。二世有无。故云末宗异义也。今谓不尔。见记第四谓。苦集同是有为。故云因果一。灭道以是为无为别。故云因果异。报因因果。因中无果。习因因果。因中有果。各举一义。故不相违。
    言答法品云等者。如此论第三卷观法品明菩萨得方便慧益。偈上半文所引全同。疏主释云。下明悟无生灭生灭。即是世谛。世谛虽有万化不同因果是立信之根。诸法之本。故偏说之。今此上半。明因缘因果不一不异。如卷指不同不可言一。更无两体不可为异。即破僧佉卫世一异两部。亦除大众一异二宗。准疏文。今云因果等者。且如五指为因拳以果。五指能生。拳即所生。何得言一。五指名拳五指。拳名五指拳。何得言异。故称中道。准之可悉。有一卷记云。众因缘生法者是也。此果法与因。不一不异。故云不异因也。若约喻为言。譬如有人向于山谷发呼音时。彼呼音者因。应音者果。此呼音与应音者。不得一异。何者若呼未应时。不得言一。若呼应时者。不得言异。故云不一异。此约法法相而为明之。若约观行。人天因得人天果。乃至作三途因。堕三恶道。故云不一不异也。
    疏云。次不来不出者惑病无穷等者。下第四明不来不出也。言如计众生苦乐等者。法宝师云。第五□得者。是自在天因外道。以迦罗鸠驮迦旃延为师。计众生罪福皆是自在所作。既非人造当有何罪。准之可悉。
    言复有外道计苦乐之果等者。如十二门论观作者门云。是裸形迦叶。谓人是苦因。有我者。说好丑皆所作。神常清净。无有苦恼。所知所解。释皆是神。神作作好丑苦乐。还受种种身。元康师云。下第二释经意也。文中广破四作。以明无此理。故佛不答之。此前出谓情。明佛所以不答之意也。谓人是苦因者。又自造苦还自受也。有我者说下。此我还是人。人我皆是宰主之名。故下但破我作。即无所破也。言裸形者。杂阿含经第十三卷云。阿支迦叶。阿翻为无。支迦叶言衣。今言。裸形即无衣。准之可悉。
    言复有宿作外道等者。法宝师云。此须跋□他计。即此宿作外道。以现苦行破于宿业。彼计唯过去能超业报。便能断业。即苦果不生。果不生故。即得涅槃。虽引此说。尚怀犹预。故今问佛是义云何。准之可悉。
    言复有外道等者。如提婆涅槃论云。尼干子论师说。初生一男一女。此二和合。能生一切有命无命等物。准之可悉。
    言又如毗昙计木有火性从于性火以成事火等者。□□□（云云）。
    言成论明木无火性但假缘生等者。□□□（云云）
    疏问世谛因果等者。言答因缘因果等者。如大经第三十五卷。佛造迦叶菩萨言。我为众生得闻解故。说言佛性非内非外。何以故。众生佛性非内六入。非外六入。内外合故。名为中道。疏主释云。此即第一。约非内非外。明中道。上言非内非外。此是双内外。下云内外合故者。此复明亦如是非亦如是非外。一切遗荡。故云非内非外合故。故名中道。准之可悉。
    言所以然者论等者。如此第四卷四谛品华手经偈长行云。众因缘生法。我说好是空。何以故。众缘具足。和合物生。是物属从缘。故无自性。今取意略引之。故云。不内外也。述义云。此论四谛品云。众因缘生法。我说即是空等。及大论同必因缘和合生物。一一不能生故。就所生果明道也。言净名玄云。法不属自等者。如彼经上卷弟子品目连章。明所演之法。有二十六句。明法空处第十句文。所引全同。所以不记。疏主释云。因缘之名其义不定。因有种子。亲而能生。为因。水土□而助发为缘。因有本无果体。藉因无之。索有其分。假缘而发。故互具有无二义。种种受因缘。两名。因近故难晓。缘远故易了。今以所易。释所难也。因亲故言属。缘□故言在也。御制云。因者由因也。缘者缘起也。缘既自空。故不属因也。肇法师云。前相相生因也。现相助成缘也。诸法要因缘相假。然后成立。若观法不在缘。即法不属因也。道生曰。因谓。先无其事而从彼生也。缘谓索有其分而彼起也因本以生义。今也不以不生。岂曰能生灭。是即因不成。因□近故难晓。缘远故易了。今以所易。辨所难即难也。因亲故言属。缘□故言在也。
    言但以四对历破从计等。所言历者。玉篇。○过也。
    疏云。次明真谛具八不等者。第二明真谛具足八不。明真谛中道中有四对。即为四别。此初约不生不灭。明真谛中道。言以空有等者。对世谛假。以明真谛假。言不生不灭为真谛中道者。正明真谛中道。此从真谛复假。入真谛复中。故玄义初卷云。假无不名无。假不无不名不无。从假无假不无入不无非不无。此名真谛。复假入真谛。复中此乃横作中耳。
    疏问何以知二谛俱无生等者。上云。世谛不生不灭。今言。真谛不生不灭。  故发此问也。言答璎珞经佛母品云等者。沙门释道严所译菩萨本业璎珞经。凡有二卷也。秦姚兴时沙门竺佛念所译菩萨本业经二卷。同本异译。今所引文。道严所翻下卷文。具引经文。如记第二卷也。晓法师彼经疏下卷云。此下第二总明八不。释此文意。略有二门。一者通门。二者别门。言通门者。谓如前说。二谛四门。各有此中四双八不。是义云何。此初一双不一不二。总释四门不一不二。言之与义。不异前故。其第二双不常不断。通释四门不空不有。有即为常。无便断故。第三不来亦不去者。重显初双不一不二。空有不一故。有不从空来。空有不二故空不遣有去也。第四不生亦不灭者。重显第二不常不断。不生故不有。不灭故不无。无是断义。有是常边。是故八不通于四门也。若就别义释此四双次第示现彼前四门。是义云何。此中不一亦不二者。显彼初双二谛离边。以有无常尔故不一。圣智照空故不二。第二不常亦不断者。显第二门二谛离边。以法界不变故不断。第一无二故不常故。第三不来亦不去者。显第三门二谛中道。以因缘和合。而无从来。因缘破散。而无所去故。第四不生亦不灭者。显第四门二谛中道。以不坏假名。而非有生。用显实相。而非有灭。是谓别门八不义也。准之可悉。
    言此论明大小二人俱失二谛等者。萨婆多五百部等小乘。执诸法有。非斥直空。是故失于真谛。方广道人。执邪无义。拨除俗有。是故失于世谛。今为欲续此二种失。仍牒八不也。言排拨者。上昙捷师云。○广雅云。排斥也。下玉篇。○绝也。弃也。理也。○言接仍者。上玉篇。○会也。○庄子。知者接也。司马身ｕ云。接犹持也。述义云。接犹续也。○别记云。接此二失者。约就破病而言之。即执二谛也。仍牒八不者。约申二谛而为言之。因缘二谛是也。
    疏问但应直明二谛等者。言大乘偏空病者。如上得失门云。保执大乘。遂拨无小。如法华论释药草喻品破菩萨病道理。乃唯有大。不妨于缘成小。而菩萨拨无小。故名失。准之可悉。今谓不尔。此方广道人偏空病也。言又由来但明等者。净名玄云。旧云二谛。是二理四绝。为真谛理。三假为俗谛理。二理则有佛无佛。性相常住。然迷之而成六道。悟之而有三乘。述义云。江南成论师等。既言是二理不可改转。即有无根深事如盘石。因此决定有无。故起二见。准此等文。今云。一谛生者。世谛三假。假是有义。故云。生一谛无生者。真谛四绝。绝即空义。故云无生。准之可悉。
    疏又明二谛俱无生等者。言故五十二位贤对皆就无生观内分其阶级等者。晓法师璎珞经疏上卷开说宗云。谓开前因。立四十一。于中加果。为四十二。果无增减。故立为一。因有阶降。立四十一。谓十住十行十回向十地无垢地。四十二道名贤圣。别门而言。即有三句。前三十唯贤非圣。于凡夫法。但伏非断故。二最后一。唯圣非贤。于凡夫法。但断非伏故。三者十一。亦贤亦圣。于诸圣法惑伏惑断故。准此疏文。今言五十二位者。前四十二加十信。故云五十二。准之应云。前四十。唯贤非圣。于凡夫法。但伏非断故等也。
    言初信诸法本性无生等者。法站名义集云。十信心菩萨。一信心。信佛常住。大乘归宗不二。决定无疑也。二念心。于六念处境。念不念。三精进心。如念精进心而行。勤修止观。四慧心。进观人法二种无我。五定心。解空处寂心心理静。六不退心。止观两融心不退没。七回心。善会平等回向于心舍。八护法心。解理坚固受持不坏。九戒心。善护身口意三业齐净。十愿心。以三业之善正求菩提。故曰愿心。以上十心此习种性。外凡之位也。我人舍本别习。回心向大起大心也。述义云。信无生理。故名信忍。所言忍者解也。定也。
    言稍折伏生心令不起动念等者。仁王经疏上卷教化品云。伏忍上中下。即是得其方便行。若出其位。习忍下。性忍中。道种忍上。在三贤位。习种姓名习忍。性种姓名性忍。道种姓名道种忍也。法门名义集。习种姓十住菩萨。一发心住。始从凡地发无上道心。历奉众圣。广多闻慧。始入空界住空性。住而由彼发心而得此住。二治地住。更起胜解。净治八万四千法门。离诸尘。□心地清显也。三修行住。善观诸法门对治也门慧照逾明。解心步境。终起种觉。故曰修行住也。四生贵住。理胜解进。生在真如法性理家。种姓清净故。曰生贵住。五方便具足住。涉有入空。资智相资善行无滞。万解齐进。故曰方便具足住。六正心住。得般若真解。安心上理。故曰正心住。七不退住。空有不二得坚固真解。故曰不退住。八童少真住。从发心以来。远离二边。不起烦恼。长养真谛。契同无生。得佛法分。故曰童真住。九法王子住。即从法化生。得佛法分。故能治真宗。令摄种立。故曰法王子住。十灌顶住。观达真宗。理照逾净。解满最上。故曰灌顶住。以上十住内凡下品。三贤初位也。性种姓有十行菩萨。一欢喜行。前观解脱既满。今如解而行。自行化人离于邪。倒爱此深得之利。故曰欢喜行。二饶益行。自利行转深。利他行弥广。故曰饶益行。三无嗔恨行。既善利他。慈悲喜舍。怨亲平等。憎爱无二。故曰无嗔恨行。四无尽行。以无厌心度人不倦。利行增进。无休无息。故曰无尽行。五离痴乱行。虽行有为以度众生。而无我人之相。不为无明所惑。心心离念佛三昧。故曰离痴乱行。六善现行。心常在定。而现行慈悲。化物同己。故曰善现行。七无著行。行空不空于无。行有不染于相。静乱俱游无碍。故曰无著行。八尊重行。常行于有无。而有无所不动正。以等行诸法。一切皆如。无可轻弃。重法心成。故曰尊重行。九善法行。既自善巧于法。而以此法授人。动成物轨。故曰善法行。十真实行。行于真谛。自利行成。行于俗谛。利他满行。真不弃于俗行。俗不乖于真。无伪曰真。非虚称产。故曰真实行。以上十行三贤位中品也。道种姓有十回向菩萨。亦名解行地。一救护一切众生离从生相回向。菩萨授无为。众生不令住空。称有为。众生不令着俗。皆回邪倒而向正道。故以为名也。二不坏回向。回有为而向无为。即有为所不碍回。无为而向有为。即无为所不不阻。有无俱通即通。即行成莫毁。故曰不坏回向。三等一切佛回向。若行有为无为。平等周通。即与三世诸佛。同行菩提。故以为名。四至一切处回向。若能通行一切诸法。即到一切诸法实际之分。故以为名。五无尽功德藏回向。既至一诸法实际。故能依实而成行。蕴积众生利润无心。所以为名。六随顺平等善相回向。即以无尽平等之善。出生增益。故以为名。七随顺等观一切众生回向。善生弥广。故能平等。津道法界众生。所以为名。八如相回向。一切众生皆如也。一切法亦如也。言如者不二不异也。行如此道。相无不融。是故为名。九无缚无著解回向。从生即如。即本来无缚也。如之众生。即如无可着也。此道妙通。即无所羁碍。是以为名。十法界无量回向。既体达一切诸法皆真如实相。故其道博通。非可限极。故以为名。以上十回向三贤之中内凡上。自此已前三十心。是地前三贤之位。用三品伏忍。除伏我相。相心不起。行善调顺。得名为贤。未断我相。故名内凡夫。若作无相观行。即犹有相间。故在世间之位也。述义云。地前三十心伏无明。故名为伏忍也。晓法师璎珞经疏上卷云。于十千劫修习信心。信心成就。方得种姓。故十住名习种姓。十行位中久习成。成在姓之行转顺种姓。从行自性。名性种姓。十回向中得平等空。成平等道。故名道种姓。通名种姓者。种是种类义性是体性义。是佛种类。是佛体性。诸佛种姓。故名种姓。若当法身名种姓者。是持业释从生衍德名种姓者。依主释。余三准之。
    言以析伏生心不起动念等者。明于顺忍也述义云。初地以上六地以还。名为顺忍。既信无生理。而心顺此理。故名顺忍。此以傍义而为言之。言又生心动念等者。明无生忍。述义云。七地以上佛果以还。名无生忍。既悟无生理。诸烦恼不生。名无生忍。此亦傍义也。今疏主意。七地为下。八地为中。九地为上也。言生心动念等者。明寂灭忍。述义云。从第十地乃至灭理。故云寂灭忍。明寂灭忍有二。二地下品。佛果上品。此十地与金刚不异。故今为下忍也。法门名义集云。一欢喜地。始出凡规。初登圣竟。尘心内融。悦表外发。故地论云。初登圣处。多生欢喜。故名欢喜地。用闻思修慧。为加行智。断凡夫我相无明。证通满功德。擅波罗蜜为增上也。二离垢地。妙修中道。芸除法垢。故名离垢地。以加行智。断于诸众生起邪行无明。尽证最胜功德。或度为增上也。三明地。随闻思修。照法显现。故名地。以加行智。断也迟苦。三慧忘失无明。尽证胜流功德。忍度为增上也。自此已前三地。总修大乘光定。断阐提不信习气障方便生死果报三。得大乐果。涅槃地。定既内明发慧。外照妄伪之法。于兹寂灭。故名涅槃地。以加行智行智断微细烦恼行生身见无明。尽证无摄功德。精进度为增上。五难胜地。得出世间智方便。着功能。度难度。故名难胜地。以行智断于下乘般涅槃无明。尽证无异功德。禅度为增上。六现前地。大智现前。名现前地。以加行智。断□行相无明。尽证无染净功德。般若义为增上。自此已前三地。总修习福智生定。断外道着我习气障因缘果报。已得大净果。七远行地。照法见空。于有不着。照空见法。于空不证。乃超越有无。出二乘世间道。故名远行地。以加行智。断细行无明。尽证无有功德。方便度为增上。八不动地。报行纯熟。无相无间。故名不动地。以加行智。断于无相作功用心无明。尽证不增减功德。愿度为增上。九善慧地。色难已穷。心滞须尽无。无碍力说法。成就利他行。故名善慧地。以加行智。断利益众生事。不由功用无明。尽证智自在依止功德。力度为增上。自此已前三地。总修贤护定。断声闻自利习气障有有生死果报。已得大乘我果。十法云地。自以所得无边善法。普□苍生。悲覆若云。法泽如雨。能令善根开发。道□互滋义。故地论云。得大法身。具足在。故名法云地。以加行智。断于诸法中不得自在无明。尽证业自在依止功德。智度论为增上此一地。修首楞严定。断独觉自爱障。无有生死果报。已得大常果。十一等觉地。构二具大。二中安心平等。照齐种智。一相无二。故中等觉地。亦名无垢地。断烦恼垢习皆尽故。亦名金刚心断无明住地。十二妙觉地。圆觉内融穷鉴法性。摄无始终。穷微尽极。故曰妙觉。亦名佛地。种智现前。无上菩提金刚以后。至极常果前。等觉位中断烦恼习气。除生死尽。名无碍道。今于此地。菩提证涅槃果外之果。名解脱道。前来十二圣名为地者。有二种义。一能出佛果。二能住持万德。故通喻为地。具明彼。别记云。等觉妙觉有二种义。一者约妙觉。即有等觉义也。谓得无等等三菩提等。以此义者。二地不异。故仁王经云。五十一位也。二者等觉是因位。妙觉是果位也。初是无碍。后即解脱。无碍之时解惑相。对解脱之时。但是解耳。故璎珞经云。五十二位也。
    言无阶级阶级故有五十二位不同等者。有一卷记云。疏生立五十二位。亦云一位。然今云五十二位者。依假有无。悟解非有非无中道。依于中道。依假有无。悟解非有非无中道。依于中道。悟假有无。即是义说也。仁王经但言十信十解十行十回向。不言假。十信中。十信即是依教而建立也。然均正师立六十二位。亦云一位。谓知有无是假十信。知非有非无是中十信。即是义说。法鼓经云。地前之三十心。与二种十信行。名为福分。初地以上。所以名为智慧故知二种十信也。此乃依教为建立也。问。二种释俱依圣教。若尔者立一种中信。不立二种十信。立二亦尔。此乃信不具足阐提。故大经云。十二部中信六。不信六。故名信不具足。答。随缘申教有傍有正。故不阐提。问。若尔者。二种释中。几实几权。答。以佛说教无不实。故皆是实也。若以随缘而为言者。皆是方便。问。若言皆实者。二种相违。若皆权者。如来一代所言教。皆不究竟。答。为人故相违。故大经云。一切诸法无有定相若有定性是生死。是摩王相。非佛法相。准之可悉。
    言如涅槃云等者。如彼经第二十。佛告师子吼菩萨言。善男子是观十二因缘。智慧即阿耨菩提种子。以是义故。十二因缘名佛性。善男子。譬如胡□名为病热。能为热病作因缘。故十二因缘亦复如是。疏主释云。善男子是观十二因缘智慧等者。法师于此。略作四双八句。明只此十二因缘是因果境智凡圣种非种。言因果者。观十二因缘。智有成来。成来是因。成即是果。言境智者。十二是所观为境。此智不离于此。心十二是智也。迷故为凡。悟名为圣。此是因果境智。凡圣无离。凡作圣离境也。智所言种者。菩萨观十二因缘为种子。言非种者。二我观是也。譬如胡□等者作譬。胡□能为热病作因缘。名□为热病。此□热能令发热病也。又十二因缘能发观智。故名为种子者也。今取意略引证成因境启智也。故中论玄云。所言中发观者。如涅槃经云。十二因缘不生不灭。能生观智。譬如胡□能发热病也。
    言以了世谛故等者。所言无生法忍者。如大论第五十二云。于无生灭诸法实相中。信受通达无碍不退。是名无生法忍。准之可悉。问。述义云。解无生之智。名无生忍。若尔时者。智之与忍有何差别。答。大论五十二云。初名无生忍。后名无生智。□者名忍。细者名智。准此论文。体虽无别。义用不同也。
    疏问世谛破性生灭等者。言所以经云等者。如大品经第十三经卷。佛告天帝云。须菩提。不坏假名。而说诸法相等也。今略引之。所言相者。即是体相实相是也。言论云因缘所生法等者。如此论第四卷四谛品偈文。今为证生即无生。略引上半。硕法师云。因缘所生法者。如因五指成捧拳。拳是所生。五指为能生。假五指成一捧。故云因缘所生法也。此之一句具有因果及以能所也。我说即空者。此是佛称我。故云我说也。即是无者。明所生之拳既由五指有。即捧无自性。故拳即空。准此疏文。随寄卷指。万义例之。
    疏问何故破性生等者。言此因缘假生等者。谓因缘假生。为佛境界。故云为佛眼所见。故法华疏云照佛境界。故史佛眼。只佛眼得名。凡有二种。一从人得名。佛是人名。人有此眼。故名佛眼。二佛名觉。此觉智照。故名为眼。具明五眼。如记第二。言但因缘生即寂灭性等者。别记云。此有二义。一者约寂灭义。名真谛无生也。约不偏义。云真谛中道。世所言不偏义者。非但是无生。亦非是不无生。约具足义。名不偏义也。二者寂灭义。云真谛也。无生以为真谛中道。何者。对世谛不寂灭。明真谛是寂灭者。是真谛假耳。即约非寂灭义。故云无生也。所言无生即是空也。
    疏问旧何等者。有人传有记云。第二方言料简之处云。后意明渐舍义。即世谛破性生灭辨中道。真谛破假生灭辨中道。准之可悉。
    言答此据假病等者。别记云。此谓假病也。言故二谛俱破性假等者。中论玄。明收取义凡有四句。一破而不取。若是诸部所说。乖大小乘经。自立义者。即破而不取。故智度论。呵旃延弟子云。三藏无此说。摩诃衍中亦无此说。盖是诸论义师自作此说。即是其本也。二取而不破。如文殊问经说。十八及本二。皆从大乘出。无是亦无非。我说未来记。三亦破亦取。破诸部能迷执情。故取诸部所迷之教。四不破不取。就正道门。未曾有破亦无所取也。亦有四句。一破而不取。即是外道邪言障中。逆观于缘。无益有损。二取而不破。外道偷穷如来遗余善法。今□收之。如贼盗牛即其证也。又外道各邪心推冥智与内。如虫食木偶得成字。亦取而不破。三亦收外道。偷窃佛教。不识旨归。今破其迷教之情。收取所迷之教。第四可悉。准此玄文。世谛所破也。问。外道小乘大乘。执有诸法决定生性障世谛中道。迷世谛观解。于机缘有损无益。故破而不收。真谛所除空假名。与不空假名。只闻假空。不识说假表中道旨归。今破其迷教之情收取所迷之假也。言故但除其病等者。净名经中卷文殊问疾品中。说化他调伏之中。第三辨除物文。所以不记。疏主释云。将欲寻物病原。故前释断义。菩萨自断我及空等三病。今欲断众生三病者。实无三法可除。但除空谓病耳。□眼病见空花。但治眼病。无空花法可除。故云不除法也。又一义不除法者。但破众生执有等病。不除因缘假名法也。故涅槃云。但断所著。不断我见。我见者即佛性也。此二名有其义。非无两释。准之可悉。
    疏问若因缘假生即是无生等者。别记云。于因缘上。定执性生。故云因缘性生也。约法性有二义。如约法界等者。差别法界。约用言之。无差别者。就体为言。然此处也。约用而言所言性者。谓法体等也。今谓不尔。因缘性生即是法性此法性也。犹是假义。故云因缘示现答文也。言答因缘性等者。有人传有说云。法性涅槃若一道一乘真如实际首楞严三昧师子吼三昧法界如来藏自性清净心八识无住实际。皆佛性异名。解云。为诸法体性。故名法性。理用圆寂。故名涅槃。无所知无所不知。名般若善恶平等妙运不二。名一道。一乘如实不二。故名不二。尽原之实。故名实际。平等不二遍覆。故名法界。隐生死。故名如来藏。融诸不究竟清净。故名自性清净。心绝动静。故名三昧。为众生觉悟之性。故名佛性。此即一之平等大道上。说诸名也。平等大道。无方无住。故名无住实际也。准此说意。今言如者。即是真如。所言等者。即是外等。举真如佛性法性三名。等取余十一名也。故大论初卷云。如如法性实际。世界悉檀故无。第一义悉檀故有也。亦可如者。指事之如也。言此犹是假义耳者。有人传有说云问。真如理何为假耶。答。如中论云诸法复异故。今谓不尔。此约通因缘义。名为假耳。
　　疏问何人执假生等者。言答有二种人一者不空中二谛二者空假名二谛等者。有人引均正玄义第三云。成实师执两家。说二说不同。师义辨为一家。第十三周颙义不不空二谛。此为一家也有人显玄意云。今依此义。空假名与不空假名俱。成实师执。只疏主意。与玄义小异。今捡。彼玄义第三卷云。成实师执两家。说二谛不同。广州僧亮法师云。法本自无。因缘成诸。称之为俗。法本性无。名之为真。终是二法两体不相关。即失假名义。河凉显亮法师云。因缘即体。不可得即空。即体不得之因缘因不空。此之二师十五家中。初即第一名。为假名空。次是第十二名。为不空假名。又山门玄义第五云。释显亮。立不空假名义。于法邃支道林。立空假名义。又大乘玄论第一卷末云。次周颙明三宗二谛。一不空假。二空假。三假空。空假者。开善寺用假空四重二谛中。初重二谛。虽空而宛然假。虽假而宛然空。空有无碍。治城寺泰法师二谛搜玄论云。不空假名者。宗何园显亮法师。慧静师弟子也。准此等文。今云不空名者。释显亮师义。空假名者。开善寺智藏师等义。假名空者。四重二谛中初重二谛也。具明如下同异门也。别记云。所言为此二人等者。不空假人之假执。二空假名人明空。望于此人。不知假。故作如是说耳。约不知假义。故云假执。言不空假名二谛空假名二谛者。一法□举二谛耳。但是世谛也。言不空假人等者。疏第三卷云。又有不空假生大乘人。但言空无性实性不空假生。准此疏文。所言不空假名二谛者。有所得大乘二谛。□释显亮师义。应知也。言汝云空无性实故是真谛者。述义云。所言故者。犹故之故也。
    疏问观由来义等者。如净名玄第六云。今且举成论。明三假义不堕失门何者。彼明三假有为世谛三假空为真谛。即三假而常四忘。即四忘而常三假。即三假而常四忘。故有不自有。即四忘而常三假。空不自空。故非性义。述义云。此成论师立宗云。三假为俗。假空为真。以真俗相离之相即故。即假而常空。故有不自有。即空而常假空。空不自空。故非性义。准此意文。今云。由来即是成实也。
    言答义浅深门自当具释等者。后第五浅深门云。问。他亦云。有为世谛空为真谛。与今何异。答。复初章语简之。乃至广说。谓以初章中假明之也。四对为初章也。不有有即不有。不无无即不无。非有非无假说。有无是中假义。又明四重二谛。准之可悉。
    疏二者空假名人等者。有人传有说云。净名玄第六云。成实人云。三假为世谛。三假空为真谛。此坏生说无生也。又云。空假人。云四绝为真。真非假者。还是实也。为今之世谛所离也。准此玄文。今云成实人者。即是开善寺知藏师也。
    疏问不生不灭等者。言答以有空义为真谛等者。如上释世谛具八不之中。第一不生不灭文云。即一性实之执。具于二义。以性实是偏义故。障于中道。以自性义故。障于假名。能障一惑。既具二义。所障世谛中假亦然。以有不自有故。有是假名。即此假有。远离二边。故称中道。故云如世谛不异也。准此疏文。一假故假执。具于二主色假执是偏故。障于真谛中道。以欣然义故。障于真谛不假之假名。能障一惑。既具二义。所障真谛中假亦尔。以空不自空故。空是假名。即此假空。远离生灭二边。故称中道也。
    疏答余年二十二于绍隆寺等者。所言绍隆寺。述义云。江南梁朝所有寺也。言向所周者即二谛俱破性等者。此初方言意。何者。有所得之徒所行。无不堕此八计之中等是也。述义云。有所化缘。禀二谛教成性有无。故前破之。无如此性。故以两非为中。所言假者。有无相由而有。即不自义。识而有而无之假时。前性有无永断。此俗谛中。破于性有真谛中破于性无也。故净名玄第五卷伏断门云。自有中伏假断如求性。有无不可得。故名非有非无。目之为中。此但伏性有无。犹未断也。次明假有假无。即性有无始断。所以然者。既识假有假无。即知毕竟无有定性有无。故名假断。准此等文。真俗二谛相由而有。故云俱是假也。
    疏二者二谛俱破假等者。此不相关三种方言。疏云。答彼真谛虽非假等者。净名玄述成实义云。彼本立俗谛有三假。三假可说真理是四忘。四忘不可说。故净名杜言释迦掩室。所以真理虽无名。为真假立名。遂属真摄。准之可悉。述义云。以成论等义宗。恒立俗谛三假真谛四忘。故今举失真谛宗耳。
    言又中假师闻假作假解等者。淡海记云。善钟寺融法师长于寺地师等也。述义云。禅众融长于辨。俱是诠法师学士。而作中假解也。有人传有说云闻二谛之假。作假解故云中假师。闻假作假解也。
    言师云中假师重等者。佛藏经第三卷云。过去苦岸。萨和多。将云。拔难陀此四比丘有相说地。堕于地狱。又大品经第二十七。佛告须菩提言。譬如比丘于四重禁法。若犯一事非沙门非释子。是着空名字。菩萨心亦如是。轻弄毁蔑余人。故罪重于比丘四禁。且过五逆。当知。罪中重者无过于此。应见大品信毁品说也。淡海记云。中假罪重者。佛藏经云。宁起四重五逆。真起一念有相心。故云重也。
    疏三者世谛破实等者。此亦不关三种方言也。言由来世谛等者。述义云。法假受假名假。是为三假绝于四句。名为四忘也。有人传有说云。此正成实义也。言真谛四绝则非假者。此实不生也。
    疏答世谛是假等者。若准净名玄。应云。三假为世谛。四忘为真谛者。世谛之有为待。真空为不待耶。此定两关也。所言假者。此有义也。言若待真者真谛非所待等者。若言世谛之有待真谛之空者。即世谛为能待。真谛为所待。只真谛也绝四句。故是非所待。世谛三假。何是能待也。言世谛既不待真等者。若言世谛之有不待真空者。亦不自待世谛。既不相待更成自性。便成自性云何是假耶。
    疏四者世谛破实等者。此第二方言之意也。故初牒云。世谛破性生灭。以辨不生不灭。明于中道。真谛破假生灭。以辨不生不灭。明于中道。故云如前释之。
    疏问世谛破实而世谛是假等者。淡海记云。此问意云。若言以世谛破实而世谛是假者。真谛破假。故真谛应非假。若以真谛破假。犹名假者。亦应以世谛破性尚名性也。言答真谛破假生灭等者。述义云。但破取于假生灭心。而不破其法也。虽言真谛破世谛假。而不言破真谛假。由此义故。云不言破一切假也。
    疏问既具有四句等者。言若言世谛破实生等者。问言尔者。初言世谛破性生。真谛破性不生。此乃不释八不耶。答。初二谛。俱无生义。世谛破实性。真谛破实不生者。不释八不。非谓余义。
    疏问叵有真谛等者。昙捷师云。所言叵者。普可反。字尽云。叵不可也。
    疏云。次不常不断者。下第二明不常不断也。言既闻真谛等者。述义云。天然者犹自然之异名也。故慧达师云达猥生天。□元康师云。天者自然也。又云。天者自在也。又云。天者自在义。是纵任之称也。有一卷记云。佛出世时。名为有佛也。佛灭度后时。名为无佛也。问。由来亦云。有佛无佛性常住。与今何异。答。大异也。何者。他不依教谛。常有真道理。而四绝也。今依教谛而明之。若不尔者。不言二谛也。有人传有说云。由来者成实也。
    疏云。不一不异等者。下第三明不一不异也。言光宅谓真理等者。有人传有说云。光宅寺法云师也。捡有传云。其光宅寺本是梁武帝父母之宅也。因观音像放光。号为光宅寺也。厥法云法师者。年登四岁便讲六卷泥洹经。其人生时。感得紫云。年至四岁从瓦官寺解脱和上。奉□请。于内道场。□为出家。御执剃刀。亲落发下。于三刀众中着僧剃之讫。□施法眼施名名法云师。仍配住光宅寺。乃至广说。述义云。就能证智。而有胜劣。故云真理亦浅深。非谓所证而有差别。所言果者。犹是重也。即是层级之重。不如轻重之物也。别记云。于十地中。有十重浅深真谛。故云果隔真谛也。大分诸大乘师等。皆云。因于智故真谛有浅深耳。只成实师云。真谛有浅深。故智亦有浅深也。言所以经云无色无形等者。如大品经第六卷。佛告须菩提言。譬如佛光中日月光诸天光不现。菩萨行般若时。菩萨句义无所有亦如是。何以故。是阿耨菩提。菩萨菩萨义。是一切法皆不合不散。无色无形。无对一相。所谓无相。龙树释云。如日月星宿真珠等诸天鬼神龙王光。于佛光中即不现。从大德神通力生故。菩萨句义亦如是。入此般若智慧光中即不现。因此譬喻教。诸菩萨常学一切法。不取相。无所得故也。今略引之。有人传云。无青黄等故云无色。无长短等。故云形也。别记云。约不异义。故云一切。就寂灭义。故云无相也。今案。大论第十八卷释般若品云。复次菩萨观一切法不合不散无色形无对无示说一相。所谓无相。如是等诸法一相。云何谓无相观种种相。一切法摄入二法中。所谓名色色无色。可见不可见。有对无对。有漏无漏。有为无为等。二百法门。如千难品中说。今第八复次不破诸法。明诸法从本已来不合不散。唯是一如唯一无相。就此以明总义也。诸法非一。故言不合也。非二。故言不散也。就诸色中取对眼者。名色。对余四情者。名对。此等皆有状貌。故名形。此等皆不可得。故言无色无形无对也。诸法皆无有实。故不可示人。故云无示也。诸法无实。皆不可为他说。故云无说。亦言语相尽。故云无说也。一相所谓无相者。此有二释。一解云。虽复百华异色。同是一阴。万法虽同一如相。故云一相。一相此如相。亦不可得。故云无相也。一解云。诸法皆是一毕竟空相。故云一相。此毕竟空相亦无。故云无相。乃至广说。准之可悉。
    疏云不来不出等者。下第四明不来不出也。别记云。由来拆俗得真等者。约就非于俗外之义。而为言也。言从真出俗等者。约就本来。而为言之。此之来出皆约真谛也。
    疏答智度论解集散品解无为法有集散云等者。如彼论第三十四卷云。问曰。五众法有集散。与此相违。故言不集不散。如法性实际等无相违故。云何言不集不散。答曰。行者得如法性等故。为集。失故。名为散。如虚空虽无集无散。凿户牖名为集。塞故名为散。今略引之。淡海记云。空集散者。成实师宗不立集散。只明大虚。故此集散。寄就毗昙。彼宗立有有为空。故言不来不出。真谛中道者。别记云。准上应云。约不偏义名中道。对世谛来出。故云不来不出为假也。下义准悉。
    疏答通即例之但佛弟子等者。别记云。彼宗皆许假生假假断假常。但云不断不常。约世谛言。不生不灭。约真谛言。然今随彼一往不言。而为言之。所言谛者○谛先王之名也。隐避也。忘也。
    疏一异来出即可通二义者。别记云。世谛者。假一异来出也。真谛者。假非一异来出也。是故云。通亦可真之与俗。皆有一异及以来出。故云通也。
    疏云。次二谛合具八不等者。此下第三明非真非俗具八不。于中又二。第一总标体用二。中第二随标别释。初中又二。初明合论用中具八不。复明合明体中具八不。初中又三。第一显经论明二谛差别。第二正明具八不。第三问答中以显各合差别。今言就合明二谛为中等者。第一明经论卷别。若准文起尽者。应云。欲显合用中以举经论差若准义道理者。应云。欲说合明体中以举经论异说。若准此判。科文就云。文中有二。第一总标体用二合中。第二随标用合中各具几不。初中又二。初双标体用二合中。后别约合明体中。以显经论差别。二判各有道理。任意取舍也。别记云。约合明中言具八不耳。不偏之义。名为合中也。
    言一者欲释经论等者。如大品经第三十一卷。佛告须菩提言。菩萨摩诃萨以世谛故。示众生若有若无。非以第一义众生于五受众生有差相。故不知无所有。为是众生故。示若有若无。令知清净无所有。大论释曰。菩萨世谛为众生。说若有若无非第一义。若有是实有。无亦应有实。若有不实。无云何应实众生于亦五受众生中有所著。为是众生。离有所得。无所有故。菩萨说无所有俗法故。分别诸法。欲令众生知是无所有也。又仁王经上卷二谛品云。大王。若有为无即世谛也。以三谛摄一切法空谛色谛心谛故。说一切法不出三谛。我人知见五受阴空。乃至一切法空。疏主释云。下第三明诸谛教门摄一切皆于空。文中有三。言若有若无等者。第一明世谛。此意明凡夫定执有无。故名世谛也。言以三谛等者。第二明三谛摄法。三藏师云。诸法本性为空体也。凡夫色□显。据色为端。名为色谛。二乘人修道无漏心。名为心谛。若义论生死涅槃。各有三谛生死。三者天人四大色是色谛。八识心。是心谛。生死无涅槃。是空谛。三者真实色。是色谛。二真实心。名心谛。无生死四颠倒。名空谛也。教虽说三。理非三也。我人知见下。第三明世谛还归于空。又教化品偈云。二谛理穷一切尽。疏主释云。能所立□冥境智俱寂。故云理穷一切尽。今文意云。尔故云摄法义周也。准之可悉。述义云。就合门二谛。开合明中。故云摄法周也。
    疏二者单明二谛等者。如菩萨本业璎珞经下卷。敬首菩萨白佛言。二谛法性。为一为二。为有为无。佛告敬首菩萨言。有谛无谛中道。第一义谛。一切诸佛菩萨智母。又云。慧有三缘。一照有谛。二照无谛。三照中道第一义谛。晓法师疏下卷佛母品云。别释二谛。即有四门。一有无有门。二三无二门。三因缘门。四假名门。有无有门者。谓分别性有理有事。道理假有假有非空。名为有谛。事法实无。实无是空。名为无谛。如经世谛有故不空。无谛空故不有故。真如即是中第一义谛。第二二无二门者。前说二谛有无差别常尔不变。名为世谛。有无俱空平等一味。是名故为第一义谛。第三因缘门者。诸佛已出三界诸行。而起机缘还入六道。如是感应因缘集会。以知不无。名为有谛。虽不是无。而不得有。不得有故。且谓之无。虽谓之无而不存无有无俱无。名为无谛。此门二谛即是中道第一义谛。所以然者。有不生故。即为无谛。无亦空故。即为有谛。所以二谛即为中道。第四假名门者。三假集有。名为世谛。实相名为第一义谛。具明如彼。而言单明二谛者。述义云。就关门二谛言。淡海记云。约离门二谛。辨合明中之文也。
    言第三明非真俗方是体中者。有人传有说云。单明用中为一。事论用中为二。今非真俗名为第三。非是先泯二归不二句也。又传有说云。指于先泯二归不二句也。非是单明用中合论用中之第三□也。显在下释泯二归不二之名文处也。又传有说云。与初释同。文执理尔。唯一不须明三谛。二明三谛义。故知尔也。准之可悉。
    疏云问云何但明二谛为中等者。此下第二随标别释。亦可第二随标以辨体用合中各具八不。于中又二。第一明合论用中具足八不。第二明合明体中具足八不。初中又二。初正明具八不。后问答。以显各合差别。初中有三。第一明初四不。第二明不一不异。第三辨不来不出。此文初也。言彼云真故无有等者。伪秦长安昙影法师中论疏序文。今略引证成四不义。所言彼者。彼昙影师也。所言真故无有等者。述义云。此就关门二谛。而为言之。言果者深也言即是不有不无等者。疏主释成序意也。有人传云。影师之言。至于不常不断之文也。所以然者。初云旧二谛本文亦有同文者。非也。捡序文者。显然无疑。具引序文。如记第二也。恐烦恼不记。准可悉。
    疏云不一不异者例上应云等者。此下第二明不一不异。言例上应云等者。例上影师序文。应云也。
    疏若对破立者开善谓真俗一体等者。如二谛章下卷云。就明二谛一体家。复有三说。一云真谛为体。此有二义。一明空为理本。明一切法皆以空为本。有非是本为是。故以真谛为体也。二有为俗谛。拆俗为悟真。故真为体。二云俗谛为体。要由拆俗。故得真。若不拆俗。即不得真。良田前拆俗故得真。所以俗为体也。三云二谛互指为体。前两家□□。今明具二义。明空为有本。故真为俗体俗为真用。拆俗得真。故俗为真体。真为俗用。二谛互为体。真俗互为用也。此即是开善门宗。有此释。开善本以真为体。余两释支流。准此章文。以真谛为体。故云二谛一体也。
    言龙光寺者。述义云。就师龙光寺释慧珠也。开善寺智藏师大学士。此法师住彼寺。江左敬法师。故举寺为名也。此师宗立三假。为俗谛体。四忘为真谛。名相为俗谛体。无名名相为真谛体。故二谛体。故二谛体异也。而言龙光。方案。高僧传第五卷道生传云。其年夏乘青园佛殿。龙升于天。光影西壁。因改寺名曰龙光。又云。又有释慧生者。亦上龙光寺也。
    言所以天亲释大品明十种散等者。如梁摄论第六卷云。论曰。十散动分别。谓菩萨十种分别。无有相散动。增益散动。损减散动。一执散动。异执散动通散动。别散动。如名取义散动。如义起名散动。释曰。菩萨分别。不与般若婆罗蜜相应释名散动。般若波罗蜜经说。十种法对治。此十种散动无有相是散动因。为对治此散动故。经言。是菩萨实有。释曰。由说实有。显有菩萨。以真如空为体也。有相是散动因。对治此故。经言。不见有菩萨。释曰。不见有菩萨。以分别依他为体也。以有增益无所有。此执即是散动。对治此故。经言。何以故。色由自性空。释曰。由分别色性色性空也以无损减实有。此执即是散动。对治此故。经言。不由空空。释曰。此色不由真如空故空也。依他分别即是空。此执即是散动。对治此故。经言。是色空非色。释曰。若依他性。与真实性是一。真实性是清净境界。依他性亦应如此也。色与空异。此执散动。对治此故。经言。无色异空。故色即是空。空即是色。释曰。若色与空异。此空即不成。色家法空不成。色通此义不祥。譬如有为法与无常相不异。若捉分别性。说言。色即是空空即是色。何以故。此分别色永无可有。此永无所有即是空。此空即是色无所有。不如依他性于真实性不可说。一由清净不清净境界故也。执色有。通相为性。谓有碍此执散动。对治故。经言。何以故。舍利弗此但有名。所谓色。释曰。唯有名。是色通相。何以故。若离名色实无体性也。已执色有通相。又分别色有生灭染净等差别。此执散动。对治此故。经言。是自性无生无灭无染无净。释曰。此色无所有为通相。若有生即有染。若有灭即有净。由无此四义故。色无别相也。如名。执义。于义动。对治此故。经言。对假立名分别诸法。释曰。名是虚假所有作。对诸名。分别一切法也。如义于名。记旧执。此执即是散动。对治此故。经言。由假立客名随说诸法。释曰。名不与法同相。经言。如如随说如是如是。生起执着。释曰。随假所立名。说诸法。计名与法不异。经言。如此一切名菩萨。不见若不见不。不生执着。释曰。为对治十种散动。故说般若。以此说为因无分别智生。由无分别智。灭诸分别惑。具明如论。

中论疏记卷第三（之本）
中论疏记卷第三（之末）

          大安寺沙门安澄撰


    疏云不来不出等者。此下第三明不来不出也。别记云出犹去也者。约过去灭义。而为言之。言例上应知者。上明世谛不来不出之处云。感病无穷。不可备举。世谛谛中道无量。亦不可具明。今更以二门显其大要。即病无不破。中无不显。惑者虽闻上六不。而终谓决定有。既决定有果。若非外来。必从内出。故来次明不也。明真谛八不之处云。由俗得真。故名为来。从真出俗。目之为出。今破此来出。故明不来不出。准之可悉。
    疏云问各明二谛中道已竟等者。此下第二问答。以显各合中差别也。言大朗法师教周颙等者。如二谛章下卷云。山中法师之师。本辽东人。从北地学三论。远习什师之义。来入南吴住钟山草堂寺。值隐士周颙。周颙因就受学。周颙晚作三宗论。明二谛以中道为体。有智琳法师。请周颙着宗论。周颙云。弟子若出此论。恐于众人。琳曰。贫道昔年小时。曾闻此义。玄音中绝四十余载。檀越若出此论。胜国城妻子目头布施。于是始出此论也。述义云。震旦国钟山隐士姓周。名颙。所谓天下无双者也。淡海记云。道朗师之檀越。名周颙也。所言颙者。玉篇。妄谓反。味前也。
    疏云次泯二谛以归不二等者。此下第二。辨合时体具八不。于中为二。初总显体用差别。后别辨八不。初中言若作体用等者。所言上三种者。世谛中真谛中。合论用中。只是离合。以为三中。物体唯用中也。言今次明体中者即是收用归体者。收上三种用。归今体中。然有人云。第二方言不明体中者。盖不见此文焉。若言非是第二方言。辨余方言体中者。此三种用。亦不应第二方言。若言尔者。第二方言。明何义耶。故知。谬传也。只言初牒不明体中之文。至于此处方明体中者。亦应许耳。彼亦失总一二复次之意。故亦不应理。若言。答文云。八不言得意色。若有生灭无灭。犹是生灭义。非生灭非不生灭。乃是无生灭义。故二谛虽泯生无生。犹是释八不义也。既言故二谛虽泯生无生。所言泯者。犹泯破义。故世谛破性生灭。真谛破假生灭。是假生灭。不性生灭。故得无生灭之称者。此救甚精。实难通释。只作此释。上下相违。既言若有生灭无生灭。犹是生灭。非生灭非无生灭。非生灭是无生灭。然云。何言无生者。真谛所除假执。不性生灭。故云无生灭耶。今谓。若有生灭等者。是有义。即世谛假也。非生灭等者。是空义。即真谛假也。所以约二谛。是泯生无生假。而犹是释八不义。故云。二谛虽泯生无生等。所言泯者。犹是泯寂泯归之义。非是泯破也。
    言故大品经云等者。彼经第三十九卷。佛答须菩提问。文略引之。具如记初卷。述义云。所言无道者。无菩提因。以金刚以还。名为道故。无果者无涅槃故。慧达云。至极之果。唯有涅槃也。言涅槃经云者。彼经第七卷。佛告迦叶菩萨。今文略引之。疏主释云。若言无明因缘诸行。凡夫分别从来。正着此破数论。岂不言明无异。即是愚人。具如彼疏第九卷也。述义云。明者解也。无明者烦恼也。言亦真之与俗等者。疏主准经作之也。言今明诸佛菩萨等者。佛藏思益等文之也。言今明佛菩萨等者。佛藏思益等文。述义云。言无名相者。谓无因缘名相。言强名相者。假于因缘名相。所言强者。施设之义。以无名相。不滞于无名相。恒名相义。故言强名相说。问。强说之言为约体耶。为约用耶。答。约体而论。问。约亦用亦有以不。若言有者。与体何异。若言无者。何故大品善达品云。量切诸法强名。答。大品之意。约因缘法。何者。一切法无自性假有。以假义名强耳。大品既言一切法。故知。是通于体用。因体为用。因用为体。所以强说之。言约体用之。然佛藏经。但约体言强名。大品通于体用。言强名也。问。何故佛经如此不同。答。悟缘非一。故说教不同。如大经云。如来世尊有大方便。无常说常。常说无常。说乐为苦。说苦为乐。又云。不系之船。随风东西上下不定。准之可悉。
    疏云以空有为世谛等者。此下第二别明八不即成四别。今此第一辨不生不灭也。只此文难见。何者。上明真谛具八不之处云。以空有为世谛。有空为真谛。以空有为世谛。世谛即是假生假灭。对世谛假生。明真谛假不生。对世谛假灭。明真谛不灭。不生不灭为真谛中道。今何故言。以空有为世谛。世谛即是生。有空为真谛。真谛名为灭等耶。有人传有说云。世谛破性生灭。明假生灭。真谛破假生灭。明不生不灭也。生灭为有。有即生。不生灭为空。空即是灭。故云。真谛为灭也。又真谛为灭者。是寂灭义也。如言生灭灭已定灭为乐也。又云诸法从本来。常自寂灭相也。问。此体中何具八不。答。世谛以八不。破性八谬。真谛以八不。破假八计。禀教之流。闻此二谛。便作二解。故泯二谛。以明中道。世谛为生。真谛为灭。不生不灭即非真非俗中道。从前二谛。超越一节也。非此破病也。准之可悉。
    疏云不常不断者亦得例上等者。此下第二。辨不常不断也。言亦不得例上者。上云既闻真谛不生不灭由来。便谓有真谛。天然绝四句之理。有佛无佛性相常住。是故云常。而真谛绝于句。此即为断。今破此断常。故云。不常不断。准之可悉。言世谛有虚假必归磨灭等者。此文易见也。
    疏云不一不异等者。此下第三。辨不一异也。上云惑者。既闻不生不灭不常不断。便谓真谛。理无差别。故名为一。真理亦有浅深。故累隔真谛。故名为异。准之可悉。言若为成上等者。所言惑者者。开善寺智师光宅寺法云师。准之可见。
    疏云不来不出等者。此下第四。辨不来不出也。言以来是不来相等者。如净名中卷文殊问疾品。维摩诘言。善来文殊师利不来相而来。不见相见。文殊师利言。如是。居士若来已更不来。若去已更不去。所以者何。来者无所从来。去者无所至。所可见者。更不可见。疏主释云。维摩诘言下。第三净名慰问。言不来相而来者。此文此但近是宾主交言以相慰问。远贯一经。该通众教。故前以此言。标其篇首。所以标此言者。为时众。谓文殊从庵园来。及与净名相见。故今明文殊来是不来而来见是不见而见异凡夫二乘人也。以能不来而来不见而见故。为善之极矣。文殊师利言下。第四文殊酬答成净名之意也。若来已等者。此明三时无来义也。来已即来事已谢。故无来也。又言去已等者。庵园望方丈。即见文殊有去。方丈望庵园。即见文殊有来。故明去来义也。来者无所从来。此庵园空也。去者无所至。此明方丈空也。来去既尔。见义亦尔。述义云。净名言善来文殊汝以不来相而来。故我亦以不见相见而见。唯从佛所至方丈故名去。就方丈见时。是来者非也。违疏文故也。只得疏意应云。以文殊来不来相而来故。来无所从来。去亦不去相而去。故去无所去。又疏述有人说言。真谛无来。世谛有来。故云。不来相来也。今疏主意以世谛来是不来相而来故。来无所从来。真谛去是不去相而去故。去无所也去也。
    疏云。答论云以此八事等者。如此论初卷重牒长行云。答曰。诸法虽无量。略说八事。则为总破一切法。今略引之。元康师云。此第二答也。此之八法。总摄诸法。若破八法。无法不破也。有疏解云。诸法虽无量者。然其所问。明诸法实无量众生亦无量。如来教亦无量。既有八万四千烦恼法门。故云尔耳。略说八事者。破申有广略。今略非广也。即为总破一切法者。释伏难。难云。病无量。教无量。说八事为尽不。解云。略破。破尽申亦复然。若使如此。即总破一切法尽。名之为论。谓破一字尽言一字者。所谓道也。众生失道故迷。今破道迷。即破一切迷。申道即申一切。准之可悉。言则众生心唯行此八事中等者。谓众生虽无量。彼心唯行生灭断常一异来出之中也。言□悟无生者。别记云。□犹玄也。今案。玉篇云。□胡土向反。远也遐也。传要训取也。
    疏云。次结束之等者。此下大段第二结束。以辨中假也。言四种中假者。述义云。一世谛中假。二真谛中假。三合论中论中假。四合明中假。假义唯于非有非无。假说有无。有无体始立。故是体假。又非有非无是体假者。就体中无。以假说义也。淡海记云。四种中者。二谛各中为二。单约二谛说之。分明中即为三假。复加体也。四种假者。二谛各假为二。单约二谛。而为言之。合说假义。即为三。以此三假。望于体中为四也。别记云。四种中假者。一世谛假。即假生灭。二真谛假假。假不生灭。三合假。即约二谛假合而言之。但离合义异耳。四体假。非体之理。强为体义。称为假耳。所言假者即强名义也。有人传有说云。四假之离边义以为四中也。今捡。疏文云。非真俗为体。假真俗为用。假真俗为用中。非真俗为体中也。问。若立体假者。不可泯假为体中。答。均正玄义初卷云。一家云亦得。言体中假亦不得。尔言得者。如八不义中记。言不得者。以体明不二故。不论假。而名为中。用论二。二用无穷。故是假也。今疏主意。捡文自知。
    疏云二者体用等者。别记云。所言此义始正者。是中道义也。亦无所得义也。    　
　　疏云答一往目之等者。所言为欲释论文中假故一往立于体用者。有人传有说云。四谛品云因缘所生法我说即是空亦为是假名亦是中道义是也。言复为对由来等者开善云。真谛为体。此有二义。一明空为理本。明一切法皆以空为本。有非是本为。是故以真谛为体也。二有为俗谛拆俗本为悟真故。真为体故二谛为一体也。龙光云。三假为俗谛体。四忘为真谛体。名相为世谛体。无名相为真谛体。故二谛异体。今为对此等师故明真俗是用非真俗方是体也。
    言师又云直称体用等者。有人传有说云。所言师者兴皇师也。只语势至于纵迹此师语耳。所以然者。下疏主释显兴皇师决意也。所言踪迹者。玉篇上蹗字蹗所掎所解二反。廗履也。行貌也。下字亦反。道不安也。往来貌也。言如体用一事既尔等者。述义云。色等六尘者。眼等六根之所缘对故云六根所对也。行住坐卧依此四仪行说法等事。名之为动。入观摄念名之为静。故云四仪动静也。言无复下心者。述义云。下犹置也言师又云凡有所说等者。有人传云。此兴皇师语。言不得复守言等者疏主释显也。言如雹摧草等者。如法华玄第二卷引大论文云如霜雹草死草死而雹消。若能远离二边乃称妙悟。述义云。雹者枯雕之义。白虎通曰。雹之言合阴气专清。凝合为雹也。有人云。雹满角反。雨水也。言又师云等者。有人传云。此亦兴皇师语。言言不动观念等者疏主释成。所言动者乖也。失也。言师又云等者亦尔。言即知下疏主辨之。亦可悉可从初至于无依还是依是兴皇师语。言翼□悟之宾等者。如睿师序云。是以龙树大士拆之以中道使惑趣之徒望玄指而一变。括之以即化令玄悟之宾丧咨询于朝彻。元康师云。玄悟之宾者谓学道之人也。言望玄指而一变者。以指指月令人得见。以言言理令人得解。今以中论文□□言譬之于指也。论语云。齐一变至于鲁。今借此语为用也。疏主释云。令玄悟之宾等者此寄斥震旦庄周以呵天竺外道。良以此土无别外道用老庄以为至极。是以斥也。玄指者即是斯论。获斯论重玄之言因改二乘之执。□有得菩萨因归不二。故名一变。若守二乘不归一道封执偏大。未悟平等□是守指忘月。不名一变。今改小入大。□有得而悟无得。如因指得月。故称为变也。述义云。说法之人名之为主。听法之缘是名为宾。故云□悟之宾也。不生名为玄悟也。一向了悟故云一变也。别记云。玄指者理也教也。
    疏云。昔山中学士名慧静法师云等者。捡文可见。言而遂舍偏着中等者。疏主释显也。所言安者止也。定也。安置也。言师云此是足载耳者。百喻经。担死人譬云。昔有一人养牛为业。依山放牛乃住。山中同养牛者多。如村邑。时有一人急死一儿。谓众人言。我此儿死不能远弃。君等可以家及牛等移往他处更作住止。众人责曰。一生之间。一家有余。何为多家。又一儿死故。令多人移志如此言耳。其人答曰。一儿独偏那可担云。便刹一儿即对担去。众人责曰。汝大愚痴。合譬云。诸比丘等烦恼自近。犯一戒时。知识师友密教化之忏悔。除罪进福。犯戒者耻。妄语云不犯不悔。又加妄语。重增两罪。不异向人杀儿足担也。准此经文。今云足载者犹足担也。述疏云。足子俞反。左传云。言以足志。文以足言。杜预注曰。足犹成也。暴便壁也。子欲反。止也。满也。得也。戴者子载反。事也。行也。成也。辞也。为也。言也。物终更生也。戴始也。则也。□出玉篇。今解戴者犹担也。即是成担义也。言可谓下疏主语耳也。
    言而经论意等者。如净名玄。述义初卷引有论云。佛告頞ｊ。汝行乞食。若见非常之人莫广说法。时舍利弗值于林下。问曰。汝是谁人。答曰。沙门。一切有为法因缘空。无主息心达本原。故名为沙门。又问。汝师是谁。答曰。我师天中天。三界无极尊。神通游十方。相好身丈六。时其外道发心悔过。初得果也。中本起经云。一切诸法。本因缘空。天主息心达本源。故号为沙门也。此就德行彰其名也。宝梁经上卷。摩诃迦叶白佛。云何为沙门。佛告迦叶。所为沙门者寂灭故调伏故利衰毁誉。称讥苦乐。坚心不动如地。故于诸形相。心无染着。心行成就。如虚空故。若能成就如是行法。是名沙门。故云经论意在等也。言沙门者。诸出家人之总名也。或曰桑门。正言室罗摩那拏。此曰勤劳。谓以修道至诫多劳。亦云息恶。泛论恶者。是不善性。今兼无记。息谓令不起义也。言又息之等者。有人传云。此是庄子文。只彼文云息之又息之也。今此文初云。又者此疏主意。即复次之中异名。今捡。涅槃无名论第七演云。书不云乎。为学者日益。为道者日损。为道者为于无为者也。为于无为而曰日损。此岂顿得之。恶损之又损之。以至于无损耳。老子德经曰。为学日益。为道日损。损之又损之。以至于无为。无为而无不为。河上公曰。谓政教礼乐之学也。日益者。情欲文饰日以益多也。道谓自然之道。日损者。情欲文饰日以消损也。损情欲又损之。所以渐去之也。当悟如婴儿无所告为也。情欲断绝。德与道合。则无所不施。无所不为也。大隐释曰。学谓时俗经衍之学。修为即果。欲日以增益道。谓出俗自然之道。修为即情。累日以消损也。述义云。修甚深正观。道者游心于中道理。寂静无为。即游心于中道。而见疑等。万累念念消损。如此之事何顿得耶。必经地地。渐次消损。损之更损。至于佛果。都损尽已。更无可损。损者断之异名。修正观者。见诸烦恼本来不生。今亦无灭。乃是正道。如此之人不起惑染。是名损之。乃至广说。准此等文。今云无息者。无损无为之异名也。只有云。庄子者恐谬传也。
    言所言不破中假等者。有人传云。上云。问师何故立于中假。复以何义义破中假也。今牒此问。故云。所言不破中假者。所言体者。观也。悉也。解也。言而今言破等者。别记云。约所立性所立假。而为言之。所言为者。由也。被也。有也。今须由训也。所言道者。约本来空义。故云是道也。言用道为非道者。为犹成也。
    言二者又须如性即是假等者。上答文应答。且有四义。一者上以释竟。今当重说等。故今云二者也。所言知性即假者。此约分别心。故云性即假也。亦得言约所立境。彼所立增是永无。故亦摄世谛义也。何者理外。若心若境。皆是世谛理。内心境。皆是真谛也。今谓不尔。违次文故。何者。一切凡夫妄想颠倒故。思因缘假。以为性实。诸佛望性所谓之性。常是因缘。所言谓者。意也。犹意思也。观者。望也。现百论疏也。言故云一切世谛等者。涅槃经第七卷佛告迦叶菩萨言。今略引之。疏主释云。前来如此广说。得无得常无常皆是如来善巧方便。即是世谛。今即卷归皆是第一义谛。然准中论游意。引华严经第五卷文殊偈云。一切有无法。了达非有无。准此应云。一切权实法。了达非权实。若准此言。一切性实法。若于如来即是假法。准之可悉。
    言三者体道之人等者。有人传有说云。知之字至于出自两缘方用也。所言两缘者。别记云。约学悟而言之。空有亦尔也。言四者寻教之流等者。文意易见。
    疏云明浅深门第五。此下第五门。于中有二。第一约四重二谛。以显自他差别。第二约四重二谛。以释八不。初中又二。第一正约四重二谛。以显自他异。第二明须作四重二谛之意。初中又二。初正列四重二谛。后问答以示理教。即显第四重二谛。约第一列四重二谛。即成二别。一作初章中假辞。以示差别。即初重二谛。二约后三重二谛。以示差别。初中有四番问答。即为四别。今此初也。又二谓问与答。
     言问他亦云等者。案。大义记第八卷二谛义云。辨有无者。谓俗有无也。俗虽名有非是实性。但众缘相类虚假曰俗。俗既虚假。捡之无体。即此之无是假无。谓无为真。真俗二理。悉当但称谛也。准此记文。今言他者开善寺智藏师也。言答须初音语等者。言初章者。述义云。为人无生正观之初。故名初章。故华严经第二十四卷。解脱月菩萨请说十地偈中言。譬如诸文字皆摄在初章。诸佛功德起十地为根本。然释初章。凡有四义。一者初章即是有无。所以有无名初章者。夫诸佛说有无之教。表非有非无之理。必依有无以为初。故是名为初也。章者表也。二章犹明也。若他有无。各守自性。不得现示非无有无理。所以非明。今明有无即是因缘即得显理。故云明也。三者有无即是诸佛也世初说。言说即成于章句。故名为初章。所言章者。教之异名也。四者章犹句。有无即是四句中初。故云章也。问。既言初章。亦得后章以不。答。均正玄义初卷云。不住之初即贯前后也。故大品经。初明以不住法住般若中。终讫乎无所得。故关中旧影云。初章之义只是不住得无得之语。其意包含。准此师意。亦得后章也。言他云有有可有等者。有人传云。此处但有三句失三句者。一者他有有可有。即有无可无。二者故有不由无。即无不由有。三者有是自有。无是自无也。得三句者。一者今无有可有。则无无可无。二者无有可有。由无故有等。三者由无故有。有不自有等也。次言有不自有故非有等者。明中假义。亦是明有无义也。
    疏云。问非有非假说有无等者。此下第二番问答。言答非也者。淡海记云。师云。非有非无是中实中。所以非中假义。故云答非也。今谓不尔。即是欲明立假名宗文。非明中文。故云非也。非谓非有非无。以为中实中也。言得意密取等者。别记云。此约用内而为言之。所言密者。犹是但也。今捡。切韵第五卷云。亡笔反。秘密也。
    疏云问初章等者。此下第三番问答。言问初章等者。别记云。此问大意。若通言者。初章即具中假。若别记言者但是假耳。但是用中故发此问也。此约体问。言答若总詺等者。别记云。初章中假。总名一章。何者此中假也。一切初学人之章门。故云初章。此约通义。名为一章也。只疏主意。从学中假而为言之。但约利钝以为异耳。均正之意。初学假也。后学中也。
    疏云。而师分之一往异等者。述义云。此有四对。言他有有可有等者。第一性假一对。言他有有可有不由无故有等者。第二由不由一对。言他不由无故有等者。第三自不自一对。言他有是自有等者。第四二不二一对也淡海记云。言四对者。可不可。由不由。自不自。故不故是也。亦可相由。不相由。自不自。二不二性假是。有人判云。初说当于文。次后说不当也。此四句出第二方言也。彼云。有不有。由不由。自不自。假不假此当初说也。言此四节语等者。别记云。一相由。二不自。三假。四不二也。
    疏云。问初章中假等者。此下第四番问答。言初章是伏等者。别记云。此约用中而为言之。何者。依于初章。以显用中及体中故。又有四句。一者中伏假断。谓虽说中未能解故。但是伏耳。当说假时方能解故。所以云断。余三亦尔。此云中假者。一往约世谛中假。而为言之。言伏断者。便约现起惑而言耳。非谓成就也。成就惑者。但于菩萨位。而伏断故也。言初明有无等者。有人传有说云。所言初明假有无者。初章也。别而言之但是假耳。只是用中也。次明假有无等者。中假也。非有非无。假说有无。从有无入晨有非无也。言故初章中假等者。别记云。初章之假。与中假之假。俱是一假。只约动有无执义边。名初章假也。若约有无不失义边。名中假之假也。但是初章之内假耳。此初章内。若善言时具三谛故也。言若守初章中假等者。述义云。禅众融长于辨。俱是诠法学士而作中假解。两来为假。两去为中。故兴皇大师以为中假解。两来为假。两去为中。故兴皇大师以为中假师。亦所破云。两来不成假。两去不成中也。均正玄义初卷云。非有非无即两去即是断。而有而无。两来只是常。此是断常二见。何谓中假也。故一家旧云。两去不名中。两来不成假也。别记云。言若守初章中假者。只约用。言是中假师者。着中假人也。言师又云初章等者。师语也。谓动性有无等。疏主释成也言中假即破等者。亦是师语。言明假说有无等者。疏主释成。亦可从初讫乎假为释。疑皆是师语。次明假说下疏主释成。虽有二说。后释好也。任意取舍也。
    疏云二者他但以有为世谛等者。此下第二约后三重二谛。以显自他异法。花玄第四卷末云。摄岭相承有三种二谛。一以有为世谛空。为为真谛。二以空有皆俗。非空有为真。三者不二不二为俗。非二不二为真。今准十二问论疏。若空若有皆是因缘。如因空故有。因有故空。空由有成。有由空成。故此空有。□名俗谛也。 故有。有无自性。是即非有。由有故空。空无自性。是即非空。非有名真谛。今从空有二。悟入非家非有不二。即以二为不二门。故云。二者他但等也。此即第二重二谛也。
    言三者等者。二不二皆是因缘。由不二故二。由二故不二。故二不二。□是因缘名为世谛。由不二故有二。二无自性是即非二。由二有不二。不二无自性。故非不二。非二非不二。名为真谛。故从二不二门。入非二不二理也。
    言四者等者。二不二非二非不二。□是悉名世谛。因缘无自性。即无二不二。亦无非二不二。言断虑穷。乃名真谛也。所言三种二谛者。别记云。约合门二谛。而为言之。
    疏云。问以前三皆世谛等者。此下第二问答以示理教也。言答自有二谛为教等者。净名玄云。以有无为教略有五义。一对理明。二谛是教。以至理无二故。非有非无。今说有说无。故有无为教。准之可悉。
    言转则适缘等者。述义云。所言转侧者。犹转势之别目也。侧者趣也。别记云。随顺机欲而回趣也。今案玉篇。侧俎棘反。旁也。反侧者。谄谏之人也。不反正直也。倾也。倾口营反。易霞也不正也。伏也。聊也。侧也。
    疏云。问何故作四重二谛等者。此下第二门答。辨须作四重二谛之意。于中有二。即问与答。答中有四。第一约顺机得道义释之。第二约经说不同义。辨四重二谛。第三约晓喻浅学义。辨四重二谛。第四约渐次化物义。辨四重二谛。今此文初也。故法华玄第四云。一者谓各各为人悉檀。自有闻初得道。或有闻后受悟。是以根性不同。二谛非二也。别记云。此中云三根者。但约转节而为言之。不论第四合门二谛也。
    疏云。又为释经论等者。此下第二约经说不同义以辨四重二谛也。故法华玄云。三者不释佛教不同。经辨二谛。虽多不出三也。乃至广说也。言如大品云等者。如彼经第三十七卷成就众生品。佛告舍利弗言。菩萨摩诃萨住二谛中。为众生说法世谛第一义谛。舍利弗。二谛中众生。虽不可得菩萨诃萨行。般若中以方便力。故为众生故说法。大论释曰。不但说空。不但说有。为爱着众生故说空。为取相着空众生故说有。有无中二处不染。今略引之。言大品又云若有若无等者。如彼经第三十一卷。佛告须菩提言。菩萨摩诃萨。以世谛故。示众生若有若无。非以第一义众生于五受阴中有着相。故不知无所有。大释曰。菩萨谛故为众生说。若有若无。非第一义。若有是实有。无亦应有实。若有不实。无云何应实。乃至众生于五受阴中有所著。为是众生离所有。无所有故。菩萨说无所有。世俗法故。分别诸法。俗令众生知是无所有。今略引之。言华严云等者。如彼经第三十四卷云。尔时普贤菩萨。欲明诸菩萨行诸佛菩提欲明菩萨清净法身出妙音觉悟众生起菩提心。故以偈颂曰。一切众欢喜。除灭诸阴盖无二智慧中。出生人师子。不着不二法。知无一二故。略引之。言华严又云等者。如彼经第八卷十住品中。法会菩萨承佛神力。普观十方及诸界。以偈颂曰。世间所有世谛法。名字谈论语言道。悉欲明达世谛义。菩萨因此初发心。一切诸法语言断。无有自性虚空。悉欲明达真谛义。菩萨因此初发心。今取意引之。法藏师疏第五云。颂初住有四十六颂。今此二颂求所知二谛法发心。以是说法主。故名法慧。准之可悉。初发心所言发心者。是发悟义也。从初发心。乃至十地。皆是发心也。有人传有说云。此四经文中第四经文。为合站二谛。证文先三经。若就利根人悟者。为合门二谛。若就钝根人未悟者。为开门二谛。又仁王经云。有谛无谛中道第一义谛。此开门二谛。大品云。若有若无世谛故说非第一义者。是合门二谛。今谓不尔。开门二谛。摄法法不尽。唯教非理。合门二谛。摄法义周。通理教故。准之可悉。
    疏云。又为对由来等者。此下第三为晓喻浅学。辨立四重二谛。故法华玄云。第六即世学者。明三假为世谛。三假空为真谛。唯有此义。但初门意耳。是故引之明三假。空有皆俗。非空有为真谛。彼即云。我自有二谛。复有非真俗为中道。是故今云。二谛与中道。亦是俗谛耳。非二不二乃为真也。述义云。即世学者成论人也。准之可悉。
    疏云。又为破四病故说四门等者。此下第四约渐次化物义。辨四重二谛也。故法华玄云。四者欲渐引众生示阶级方便。无始已来。有此邪心。及以外物等。谓是实有。是故诸佛出世。而为说之。此是世俗实耳。非圣实也。若诸法本性空乃名真谛。故中论云。凡夫颠倒为有。于是人是实名为谛。诸贤圣真知颠倒性空。于圣人是实名为谛也。而众生便谓有非实谛。空是真实。即舍有取空。是故说云。空之与有。此是二边。皆是俗谛。非空非有中道之法。乃为真谛。或者虽舍二边。复滞中道。是故第三次明远离二边不着中道。乃是真谛。二边中道皆世俗耳。述义云。诸贤圣者。唯就二乘。而为言之。只法华玄。凡有六义。然此阙无第二依谛说法义。与第五道凡接圣义。言空有出两情者。别记云。约迷悟故云两情也。
    疏云问此四重二谛等者。此第二约四重二谛。以释八不。于中有四番问答。初二番问答。正释八不。次一问答。引证释成。后一问答。举旧说和会。初二问答如文可解。第二问答中。言智度论释无生法忍云等者。如彼论第二十七卷释初品大慈大悲第三十五末云。问曰。何等者是阿鞞跋致地。答曰。若菩萨能观一切法不灭不不生不不灭不共非不共。如是观诸法。于三界得脱。不以空不以非空。一心信忍。十方诸佛所用实相智慧。无能坏无动能者。是名无生忍法。无生法忍即是阿鞞拔致地。慧影疏第十二卷云。以下次出其位地。若论正位。即是七地。明七地菩萨得无生忍。观一切法。本来无生亦复无灭。此无生无灭亦不可得。故云。不不生不不灭也。不共已下。明空有双观。万法参差。不一故云不共。同是一如莫二。故云非不共。又解诸法因缘相生。是故名共因缘相生。即空故名不共缘起。及空缘不可得故。言不共非不共。又色心名异名不共。境智俱冥为共。反覆作之悉得也。于实相中。无所疑惑。故云一以信忍也。今略引答文也。述义云。如彼论第六卷云。诸法不生不灭。非不生非不灭。亦不生灭非不生灭。亦非不生灭非非不生灭。已得解脱。空非空。是等悉舍灭诸戏论。言语道断。深入佛法。心通无碍。不动不退。名无生忍。今取意略引之。言不共者亦不生灭等非不共者亦非不生灭等。如文应知。已得解脱者。于邪见得离故。非空者。于空不取故言非也。净名玄述义云。如彼论第八十六云。菩萨住柔顺忍中。学无生无灭亦非无生非无灭。离有见无见有无见非有非见等。灭诸戏论。得无生忍。今取意略引之。解曰。不共等者。凡有一义。一者生灭为生。不生不灭为灭。如此生灭曰共。非此生灭故曰不共。非此不共曰非不共。二者生灭合说故曰共。非此共曰不共。非不共者同前。犹如二谛合说。为合明中。然则不生不灭。是为真谛。非不生非不灭。是为中道。故知。不共是真谛。非不共是中道。问何故生灭合为生耶。答。只生为生故。对单生言复生耳。亦欲示一法含多义。不生不灭以为灭者。非俗谛生灭。故名不生灭。而对俗谛有法之生真谛无法即名灭耳。案云。论文虽三。初文为正。后二取意。准之可悉。
    疏云。问摄山大师等者。此下第问答举旧说。以和会也言摄山大师者。指道朗师。是根本故也。
    言答须深得此意等者。净名玄云。二者望缘对人体道。未曾有无。今说有无。此为教物故。有无为教。准之可悉。
    言二者拔由来二谛之见等者。玄云。三为拔见旧义执有无。是理由来既久。则二见根。深难可顿拔。摄岭大师。对缘斥病。欲拔二见之根。令舍有无两执。故说有无两执。故说有无能通不二理。非是究竟。不应住有无中。故有无为教。述义云。对缘斥病等者。由来有无二执之人名缘也。非是究竟者。所谓有无言画石二见者。述义云。言画石者。雕石为碑久远。不失二见亦尔。左传。画数九州。画者。令也。正也。说文。画界也。又云。画石者。犹坚着也。如刻石作文难失。执见亦尔。故大经云。譬如画石其文常住。画水速灭。势不久住也。
    言睿公云等者。此引中论序。破迷作论之中。明大悲内引文。所引全同。所以不引。即是慈悲也。又是知病识药也。道是涅槃。俗即生死。夷之训平。言二际者。生死涅槃之实际也。泯之言灭。二际泯。谓破一道清净也。菩萨之忧者。既见凡迷六道纷然。圣惑三乘异迳。为此兴无缘大悲。故称忧也。元康师云。此下明菩萨作论本于此也。二际者有无也。老子云。视之不见。名曰夷也。述义云。道俗者二谛。以执二。而不知不二。故名不夷也。言大师无生等者。疏主准菩萨无生解内充为物造论。明摄岭大师。亦内充无生解。外扇大慈风。破浅学见也。言慈风者。春风也。谓扇无生正观春风。使浅学之徒舍见得益也。言若得意者境之与教等者。净名玄云。因缘有无。可两望论之。发智即境。能开不有不无不二理。即是教也。此据佛不说自有境教也。就说义明境智者。佛照有无。有无名境。佛说有无。有无是教也。述义云。教有二种。谓言说教与表理教。言说教者。神口所吐微妙音声。表理教者。有即表于非有之义。言说教者。有佛时有。无佛时无。表理教者。有佛无佛常自有之。准此玄文。今云以真俗通等者。表理教。即有佛无佛常自有之。言如来二谛等者。神口所吐微妙音声。即有佛时有。无佛时无也。问。他亦云照有无。有无是境说有无。有无亦是教。与今何异。答。异。何者。定性有无。不得显理。故非教因缘有无。能显于理。故是教也。以假有无。生二慧。故是境。以性有无。起断常二见。故非境。
    疏云。同异门第六等者。此下第六门。约此门中大文有二。初列众师。后辨得失。初中又三。第一列三家义。第二死七宗义。第三引三宗论。初中又二。初总标二家义。后别死三家义。实如言什师未至长安等者。述义云。从龟兹国。未至震旦界时也。言什公者。具存胡音。应言鸠摩罗耆婆。此云童寿。外国立名。多以以父母为本。什父我鸠摩罗炎。此翻为童。母名耆婆。此翻为寿。是故兼取为名。传云。鸠摩罗什此云童寿。天竺人也。世为国相。鸠摩罗炎。哲有懿节。将副祖位。乃辞出家。东度窗岭。龟兹国王。帛纯敬慕其德。自迎请为国师矣。王妹才悟明敏。体有赤黡。法生智子。诸国娉之。皆不行焉。王乃见炎。逼以妻之。炎纳生什。更产一男。名曰弗沙提婆。至什年七岁。时父卒。即什母俱为出家。母仍乐禅法。专精匪懈。学得初果。什从师受经。日诵干偈。能通毗昙。又符书云。什初诞生圆光一寻。独出阎浮。幼而隽悟。辨慧如神。七岁入道。即诵毗昙。无幽不畅也。什者会数之名。亦聚集也。言公者。玉篇云。公古红切。方平也。正也。通也。广韵云。三公论道。又公者。无私也。共也。官也。亦姓也。
    后别列三家义中。第一列本无义。第二列即色义。第三列心无义。初中又二。初约本无义而为言之。后约本无异。而为言之。初中又二。初正死本无义。后引证释成。初中言一者释道安等者。述义云。释道安本无论云。如来兴世以本无弘教故。方等众经皆明五阴本无。本无之论由来尚矣。谓无在元化之前。空为众形之始。无人之所滞。滞在未有。若托心本无即异想便息。准之可悉。高僧传第三云。晋长安五级寺。释道安姓卫氏。常山扶柳人。七岁读书。再览能诵。至年十二出家。神性聪敏而形容甚陋。不为师之所重。驱役田舍。至于三年曾无怨色。至年二十五复还兼部住受都寺。徒众数百。常宣法化。既至住长安五重寺。僧众数千。大弘法化。后至符坚建元二十一年二月八日忽告众云。吾当去矣。是日济毕。无疾而化。春秋七十有二焉。广赞如传也。别记云。真谛者为俗谛者为俗谛之本。故云无在元化之前也。
    疏云睿公云等者。此下第二引证释成也。如肇论述义第四卷。引睿法师净名经序云。自慧风东扇讲肆流咏已来格义迂而乖本。六家偏出不正。即中百二论文。未及此。又无通鉴。谁与正之。前匠辍慞。遐慨决言于弥勒者。良在于此。然即什公未翻四论之前。玄义多谬。于理犹疑。故俗待见弥勒决耳。别记云。格义者。约正言也。乖本者已成边义也。六家者。空假名不空假名等也。偏而不即者。未依正义。述义云。格义迂等者。无得之义还成有得之义。言六家者。梁释宝唱作续法论云。宋释昙济作六家七宗论。论有六义。分成七宗。一本无宗。二本无宗。三即色宗。四心无宗。五识含宗。六幻化宗。七缘会宗。今此言六家者。于七宗中除本无异宗也。有人传云。此言不明。今应云。于七宗中。除本无宗名为六家也。一深法师本无。二关内即色。作皆同前也。格迂者。玉篇上。柯额反。举也。击也。止也。下禹俱反。避也。过也。远也。广也。辍慞者。玉篇上。中劣反。忧也。仲辍辍短气也。言师云安和上等者。有人传云。有本云师云者。此非当也。今案破空品疏末云。睿师叹释道安。凿荒涂以开辙。标玄旨于性空。唯性空之宗。最得其实。准之可悉。言炉冶之功等者。别记云。行菩萨行之功也。言冶者。信行。音义。余赭反。鑢销也。冶消也。
    疏云。次探法师云等者。此下第二列本无异宗。初举外宗。后破所迷。言外宗者。二谛搜玄论十三宗中本无异宗。其制论云。夫无者何也。壑然无形。而万物由之而生者也。有虽可生。而无能生万物。故佛答梵志四大从空生也。山门玄义第五卷。二谛章下云。复有竺法深即云。诸法本无。壑然无形。为第一义谛。所生万物。名为世谛。故佛答梵志四大从空而生。准之可悉。不真空论云。本无者。情尚于无。触言而宾无。故非有有即无。非无无即无。元康师云。下第三破晋朝竺法汰本无义也。情尚者。情多贵尚此无也。触言皆向无也。宾者客也。客皆向主。今本无宗。言皆向无也。尔雅云。宾服也。言皆服无。故云宾无也耳。故非有等者。谓经中言非有者。无有此有也。言非无者。无有彼无也。慧达疏下卷云。破释道安本无义。述义云。皆此误矣。礼记。礼尚往来。解云尚贵也。乃尊崇义。好乐义焉。谓本无者。只贵于无。即所有言如实为无。是故闻佛经中说非有言。即以其有如实为实。闻于说非无言亦尔。准之可悉。
    言此释为肇公不真空论等者。此下破所迷。如彼论云。寻夫立文之本旨。直以非有非真有非无非真无。何必非有无。此有非无无。彼无此真好无之谈。岂所谓顺能事实即物之情哉。元康师云。寻夫等者。谓寻经文本意也。直以非有等者真实也。非实是有。故言非有非实。定是无故言非无耳。何必等者。不言非有无却此有。非无无却彼无也。此直等者。直是好尚于无。故触言向无耳。岂所谓等者。不顺万事之实性。不得即物之实情也。述义云。下破。寻佛经旨。非实有故。名曰非有。非实无故。名曰非无。如何必言无。其因缘有无。此直随断无之过耳。如是之人。不悟二谛道理乃至中道正观。此大愚痴。不应相语非自一人堕于恶趣。而令多人堕恶趣故。事者俗谛。实者真谛。言即物之情者。谓觉万物皆是中道。最胜正观之真心也。
    言经云若法前有后无等者。如大品经第三十七卷成就众生品。佛告舍利弗言。若众生先有后无。诸佛菩萨即有过罪。诸法五道生死亦如是。若先有后无。诸佛菩萨即有过罪。论解之曰。若众生及诸法先有今无。诸佛贤圣有罪。过罪者。所谓令众生入无余涅槃永灭。色等一切法。入空中。皆无所有。以断灭众生及一切法故。有过罪。述义云。准此经论。所有诸法非有非无。从因缘故。假名有无。若如深法师作定执言无在有前者。此无即是非为有。本性是无。即前无后有。若尔者。诸佛菩萨有先无后有过罪也。高僧传第三云。深法师者。晋剡东仰山竺潜。字法深。姓王。琅琊人也。年十八出家。至年二十四。讲法花大品。游于讲席。三十八年。以晋宁康二年。卒于山馆。春秋八十有九焉。言深法师者。有本作琛字。□林反。宝也。重也。宝玉也。或本作探字。□含反。取也。今作深字是。余皆非也。准山门玄义可见也。只琛法师是作中论百论疏师。所谓北土三论师是也。剡者。以渐反。和也。会稽郡有剡县是也。潜者。似廉反。藏也。
    疏云。第二即色义等者。此下第二。约即色义。而为言之。于中有二。总标与别列。于别死中又二。初关内即色义。后道要即色义。初中又二。初举宗。后破迷。言一者关内等者。举宗也不真空论云。即色者。明色不自色故。虽色而非色。夫言色者。当色色即色。岂待色色而后为色哉。述义云。此下破关内即色义。此师意云。细色和合。而成□色。若为空时但空。□色不空细色。望细色而□色。不自色故。又望黑色而是白色。白色不白色。故言即色。空教非无色。若有色定相者。不待因缘。应有色法。又□色有定相者。应不因细色而成此明假色不空义也。然康达二师。□云破支道林即色义。此言误矣。
    言此称为肇公所呵等者。后破迷也。如不真空论云。此直悟色不白色。未领色之非色也。述义云。但知色非白色因缘而成。不知色本是空。犹存假有也。所言领者。犹是悟也。
    疏云。次支道等者。此后经道林师即色义。而为言之。如山门玄义第五卷云。第八支道林着即色游于论云。夫色之性色不自色。不自虽色而空。知不自知。虽知而寂。彼意明。色心法空名真。一切不无空色心是俗也。述义云。其制即色论云。吾以为即色是空非色灭空。斯言矣。何者。夫色之性不自有色。色不自有。虽色色而空。知不自知。虽知恒寂。然寻其意。同不真空。正以因缘之色从缘而有非自有故。即名为空。不待推寻破坏。方空。既言。夫色之性不自有色。色不自有虽色而空。然不偏言无自性边。故知。即同于不真空也。高僧传第三云。支遁字道林。本性关。陈留人。或云河东虑人也。年二十五出家。以晋太和元年闰四月四日终于所住。春秋五十有三焉。遁者。玉篇。徒顿反。言支者。寺名。故高僧传第三云。后还吴立支山寺也。
    疏云。第四温法法师用心无义等者。此下第三约心无义。而为言之。山门玄义第五云。第一释僧温。着心无二谛论云。有有形也。无无像也。有形不可无。无像不可有。而经称色无者。但内止其心。不空外色。此壹公破。反明色有故为俗谛。心无故为真谛也。不真空论云。心无者。无心于万物。万物未尝无述义云。破竺法温心无义。二谛搜玄论云。晋竺法温为释法琛法之弟子也。其制心无论云。夫有有形者也无无像者也。然则有象不可谓无。无形不可谓无。是故有为实有。色为真色。皆所谓色为空者。但内止其心。不滞外色。外色不存。余情之内非无如何。岂谓廓然无形。而为无色乎。高僧中沙门道恒执心无义。只是资学法温之义。非自意之所立。后支□度追学前义。故元康师云。破支□度心无义寻末忘本。今云心无者无心于万物等者。不真空论文所引全同。元康师云。经中言空者。但于物上不起执心。故言其空。然物体是有。不曾无也。所言曾者。犹是都也。言此释意等者。疏主显温法师意也。述义云。令心体忘于境而不便执。故言空。然此中经者。大乘经中说也。言肇公评之云等者。不真空论文。所引全同。所以不记。元康师云。下正破也。能于法上无执。故名为得。不知物性是空。故名为失。述义引般若经云。色无边故。般若无边。无边空之异名也。将明心空。必举境以明之。故知。心空由照空境。境空由心而显。境智相成犹如符契。灰炭不遣树想犹生。况枝叶□茂而树想亡耶。言破意云等者。述义云。其师之意。但于物上不起执心。故言其空。然物是有。不曾无也。故云。此计有得有失也。言此四师等者。述义云。此之四人唯住在晋时。不及宋代。故以众所知识宜举之。后之三家非众所知。唯昙济法师引之。所言晋者。玉篇云。晋即刃反。进也。又州名。国名。又姓。又易卦名也。
    疏云。至宋大庄严寺等者。此下第二约七宗而言也。爰至等者。高僧传第六卷昙斌传末云。时庄严复有昙济。以学叶才力。见重一时。济述七宗论。宗着经目及数林。准此故知。非是吴国嵩山草堂寺昙齐师也。爰者及也。
    言第五五于法开等者。山门玄义第五云。第四于法开着惑识二谛论云。三界为长夜之宅。心识为大梦之主。若觉三界本空。惑识斯尽。位登十地。今为其以惑所□为俗。觉时都空为真。准之可悉。言觉晓者。案。玉篇上。古乐反。寤也。大也。文韵云。古岳反。晓也。大也。明也。寤也。知也。又古孝反。省也。下火了反。明也。曙也。慧也。知也。准之可悉。高僧传第三云。晋剡白山于法开不知何许人。事兰公为弟子。深思孤发。独见言表善放光及法花。年六十卒也。言于者氏超世也。
    言第六壹法师云等者。玄义云。第一释道壹。着神二谛论云。一切诸法皆同幻化。同幻化故。名为世谛。心神犹真。不空是第一义。若神复空。教何所施。谁修道隔凡成圣。故知。神不空。准之可悉。言是故经云等者。述义引大集经第九卷云。一切诸法空无相。亦复无有次第生。其性本来常寂静。无有能作。如虚空。今取意引。佛为海慧菩萨说偈文。言难曰经称等者。如大品经第三十八卷。佛告须提言。于汝意云何。幻师幻化种种物。若象马男女等是幻有。业因缘堕地狱。乃至非想非非想处。及有修道不。不也世尊。是法无有异事。何当有尔。又云。须菩提。于汝意云何。佛所化人是化人。有业因缘堕三界。有修道不。不也世尊。是事无有异。不可说尔。今取意引之。述义云。无而忽有之义。名之为经。有而转变之义。是名为幻也。言又经借虚以破实等者。如大品经第三十八卷。佛言。菩萨用般若波逻。作如是方便力。饶益众生。亦不贪着是身。何以故。著者着法。着处是三法。皆不可得。自性空故。空不着空。空中无著者。亦无著者。亦无著处。空中空相。不可得故。准此经文。今云虚者空之异名也。高僧传第四卷云。晋山阴嘉祥寺竺道壹。姓陆。吴人也。少出家。从汰公受学。时人号曰九州都维那。后暂往吴虎丘山。以晋隆安中遇病而卒。即葬于山南。春秋七十有一焉。
    言第七于道邃等者。玄义云。第七于法邃着缘会二谛论云。缘会故有是俗。推拆无是真。譬如土木合为舍。舍无前体。有名无实故。佛告罗陀坏坏。灭色相无所见。准之可悉。言难曰经云等者。此引大品经第十三卷文。以为难之。具引经文。如记第二卷。今略引之。只经云。诸法相今云实相。所言相者。犹是体相也。高僧传第三卷云。于道邃晋炖煌人。至年十六出家。事兰公为弟子。后随兰适西域。于交ｖ遇病而终。春秋三十有一焉。言炖煌者。上从昆反。下胡光反。炖煌郡。武帝年元处分酒泉置。社林以为古作洲也。邃者息遂反。深也。
    疏云。次齐隐士等者。此下第三约三宗论而为言之。述义云。震旦国钟山隐士。姓周。名颙。所谓天下无双者也。隐士有二解。即就内与外。内隐者。法华经云。一心除乱摄念。山林弃国舍荣。以求无上道。若尔投身命财。不逐世情。莫望美誉。修习般若正观之类。名曰隐士。此有二种。一者遁身隐者。如大经中雪山大士乃至摄岭大师髅氏周颙等也。二者藏贤隐干。如阿踰阇国有一法师。名婆须跋陀罗。现身为狂痴人。听毗婆沙论等。又叶婆国卧浇叶中而不瞬者。乃至晋代坏度比丘等也。外隐士者。论语长沮桀溺曰。且其从避人之士也。岂若从避世之士哉。何晏注曰。士有避人之法。有避世之法。长沮桀溺。谓孔子为士。从避从之法者也。己之为士。即从避世之法也。避世之士然有二种。一者邑中隐者。后汉书云。任永君以当时乱。详盲子坠井不救。其妻以为实盲。对其与人淫。及大平后。引镜自照曰。世道眼即明。妻渐自缢而死也。二者林中隐者。许由善卷老聃庄周伯夷叔齐等。□弃世荣。隐居山谷。修道摄念。所言士者。雄干之义。博通古今。辨然不然。谓之士也。说文。孔子曰推一合一为士也。凡有三品。一者隐士。即隐遁者。居山中等。二者高士。三者处士。广如肇论述义第三卷初也。
    言不空假名者经云等者。山门玄义第五卷云。第三释显亮。不空二谛论云。经曰。因缘诸法。有佛无佛性相常住。岂可言无哉。而经云。诸法空者。所谓内空无主。以无主诸法。名世谛。诸法无主是真谛。此即数部三藏意。明事理二谛。以三聚无为为俗谛。其中十六真理是第一义谛。旧詺为鼠娄栗义。此一师即第一不空宗。准此玄文。有人传云。山门等名为晚人者。僧诠师也。又均正玄义第三云。不空二谛者。即周颙义。引大品经云。不坏假名。而说诸法实相。是诸法无自性故。所以是空。而自不无诸法假名。可以为有。故言不坏假名而说诸法实相也。山门等詺不空二谛。作鼠喽栗义。只如鼠喽栗内实尽空。外壳形有何异。假名故有。无实空。故旧曰名著不空假名二谛也。言喽者。玉篇。洛口反。嗹喽也。晚者。莫远反。后也暮也。
    言难曰论云等者。此引此论第三卷行品末。破摄论三性三无性。偈文所引全同。所以不记。硕法师云。下第二有一偈。无性故不有。所以是空义。偈上半破性。下半破无性。非但无性。此无性法本破汝计。诸行是实故道虚。谁妄取破性。言假既无实亦无。不实无性亦无假也。若他人言。破外道及数部性义。明三假七实。为世谛体。虽言是假还成性义。何者。既言七实。实岂非性耶。又且有此三假之法若也言无。即不得为世谛体。既可为世谛体。即是有法。有法即有相。有相有性。右言无性。即应非有。既决是有。终成性义也。偈上下半如文可见。言诸法后异者。使有定性始终。是一不应后时变异。而今见后时变异。即知无性也。准之可悉。言此与前即色义等者。此与前三家之关内云。色无自性。故言即色是空。不言即色本性空不异也。
    疏云。空假名者一切诸法等者。山门玄义。于法邃缘会二谛宗。支道林即色游玄。此二师即第三空有宗。旧詺此师。为案瓜义。二师所立。准上可见。均正玄义第三云。山门等目。名空有二谛。为接瓜二谛。明瓜没之时。举体并没。瓜出之时举体并出。时无没没时无出。何异时空之时。无纤毫之有。明有之曰。无毫之空。问。山门玄义云。旧均正玄义云。山门等何相等违耶。答。此可有二通。一山门者。僧诠师初住山门。只后住山中。今兴皇法朗师。以僧诠师上足弟子。故云山门。从师立名。二从山门僧诠师。而受玄义。故云山门玄义。有人传云。依均正玄义者。空假名不空假名。俱是成实师。故玄义第三云。便成实论亦各执两家。说二谛不同。一云。空有二谛。一往是众师同明之。二云。不空二明。即周颙义。只彼于玄义。道安本无。支道林即色。周士不空二谛。等为所破。故与今异。
    言还同缘会故等者。还同于法邃云。缘会故有是言俗。掖拆无是真。譬如土木合为会。会无别体。有名无实故等过。具引如上。
    疏云。第三假名空等者。问。均正玄义。以周颙。为不空二谛。今何名假名空耶。答。有人传云。均正玄义。约未了时义而言。今约已了时义而言。今谓。准山门玄义释。显亮师名为不空假名义。于法邃名为空假名。周氏名为假名空。此得理说。故以为第三也。准玄义初卷。空假名者。开善所用。假名空者。四重二谛初重也。所言原者。元也。本也。
    言论云虽有而无等者。如不真空论云。诚以即物顺通。故物莫之逆。即伪即真。故性莫之易。莫之易。故虽无而有。物莫之逆。故虽有而无。虽有而无。所谓非有。虽无而有。所谓非无。如此即非无物也。物非真物也。物非真物。于何而物。故经云。色之性空。非色败空。述义云。诚以即物至所谓非无者。次辨其相。凡有三双六句。初双明中假无碍。就此双中。即物顺通等者。明假不碍中。何者。假名诸法即为理故。名曰顺通。即理之异名。即物之理。遍于万法。无有一法而逆于此理矣。即伪即真等者。明假不碍中。何者。假法之伪。即为真理故。非谓改变假法。别有于真理中假之性无有改变。如以一柱望东西人。所以经云。不断烦恼。而得涅槃。次性莫之易下第二。双示有无义。即明假有假无不相碍义。性昔之易等者。中假之性不改变故。即有是空。虽空犹是有也。物莫之逆等者。万物无逆于真理故。即空是有。虽有而是空也。次虽有而无下第三。双彰表理义。以有无表非有无。既于非有。假言是有。虽言是有。而非有耳。无亦如是。如此即至非色败空者。此齐万物。如此非无。世俗万法。然以正观。观察诸法。皆毕竟空。且如柱等为四微缘和合所生。无真性故。虽复现见有柱。而非真柱。即毕竟空。何得言柱。乃引维摩经证成之。如其文云。色即是空。非色灭空。谓色性即是空。非谓色灭然后始空。而言败者。是旧经文。此是色自真如。非灭于色而有真如。何者。灭色之空。是世谛空。即不法之空。是毕竟空。指有为无。指无为有。有无二名无有二体。故相即矣。今略引之。元康师云。性莫之易等者。即是有是空。此空虽空。犹是有也。物莫之逆等者。即万物顺通性空。当知。虽有有而是空也。虽有而无下虽有而无。当知。非定有。下句反此也。如此等者。非无物也。明非无也。物非真物也。明非有也。亦可直云。非是无物。但物非真有之物耳。物非真物等者。既云非真。于何处有此物乎。
    疏云。今总详之等者。此下第二谛得失。准之可悉。
    疏云。摄法门第七等者。此下第七门中大文有二。第一约十条明摄法第二问答料简。初中又二。初总明八不深奥。后别死十条。就列十条即为十别。
    言一者八不等者。第一约十二因缘。以辨摄法。言大经亦云等者。引涅槃经第二十七卷师子吼品文。证成八不。明十二因缘不生不灭。具引如上。言以十二因缘等者。大乘玄第三卷释名门云。言境界因者。即是十二因缘。能生观智。以是观智境界。故云境界因。疏第十六云。二者十二因缘乃至能令人得成佛果。此根本能生于佛。故名为因。准此玄疏文。今云。境界佛性者。以观智之境界。故名为境界成佛之因。故名为佛性也。言能发无生灭观等者。疏云。十二因缘能生观智。既是观智之根本。不宜不正。若其不正境。即成灭断常之境智。亦成生灭断常之智。今简此境是无生灭境。智即是无生灭智。故将十不以简十二因缘。准此疏文。不生灭境。能发无生灭观。即以彼所发观。名为观智佛性也。言观智明了等者。玄云。菩提者。此言正遍知道。是从智为名。述义云。言果性者。是佛所有三菩提之智。言断常诸边等者。玄云。涅槃者。此言寂灭。是即从断为因也。述义云。果果性者。所谓涅槃即菩提上无累之义。言然十二因缘等者。如净名玄第五卷云。此之五性。更无二体。十地因缘能生之义。即名为境。所发之义。便名以智。观智明了。故称菩提。菩提无累。即是果果。然十二因缘。本性清净。未曾因果。亦非境智。故名非因非果。然此五性。既无二体。但转境为智。变因为果。如此因果未曾因。故五性一体。所言性者。不改之义。亦自体义。谓为因时。不成余物。故云不改。言即一十二因缘等者。如统略上卷释方便品中云。涅槃经十二因缘不生不灭。是中道即境界佛性。发不生灭观。即观智佛性。观智明了。即菩提性。断常斯寂。即果果性。十二未曾境智。亦非智断。即是法不可示。名为正性。正性者。即是佛性体也。此但就不生不灭。论五性。五性但是如来智也。既悟因缘宛然不生不灭。具五性。即知不生不灭宛然。亦是观智。及菩提亦是果果性。但不得是正佛性。准之可悉。
    疏云。二者八不即是雪山全如意珠等者。此下第二约大经第十四卷全如意珠偈。以辨摄法也。所言雪山者。有人解云。在北天竺以北香山以南。言全如意后偈者。疏主释云。而今俱是半珠。即应皆半字。下具足说偈。即是全如意珠。此中既以珠为喻者。还依珠义。解大论。解如意珠。能灭众生苦。能与众生乐。今此偈亦然。能破除众生颠倒之病也。言偈云诸无常等者。大经第十四卷罗刹所说偈文。具如记初卷。疏主释云。善男子去下第二。引昔事。证此大乘不可思议。为一偈故。须舍身命。真金三种试。谓烧打磨。内合三试者。一形试云示罗刹刹形之像者。其有大胆勇以不苦不畏者。则能于生死。广度众生也。二皆试者。看其能爱乐贪求大乘。以不能别知不二。求索试者。就其索身。能布施不也。问。此试何物。解云。即如前文云。车有两轮鸟有二翼。此以三事试于菩萨二轮。何者。是菩萨二轮。答。余处以定慧为二轮。今此中以戒慧为二轮。故我见春坚持戒行。未知有深智不。故今正试。以此二种也说半偈正是法试。下云半如意珠。此得言证。常是满字。常亦是半字。无常为半字。前第五卷云。有文。今即是其文。上云。常是满字。一家有时云。无常为半字。常亦为半。出何文。今文所得证故。生灭灭已。寂灭为乐。此即半偈珠。岂不是半字耶。即得以此难他。汝若无学为半字。常为满字者。亦应无常是半珠常为满珠。而今俱是半珠。即应皆半字。下具足说偈。即是全如意珠。此中既以珠为喻者。还依珠义解大论。解如意珠。能灭众生苦。能与众生乐。今此偈亦然。能破除众生颠倒之病也。又一云破倒。上半即诸行无常是生灭法。此即治昔邪常等四倒。诸行无常即治常。常既去余三倒。然下半生灭灭已寂灭为乐。此即治今苦无常四倒也。二者破见。又上半破众生常见。下半破断见。具破断常二见。众生起见不出二种。如大经所明。一者常见。二者断见。此二见是诸见根本既破此二见。一切六十二见等。皆断见爱断如此。即生老病死断也。三者即是释共圣行义。故如上问云何共圣行沙罗迦邻提。今此中即是明共圣行义。上即是标苦无常行。下具常与无常。则异苦无常。四常则具常乐我四。犹识生死苦无常四为邪。方能识涅槃常乐我四为正者。即是圣义。若不知邪无以识正。今明此二。则释圣行也。问。他亦作此义释。与今何异。今明生死未曾常无常。涅槃亦未曾常无常。而今言生死苦无常者。此是令众生厌畏故。假言其无常。言涅槃常乐者。欲令众生欣乐希求故假言其常。至论此未曾常无常苦乐。他则不尔。故为异也。准之可悉。述义云。具八行观者。生死无常苦无我不净。为四行观。涅槃常乐我净。为四行观也。上穷霄汉等者。且就世俗。以一天下论之。霄汉者。天河。渊泉者。地际也。贵得意者。心言路绝。无依无得学合道也。所言霄者。玉篇。思姚反。霄之言小也。在雨部。又思摇反。夜也。在塮部也。文字辨嫌。二字俱音小焦反。但雨下肖字霓雨。亦近天赤气也。塮下肖字霄中星。虚霄夜。今须塮下肖字也。言故非凡夫行等者。净名经中卷。文殊疾品广略引之。罗什注云。凡夫行者有三种。善不善无动行。无动行色无色界行也。上二界寿命劫数长久。外道以为有常不动义也。佛亦因世所名而名之。故云非凡夫行也。行三邪而不证。故云非贤圣行也。
    疏云。三者八不偈即涅槃本无今有偈等者。此下第三约在经第十卷本无今有偈。以辨摄法也。所引全同。是故不引。言广释如涅槃疏等者。如彼疏第十卷云。尔时世尊说偈四正答。然山中法师不讲涅槃经。诸学士请讲师云。侬若知得五年活者。侬讲此经。今知不得五年活。故不讲此经。恐不得究意。诸师不能奈何。但熟读大品及三论也。胜雅师不讲此经而为商略本有今无四偈大意。山中师既不讲此经。兴皇何得讲之。明兴皇师房中处处品咨决涅槃大意略尽。而余法师不知此咨问。故兴皇云。我无同学也。又梁武为此经难解。遣使外国。觅涅槃论。请得真谛三藏还。仍值乱不得翻译。晚兴皇师请三藏法师。翻得本有今无四偈论谓为精要。以示山中师。了不肯。何故尔。此岂能得出于正意耶。然此偈四出来意。不同也。今是初出正答其疑。广州大亮释云。言本有者。本有烦恼。今无者。今无烦恼。本无者。本无般若。今有者。今有槃若。此是上半意。下半明三世有法。无有是处者。今日如来不为三成所摄。不如上半也。何故尔。今日如来常住故。非三世摄。次开善云。上半就始有义释。下半明本有义。上明始有。即是本无今有。本有今无与大亮意同。下明本有义者。本有佛性。即非三世摄。故言三世有法。无有是处。今束此四偈。不出二意。一者约佛二智实方便。方便。实无三世三世。三世无三世义实方便此无三世三世。方便。实三世无三世。无三世三世。岂是三世。三世无三世。岂是无三世。非三世无三世。所以为常。既非三世非无三世。岂得作三世。难言。佛是无常耶。二意约学悟得失。迷故本有烦恼。悟故今无烦恼。迷故本无般若。悟故今有般若。此上半偈只约迷悟论有无。迷悟论有无。此有无不定有无。有无既不定。有无者。无即是有无。有即无有。有无不无。无有不有。此只是不有不无。非今非本。故下半卷除云。三世有法无有是处也。此语意。正除其前见性难。难意正明如来始见。佛性应是无常。今即明未曾本未曾始未曾见未曾不见。故非三世摄。所以常也。准此疏文。今云。上半即无三世等者。约佛二智而为言之。此乃实方便。下半三世无三世等者。方便实也。准之可悉。
    疏云。四者此偈等者。此下第四约三种般若。以辨摄法也。言故论引般若无尽品云等者。此初牒长行文。具明如上也。
    疏云。五者即此八不是净名入不二法门等者。此下第五约不二法门。以辨摄法也。言然不二法门等者。述义云。此中虽以所证之理为本。而取不二正观。名为本耳。正观之所依故。兼以举理。故净名玄初卷云。不思议解脱本者。谓不二法门。所以然者。由体不二之道。故有无二之智。由无二之智。故能适化无方也。言如肇公云等者。如净名经序云此经所明统万行。即以权智为主。树德本。即以六度为根。济朦惑。即以慈悲为首。语宗极。即以不二为言。凡此众说。皆不思议之本也。今略引之言真极可轨等者。疏主释成。述义云。言一道者。一切圣人所游之路。更无异趣。故名一道。亦名一乘。无万有差别义为一。所履为道。道以能通为义。虽能灭除一切烦恼出烦恼外。而不离诸烦恼。无所不遍。故称能通。言清净者。离诸见义。谓了悟诸见解脱。无二无别本来寂静。以如此义。故为不二。真者。非虚妄义。极者。究竟之义。因位之流。未究竟故。而是真有不二。为诸法之模则。故名为法。不二之道无所不遍。是故为至。离六十二见。具足万德。义为妙。离诸烦恼。本性清净。故称虚通也。言盖者。举自谦辞。乃是不定之言。将以为是。未敢为定。故曰盖也。是众教等者。以能诠之教显理。究竟之义旨归者。不二中道也。群圣等者。以能证之人。明理圆满之义。灵府者中道佛性。如府摄聚一切财物中道佛性。有恒沙性功德。若无此性。虽顺一切六度万行。而一向不得之。问。中此就空门。佛性就不空门。佛性如何同耶。答。佛性二种。一理佛性。二智佛性。今言同者。理佛性也。一切众生有佛性者。智佛性也。不二中道。谓毕竟空并无二智。境智平智平等一味之义。合为理耳。中道佛性。谓无二智之性。并如了理。以为成佛正因之义。言佛性也。净名现疾等者。上宫此经疏云。维摩诘者。乃是已登之大圣也。论本既与真如冥。一谈迹。即示万品同量。德冠从圣之表。道绝有心之境。事以无为事。相以无相为相。何有名相可称。国家事业为烦。但大悲无息。志存益物。形同世俗居士。处宅毗耶村落。而化缘毕。将归妙本。现身有疾。假寝于床。谓以因疾致问为开不思议之理。是以文殊知时承旨问疾。仍显大士种种妙行。以劝新发。然则疾之为体。必以大慈悲为本。乃至如来虽命五百声闻八千菩萨。各陈昔日受屈而皆辞曰不堪。一无欲往。故不成问疾。唯文殊奉旨即就方丈。正陈佛意。方成问疾也。准之可悉。
    言答三十余菩萨说不二法命初即云等者。净名经中卷末入二法门品。有三十一菩萨。初从法自在菩萨。终讫乐实菩萨。故云三十余菩萨。今法自在菩萨者。三十一菩萨说不二之中。此最初菩萨。故云说不二命初也。如彼文云。会有菩萨。名法自在。说言。诸仁者。生灭为二。法本不生。今即无灭得此无生法忍。是为入不二法门。释僧肇曰。灭者灭生耳。若悟无生灭。何所灭。此即无生法忍也。此菩萨因观生灭。以悟道。故说已所解。为不二法门也。离真皆名二。故以不二为言。今略引之。言然品有三阶明不二等者。括入不二法门一品之意。而为言之。故彼品云。尔时维摩诘谓众菩萨言。诸仁者。云何菩萨入不二法门。各随所乐说之。舍中有菩萨。名法自在。说言。诸仁者。生灭为二。法本不生。今则无灭。得此无生法忍。是为入不二法门乐菩萨曰。实不实为二。实见者。尚不见实。何况非实。所以者何。非肉眼所见。慧眼乃能见。而此慧眼。无见无不见。是为入不二法门。文殊师利曰。如我意者。于一切法无言无说。无示无识。离诸问答。是为入不二法门。问维摩诘。我等各自说已。仁者当说。时维诘默然无言。文殊师利叹曰。善哉善哉。乃至无文字言说。是真入不二法门。御制云。下根闻说众生空。便以生疑。若尔菩萨亦同二乘。以观空为宗。何以为尊菩萨耶。故此品明菩萨不二观之行。以遣此疑。曰。虽同观空。观空亦不同。何则二观者。心存空有。故舍有证空。但求自度。不在化他。是故名虽观空。便成相观。菩萨观者。在有不失空。在空成万化。空即有。有即空。不偏有无等会不二。故名为真空观。岂言便同二乘以遣之也。就说不二亦开为三。一诸菩萨寄言诠无言。□□□二文殊寄言遣言。三净名寄无言。以诠无言。此三皆显无言理无浅深。但众生闻诸菩萨各以寄言诠无言。便谓理必可以言诠。所以文殊寄言充遣言。物复计理。虽无言。应有能遣之言。所以净名默然无言。以遣能遣之计也。然若以无言为极。文殊亦应无言。何犹发言赞述耶。解曰。理实应尔。然若文不述者。惑心唯疑净名默然不答。犹不知以无言为极。是故文殊将欲传物。故发言赞述也。然即法自在等菩萨。假言诠。于不二无言之理。即为下品。文殊虽知无言。而言于无言故。假言遣言。即为中品。净名杜口无言。于无言故。假无言诠无言。即为上品。必以所会之道离诸见故。能会之圣默然无言。如说以无心之妙慧。契地相之虚宗。缘观俱寂内外并。冥。即其义也。言一者众人等者。述义云。明不二之道。有浅中深三重之言。初众人者。谓三十一菩萨。若是地前三十心。若七地以还菩萨。而十信位唯有信解。而无慧解。故不言之。文殊净名就迹论之。八地以上虽俱相领而为化物。故示浅深也。言言辨明者。犹是悟也。具如名记第二卷初也。
    疏云。六者此之八不等者。此下第六约妙法莲花。以辨摄法也。言药草喻品云等者如法花经第三卷药草喻云。如来知是一相一味之法。所谓解脱相。离相。灭相。究竟涅槃。常寂灭相。终归于空。今略引之。疏主释云。下第二明佛智同众生不知同。就文为二。此初明佛能知一相一味者。一相谓一实相。合一地也。一味谓一智味。合一雨也。所谓解脱相下。双释上一相一味也。免五住烦恼缚。故名解脱相。离三界内外业。故名离相。灭二生死苦果。故名灭相也。究竟涅槃下。释上一味。离前三相。故累无不尽。收离三相。故照无不圆。照无不圆。故非无。累无不尽。故非有。即是中道之法。故云。究竟涅槃常寂灭相也。言终归于空者。有人云。虽过去过尘沙未来是倍上数。终入无余灰断涅槃。故云终归于空。此释寿量佛无常也。有人言。依覆相说常解释者。明此常即空无相不可得。故言终归于空也。有人言。空无二十五有。故名寂灭也。今明二种。一者凡圣终归大涅槃。故云终归于空。二白音已来。开五乘教。用至于法花。息用归体。即无复五乘末。本对于五。故明不五。既无有五。亦非不五。即言辞寂灭。故称为空。问。上明终归一切种智。与今何异。答。通是一道清净。随义立名。或称种智。或名涅槃。或名一乘。或名般若。故前明终归种智谓三菩提果也。今云终归涅槃为果果也。良由二乘智非究竟智。故终归佛智。二乘槃非究竟故。终归大涅槃也。言下云复有住禅等者。下重颂合大树增长二行文。所引全同。是故不引。疏主释云。言闻诸不空等者。即上云究竟涅槃常寂灭相终归于空。盖是有大涅槃果位之法。故大树因人闻之。欢喜也。智度论云。譬如震雷小鸟皆怖。孔雀大鸟。闻之舞踊也。毕竟空法亦复如是。小人闻之。惊疑怖畏。大士听受。欢喜踊跃。准之可悉。言小草者。人天是世间乘。名为小草也。
    言肇分论云等者。如涅槃无名论第一演开宗云。恬乎而夷。泊焉而泰。九流于是乎交归。众圣于此冥会。述义云。次彰所得。恬乎而夷谓大智等因行功德。皆成就故。泊焉而泰谓。大悲等化他功德悉备足故。尚书。注曰。恬安也。方言。恬静也。泊焉犹冥寂义。九道众生□归趣之。三乘圣人皆会向之。无一众生不成佛者。当知。一切俱趣。如大经云。一切众生乃至须洹等。皆悉归于大般涅槃也。又云。九流者。六道三乘。此就因位。群圣者。三乘圣人。此就果位也。元康师云。九流于是乎交归者。此句会法则无法不会于涅槃。言九流者。谓道流儒流墨流名流法流阴阳流农流纵横流种流。亦云小说流也。言此文字语言。皆是佛说。□会涅槃。故云交归。此即金刚经云。是故如来说一切法皆是佛法。此之谓也。众圣于此乎冥会者。此句会人亦无不会于此道。是故如来说一切人皆是圣人。故大品云。佛即众生。众生即佛。故云众圣于此乎冥会也。
    疏云。七者此之八不即是正法等者。此下第七约下辨摄法。言如花严虽有七处八会等者。如花严纲目云。今明此经有七处八会。谓人中三处天上四处为七处重会。普光法堂是为八会。于中第一会佛在摩竭提国寂灭道场菩提树下师子座上。卢舍那佛及十方诸佛同加普贤菩萨。入如来净藏三昧。说十世界海及果德法门。于中有二品。一世间净眼品。二卢舍那佛光品。第二会佛在普法堂。文殊师利承佛神力。说信位法门。有六品。名号。四谛。光明觉明难。净行。贤首品。第三会佛在须弥山顶帝释宫中妙胜殿师子座上。佛加法慧菩萨入菩萨无量方便三昧。说十住法门。有六品。佛升须弥顶。菩萨云集说偈十住。梵行。初发心菩萨功德。明法品第四会佛在夜摩天宫宝庄严殿师子座上。佛加功德林菩萨。入善伏三昧。说十行法门。有四品。佛升夜摩天宫。菩萨云集说偈。功德花聚菩萨十行。菩萨十无尽品。第五会佛在兜率陀天宫一切宝庄严殿师子座上。佛加金刚幢菩萨。入明智三昧。说十回向法门。三品。佛升兜率陀天宫。菩萨云集说偈。金刚幢菩萨回向品。第立会佛在他化自在天王宫摩尼宝藏藏殿师子座上。佛加金刚藏菩萨。入大智慧光明三昧。说十地法门。十一品。十地。十明。十忍。阿僧祇。佛寿命。菩萨住处。佛不思议地。如来相海。小相光明功德。普贤菩萨行。宝王如来性起品。第七会佛在重普光法常师子座上。普贤菩萨承佛神力。入佛花严三昧。普慧菩萨二百句问。普贤菩萨二千句答。谓离世间一品。第八会佛在舍卫国祇树给孤独园重阁讲堂师子座上。佛自入如来师子奋迅三昧。说法界法门。并善财童子历百十一城。求善知识所得法门。谓入法界一品。故云七处八会也。
    言故云正法性远离等者。花严经第三十五卷普贤菩萨所说偈文。所引全同。故不引之。述义云。四句为趣。以非四句。名为非趣。而正道约四句与非四句。故云远离等。故疏主释云。夫正法性非有无非无亦有亦无。非非有非非无。故云远离一切趣。此则一切诸法之本。诸佛菩萨得正法根本。故名圣人。谓诸佛如来登地以上大菩萨等。得正法性。故名圣人也。别记云。趣者善也。向佛果故。非趣者恶也。不向佛果故也。言故收前能化所化因果等者别记云。约花严经一部。始从世间净眼品。终讫普贤菩萨行品。合有三十一品。明能化所化因果。宝王如来性起一品。明收因果用以归非因果体。后有离世间入法界二品。明从正法体更出生因果等用。故云尔耳也。
    疏云。八者八不即是如来真应二身等者。此下第八约真应两身。以辨摄法也。言大经云等者。如涅槃经第二十七卷。佛告师子吼菩萨言。以是义故。十二因缘名为佛性。佛性者即第一义空。第一义空名为中道。中道者即名为佛。佛者名为涅槃。今略引之。疏主释云。约此一章故。开佛性因果等五。今则收束。此五是一五。五只是一。一五即无五。五一即无一。毕竟清净。准此疏文。中道之法。毕竟清净。名之为佛。名为涅槃也。言故净名云等者。彼经下卷见阿□佛品中。维摩诘答如来问文具引如上。今略引之净名玄第七卷云。观身实相。观佛亦然。法身既即是身中实相。故知。实相而佛性。惟之可悉。从匠异说。如记初卷也。言故无量义经云等者。如彼经德行品。大庄严菩萨说偈赞言。大哉大悟大圣主。无垢无染无所著。无相之相。有相身。众生身相相亦然。注解曰。如来无相之相。同有相之身也。众生有之身。亦等无相之相。如净名云身实相。观佛亦然也。测法师疏上卷释云。然释此颂。自有两释。一清辨等云。此之一句依世界悉檀。辨相非无。虽依实相相即是无。而依世俗有其诸相。故言无相之相有相身。又释此之一句。辨相不空。是故经言。色即是空空即是色。后之一句。准释空有遍请有情。谓非但佛相有空不空。诸众生相亦空不空。故言众身身相亦然。二护法等云。如来诸相有其二种。一者。遍计所执三十二相。二者。依他起性因缘所生。此复二种。一者。有漏唯是依他。二者。无漏。颂中初句明依他有亦是真实。后句准是。众生相亦空不空。乃至广说。谈海记云。无相之相者。谓真身也。有相身者谓应身也。众生身相者。谓真身也。相亦然者。谓应身也。言所以云发心毕竟二不别等者。如大经第三十八卷迦叶品末。迦叶菩萨即于佛前以偈赞佛言。发心毕竟二不别。如是二心。失心难。自未得度。先度他。是故我礼发心。今取意略引之也。有一卷记云。初后心中。初心难发。今欲叹义初发心。故云二不别。亦可为破迷执。故云不别。何有人定执。初心不成佛。后心方得成。今为遣破执。故云发心毕竟二不别。今谓。须初说故。疏主云第二称叹也。
    疏云。九者此八不亦是一体三宝等者。此下第九。约一体三宝以明摄法也。言既法不生等者。如花严经第九卷菩萨云集妙胜殿上说偈品中。一切慧菩萨。承佛神力。普观十方。以偈颂曰。一切法无生。一切法无灭。若能如是观。诸佛常现前。法藏师疏第五云。以解一切法离相故。云一切慧。既妄取不见。谁能见邪。谓离妄正解。佛常现前。于中此初见真佛。准之可悉言又大经云等者。案。彼经第二十五卷云。如来不说佛法僧无差别相。唯说常住清净二法无差别耳。疏主解云。有此文者明非。但摩王不解如来涅槃之相。只我弟子亦不解我所说义。何者。我明三宝无差别者。何时道三宝是一。我明三宝常住清净。此二事无异。故言无差别耳。三宝之义义常□□□□□自殊。准之可悉。但述义云。如彼经第五卷。佛告迦叶菩萨言。有法名一义异者。佛常法常。比丘僧常。涅槃虚空皆亦是常。有法名义俱异者。佛名为觉。法名不觉。僧名和合。涅槃名解脱。虚空名无碍。善男子。三归依者亦复如是。名义俱异。云何为一。疏主释云。正明欲引物出离故说三归依。若能本悟三宝一三。三三即了真佛性等异不异也。善男子有法下第二。明三是一三一是三一故。自有一三义三一义。然具足此文。应有四句。而只有两句者。意欲相兼。而观此文意。只说名为义。说义为名。何以得知。如此上句以常为一。名佛法僧为三义。而下句言佛法僧名为名异。若尔岂不上句以下句名为义。以上句义为名耶。故得答上问也。云何为一者。上句云。但一那有三归。故答虽一而异虽异而一。云何作一一而难耶。言以三二数同不生不灭等者。此明三宝体所言三宝一体者。净名疏云。问。云何为一体耶。答。涅槃经文不同。若依涅槃义即三宝皆以涅槃为本。是以经云。菩萨思惟。云何三事与我一体自释云。我说三事即大涅槃。故名一体。若据佛性论三宝。三宝同以佛性为体。所以经云。如是三归性。即是我之性。若就真谛明三宝。三宝同用真谛为体。是以经云。若能观三宝常住。同真谛为体。是以经云。若能观三宝常住。同真谛不常义明三宝。同以常为体。故经云。我亦不说佛法众僧无有差别。唯说常住无差别耳。此□随义说之。无相违背。准之疏文。今云一体者。约就常义而为言之。言净名经等者。如彼经中卷入不二法门中寂根菩萨曰。佛法众为二。佛即是法。法即是众。是三宝皆无为相。与虚空等。一切法亦尔。能随此行者。是为入不法门。疏主释云。此明一体三宝义。故不二但一体三宝三处。三处者。一佛果上具三觉义为佛。可轨名法。和义为僧。此通大小教论。二者三宝通皆是空。亦通大小。但毗昙所无。三者一体三宝唯大乘所有。今此文明三宝无异体者。正就同一无为。故言不二。今取意引之。肇法师曰。无相真智佛宝也。实相无为法宝也。修无为道僧宝也。三宝虽异。皆无为相也。
    疏云十者师云等者。此下第十约兴皇旧说。以辨摄法也。言裁下一念心等者。述义云。所言下者犹置也。言一一历心观等者。别记云。约诸八计。而为言之。非是但举一一计也。言师犹置也。言一一历心观等者。别记云。约诸八计。而为言之。非是但举一一计也。言师常多作此意等者。述义云。寂诸乱念修习禅定。故云禅师。不缺威仪。守持净戒。故云律师。不望名利。学般若道。故云行道。六时礼佛。种福分善。故云苦节也。淡海记云。苦节者。勤也。别记云。苦节者。此有有二义。一者约六时节而言。二者约身而为言之。所言为者犹有也。
    疏云问若作此十条等者。此下第二问答料简也。言又作十条者由来言等者。别记云。但说空义。故云。一遣相明空也。今案。大义记第八卷二谛义中云。俗法参差有等不等。不等故精□万重等故。因假齐一。真谛唯遣故。一相无相。一相无相故。理无浅深。乃至广说。准之可悉。言又作此十条者令得一正观即彻悟一切法故释迦等者。如大品经第十三卷。佛语诸天子云。我昔于燃灯佛时花严城内四衢道中。见佛闻法。即得不离六度等。及余无量诸佛法行。亦无所得故。是时燃灯佛记我当来世。过一阿僧祇劫。当作佛号释迦文。尔时诸天子白佛言。甚希有。是般若能令诸菩萨得萨若。于五阴乃至一切种智。不取不舍故。准之可悉。别记云。四衢道者。四车□去道也。又云。九车□云道也。昙捷师云。巨俱反。尔雅云。四达谓之衢。十字交道也。言头者。边也。言也。言燃灯佛等者。如涅槃无名论□折难差第四云四。佛言。我昔为菩萨时。名儒幢。于燃灯佛所已入涅槃。儒幢菩萨时。于七住初获无生忍。进修三位。述义云。梵语修摩提。此云慧而儒幢者。儒柔也。童幼也。梵语摩纳缚迦。旧云摩那婆。义译而云年少净行也。大论云。太子初生。身光四边似灯。故名燃灯。太子后成佛时。名燃灯佛。余经云。锭光佛者。犹是燃灯也。亦言放光佛也。然则儒幢值燃灯时。住居七地。得无生忍。今云七住。即第七地言无生者。毕竟空理。悟无生之境故从境为名。忍者。解也。解心安耐曰忍。何者。世俗故有。胜义故空。空者。无所得也。观法本空。何有生等。观此无生而起观智。故净名云成无所得。不起法忍。为无生法忍之异名。又此智体无有生相智即无生。无生即智。如此应言。智即是如。如即是智。境智无二。非生非无生。故云无生法忍。言三位者。谓八九十三种位地。准之可悉。
　　言净名云等者。此净名经中卷文殊问疾品文。所引全同。故不引之。疏主释云。譬如胜怨。亦是众生怨。又众生怨即是菩萨怨。以菩萨观物如子。子怨即是父怨也。若不除子之怨。父怨亦不除也。兼除老病死者。菩萨谓也者。此合譬也。二乘除自怨。菩萨即有兼济之道也。道生注曰。己及所亲。皆无复怨也。菩萨念众生。如亲无异。若不除其老病□死怨。但是已怨。亦不除矣。准此等文。所言兼者。约就自他。而为言之。言又此人若自如此悟等者。如大论第七十七卷云。佛□弟子。若和合共住常行二事。一者贤圣默然。二者说法贤圣。默然者。是般若心。说法者。说般若波罗蜜。是人从般若心。出说般若波罗蜜说般若已还入般若中。述义云。所言正者。梵语阿利耶。此反云圣。圣者犹正也。远离扰乱邪僻邪见。故名曰正。心与境冥。智与神会。契理通神。于事无权。故曰圣也。白虎通云。圣者。通也。道无所不通。闻声知情故。大戴礼云。孔子所谓圣人。智通乎大。通应变穷。能测万物之情性也。今应说言。心不扰乱。离诸邪僻。而弘圣教。名圣说法。心不扰乱。舍诸邪见。而悟圣理。名圣默然。故思益梵天所问以第三卷云。若知一切众生诸根利钝。而教诲之。名为说法。常入于定。心不散乱。名圣默然。准之可悉。言故语默之间常顺佛教为诸佛护念于念念中身心得住无生等者。文易见也。言所以常须等者。述义云。不负者不违也。别记云。不诳也。门人者。义义云弟子也。
    疏云。又大师云自心无所依等者。如大经三十五卷告边叶菩萨言。我常宣说。一切众生悉有佛性。当得菩提。是名随自意说。如我所说。十住菩萨少见佛性。是名随他意说。一切众生悉有佛性。烦恼覆故。不能得见。我说如是。汝说亦尔。是名随自他意说。一切众生悉有佛性。烦恼覆故。不能得见。我说如是。汝说亦尔。是名随自他意说也。疏主释云。善男子。我常宣说下。释随自意语。众生不能知有佛性。而佛能知说。众生悉有佛性是名随自意语。如我所说下。释随他意语。十住少见性。佛随彼故。说十住少见佛性是名随他意语。一切众生悉有佛性下。释随自他意语。而文相违前。既有十住少见。能知自身成佛。不知众生。今何得言一切众生悉有佛性。迦叶亦作此说。若尔迦叶菩萨。即应具知众生有佛性。今此语异。十住菩萨。能知一切众生悉有生。烦恼覆故不见。但不能知众笔悉得成佛久近。故前文云。不知也。三语异者。自解此事。他人不解。随自意解而说。故云。随自意语也。他人作此解。我随他解。作此解而说。故云。随自意语也。他人作此解。我随他解。作此解而说。故是随意语也。他作此解。我亦作此解而说。故是随自他意语。何故明此三语。为欲显于佛性。准之可悉。别记云。随自心思。而说名随自语也。随他心思。而说名随他意语也。
    疏云。答心如步屈虫等者。如大经第七卷末。佛言。修一切法常者。堕于断见。修一切法断者。堕于常见。如步屈虫要因前脚得移后足。修断常者。亦复如是。要依断常。法宝师云。第三明相因起也。有法喻合。如楞伽密严经说。如执菟头无角。因执牛头有角。执牛头有角。亦因菟头无角。此中亦尔。如步屈虫要因前脚得移后足。疏主释云。修一切法常。只应是常见耶。是断见耶。今言修者。只是观察因修。观察此常见。当有过。即执于断故。言修常者。堕断见。修断亦然。准之可悉。
    疏云。答耳目之徒等者。述义云。世间浅识好习法门名数。秃居士等名为耳目之徒也。一实相理名为一相。一实智味名为一味。远离三界内外业。故名为离相。免五住地诸烦恼。故名解脱相也。别记云。此有二义。一离相是尽智。解脱相是是无生智。二以理非因。故云离相。亦非果故云解脱相也。刘□注法花第四卷药草喻品云。相味既一故。尘累不能拘。尘累永尽。众法所不染。尘法两亡。所谓灭相。灭即常住义显。复曰究竟涅槃灭之相。准之可悉。
    疏云。问私通能等者。述义云。非奢者犹非如也。别记云。违负犹违背也。会诸同异者。约是违负一切诸师。而为言之。次第生起者。有人傅云。生起于文义之次第也。
    疏云。第八次第门等者。此下第八门。于中有二。谓问与答。答中又二。总之与别如文。言问八不等者。此初问也。述义云。龙树菩萨造大无畏论。凡有十万偈。而今撮其中要义五百之偈。为此中论。此中论之极。唯是八不。故云。无畏之中心也。别记云。此问大意者。夫八不理即是无二。今何以故二周说耶。言再周明八不等者。此总答也。准之可悉。
    疏云。一者初牒八不等者。此下第二别答。于中有六。今此第一约就中中相对。而为言之。言初明中实等者。有人述有说云。实无此颠倒者。约就论主。而为言之。横生灭断常等者。约就外人而为言之。传自意云。此说不然。睿师序云。以中为名照其实也。硕法师游意云。中是实为义。正为义也。今此处文。虚实相对。中偏相对。计有如此生灭等者。约就外人。名为虚实。无此颠倒等者。约论主名为实也。以横谓有此生灭等者。约外人为贪邪。无如此生灭断常等者。约论主名为中也。今捡。有疏云。无小所计有。无大所计空无。汝所计生。之与灭亦无。汝计无为涅槃梨耶之常亦无汝断亦无。万行佛果一异亦无。汝计无明识崛来与归本之去。无如此等八计。若能了知此等八。异竟都无。名之为实。名之为中。若言有八者。即名为虚为偏。无此等计强名为实为中。何但八计。凡有所计一切皆无名之为实。谓横洗二十七条。竖净五句。毕竟清净强名为中。具明如记初卷也。言次重牒八等者。有人传有说云。游意若是中实。中即假。前中若是中假。中即是转假。明中明假。有无非有无也。即是假后中。此即中实义。与中假中。相对而言。有疏云。言中假者。既破如此等计。便谓无二谛故。明中假义。无汝所计性有。无有如来假名因缘。有无洗彼性。有无尽显。如来假有假无。还。今悟中道。如佛无异。故四依出世。当知。是大乘三启阎浮。
    疏云。二者前牒八不等者。此下第二约中假相对。而为言之。准上可悉。
    疏云。三者经论八不等者。此下第三约经论相对而为言之。亦准上悉之。
    疏云。四者初牒八不等者。此下第四约意文相对。而为言之。言初明意者。谓佛为大心人等者。如初牒长行云又为已习行有大心。堪受深法者。以大乘法。说因缘相谓一切法。不生不灭。不一不异等。毕竟空无所有。硕法师云。又为已习等者。第一正称教之缘。即是能感。文有三句。一是已习行。二是有大心。三是堪受深。佛说小欲令悟大。所以先为说小。今次说大也。有大心者。如般若经明菩萨有大心不可坏如金刚。能为毕竟众作上首。既道有大心等。即是菩提心。菩提心者。名为佛心。能了初后不二。佛菩萨平等即是大心。有大心故。堪受深法耳。以大乘法下第二。明称缘之教。即是所感。此乃正明为大行说大法以大乘法等者标。所谓一切下释。大乘无别生不生不灭只前生灭者。不生不灭大乘不生不灭。彼作生灭即是小乘。次若生灭不生灭作二解。即是小乘。若了生灭不生灭不二。即是大乘。故经言。有二见者。名为小乘。无二见者。名为大乘。既道一切法不生不灭。故知。此论申则尽申。非但申此间佛教。乃是申十方诸佛教。具明如彼疏第二卷。准此疏文。今云。大心者。菩提心也。言像末众生等者。如次下文云。佛灭度后。后五百岁像法中人根。转钝深着诸法。乃至广说。硕法师云。文中有三。佛灭度后下第一。明迷教之时节。此文语倒。应云佛灭度后五百余年。人根转钝下第二。辨迷教之意。得意。迷教只钝根薄福。若佛在世时。人根爽利。识信坚明。但佛灭度后人根转钝。识信不明。所以迷教。深着诸法下第二。正辨迷大小乘教也。准此疏文。今云。像末者。一千年时能正悟即名正。饰像行即称像。微末行即言末也。言答即不上求五阴求者。如次文云。求五阴十二入十作界等决定相。不知佛意。但著文字。硕法师云。此第一信小乘故失旨。举类如若信毁品。此人虽能信般若。而此信即是毁。故称信毁。今亦然。此人虽能信小乘。而此信即是失。故道。信小乘故失旨。何故失旨。闻佛说五阴十二入十八界等。为有不知。欲表于不有。既不知佛意故便谓三科决定有。即成失旨。元康师云。佛藏经第二卷云。不净说法者。我见人见众生见五阴十二入十八界见也。今阿毗昙分别阴界入。决定取相。岂知佛意乎。准此等文。今不毗昙等。故云。不上求五阴等也。言又不上闻等者。如次文云。闻大乘法中说毕竟空。不知何因缘故空。即生见疑。有疏云。下第二明禀大乘教迷大乘教。言闻大乘法等者。第一明闻八不之教。所言毕竟空者。大乘正道之异名。故大品云。毕竟空亦名法性。亦名性空。亦名为道。亦名般若。故毕竟空只是正道。般若之异名也。不知何因缘故空下第二。明起迷之意。何意起迷。只不知因缘故空。所以起迷也。即生见疑下第三。正明迷教。仍佛在世间大乘。发生二慧。末世闻大乘。生见疑也。元康师云。即如此成小乘论师不信无相者。是其类也。
    五者与六者文显可见也。
    疏云。第九料简门等者。此下第九门。于此门中文有二别。第一约成论义。以料简之。第二约北土三论师义。而为言之。初中又二。即问与答。言部成实论师云无生无灭等者。均正玄义第二卷云。成实师解八不不同。一云。八不□是真谛。中道亦是真谛。准之可断。
    言答若八不等者。又云。二云。不生不灭是中道。即时真谛。不有不无中道。余六不是俗谛中道。故云。复有人言等也。言如璎珞经说之者。菩萨本业璎珞经下卷佛母品文。引文如记第二卷也。
    疏云。复有北土三论师等者。此下第二约北土三论师义。而为言之。于中有二。初述计。后破此文初也。琛法师疏第一卷云。初云。不生不灭者。此偈略作三对解释。第一就空理解。第二就缘起事解。第三对执解。就空理解者明法性本空。非起非起非出。不得名生。复非终尽。不可名灭。非定有故。不得名常。非定无故复不得名断。一相无相故。不可名一。空无差别故。不可称异前际空故。不可说来。后际空故。亦不可说出。亦可直言所以不生不灭不常断者。良以诸法毕竟性空故。
    言第二就缘起事释等者。次文云。二就缘事解者。明法性真空。即是因缘深理理虽无生而众缘合故。名用即生。缘离散复名用即灭既生灭属缘宁有实生实灭。故云。不生不灭。次言非常非断者。然因缘之法。则因缘果与因性。故非常。果续故非断。故云。不常不断。次言一异者。明因果不同不得为一无别两体不得为异。故云。不一不异。次言来出者。果从因生不从外来。缘中无果不从中出。故云不来不出。此明因缘起法性相如是。离于定性。
    言第三就对执释等者。次文云。第三对执解者。对于二乘外道情也萨婆多部云。大生生六法。小生生一法。乃至住灭亦如是。外道人言。从冥初生觉四缘生知。如是等人皆说生灭。今对斯二人所执。故云。不生不灭。言小乘人言等者。次言断常者。小乘人云。三无为是常。得道入无余涅槃。是时五阴都尽。故名为断。外道人言。虚空微尘时方神等。不从因生。故名为常。为因生法。必当归尽。故名为断。或言。过去有故为常。未来有边故为断。此皆不然。故云。不常不断。言小乘言等者。次言一得。小乘人云。诸法同在无常共相故一。诸法各各相自故异。外道言。因果俱有故一。相别故异。此实不然。故云。不一不异。次言来出者。小乘人言。未来有法。流入现在。故名为来。现在之法。流入过去。故名为出。外道人言。诸法从微尘世性梵王等边来。后时还归于本。故名为出。此皆不然。故云。不来不出。此明破执显理。准此疏文。今云北土三论师者。琛法师也。有人引初牒。述义云。释僧道师义等者非也。别记云。一相亦无相。故云。一相无相也。过去世名前际。未来世为后际。谓约空理而为言理时。三世皆空。故云尔耳。言萨婆多云等者。如杂阿毗心论第二卷行品云。当知。前四相。相各为八法。随相亦应知。相相唯相一。释论云。前生除自己生八法。三相四随相。及彼法住异灭亦如是。三相四随相。及彼法自性不自为。故自性不自灭。如指端不自独。此四随要各为一法。随生生前生随灭灭前灭。广说如彼。述义云。彼宗明法生时通自体九法俱起。谓自体为一。四种本相及四随相。即生生等。然本相中。除其自体。生余八法。谓自性并本相中。住异灭四随相是也。随相生生唯生本。生住异灭亦如是。此四是有为相。于法能起名生。能安名住。能衰名异。能坏名灭。大小相各有三名。大相三者。一名本相对随相故。二名大相。对小相故。三单名生等对生生等故。小相三者一名随相。随本相故二名小相。形大相故。三名生生等。对生等故。准此论文。今云萨婆多者。法胜论师也。言外道言等。如百论下卷破常品初。外曰。应有诸法。无因法不破故。汝虽破有因法。不破无因常法。如虚空时方微尘。涅槃是无因法不破故应有诸法。疏主释云。此举无因。释成常义。内外大小义□同之。同之。虽正破外道五种常法。傍破内人五种常义。然只四种外道执常。此事难明。然今此品品同计同。准此论文。今云外道者通一异等四种外道也。
    言或言过去等者。述义云。过去于过去而不谢。故云。有故为常也。未来于未而不在唯以来于现在。故云边故为断也。别记云。有外道云。过去是有。未来是无。以是现在有之边。故云边。所言边者。无之异名也。今依此说。故琛法师疏云。未来有边故为断也。梁摄论第十五云。此明威德力。诸外道多行非方便。若见外道多行苦行。以计有未来生故。故断见外道多行乐行。以计无未来生故。有人引百论破常品疏文云。通四外道者不尔。能破所破。不相应故。何者。彼疏云。世师九法中。时是主谛之一法。何言通四耶。今应云此破胜论师也。故彼疏云。此偈本破其三世时是常。正捉外过去是常。破无未来也。过去是时既常。即过去定性过去。不转作未来。故未来中无过去。故云。过去未来中无。以过去住过去。不转作未来。是故无未来也。然今此计不常。此处也。言小乘云未来有法等者。疏主释云。数人但有一种三世。从未来来现在。从现在谢过去也。成实明二种三世。一者实法三世。略同数人。二假名转变三世。谓从过去来现在。从现在至人明如去来品。
    疏言。外道云等者。所言从微尘生者。如文轨师因疏中卷云。胜论师宗。极微是常。谓空劫中。有细极微。散在处处。后劫成时。有情业力。令诸细微两两合各各生一□子。果微其子微。量等二细微。如此□微复相和合转生□者。如此渐增乃至合生器世界也。后劫坏时。极□大者。先为交坏。渐渐乃至初子果微。如此□果悉迁灭尽。唯有根本最细极微。不为交坏。故是常也。准之可悉。世性生者。琳法师云。所谓从冥生觉。乃至十一根等。后时欠第而坏。还至本处。准之可悉。言梵天等边者。如提婆论中围陀论师说。从那罗延天脐中。生大莲花。从大莲花生梵天。梵天作一切命。从梵天口中。生婆罗门。从两臂中生刹刹。从两髀中生毗舍。从两脚跟生首陀。一切大地是修福德戒场。生一切花□。以为供养。化作山野禽兽猪羊驴马等。于戒场中杀之。供养梵天。得生彼处。所言等者。等取自在天等也。
    疏云。今明若得意用之等者。此下第二破。此中又二。缘之与夺。夺中又三。第一言但详此释意等者。破空理释。第二言第二若云等者。破缘起释。第三言第三云等者。破对执释也。纵破中言以初者。有人传云。合训初也。
    疏云。新通门第十等者此下第十门。于此门中。大文有二。总之与别。总中言余至关内等者。淡海记云。疏主在江南之时。真谛三藏下。外于曰南处。不见三藏所翻经论。后遇国破。到于关内。始得此说。以此更释八不之义。故云新通。所言余者。玉篇。余诸反。我也。疏主指己自称云余也。言无上依经者。靖迈师图记云。无上依经二卷。沙门我末陀。此言真谛。所译。沙门慧恺笔受。
    疏云。八不为四人说等者。此下第二别释。于中有四。第一辨各为四人。第二辨破四障。第三辨四因。第四明得四果。今此第一辨各为四人。以释释八不。如无上依经上卷菩提品。佛言。阿难。若人贪着三有。诽谤大乘。名一阐提。堕邪定聚。若人着无行无方便。堕不定聚。复有着无行有方便。不著有无。行平等通。名正定聚。如世亲佛性论第二卷相分明因品云。若略说世间有三种众生。一乐生死恒有。复有二种。一憎背解脱道。无涅槃性。决乐生死。不乐涅槃。二已堕定性者。非圣非凡。进退无取。而是佛法内人。憎背大乘法。因此人故。佛说是言。我非是其师。其非我弟子。舍利弗。此人从轻暗入重暗。复从重暗入于盲暗。取暗为友。复取阐捉为友。是故我说。此人如是。二乐灭生死有。复有二种。一堕非方便。二堕方便中。就堕非方便。复有三。一外道。九十六种。二是佛法内人与外道同执。约正法起邪执我见。故于正教义。不能了达。因此人故。佛说是言。若不信真空。则与外道无异。复次增上慢人。取空为见。是真空实解脱门。约此空解脱门。起于空执。谓一切有无普皆是空。此空执者。即无所有。无所有故。因果二谛道理□失。执此空过故。即堕邪无。此等执者。由空而起。故成邪执。一切邪执。莫不由空。故能灭除。此执既依空起。故不可治。因此人故。故佛语迦叶。若人起我执见。如须弥山王。我亦许之。何以故。以可灭故。若此增上慢人所起空执。犹如发端四分之一。我急呵责。决定不许。二堕方便中有二。一声闻人自利修行。但为自度。不为利他。二独觉人于利他心。无乐事。但起舍心无乐者。不乐利他。无事者。无度人之事。准为自觉自利故。但起舍心者。舍是平等住。心不愿利人。亦无所损。独自觉悟。故言独觉。堕方便声闻亦尔。三两俱不乐。有无□亡。谓修行大乘最利根人。既不同阐提乐生死有。亦不堕非方便同外道执。亦不堕方便中如二乘人。是故此人具行生死涅槃平等之道。住无处。虽行生死。而不染。虽行涅槃。亦非净。但为大悲故。不舍生死。为般若故。不舍涅槃。不离涅槃者。异声闻执永住无为。不舍生死者。异一阐提乐于生死。若乐着生死者。名一阐提。化法内人堕定位者。亦同阐提。如是二人堕在邪定聚中。若乐灭生死有者。是人堕非方便中。则在不定聚。若人乐灭生死有。是人堕方便中。及便但不乐得前二者。修平等道。是在正定聚中。准之可悉。
    疏云。次明八不对治四障等者。此下第二辨破四障也。如彼经云。菩萨有四种惑。障菩提果。一者。弃背大乘法。二者。邪执我见。三者。畏生死苦。四者。不利益他众生事。论云。四障者。一者。憎背大乘。二身。见计执。三怖畏死。不乐观利益他事。初障阐提。二障外道。三障声闻。四障独觉。由此四惑。令能四人不能得见自性清净法身。准之可悉。
    言如五百婆罗门云等者。如涅槃经第十二卷。佛告文殊师利言。我念。往昔于阎浮提作大国王。名曰仙预。敬重大乘方等经典。时世无佛。事婆罗门。通十二年。即作是言。师等今应发阿耨菩提心。婆罗门言。大王。菩提之性。是无所有。大乘经典亦复如是。大王云何乃令人物同于虚空。我闻。诽谤方等。即时断其命根第十六卷云。诸婆罗门命终之后。生阿鼻狱。即有三念。一念我从何来。即知。从人道来。二念今生何处。即知生阿鼻狱。三念我何业生。即知我谤法业国王所杀而来生之。即于大众生信敬心。寻时命终。生甘露鼓如来世界。寿命十劫。准之可悉。淡海记云。仙预国王以毕竟空。欲度五百人。都不信受。还发谤心。故王知其机于无量劫可堕何鼻地狱。故一时悉杀之。言经云若言等者。金刚般若经末云。佛告须菩提。若有言如来若去若坐若卧。是人不解我所说义。何以故。如来者。无所从来亦无所去。故如来。今略引之。疏主释云。下第十三章经来者。论生起云。菩萨既不受福德。则不生世间天王人王。云何得往来六道利益众生耶。故今释云。菩萨虽不受世间果。而化身往来六道。作人王天王。利益众生。法身常住。即无有去来。勿见化身去来利益物。便言法身亦有去来。勿见法身无去来。谓法身亦无去来。此中正明化身有去来。破法身有去来疑。故云。若言如来法身有去来者。不解法身之义。问。若尔还是人来义耳。答不定义故开二身。无去来去来是化来。去来无去来是法身。皆是为物作此名字耳。至论正般若。未曾二不二。去来无去来。准之可悉。
    言此□是用二释檀意等者。所言各各为人者。举境破迷执。以我无我是所执境言对治者。就行对治迷执。以不净等三是行故。
    疏云。次明以四法为四人等者。此下第三辨行四因。如彼经云。阿难不著有无。修行平等。唯除四人。余有四人。一者阐提。二者外道。三者声闻。四者独觉。有四惑障。不能证得如来法身无上菩提。何者为四。弃舍大乘。是阐提障。为除此障。我说菩萨修行信乐大乘真法。于一切处。谬执我见。是外道障。为除此障。我说菩萨修行般若婆罗蜜。于生死中厌畏疲极。是声闻障。为除此间。我说菩萨修行破虚空三昧门。背利益他小事。为足。是缘觉障。为除此间。我说菩萨修行。大悲论云。离发行大乘修习无障道人之外。所余阐提外道声闻独觉等。四人有四种障。故不见佛性。何者四障。一憎背大乘。是阐提障。为对治此故。佛说菩萨习信乐大乘之法。二于诸法中。起我见执。是外道障。为对治此故。佛说菩萨菩萨修习般若波罗蜜。三于生死中。定执苦相及厌怖心。是声闻障。为对治此故。佛说修习破空三昧。空三昧者。从初地地以上。能得此三昧。即破虚空等物二执。入观之时。不即有无离有无。喻如八地真俗双观。而异八地者。八地以上无出入观。初地入时则同。出时则异。四背众生利益事。作舍众生意。是独觉障。为对治此故。佛说修习菩萨大悲。菩萨大悲。利他为事。明独觉人。但自观因缘。无度他意。故无大悲。声闻亦尔。为灭此四障。故以信乐等四种为因。准之可悉。别记云。破虚空三昧者。莫着小乘涅槃之语也。破者。莫着之义也。空三昧者。谓涅槃也。约寂灭义。云三昧耳也。菩萨修习大悲者。约自他不二观行。故云修习也。
    疏云。次以四法为因等者。此下第四明果也。如经云。此四种人有四种惑。为除此惑。说四圣道因此胜义。治四颠倒。能证如来无法身四德罗蜜果。一者最净。二者真我。三者妙乐。四者常住。如佛性第二卷相分显果品云。由一阐提习背大乘。为翻彼乐生死不净故。修习菩萨信乐大乘法。得净波罗蜜。由诸外道于五取阴中执见有我。为翻共我执虚妄故。修习般若波罗蜜。至得最胜无我。即我波罗蜜。由诸声闻人怖畏生死苦。乐住生死苦灭静中。为翻此乐间故。修习破虚空三昧一切相世出世法。乐波罗蜜。由独觉圣人者。不观众生利益等事。但乐独处静住。为翻此意故。修习菩萨大悲。为利益众生。乃至穷于生死。常所护持。常波罗蜜。如是信乐大乐。般若波罗蜜。破虚空三昧。菩萨大悲等四因。能成就如来法身四功德波罗蜜。是故佛说由此四德。一切如来唯法界为胜。乃至广说。准之可悉。别记云。以非外道一异之我等者。有外道云。一切众生之我者是一。故云一我也。又云。别别有故云异也。又云。常身我是一。作身我是异。虽转人天。而我是一。故云常身我也。随所受身。常在不离故也。受于天身及以人身。而随所受身别别有。故云作身我也。言摄大乘论者。述义云。陈时沙门真谛又云拘罗那他。此云亲依。西天竺人之所译也。凡有十五卷是也。

中论疏记卷第三（之末）

    英宪
    建长七年九月二十四日于光明山往生院奉书写毕愿以书写之功广令流布三论之□法愿以结缘之力普令利益六道之众生而已。
    智舜（春秋五十七）
    写本记云保元三处三月二十四日于东南院书与毕。三论宗沙门章睿之。
    文明五年六月二十六日自猿方买得之
    同宗相似沙门良晔

中论记疏记卷第五（之本）

　　　　　　  

疏第四卷
去来品（集众异说不敢和会）

    疏问二十七品为有次第等者。约此品由来。大文有二。初明来意。后辨品名。初中有二。即问与答。此即问也。此问大意。谓此论凡有二十七品。若有次第以不。若言无者。一切圣人则颠倒说法。若言有者。何故次观因缘品。有观去来品耶。
    疏答一切经论等者此下第二答。于中又二。初总辨一切经论皆有次第。后别明次第差别。就初次第差别中又二。初总标二种次第。后随标别释。就别释中又二。初明随根次第。后辨随义次第。今随难而解释。见次可悉。言而答一切经论等者。案。硕疏云。问。诸品来有次第不。答。颠倒乱起无有次第。起则随破。有何次第耶。虽无次第而有深意。准此疏意应答。言一切经论。随宜有次第。有不次第。何言必有。若如此者。应是定执。然今意者。随宜有次第不次第是也。随根次第释意如此也。
    疏随根次第凡有三义等者。此下别明随根次第。凡有三义。言一历法次第等者。案。硕疏云。一者明菩萨历法观行故来。所以前观因缘。今观来去。准之可悉。言去来乃至涅槃者。述义云。从浅至深。谓始观世间最初之浅事。终观出世最极之深道也。二者众生取悟不悟等者。案。硕疏云。三者根有利钝。自有。又闻观因缘而不悟。闻破去来而得解。所以前观因缘。今破去来也。所言开张者。述义云。张犹施也。言三者欲释等者。涅槃经第二十七菩萨本业璎珞下卷净名大品等诸大乘经。皆有此文。如上所引。问。第三义何得随次第耶。答。随闻佛经略说。而不得悟之。人闻论主广释即悟故是随根义也。
    疏随义次第凡有七门等者。此下第二约随义次第。解释来意。言一明八不为论大宗等者。案。硕疏云。问。去来何故系因缘后。答。因缘辨不生。则解八不之始。去来明不去。则释八不终。破始洗中间自净。是故因缘之后系以去来。准之可悉。所言领者。犹解也。
    言二者上破四缘等者。所言通破一法者。毗昙立四缘。摄一切法尽。疏主显此意。云失四缘也。通为无为。但四缘果是有为法。准此疏意。上破四缘。通破色心不相应法及无为法。故云总观也。言举下之色者。有本云。余下是色。谓如人静坐。真是人耳。正动一足。便名去者。举足所履。以为去处。谓只去者。举足下足。名之为色。不通余法。故名别观也。
    言三者破于去来等者。所言数人但有一种三世者。如此论第三卷观有无品云。若法定有有相。则终无无相。是则为常。何以故。如说三世者。未来中有法相。是法来至现在转入过去。不舍本相是则为常。乃至广说。琳法师疏云。如说三世者。此是萨婆多义。明未来性有现在事有过去冥伏有。有性不失。故是常见也。道基师毗昙章第五卷三世义中。解云。流转义云去义是世义也。故婆沙云。去义是世。世别不同。乃至有三种。谓过去未来现在。有为诸法。已起已灭。名为过去。已起未灭。故曰现在。未起未灭。称之未来。譬如眼根见色色灭说为过去。见色未灭是说现在。未见色者名为未来。又云。一切有为有漏无漏。五阴是三世体。故婆沙云。三世五阴是世体性。乃至广说。准之可悉。言成实论有二种三世等者。案。大乘记第十一卷三世义中云。三世者。过去未来现在也。世者。总代谢之一期也。过于现相曰过去。生而已灭而也。未尝现相曰未来。应生而未生者也。法体现起。而未谢曰现在也。斯则过于相。明其体无。是时俗迁易。不得常在。而是曾有因义不失也。称为未来。明体未有。而是当有。果义非无也。然则过去未来体。是无为。而有有为义。现在之世体。是有为。而有无为义。故二世体无。不得言常皆有。有义不所谓断。现在炳然。岂得邪见言无故三世理明。即正见因果。三世法体。不出三聚以此三聚有代谢不得。故名三世。又云。三世之名或三际。际者。限极义。不相参监也。而三世隔别。故言三世。但经称前后际。释义不同。一云。过去名后际。未来是前际。以生灭论之。方向未来也。二云。过去名前际。未来曰后际。以次第前后义。未来在后故。故经云。从无明前际未。后际亦如是。知未来为后。乃至广说准此记文。今言成论者。是开善师也。述义云。实法三法者。过去之法。过去已灭。不成观在。余二世亦尔。过去法止过去。不成现在故也。假名转三世者。就实法灭。假名相续也。过去之法应灭不灭。而成现在法故。言从过去等者。初念灭是过去。第二念生现在。第三念是未来。此就生灭门明也。初念转作第二念。故名过去来现在。第二念转作第三念。故名现在转作未来。此就假名门明也。如识灭于前。想生于后。以转变续义转前作后世。淡海记亦同也。
    言四者有二种观等者。所言青目二周等者。约重牒长行。初约真谛门。以释八不。即是理观。次复次万物无生以下。约世谛以解八不。即是事观。所以作此理事二观者。以见龙树论主因缘一品作理观。去来品作事观故。但前品长行。明以本显释。今明以子述本。故云尔耳。
    言五者望成实义等者。如彼第二卷二世无品云。又汝言不应得观内心内受者。有二种心。一念念生灭。二次第相续。用现在心。观相续心续。非令犹在。聪法师云。下失念处难。一念念生灭。二次第相续者有二解。一小庄严解。约一心体有三力。一生灭力。二成就力。三相续力。今不用此解。三力者。为当三心为三力。为当一念为三力。此二种别可解。今所习约一心体为语。约曾有遍。名次第相续。即是有我。约今无边。为语名念念生灭。即是无义。用现在心。观相续心者。解者不同。一小庄严解。现在观成相续假前实法心。乃至广说。今案。硕疏云。论又有三种去来。一则假名道中。有来有去。实法道中。无来无去。道烧烂去来假名。故有。实法道中无如是事。一者。世谛有来有去。真谛有来有云。三者。应身有来有去。法身无来无去。准此等文。实法道中。念念生灭。故无去来。假名相续。故有来云。然前因缘品。破生以辨无生。难念念生灭。今破今破去。以难假名相续也。述义云。前品破生者。破能生之实法也。此捡无去者。破所生之假义也。而言实法假名者。案。大义记第七卷假名实法义中云。五尘及心并无作。此之七法。名为实法捡。世谛有唯此七法也。因成相续相待。此云假名。乃至广说也。准之可悉。
    言六者上因缘品末等者。如彼偈云。复次若果从生。是缘无自性。从无自性生。何得从缘生。果不从缘生。不从非缘生以果无有故。缘非缘亦无。疏主释云。初一行半。结无所生之果。次半偈。结无能生缘非缘。故云结无能所生也。言外人云等者。案。硕疏云。二者从前偈生。汝若以四门。求生不得。故生不得生。证一切诸法皆空。我亦以三时有去。证一切诸法皆有也。是故因缘之后。辨去来也。准之可悉。
    疏问观何法去来等者。此此第二释品名目。文中有二。即问与答。答中有二。初举前显后。以释品名。后别约三义。以释品名。初中言上因缘品明观三种因缘者。四缘十二因缘通因缘观此三种因缘。故云名观因缘品。言今品亦明三义者。一约因缘辨不去来。二通观一切法无去来义。三观即事去来。辨无去来义。故云。亦明三义也。
    疏一者上品明十二因缘不生不灭等者。此下别约三义。以释品名三义。为三。初约十二因缘。辨无来去义。次约一切法。明无去来义。后约即事。以辨无去来。此文初也。有二。初正明品名义。后问答显说。初中言今观此去来者。案。康疏云。观是照察之名。去来是所观之法。人此向彼为去。从破向此为来。此就人释。睿法师云。过住为去。向住为来。此就法释也。品中先破人去来。后破法去来故先偈云。已去无有去。未去亦无去。后偈云。所有行止法。皆同于去义也。虽品名观去来。而偈文但观去者。言去即兼来也。亦以此见为去。彼见为来。彼见为来。虽量名。义二种。故云。观去来品。准此疏文。五因谢灭。名之为去。七果生死。是名为来。照察此去来。故云。观去来品也。言故十二因缘等者。引大经第二十七卷并华严经文意。证成五因七果义也。
    疏问何故观因缘去来等者。此下第二问答显释。此中有作番问答。今此第一问答也。答中言一世俗人等者。案。琳疏云。凡情所见动静去来。以为实法。准之可述义云。而不知生等。不知从无明来向涅槃也。言二者九十六术等者。如重牒长行云。有人虽闻六种破诸法。犹以来出成诸法。来者言诸法从自在天世性微尘等来。出者还去至本处。准此论文。外道摩陀罗师言。自在天造作众生。还没彼处。名为涅槃。毗世师论师说。微尘是常。能生一切物。是涅槃因。僧佉说。自性是常。能生诸法。是涅槃因。而言不知因缘本末者。述义云。无明为本。老死为末。又过去二因为本。现在五果为末。又因缘为本。众生为末也。别记亦同也。言三者五百现等者。取智度论第六十四卷信毁品文意。准上可悉。言四者譬喻跋摩等者。述义云。梵语鸠摩罗陀。此云日出。亦云譬喻。此二或是人号。或是论名。此经部宗中一人也。今案。慈恩唯识疏云。譬喻者。经部本师。佛去世后。一百年中。北天竺翅罗国。有鸠摩罗多。此云童尊。造九百论。时五天竺有五大德师。喻如日出明道。世间名日出者。以似于日。亦名譬喻师。或为此师造喻鬘论集诸奇事。名譬喻师。言跋摩者。语存略。具足应言诃梨跋摩。上云师子铠。造成论师。即本是鸠摩罗多弟子。具明如上。问。玄义。鸠摩罗陀。此萨婆多部。慈恩云。经部本师。云何相违。答。见闻不同。不须和会。唯所疑也。鸠摩罗陀实是萨婆多部师。虽然师子铠即经部之中一人。以是为经部之中一人。师子铠之本师。故云。经部本师也。言五者学大乘人等者。方广道人。此四五二计。取初牒长行云闻大乘法说毕竟空等文意。具明如上。准之可悉。
    疏问何故破此五人等者。第二番问答。言经云十二因缘等者。如大经第二十七卷。佛告师子吼菩萨言。十二因缘不生不灭以是义故。我经中说。十二因缘其义甚深。无知无见不可思惟。又第二十三卷云。如彼驶河能漂香象。烦恼驶河亦复如是。能漂声闻缘觉。唯佛菩萨能得底故。故名极深所言底者。名为空相。准此等文。今言十二因缘河深难得底者。第二十七卷文。所言底等者。第二十三卷文。□取意。略引之。
    疏问二乘人亦了十二因缘空等者。此下第三第四二番问答。言答二乘但知十二缘空等者。如大经第二十七卷。佛告师子吼菩萨言。声闻缘觉见一切空。不见不空。以此义故。不得第一义空。不得第一义空故。不行中道。无中道故。不见佛性。疏主释云。此出不行中道之人。前直云。见一切空不空。不行中道。而未知是何人。今出其人。即是声闻缘觉。言大士达十二缘空等者。又大经第二十七卷云。佛性者。名第一义空。第一义空者。名为智慧。所言空者。不见空与不空。智者。见空与不空空者。一切生死。不空者。谓大涅槃。疏主释云。次智者见空下。为缘开用。明智者能见空与不空我无我等。次空者下释。谓生死是有所死义。故云。空者。一切生死也。涅槃即无所有义。故云。不空者。谓大涅槃也。准之可悉。别记云。答一义空名为智慧者。有二义。一者不见空与不空。故云第一义空也。如此即不见慧与不慧。强名为慧也。二者第一义空者。正性也。名为智慧者。果性也。今谓不然。违疏说故也。
    疏问就此义宗等者。此下第五第六二番问答。言凡有三种二谛等者。述义云。初一义依大经。后二义依大品等槃若教也。今案此意。大经欲称叹涅槃妙有故。生死虚妄空。名为世谛。涅槃妙有。名为真谛。大品等意。欲对治有执故。若生死若涅槃。假令有一毫者。皆为世谛。生死涅槃一切皆空。名为真谛也。言虚妄本空名世谛者。别记云。约无定性无实义。名世谛也。非是本性空也。
    言一者大品文十八空云等者。如彼经第八卷初。佛言。复有摩诃衍。所谓内空。外空。内外空。空空。大空。有为空。无为空。毕竟空。无始空。散空。性空。自相空。诸法空。不可得空。无法空。有法空。无法有法空第一义名涅槃。涅槃空非常非灭。故大论第三十一卷释初品中。释十八空第四云。第一义空者。第一义名诸法实相。不破不坏故。是诸法实相亦空。何以故。无受无著故。若诸法实相有者。应受应着。以无实故。不受不着。若受著者。即是虚诳。复次诸法中第一法。名为涅槃。如阿毗昙中说。云何有上法。一切有为法。及虚空。非智缘尽。云何无上法。智缘尽。智缘尽是则涅槃。涅槃中。亦无涅槃相。涅槃定是第一义空。问曰。若涅槃空无相。云何圣人。乘三种乘入涅槃。又一切佛法。皆为涅槃。故说。譬如从流皆入于海。答曰。有涅槃是第二宝无上法。是有二种。一者有余涅槃。二无余槃。爱等诸烦恼断。是名有余涅槃。圣人今世所受五众尽。更不复受。是名无余涅槃。不得言涅槃无。以众生闻涅槃名生邪见。着涅槃音声。而作戏论。若有若无。以破着故。说涅槃空。若人著有。是着世间。若人着无。则着涅槃。破是凡夫所著涅槃。不破圣人所得。何以故。圣人于一切法。不取相故。慧影师疏云。第一义空者已下。明诸不实相即是第一义。此实相中。都无一法可得。而大涅槃经云。第一义中有三种乐。谓涅槃佛性实相等。乐者是修相道说此义。据行人得此法时。能得此三乐。就实相道中。实无乐可得。又能生三乐故也。如阿毗昙说已下。明欲以小况大。取彼云。无上义成证。涅槃是第一义。故引成也。答曰有涅槃是第一已下。此意明就世谛中实有。涅槃是第一无上法也。是有二种已下。次释有涅槃义。何物为有二种涅槃也。不得言涅槃无已下。所以言无者。有二义。一以从缘生故说无。二以除着故说无。此□是即法说无。非是世谛中涅槃事等亦实无也。言涅槃经云等者。如彼经第二十六卷末说十功德之中第九功德。佛告高贵德王菩萨言。不但因是三昧而见空也。六度亦空。如来亦空。大般涅槃亦空。是故菩萨一切法。皆悉是空。是故我在迦毗罗城。告阿难言。汝见迦毗真实而有。我见空寂悉无所有。汝见释种释是亲戚。我修空故。悉无所有。今略引之。
    疏问此品据即事动静等者。此下第七第八二番问答也。言上品云为已习大乘人等者。如初牒长行云。又为已习行有大心想受深法者。以大乘法。说因缘相。所谓一切法不生不灭。不一不异。等毕竟空无所有。元康师云。此为菩萨。宜闻不生不灭。故说因缘不生不灭。准之可悉。
    疏二者通观一切法无去来义等者。此下第二约通观一切法无去来义。以释品名也。言一者世间人等者。案。琳疏云。一者凡情所见动静去来。以为实法。准之可悉。言寒暑往来者。千字文云。寒来暑去往注曰。冬水夏条匪亏令着。春兰秋菊无记终去。泛往泛来。乃气序之ｗ事。受收藏故。民生之常业者也。言二者外道等者。案。琳疏云。二者外道谬存。一切万物从自在天冥性。而业还反为去。准此疏文。今言从自在天而来去者。摩陀罗论师计也。言复云无因而来等者。如提婆论云。第十六外道无因论师。作如是说。无因无缘生一切拘。无深因无净因。乃至广说。准之可悉。
    言三者二世有部等者。案。琳疏云。三者三世有部法。从未来流。至现在。称之为来。现法谢往。呼之曰云。准此疏文。今言。二世有部者。萨婆多部。言二世无部者。成实师也。所言二世者。过去未来也。今案。道基师毗昙章第五卷三世义云。小乘法中。萨婆多宗三世皆有。故杂心云。一世悉有。不达其所应。牟尼之所说。声闻僧无佛。长行释云。有三世。萨婆多此立一切有也。大义记第十一卷云。二世无者。是形今现时二世体自无。准之可悉。
    言五者成实大乘义云等者。所言成实大乘义者。案。聪法师章第一卷云。说四谛制立。有五重。一制立五大小异第五大乘夫人经。明四圣谛。明义广达而不别制立。是明界外变易生死。故成无边圣谛。大经亦尔。四谛本是正化声闻。于大士是通行之境故。于大乘非始制立不明而已。明其界内与小乘不异。但其变易。以无漏为因。无明为缘。而亦不取前意。准此章文。释成实论章疏之中。有明大乘义之处。今指其处。故云。成实大乘义。不须释也。言从无明识窟等者。述义云。彼云。三界外有识窟。流出众生。来入三界。故一切众生。以识窟为源有接识。佛在识窟边。若受化者。即化佛去不受生死。不受化者。流入三界。后时厌苦乐求解脱。修空断惑。惑尽解满。凝然常住。名涅槃佛也。言七者摄大乘师明等者。述义云。六道众生皆从本识来等者。本识任持六道及三乘种子。至忍处定其根也。从清净法界等者。所言清净法界者。中道理也。就本其佛与十二部经。皆从理起。应知。所言附者。依也。言闻熏习渐增等者。以闻熏习。熏本识时。其中解性渐渐增长。生死果报渐渐损减。然解性也。染在烦恼中。自性清净心即不如是。唯此解性。及与万行。为报身。佛即是正因。自性清净心。即是缘。就远近之解果与解性。是同类故。若就法佛者。自性清净心。便为正因。解性与万行。乃为缘因。如言中业藏显为法身也。别记亦同。今案□□□（三十六缺）
    疏三者如文明观即事去来等者。此下第三约观即事去来。以释品名也。言故肇师物不迁论云等者。如彼论云。中观云。观方知彼去。去者不至方也。元康师云。中观者。中论一名中观论。以此论中明观因缘等法故也。然彼论中无有此语。应是取去来品意耳。去来品云。已去无有去。未去亦无去。离已去未云。去时亦无去。今取此意故云。去者不至方也。述义云。诸法本来不生不灭。故无去来。双推假云实为。即为离从来无常。毕竟空寂。后无去来。而捡中论无有此语。应是取去来品意耳。观方知去者。就俗谛言既至既去。去者不至方者。就真谛言不去不至。何以故。去义至义。不同立故。问。去者以初步至。以后步至。若以初步至者。立于初步。若以后步至者。谁当得至。第二步依初步而去。问。第二步依步者。其于如何成步而依。未成而依。若成而依者已成法。何为更依。若未成依者。谁得依。若无其体。必名无耳。若尔谁依。故知。去者不至方也。而言物不迁论者。元康师云。庄子云。凡有貌像色声者。皆物也。公孙龙子名实论云。天与地。其所产焉物也。毛长诗传云。迁徒也。人谓物皆造迁徙变易无常。今明物本不迁。当世各有言。虽变常义。仍合道。故云。物不迁论也。有人解云。此文取一品初后意而引之。何者。初云已去无有去。来去亦无去。离已去未去。去时亦无去来。长行云。如先有人有城邑得有所趣。后长行云。如是思惟观察去法。去者所去处。皆相因等故云尔耳。
    言又云江河竞注而不流等者。如物不迁论云。然则旋岚偃岳而常静。江河竞注不流。野马飘鼓而不动。日月历天而不周。复何惟乎。元康师云。江河者。有本云。江海不及河也。日月历天者。有本云丽天也。言历易见也。日月周旋。故言历也。丽者。着也。前水非后水后水故。竞注而不流。前日非后日故。历天而不周也。述义云。既无往反至得性乎者。第二示不动相也。言江灌竞注等者。本来无有性竞注故。又有假竞注而本来常不流。下句亦尔。若依世谛。是为竞注而依真谛为不流也。日月周旋故。日历天如外典说。日月周天。有三百六十五度。亦有一度。为四分中之一。乃以三千九百三十二里。为一度也。日于一日夜。但行一度。月说一日夜行十二度。若就日言。以十二月一周天竟。余有五度四分之一。正以一度。为五日。已四分之一。是为入六日之一也。十二月中六月小也。有余六月。通前五度。四分之一。至于三岁而成闰月。然日月之道。横径速行故。一月三百六十度。而一周天。日迟行故。一年行三百六十度。而一周天。问。四分之一。此一分者。为在中间。为在前边。为在后边。答。在中间。何者日月迳行。行此四分之一度时。其本三百六十度中一度。若日于一日夜但度三分。不得度一分。若同但度十一度三分。不得度一分。即以此余一分。以此余一及集小月一日。成闰月也。今略引之。所言注流者。玉篇上。之ｘ反。滨也。犹写也。私案。注犹流也。又音醑征ｘ反。犹记也。下旅周反。水行也。求也下也。犹移也。放也。犹行也。犹失礼也。择也。覃也。未也。化也。
    言答近而不可知等者。引不迁论文。以答之。言近而不可知等者。元康师云。近而等者。动静不二物之性也。近对目前。而人不觉。今伤叹之。故云尔也。述义云。一道真理物之性也。近对目前。然人不知。今伤叹之。故云尔耳。言言动而静等者。此亦论文。元康师云。若动而静。似去而留。据言教则如动如去也。据理实则如静如留也。可以神会不可以事求者。可以般若神心契会。不可以言迹事相而求也。述义云。交据云。教如动如去。正望理实。是静是留。可以般若神慧契会。不可以云迹事相而求之。准可悉。言请陈近喻等者。案。注法华经序品云。佛此云曰觉。有一夕之寝。必有一朝之觉。且有大梦。然后有大觉。觉亦悟也。物无不惑。圣无不悟也。准之可悉。
    疏问前云此品释经中无来去义等者。言前云此品等者。上随根次三义之中第三义。云三者。欲释大乘中要。观经中或就无生无灭。明中道观行。或就无来无去。明中道观行。今指此文故云前云也。言净名经云等者。如彼经中则文殊问疾品。维摩诘云。善来文殊师利。不来相而来。不见相而见。文殊师利云。如是居士若来已更不来。若去已不去。所以者何。来者无所从来。去者无所至。所可见者。更不可见。罗什曰。若默然无云。似宾主不谐。赞云。善来者。欲明宾来得会。主亦虚空受。故云。时维摩诘云善来文殊师利也。释僧肇曰。将明法身大士举动进止不违实相。实相不来。以之而来实相无见。以之而见。不来而能来。不见而能见示身若此。何善如之。竺道生曰。既以体理为怀。来则于其为不来相之来矣。有不来相之来者。善之极也。故云。不来相而来不见相见而见也。云文殊师利云等者。竺道生曰。如是者谓前理而尔也。若者设使来。不能自表不来更业不复更来。来为不来相。居然显矣。体之无功。我有何善哉。云所以者何等者。竺道生曰。来本在于来者。来者尚无所从而。况来者可得更来耶。以去对来。相明也。云所可见等者。释僧肇曰。明无来去相。成净名之所善也。夫去来相见。皆因缘假称耳。未来亦非来。来已更不来。舍来已未来。复于何所有来云。见亦然耳。其中曲辨。当求之诸论。准此经文。今云。不来相来不去相者。净名之辞。次言无来所从来去无所至者。文殊之辞。述义云。净名言。善来文殊。汝以不来相而来。故我亦以不见相而见。唯从佛所至方丈。故名去。就方丈见时。是来也。疏主释云。时维至而见此。第三净名慰问云。不来相而来者。此文非但近是宾主交言以相慰问。远贯一经说。通众教故前以此言。标其篇首。所以标此言者。所以标此言者。为时众谓文殊从庵园而来。及与净名相见。故今明。文殊来是不来而来。见是不见而见。异夫二乘人也。以能不来而来不见而见故。为善之极也。文殊至可见。第四文殊酬答。成净名之意也。若来已更不来者。此明三时无来义也。来已则来事已谢。故无来也。又言去已更不去者。庵园望方丈。则见文殊有去。方丈望庵园。则见文殊有来。故明去来义也。来者无所从来者。此明庵园空也。去者无所至者。此明方丈空也。准之可悉。
    言涅槃经云等者。如彼经第二十一卷德王品一云。尔时□璃光菩萨。与八万四千诸菩萨俱。持诸供具。来至佛所。修敬已毕。却坐一面。尔时世尊问彼菩萨。善男子。汝为到来。为不到来。□璃菩萨言。世尊。到亦不来。不到亦不来。我观此义。都无有来。疏主释云。尔时□璃光菩萨与八万下。此是第六答。正明菩萨来事宛然而无所来。此可谓是不来而来。来既如此。闻亦复然。故此来即是答问。前问即是为来故。问今菩萨来。亦是为答问故来也。尔时世尊问彼菩萨下佛问。此问即同德王前问。此是德王问。正作已未难为到来者。即是已来。□为不到者。即是未来。已至则无有去来。若未到即是未来。未来中亦无有。既已未中无业。云何言从彼来耶。□璃光答佛云到亦不到亦不来者。此即然佛前问。明实如此到变无来。不到亦无来。故都无有来也。法宝师云。尔时至一面。第二明□璃菩萨到来也。尔时至到来。第三征问来义也。□璃光已下答也。此光于到不到中未来相不可得也。准此经文。今言。□璃光来者。明菩萨到来。言佛问云等者。明佛征问来义。言答到亦不来等者。明菩萨答也。而云到是也。来不来不到是未来不来者。疏主加增。非是经文。今取意略引之。
    言次大品经者者。如彼经第三十卷云。是时萨陀波仑菩萨。从三昧起已。不复见佛。作是念。是诸佛从何所来。去至何所。我不见诸佛。故复惆怅亦乐。谁断我疑。复作是念。昙无竭菩萨久远已来。常行般若。得方便力及诸总持。于菩萨法中。得自在。多供养过去诸佛。世世为我师。常利益我。我今当问我今问大师。是诸佛何处来。去至何处。大师为我说诸佛所从来所至处。今我得知。知已亦常不离见诸佛。尔时昙无竭菩萨语萨陀波仑菩萨言。善男子。诸佛无所从来。云亦无所至。何以故。诸法如不动相。诸法如即是佛离是诸法更无佛。如诸法如。一如无分别。善男子。是如常一。无二无三。出诸数法。无所有故。譬如春末月日中热时。有人见炎动遂之。求水望得水。于汝意云何。是水从何池何山何泉来。今何所去。若人东海南海西海北海耶。萨陀波仑言。大师。炎中尚无水。云何当有来处去处。昙无竭菩萨语萨陀波仑菩萨言。善男子。愚夫无智。为热渴所逼。见炎动。无水生水想。善男子。若有人分别诸佛有来有去。当知是愚夫。何以故。诸佛不可以色身见。诸佛法身无来无去。诸佛来处去处亦如是汝若知诸法佛及诸法。无来无去无生无灭相。必得阿耨菩提及方便力萨陀波仑菩萨见昙无竭菩萨时。心得悦乐。譬如比丘入第三禅。大论第九十九卷云。此中昙无竭自种种分别譬喻说。所谓如春末月见炎。乃至是人不分别诸佛若来若去。如炎等中虽无实事。亦能诳人自生苦乐力。诸法中如是。虽空无所有。亦能令人得苦乐忧喜事。梦等法令苦乐亦如是。复次佛有二种身。一者法身。二者色身。法身是真佛。色身为世谛。故有法身相上种种因缘。说诸法实。是诸法实相亦无来无法。是故说。诸佛无所从来。去亦无所至。若人得诸佛法身。是名近阿耨菩提。未得一切智。故名为近。以相似故。般若名诸法实相。若能如是行。是为行般若真佛弟子。真佛弟子者。得诸法实相。名为佛。今略引之。述义云。萨陀波。仑此云常。昙无竭。此云法尚。亦云法涌也。淡海记云。此菩萨欲闻般若。而常落泪。故云常啼也。
    言次智度论解道品等者。如彼论第十九卷释初品中三十一品第二十。释八圣道分处云。正业者。菩萨知一切业邪相虚妄无实皆无作相。何以故。无有一业可得定相。问曰。若一切业皆空。云何佛说布施等是善业。杀害等是不善业。余事动作是无记业。答曰。诸业中尚无有一。何况有三。何以故如行时已过则无去业。未至亦去业。现在去时亦无去业。以是故无去业。问曰。已过处则应无。未至处亦应无。今去处应是有去。答曰。今去处亦无去。何以故。除去来。今去处不可得。若除去业。今去处可得者。是中应有去。而不然除今去处。则无去业。除去业。则无今去处。是相与共缘故。不得言今去处有去。复次若今去处有去业。去业。应当有今去处。离今去处。应当有去业问曰。若尔者有何咎。答曰。一时有二去业故。若有二去业。则有二去者。何以故。除去者。则无去。若除去者。今去处不可得。无今去处。故亦无去者。复次不去者。亦不去。故无去业。若除去者。不去者。更无第三去者。问曰。不去者不去应乐。去者何以言不去。答曰。除去业。去者不可得。除去者。去业不可得。如是等一切业空。是名正业。诸菩萨入一切诸业平等。不以邪业为恶。不以正业为善。无所作不作正业。不作邪业。是名实智慧。即是正业。慧影师。正业中有三。一正业。二答破执。三结成正业。问曰已下即引佛语。为难说云。若善恶等者皆有作业。问及无作业无记。但有作业不得报。故无无作业。如造井桥等后时。既不更作而能报故。但有无作业。如是等义。云何说言一切业相不可得也。答曰已下正明破业相。若使深行菩萨即县知诸法无有自性。从缘生故。即体皆空。不假拆法。若钝根小行之徒。既县解未深。要假拆法后得解。故推而示之。故以行为喻。一明三业。二明去业。如欲行去时。若行时已过。已过无去业。时若未到亦无去业。现在不住。亦无去业。若中论言。去者。此中乃云去业皆不可得也。一云。去业者。如正动脚行时。名去业。去处者。如脚足所行履处也。去者即是假人。以此三法互相推觅求。去业等不可得也。问曰已下问意云。若已过处亦应无去。未至处亦应无去。而今现在去处时。应有去耶。得云悉无去处及以去者。向先建三门。就三世业等不可得。今执家执现在去时业。应实为难也。答曰已下答意云。今去处亦不可得。何以然。除去业。去处不可得。除去处。去业不可得。今既众缘和合故。有行者行步所行地等。众缘和合故。始名去。若法从缘和合生。即体是空。以此空故。去处去业。皆不可得。如现在去时始正移。亦未是去。若更移彼足。去时已过。复非去。是故今去处亦无。皆不可得也。复次已下若尔者。即有二去。去业去处。皆各有一去。若有二去者。即是二行者。若除去者。即无去业。若无去业。即无去者。今生法空。故无去业。又亦此和合。故有去。故就此去者等相推也。复次已下。此就情责破云。若除去者。即为一去者。即为第二去者。去者已去。故除之。未去者未去。故除之。今既除此二。□去者更无第三去者。生者无故。去业不可得故。问曰已下问意。又执云。若不去者。可言无去。若今去者。那得言无去。此现在有去义也。答曰已下破义等。一一临文当说。可清净智者。实相智也。今取意略引之。别说云。菩萨下业者。谓六度行也。是大乘故也。三十七道。亦是通行也。是化他德边也是小乘故也。约小乘者。三十七道。是正业故。今谓不尔。违论文故。今言菩萨正业者。八圣道之中正业也。言席卷者。述义云。席犹陈也。欲摄此品文故。一二之经引将成故也。淡海记云。席卷此文。来者有二意。一者如席卷易上文亦易成。二者如席卷之数重。此文亦重多成也。昙捷字释云。席者辞亦反。郑玄曰。席犹铺也。筵也。
    疏品广分为七等者。言从能破门者。述义云。唯由第一之三时门破。故云从能破门。非谓四门皆从能破门以为名也。言四有无门破者。就七门中配定不门。定者有也。不定者无也。案。硕法疏云。就此品内。有二十七偈。分文不同。多有形势。今且为七段。第一有十四偈。破去与去者。第二有三偈破住与住者。第三有四偈。就一异破。第四有四偈。就有无定破。准之可悉。言解云三世若无等者。述义云。犹是心不可知。故云。眼不应见也。别记亦同也。能见与所见。为一为异。如此求觅。故云。故就一异破眼所见也。言病乃无穷等者。今以有无欲穷其所执。故在有无门破也。言次虽有四门等者。述义云。以四种三时门破为初周。后别别三门为一周。故云。合之为二也。言后周为无为一切故者。有无门中无即无为法兼。法兼故名破无为。然未详次也。言虽有四仪等者。谓去法去者住法住。此中去去者为动。住住者为静也。
    疏问曰世间眼见三时有作等者。言上品求四缘生果等者。言上品等者。案。硕疏云。前道。眼见劫初谷。不生不灭乃至不来不出。外人即道。汝眼见谷。不来不也。证诸法皆空。我亦眼见三时。有去有来。证诸法缘有。是故有第一立义。准之可悉。问。前阿毗昙。即是举经论为救。此中何故不举经论为立耶。答。许亦无边。而略有二义。一者。诸师道。彼前举四缘是能生。诸法是所生。能生为因。所生为果。既洗四缘。洗诸法即是破因缘果。彼便生忿怒。眼见有因。有因有果。那得无因无果。怀恨之辞。直云所见也。二者。前品救义但是内人。此品立义则通外道。何故尔。无间内外道俗。皆见有因有果。那忽无因无果。是故众家共与此问。不劳的举一文也。言略有三种一二劫等者。案。大义记第十一卷三世义云。但此世体辨相不同。大而谈之。不出三种。谓小中大三世也。小三世者。三念便是便是现在世。前念是过去世。后念名未来世也。中三世者。三身为体。令身名现在世前身曰过去。后身是未来也。大三世者。三劫为体。如贤劫名现在。庄严劫名过去。星宿劫曰未来。乃至广说。述义云。所言三劫者。泛论三种。一者小劫。谓饥馑疲疫刀兵。二者大劫。谓成住坏。三者三无数劫。此此地前至十地终。应知。别记云。三劫者。有二。庄严劫是过去。贤劫是现在。星宿劫是未来也。是约远而言之。二者。火灾风灾水灾。是约近而为言之。庄严劫与贤劫。中间起故。言三世者。于此中起也。何者。此死彼处生等者也。
    疏答曰也去无有去下等者。言然直观此破未觉其等者。□□□（十字缺）言望净名经文殊答云等者。此净名经中卷。文殊问疾品文。具如上明。疏主释云。若来已更不来者。此明三时无来义也。来已则来事已谢。故云无来也。准此疏文。今言去已更不去者此明三时无去义也。去已则去事已谢。故云无去也。言□璃光等者。大涅槃经第二十一卷□璃光菩萨答文。谓于到不到中来。求不可得也。言以净名弥勒章等者。如彼经上卷菩萨品。弥勒菩萨云。时维摩摩诘来谓我言。弥勒世尊授仁者记。一生当得阿耨菩提。为用何生得授记毕。过去耶。现在耶。未来耶。若过去生。过去生已灭。若未来生。未来生未至。若现在生若现在生无住。如佛所说。比丘。汝今得即时。亦生亦死亦灭。疏主释云。此明三世门破。就三世内。捡无一生。是故无有得一生记。过去是灭。无内无生。故得记。未来未有。则未有生。亦无得记。现在一念不住。亦有无有生。故无得记。所言一生记者。弥勒在人间。次生天上。后下生成佛。依智度论。数此以为三生。但现在人间已受生故。不复数之。后下生成佛属于身。亦不数也。但取生天之身。故云一生耳。问。若尔类小乘义。一生天上。一来人间。便得道者。应是二生。亦得名一往来则定二生。何名一生。答。斯义应类。但小乘之人。望身尽入于无余。故受二身。名为二生。弥勒不取身尽。但下生之身。既其属佛。对彼天身。以为一生也。述义云。一生者已过此生。亦过一生而成佛。故指此过生。名一生耳。别记云。以责无一生记者。已受也。未受也。受时也。已受与未受者。无漏也。受时是念念生灭。何时受也。又不离已来也。准此等文。今言。三时者。三世之时也。言望经妙者。述义云。望此所引之经。显此品精妙之义也。
    言长行云离去去。案。硕疏云。已去去法则息。若言犹有去法者。应离去法别有运动之业耶。今实不然。故不得言已去也。而离运动。无别去法。故云不然。准此疏文。今言动者。运动也。
    疏问曰动处则有去下等者。言若作一人立义等者。□□□（二十八字缺）言今但救去时有去者。案。硕疏云。彼道也去已息未起。此可无去。而今只动处即有去。所以只离去时有去。举例如即今人义。非是惑已灭解生。亦非是惑未灭解生。只惑灭时。即是解生时。解生时。即是惑灭时。今亦尔。我非是已去。故有去。亦非时未去。故有去。只去时有去。准之可悉。
    言处有二义等者。案。硕疏云。动处者。有奢切。奢论者。随此人欲身东。东即是动处。欲向西。西即是动处。切论者。明只裁举足所。即是动处。既举足去。即是则有去。准上疏文。今言一从所履处等者。奢论。动处即是东西也。二者即自等者。切论。动处也。言今轮也未等者。述义云。所言轮者。犹移也。避也。今案。玉篇。如珠反。尽也。堕也。写也。最也。更也。今须写训也。
    言四衢八达者。尔雅云。四达谓四衢。注曰。交道四出者也。八达谓之崇期。注曰。四道交出者也。
    疏答曰下等。言问此破与上何异等者。□□□（二十六字缺）言今观番等者。述义云。正是二番。而取四双为四番耳。所言三者。第一总一类。又初一问答等者。第三三世有无一类。三者前破等者。第三纵夺一类也。述义云。前正破三时有去。而取其一。故名破去时去故。三者前破去时去等也。别记云。国番者四章。问是一番也。答是一番。故云四番也。言如人静生等者。案。影疏云。如人静座直是人耳。正动一足。便名去者。因此动法。名之为去。亦名去业。亦名为发。将步之前。名为未去。足动所迳。名曰已去。取其现动。名为去时。足之所履。名为去处。当步之动。名曰是去。余步于此便彼去。然则诸法众缘相假虚受其名。折而求之。无一可得而着相者。皆谓决定谓有去法时。亦一法。若有二体。应得相离。若不相离。直是假名。何法之有。准可悉。述义云。余步形此者。当之足动。名为正去。取已去等。而名余步也。言虚受者。虚犹聊也。言此明时无别体等者。案。硕疏云。观此文意。似如论主借时法一破时法异。但文意不尔。且有二义。一者。蹑彼前语破。二者。就彼义破。若为蹑彼前语破。今明彼前道非已去未去。是故去时去我。□去故名去时。故去于去时中有去。汝若道。去故名去时。此则无别。那得此时便去于去时中有去耶。若为是就彼义破。今明彼道因法假名时。离法无别时。若尔。因法假名时。无别体。汝时若有别体。可得言于去时中有去。而今时既无别体。那得此时便去。于去时中有去耶。准此疏文。二义之中。今且约第二义。明时无别体也。述义云。无体破者。从所破受名。以外人言无本故也。有体破亦尔。别记亦同也。
    疏去时独去故等者。言此传显等者。述义云。所言传者。重也。离去有去时之句。既显相离之失。故此句名重显也。今案。玉篇。储挛储恋二反。执也。说也。移也。持着也。考也。舍也。又音猪恋反。信也。今须考训也。言如数论等者。如婆沙论第三十八卷云。行即是世。世即是行。是故四大犍度作如是说。世名何法答曰。说行之言也。道基师解云。此宗明无别法。法即世。世即法。法又云。为止譬论师皆与世异立三世也。开善师解云。三世法体。不出三聚。以三聚有代谢不停故。名三世。乃至广说。准此二师意者。成实萨婆多宗。明无虽别时体也。言如譬喻部等者。如婆沙论第三十八卷云。如譬喻者。作如是说。世是常行。是无常行。是无常行。行世时。如物从器至器。犹如名从一舍至一舍。诸行行世。亦复如是。准之悉之。若尔上句等者述义云。应言上偈也。言若相离者法之与时等者。案。硕疏云。独去有两种。一者。时法若异。则离去法。有去时。去法独自住。去时独自去。如离屋有人。人从屋中去。屋自住。人自去也。二者。两人。一人自往东。一人自往西。今亦尔。去时独自去。去法亦独自去。今但偏显一边。故云。时独去。准之可悉。言有人言等者。如昙影师云。若尔便应离去有时。时应独去。而不能然。岂非咎耶。元康师显此意云离去有时。此时应独去。不因去法也。准此等文。今言有人者。应是昙影师也。然述义云。此说意也。若时与法相离。时法一时。□各去之名独去。今弹意意。若时法是相离。时独去之法亦独去。此非一时□去也。
    疏第二偈二法破来意者初偈得相因等者。案。硕疏云。意欲免前二者。一者。前难道。若去时有去。则时法为异。离法有时。时则无因。彼则道。我因去名时。去于时中而去。那得无因。免前无因过。二者。前能道。若时法为异。时独自去。法独自住。彼则道。因去名去。时法将去时共去。是故取意。免前二者。准之可悉。言初偈得相因等者。述义云。时与法无别体。故名相因。以无别体。不可言从此去彼也。言而失去者。别记云。无别体故。不可言由此名为去也。云问此有何过等者。案。硕疏云。汝云去时有去。免前二去。不然则成二种去。若为二种去耶。人解道。去是一去。时是一去。故言二去。若作此解。不读长行翻成彼义。彼义明。去法与去时共。岂非翻成彼义。今不尔。如长行。若为是二去。彼自道。因去有去时。即是时前一去。去于去时中有去故。即是时后一去。则有大过。大过若为即是一法成二法。亦一人成二人也。言免者。案。玉篇。靡辨反。强也。自劝强也。勤也。法花字释。作免字。已辨反反。字林云。脱也。
    疏问曰二去有何咎此生第四两人破等者。言外人未觉等者。案。琳疏云。二去过微。其人未觉。故致斯问也。言又虽知有者等者。述义云。应有二去难者。外人即例难云有何咎。故云。着难便例也。准之可悉。
    疏答中为二等者。言又本是一人等者。案。影疏云。则有二去者者。去违离要复相已为二去二者。便一去与者东。一者与去东。一者与去西。西去与者。亦应相离既相离已。亦当相须复二去二者。东亦如之。便为四去四者。遂至无量。则然一人为无量人。一动为无量动。一时为无量时。可得然乎。琳法师显此意云。则有二去者。去不自运。由者管御既有二去。必有二者。故云。若有二去法则有二去者。然者去相离。要得相须。岂非二去二者。便一去与者西。一者与去东。一者一去东。西去与者。亦应相离。还复相须复为二去二者。东亦如此。是一人为无量者。一动为无量去。一时为无量时。岂有此理也。
    疏答下等者。述义云。言其立者。所言者者。犹人之异名也。经不离之言等者。正非于论文。唯取意耳。所言凡用三处者。初就两人破之。偈次就外人定有去者文。后就若离于去者。去法不可得夺破之偈也。言论主之言等者。论主之破。从初至后。显然即成。故云。已显于前。外人之立。从初至后。不成显了。故云。未彰于后也。别记亦同之。
    疏去者则不去此第二纵破等者。言人两释云者。述义云。此影师意也。今谓不然等者。弹师义也。今案。彼疏云。去者则不去者。此关去者门。明无去。全同前门第一偈无第三去者者。言更无第三有去之者。硕法师解此意云。如影师所解。前有六偈。就三时门破去。已去不得去。来去不得去。去时不得去。此中已偈就三者破去。已去者不得去。不去者不得去去者。准此等文。今所破义。非影师义。但琳法师云。此偈开三时门。明无去者同前门。初偈此当所破义可悉。言如肇公云者。此物不迁论文。所引令同。述义云。就俗谛时。既有至去。故云观方知彼去也。就真谛时。不是至去。故云。去者不至方也。言亦如江河等者。此亦物不迁论文。述义云。本来无有性。竞注故又有假。竞注而本来常不流。若依世谛。是为竞注。而依真谛。为不流也。但彼具有四句。今略引初句。具明如上。准之可悉。
    疏问曰若去者去有何咎等者。言但成实二师等者。案。染者品疏云。庄严师明有假人体。入三成部。光宅师明无人。入二成部摄。开善无体入二成。有用入三成。准此疏意。庄严寺慧日文师。明假别有人体用名。故入三成部。开善寺智藏师。明无人体。故入二成部。立有假名用。故入三成部。故知。今言。别有人体等者。庄严义。无体等者。开善义也。
    疏答下二偈为三等者。言下半正作无体破等者。案。硕疏云。今更问汝。为当因去法名去者。不因去法名去者。若不因去法名去者。则有二过。一违言失。汝自道。去者因去法。名去者失耶。二无体过。若因去法名法。名去者。去者。指去法为体。去者可有体。而当不因去法名去者。去者指何物为体。去者则无体。岂非无体过耶。若因去法名去者。亦有无体过。何故尔。因去法名去者。是则去者。赖去法为体。去者无别体。既无别体。那能用去法。名为去者去耶。准之可悉。
    疏第三偈各体破等者。言又此句意诏等者。述义云。说去者有去。此据外人义成耳。所言此句意诏等者。述义云。说去诏者。玉篇。诸曜反。诏。教也。告也。助也。道□免也。命也。今须命训也。广雅云。命呼也。言问前各体破等者。此问大意谓者。品初。外人立三时有作。论主则破。外人则救去时有去。论主破救有四。一无体破。云何于去时偈是。二各体破。若言去时去偈是。三二法破。若去时有偈是。四两人破。若有二去法偈。准此论文。前破去中二破相。次今破去者。何故不尔也。言外人前立者。述义云。去者即不去等一偈此正破。是何言何言立耶。由有立故有破耳。是故名立。今案上下文此说不尔。论问曰。离去者无去法可尔。今三时中定有去者。今指此文故云外人先立等也。何以然。次文云青目就二法破中等也。言青目就二法破中等者。次上长行末云。是故先三时谓定有去者用去法。是事不然。元康师释云。指前章末后问曰离去者无法可尔等文也。
    疏复次若决定等者。言发与去异等者。所言取其异静之义等者。案。琳疏云。异静之始。称之为发。动足成步。目之为去。去是果。发是因也。言世间云千里之行等者。如老子德经云。合抱之木。生于毫末。九层之台。起于累土。千里之行。始于足下。注曰。从小成大。故云合抱等也。从卑立高。故云九层等也。从近至远。故云千里等也。准之可悉。所言抱毫者。玉篇上。蒲保反。权犹庚也。持也。下胡高反。长毛也。亦细微之极也。言义四等者。述义云。就人法言时。去者为人。去与发为法。就因果言时。以发为因。以去为人为果也。
    疏就偈为四等者。言问上云去是果等者。次上论云。复次决定有去去者。应有初发疏主释云。去即是果。发即为因。若准此文。应云。已发中无发。未发中无发。今何故就已去之果。求觅初发之因耶。言答此非果中等者。述义云。偈云。已去中无发。犹是已发中无。下二句例此可知。今谓不尔。此乃更为别势。仍是三时内。谓已去时无发。余句准之。今案。硕疏云。问。此中明因发故去。不明因去故发。那忽举三时去。以破于发。答有三义。一者。明破义。何定故如经辨。或因中说果。或果中说因。或举果破因。或举因破果。今此中举去破发。即是举果破因。二者。即约破明。汝许有发为去。因无出三时不尔。已去中有发。今三时捡发既无。汝安此发持。置何处。三者。谓情言去异发发异去。今为此故。明发故有去去故发。是故去不异发。明前破去。即是破故。今明破发故。今明破发即是破去。准此疏文。今答当第二可悉。
    疏未发无去时等者。言章门偈即就三时等者。言章门。偈等者。硕疏云。问。标章门前。则列已去。后列去时。今释章门。那忽前解去时。答。明已去未去发义。则奢人多不计此中有发。去时发义。则切人多计此中有发。是故前须破切。后例破奢。若使标依次第释据奢切论也。准之可悉。所言缓者。玉篇。胡管反。迟也。舒也。言又是逐文等者。所言逐接者。玉篇上。除陆反。追也。骗也。从也。强也。疾也。走也。今须从训也。下子业反。会也。交也。持也。合也。接续之接。为接字。在木部。子猎反。续也。近也。捷也。连也。逮也。偏也。今须续训也。言钩锧者。玉篇上。居唇反。三十斤曰钓也。陶法也。又古侯反。曲也。又钩作字都叫反。钩鱼也。今须初字也。下思反。或琐字也。连环也。在玉部。言仍释者。上玉篇。如陵反。乃也。因也。言问云何未发等者。案。硕疏云。问。既举三时破发以。则应□。已去中不得有发。未去中不得有发。去时中不得有发。今那□。未发无去时。番释无去时。不关释无有发耶。准之可悉。言问云何未发等者。准下释。亦无有已去文。于此处有三番问答。分为二义。初之一番。是显一义。次之两番也。亦也亦是为一义。何以知之。以下文云。亦具二义故也。若不尔者。下文亦字不成故也。言答未发有时者。案。硕疏云。答。此破三时变成洗发。汝言有发无出三时。今求汝三时。若有可得有三时发于中发。故知。无发即是破三时变成洗发也。言答初章偈等者。品最初偈云。已去无有去。未去亦无去。离已去未去。去时亦无去。此偈明破外人三时有作即明三时无。所言作者。法堕三世。流动起作。故称为作。故云破法偈。此偈大意上半明已未二门无去。下半是去时无去。故云。三时求去法不可得。言今此偈与上等。品初第三偈云。云何于去时。而当有去法。若离于去法。去时不可得。此偈上半。牒而不受。下半。正作无体故。汝既称称去时。是时因去有时则时无别体。若无别体。法何所赖而得去耶。准之可悉。言好体破发等者。述义云。所言好体者。体犹悟也。又委曲已。言但上以具明等者。上破法具有四。今破发亦可尔。而今略举第一无体破门。则自各体二法。两人三门可解也。
    言亦为有已去等者。上既牒者。上但说标释二偈差别。而未说文。今欲说文故。重牒举耳也。言是二应有发等者。述义云。是二应有发者。谓纵上去时已去有发也。而今尚无等者。释成未去中无发也。今案。琳疏云。是二应有发者。外云将去发。非谓去时已去。今释言。凡谓有发。应在二时。下布二时假发得名。而不可有也。未去何有发者已去。去时尚无发。况未去中而有发也。准此疏文。今言上二义等者。上已去与去时。二义之中。应当有发。而今已去。去时犹尚无发。故云。中而今尚无也。未去未去等者。释成未去何有发。谓已去去时尚无发。况未去中而有发也。
    疏问曰无去无去者应有住住者第二等者。所言第二者。案。品初科文云。品广分为七处中。为四略说二周。今宜依四门。就初为二。第一破去去者。第二住住者。初破去去者者既了。今次破住住者。故云第二。而有本云。第四者若以七门分别。则第四以三时门破住者。若尔当七门第四。然不及第二也。
    疏答中三偈四章等者。言初偈明三时门无住者。案。康疏云。去住相对。理应各有三时。三者门。故以去家三时三者门破住。准此疏文。今言。三时门者。约三时三者门。以明无住也。即论云。去者则不住者。已去门中。去者则无有住也。谓三时六中。云三者无住也。
    疏第二偈去住等者。言破意云离去法无去人等者。案。硕疏云。问。此品破何物人法耶。答。有体人法。若五阴是体法。假名我为体人。于五阴上。有去止等者事用法。去止等者。为用人。破五阴则破体法。此品则破用人。用法破于五阴。上有去止等事。为用法。破去住止等者。为用人耳。准之可悉。
    疏去未去无住等者。言第三举三时六等者。案。琳疏云。结上半结三时无住。下半类通也。此文近则结前三时无住。远则通结品初三明有作也。元康师云。有人将此。为结前致成难解。今作此分。则历然可见矣。此偈上半。正就三时门破。下半。结例诸法也。硕法师云。问。讲中论人。若为结破人。直漫语以去。那得住余二亦。今明不尔。此不读长行。长行当见。今明此破其去者住。其者言去息。故名住。今三时捡汝本息去名住。以去中无复去。何所息名住。汝本息去名住。未去中。都未有去。何所息名住。去时正去。既在去相。那忽住二者。属已未破也。然去去者既前三时责。次两关。后相对破。今亦应尔。今既前两关责。次相对。后三时破。前亦应尔。但互文现文也。准之可悉。言凡四过用三时者。述义云。以三时门破去法。去者初发住住者也。所言过者。玉篇。古货反。玷也。度也。误也。轶也。越也。贡也。历也。又音古和反。今须度训也。言第四类余破余法等。案。硕疏云。今此一品破于四法。谓去住行止。虽破四种。不出人法。既有去去者。则有止止者。去者是人。去是法。乃至止者。是止是法。故虽破四种。不出人法。准此疏文。今云。行止者人通称。问。行止与去住。若为异。无异者。破去住。必劳复破行止。答。有异无异。无异者。去住乃不异于行止。但名目殊。去对住。行对止。此人虽悟去住。犹迷行止。是故须破。有异者。行未必去。止未必住。何故然。此文生死相续为行故。如善逝称为善去。善逝非是生死。善去未必是行色灭。故名住。何关灭。故住未必是住也。言答令悟此身等者。述义云。以观发中者。是化他行也。因中发观者。是自利行也。淡海记同之。
    疏问汝虽种种六下若开四门等。言利根闻初周略破即解等者。述义云。以所说法言。初周广说。后段略说。而重说前所余义。故名广耳淡海记云。如金刚般若经中。从经初至尔时须菩提白佛。此是略说般若。从佛须菩提下。此是广说般若。此经亦是约所说法。应言上是广说下是略说。而取重说。故云。上是略说下是广说。此疏亦尔。重说前义故云。上略今广说也。
    疏答曰下第二破等者。言前长行呵等者。案。硕疏云。如大论。是牛羊眼所见不可信。若使今论肉眼所见不可信。若使部非物情虽橤ｙ。今时捡责更物情易悟。故今问。汝信此眼是过去虚妄所感不。汝信此眼是过去有漏业为因。四住地为缘。用此虚妄因缘感得此眼。因既虚妄。眼宁真实。能见之眼既非真所见去住。复何须语耶。准此疏文。今言。无明者。四住地之惑。以无明慧。名为无明也。颠倒者。有漏业也。所言因者。因缘通称也。述义云。长行呵云。肉眼等者。答前四门。从后至初也。今此答第四问。凡有二意。即是远因与现因也。又汝现世无明等者。别记云。现在无明心者。现在无明烦恼也。流入眼故者。约心应云也。言又眼不可信等者。答第三顺。凡有三意也。言颠倒与颠倒相应等者。颠倒心与颠倒境相应也。又就于立性心。前念从念。故云相应。又就于立与所立。可名相应也。又所见之境。能见之眼不乱。故名颠倒也。淡海记云。只见去者。不见住者。还是倒。故云不乱也。言又若我言等者。答第二问。有四意也。不显答第一问。而细推寻于四意中。后一意答第一问也。亦可又一异捡不可得等者。答第一问也。言故信般若即不信一切法等者。如大品经第十七卷。佛告须菩提言。信般若波罗蜜。即不信五阴十二入不十八界六度十八空一切种智五阴一切种智。不可得故。准之可悉。言二河倾满等者。如大经第三十二卷师子吼品中。佛言。如恒河边有七种人生死大海亦复如是。疏主释云。文中初譬正明生死是河。明此河中有七种人。□欲求离生死。但有方便无方便故。有得离不得离。师子吼菩萨前难云。若众生悉有佛性者。不须修习。自然得菩提。今答云。如恒河边七种人。皆具手足。欲度大河。要须浮者得度。不习浮者不得度。今众生亦尔。是有佛性。要须修道得菩提。不修不得也。又第三十六卷迦叶品中。佛言。如恒河中有七众生如是微妙大涅槃河。亦有种种众生。疏主释云。前既云。生死河中人离水。涅槃河中人不离。何故尔。生死河以生死烦恼为水。涅槃河以佛性为水。生死河以生死烦恼为水故。所以得离。涅槃河以佛性为水。岂容离性水耶。故明一切从生悉有佛性同不离佛性也。故前生死河中。借七人为喻。非水中物。那得文在水中不离于水。亦是涅槃河。借七种众生为喻。初则大鱼最后是龟。此是水中众生。不离于水中。两河譬其异正在于此也。问。何故生死河言边。涅槃河言中耶。答。前言边者正言。其欲度生死河。从此岸到于彼岸。故言边。正明发心之□故为边。始自阐提终至于佛。得度彼岸也。今涅槃河不言者。明此七种并是河中众生。不得离河水。但借其入水。非即沉没者。此是失。若能纵任浮游自在者为得。故言河中。准此经文。今言。二河者。生死河与之涅槃河也。言倾满者。就迷悟而言之。何者。若悟者。生死河倾。涅槃河满。若学迷者。生死河满。涅槃河倾也。言论主以一异破等者。述义云。就能见与所见求之。故云。以一异破也。即事可信者。犹一异事也。言如因缘品等者。为证眼所见现可信。故引之也。所言世间眼见者。犹以慧眼万物无生也。
    言答汝言眼见等者。所言便尔者犹即也。言又作一异破等者。所言计有去者等者。由计有我故。生诸见。即我为其本。即次下大品经文意是也。所言一异是断常本者。以有我故。计我与阴一我与阴一我与阴异。故以一异为本。即大品住佛母品。说十四难。神及世间常无常等四边。无边等四死。后如去不如去四。合为十二。乃身与神一。身与神异。合为十四。准此经文。我与阴一。即阴灭我灭。便起断见。我与阴异。即阴灭我存。故起常见。故云一异是断常本也。言断常是六十二见本者。大品第三十八卷。佛言。诸有薄福之人。不种善根。不值善知识。没在我见中。乃至一切种种见中。堕在边见若断若常。以邪见故。非法言法。法言非法。准此等文。我见者。本中之本。一异断常六十见之本。故次第举三本也。言故大品云等者。次第释上三本。言大品云等者。如彼经第二十八卷。佛告须菩提云。譬如我见中悉摄六十二见。是深般若波罗蜜。悉摄外之处问曰。我见诸见。各有别相。云何摄入我见中。答曰。虽有别相。我见是本。以无明因缘故空。五众中生我见。生我见故。言是身死如去不去。若如去即常见。不如去断见。余皆准知。即是见。见成本中之本也。所言六十二见者。法花经疏第四云。大品佛母品。开十四难。为六十二见。十四难者。神及世间常无常等四。神及世间边无边等四。死后如去不如去等四。合为十二。及身与神一。身与神异。合为十四。常无常四内。约五阴作之。一阴具常具无常四句。故成二十。边无边亦二十。如去不如去四合为六十。一异为本为六十二。又释与色是我。离色是我。我住色中。色住我等。一阴有四。五阴二十。约三世为六十。断常为本。合六十二。六为即阴。三十六为离阴。又释。一阴上计有无二种五阴。便成十见。三世为三十。凡圣合论。即有六十。涅槃非三世摄。但计涅槃有无二。合成六十二见也。问。五见摄六十二见不。答。我见为六十二见。本邪见拨无。而六十二计有。故不摄邪见。见取以六十二见为第。戒取为谓六十二见为道。则四见非六十二摄。而六十二见属边见也。婆沙钞云。六十二见。以五见为体。具明如疏第十卷也。言由有我故等者。取大论第七十卷解佛母文意释成第二本。故彼文云。神即是身者。有人言。身即是神。所以者何。分折此身。求神不可得故。复次受好丑苦乐。皆是身。是故言身即是神。身异神者。有人言。神微细五情所不得。亦非凡人所见。摄心清净得禅定。人乃能得见。是故言身异神异。复次身即是神。身灭神亦灭。是邪见说身说身异神异。身灭神常在是边见。今取后复次文也。言既有断常等者。释成断常为本也。言又一异是十四难等者。如大论第二卷云。何等十四难。世界及我常无常。亦有常亦无常。亦非有常亦非无常。世界及我有边无边。亦有边亦无边。亦非有边亦非无边。死后有神去后世无神去。后世亦有神去亦无神去。亦非有神去亦非无神去。是身是神身异神异也。此以十二见□神一异。为十四难。是因缘所生法。故不答定性等四句之问。若答弥增见故。佛终不答。如人问构牛角得几乳。是为非问。不应答也。
    言答若直举眼见等者。述义云。以一异破其立诸所一等执。故云。一异破一立也。言答若直取色法为身等。述义云。身犹自体义。通于人法内外。同以色阴为身。亦以五阴为身。二义俱取。然此身为人体。故通别义皆有。而外是定性。故有有一异见。内是假名。故无见。以有微细故。此处唯举外道一异。然去法与人不异。故以去成人。是佛法义。非是外道。外道一向执色与神异。色者法。神者人也。别记同之。言而自执神等者。如提婆四宗论云。僧佉外道言。我觉二法是一。何以故。二相差别。不可得故。毗世师外道说。我与觉异。何以故。以说异法。此是我此是智故。尼干子外道说。如我与觉不可说一不可说异。复有异义。可说一可说异故。如我与命用相有异。方便异故得言有异。以有此有彼无此无彼。得言一。若提子外道说。一切法不俱。谓一切法不可说一。不可说异。以二边见边欲。以说一异俱论师等皆有过失故。智者不立如是三法。具如记第四卷初也。述义云。彼云冥谛。是本非边非心。作诸法本觉。是心神。亦心觉是神本。冥谛是觉本。有言。觉是本神。是末为异。有言。唯是一非本末。觉是解知之义。神是莫测之义。乃至广说。准之可悉。
　　疏次两偈双牒双破等者。言作是瓶等者。案。康疏云。作者语通。如陶师画师工匠等。皆是作者。所作之物。名为作业。何了知之。燃可燃品偈云。若燃是可燃。作作者是一。彼注释云。若作者是一。陶师与瓶一。准之可悉。
    言师责成实义云等者。案。硕疏云。汝去去者一。人法既一。为当名一人。为当名一法。随意解。若人法一通名一人者。既通名一人则失法。但有人无法。但有所成无能成。若尔既无法。那有人。既无能成。那有所成。若人法一通一法者既通名一法。则失人。但有法无人。但有能成无所成。既无人那有法。既无能成那有所成。是故失人法。准此疏文。今言。若一则无能所者。既通名一人则失法。但有人无法。但有所成之人。而无能成之法。若通名一法。则失人。但有法无人。但有能成之法。而无所成之人。既无能成之法。那有所成之法。是故失人法。故云。若一则无能所等也。述义云。成论言。善恶与人一。故云若一则无能所也。言若一复有能所等者。案。硕疏云。若使之人法。混然共是一。今问。若混然共是一。为常有名为当无名。若无名则人法俱失。若有名。名人名法耶。同先难耳。准此疏文。今言一者混然共是一。若混然共一。而复有能成之人所成之法者。则是亦一亦异。以亦异故。有能所人法。以亦一故。则无能所人法。以混然共一故也。言又能所既一等者。案。硕疏云。且又五阴为法。假名为人。善恶为法。假名为人。汝人法若一。五阴与一既一。五阴亦一。善恶与人既一。善恶亦一也。准之可悉。言又如人起四心等者。述义云。四心迭代者。迭犹迁也。今案。玉篇上。达结反。更也。代也。道也。下道赍反。更也。言四人亦尔者。述义云。人亦应四也。
    疏长行为二等。言人通四仪等者。案。硕疏云。有人解道。此破外道神我是常。所用无常。今明不尔。只约即事辨人常法无常。明人始终是一故常。法有四仪之别。行息故住。住息故坐。坐息故卧。既有四仪迭代。故是无常。准之可悉。言异亦有三种离等者。别记云。有无离者。谓一时二谛也。存亡离者。约一法前后言之。述义云。应言有五离。而论文既有有无离与存亡离。故以去住离与不相成异。摄入有无与存亡离。然东西离。不得摄入。可有别释。故云。应有三种离。而略故无第一离耳。淡海记云。略无初离者。东西而离。而论言若异者则相违。即是东西离。今谓。案论文。若异者则相违等者。是第二有无离。次不相因待等者。是第三存亡离。次异中等者。第四总结。而略无第一东西离。疏主既云。无谁敢违乎。所以不须海记也。
    疏因去知去者。第三因缘门破有此门来凡有三意等者。言一者前一异门等者。案。琳疏云。前明一异破人法体。此破人法用。故文云。不能用是去。不能用异云。故知。是破用也。准之可悉。述义云。体之与用。皆言无用故云。□称不能用也。今谓不尔。是去异去。□称不能用也。言二者上破一异等者。如俱舍论第二十二卷破说我品第九云。跋私弗多罗部所说。必定有我。与五有不一不异。复次若义如此。为胭诸阴故。我言成诸阴。是说我言因故。此执亦前失。我等说我不如此。若不尔。云何如约薪执说火。约阴执说人亦尔。云何约薪执说火。约阴执说人亦尔。云何约薪执说火。若离薪火不可执说。不可立火与薪有异与薪无异。若炎异薪。薪应不热。若火不异薪。所烧应即是能烧如此离诸阴。不可执说。人亦不可说人异诸阴。由有常过失故。亦不可说人与诸阴不异。由有断过故。今取此论文。以为破犊子部也。言三者上来等者。案。硕疏云。汝因去法。知于去者。去者用此去法去。而今因去知去去者。去者无体。由法乃成。无体之者。那能用于去法去耶。是故就因缘。求不可得。准此疏文。今求因缘人法。而不可得。故破因缘人法也。言是去者等者。案。琳疏云。是故谓成者之去也。异去非成者之去也。成者之去。此者何意。不能用此去也。者本无体。为他所成。何能自用也。若尔。非成者之去既异。应可用之。此亦不然何者。人法异体。不相关预。云何得用若得用者。即一人有二法过也。述义云。既言去者以去成者。故去是为者所因。故云是去等也。既成自身之物。故不得反用。故云。者不能用也。下句准之。言此二偈等者。案。琳疏云。然此二偈。反覆成过。初偈免二去过。便堕无用。后偈假令得用。复堕二去过也。准此疏文。今云。二法者。犹二去法也。言若端拱静坐等者。所言端拱者。玉篇上。都丸反。夜有襦裳者。为端也。题也。正也。本也。直也。业也。今复正直训也。下记冢反。执也。法也。合手曰拱也。敛手也。案。影疏云。如人静坐。直是人耳。正动一足便名去者。准之可悉。言是去即者所因去者。案。硕疏云。上半明因去法知去者。此去者不能用。所因之法。知何故而去者。若不因去法。成去者。去者有别体。去者可得用去法。而今去者。因去法成去者。则无体。无体之者。那能用去法耶。准此疏文。若人初举一步。即是去法。用此去法。知有初去者。此则称为。为是去。而去者。不能用是去法。何者。若去者。不用去法而成者。即有别体。可得能用。而今不尔。故云。何能用去法也。言如因色心等老赤约五阴之中。初一阴是色法。即五根五尘及无作色也。量后一阴即是心王。中间三阴。心数并不相应行。此五受阴法和合成人。故云尔耳。
    言初举譬反释等者。述义云。此文应云。初举譬反释。言先有人等者。释举文。而人法互相因等者。明反释意也。
    疏第二偈破异去等者。言上半牒等者。案。疏上文云。因去知去者。牒外义也。不能用是去者。论主破也。琳法师云。上半牒计总非。下半释也。元康师云。上半正破。下半释破也。硕法师云。上半正明因去知去者不能用不因之法去。下半释成破意。准此等文。今言。上半牒者是略耳。应言上半牒而破也。言外云初动一步等者。是释第一句。案。康疏云。成者。谓因步。得名去者。可更不能还用初步之去。而今不因余步。得名去者。因应用余步之去。今破也。准之可悉。
    言又一去成者体等者。述义云。一去被者用者。犹是所用也。言如藉此五阴四微等者。案。硕疏云。此五阴成此人。彼五阴不成此人。此五阴成此人。此人尚不能用此五阴。去破五阴。不成此人。此人那能用彼五阴去耶。述义云。云何能御等者。是定异。故前念相离。云何能御耶也。言则是他眼者。犹是异眼他眼也。
    疏决定有去者第四有无破等者。言人法俱有等者。述义云。若定有人。更不成人法。亦尔之云。言若踟蹰道门等者。淡海记云。魏时京帝有臣。名周□。此人有高慢性。帝自余除人。□臣云。以肉赐周□。□乞刀子。勿与刀子。臣等奉告赐肉。则悖乞刀子。不与而已。则自手持肉。悉食而去。尔时帝曰。此人怏怏非少主之臣。此意自显其德大耳。所言怏怏者。完蒙貌也。今案玉篇。踟蹰。上或踌字腹留腹知二反。踯躅也。说文。为ｚ字在心部也。百论序云。踌躇。疏主释云。犹进退貌。玉篇。躇者腹于腹诛二反。踌躇犹豫也。怏怏者。玉篇。于高反。动也。强也。对也。言上半明定有人等者。硕疏云。上半明决定有去者。不能用三法。若为是决定。如长行解。决定者名实有。不用去法生故。是决定者也。去法名身动。身动是去法也。三即已去来去去时。即是已动动时。汝若决定有去者。不能用三法也。何故尔。既决定有去者。去者不因去法。成此去法。那能用去法。汝若因去法成去者。此去者可能用去法。今决定是有。不因去法成。那能用于去法耶。何故尔。决定有者。不因去法成去者。即是性有。性有即是有门。离法有者唯一种。所以是常离者之法。法三时迭代。所以是无常。常者那用无常之法。定者那能用不定之法耶。二义去者既是常。即应常去。不得有住。去法虽未起未去。去者应常去。去法虽已去息。去者恒自去。去法虽正去。去者亦应常去。都不得有住。何故尔。汝离去法。定有去者。去者常故。准之可悉。
    言下半明若因法有人等者。案。硕疏云。下半明。不决定去者。不能用三法。不决定者则本实无。本实无去去。汝因去法。故名去者。既因去法名去者。则无自性。无自性即是无无。复那能用三法耶。准之可悉。述义云。既言因去有人。而若定有人者。即不用去。故云。上半明定有人等也。言此偈上下等者。述义云。此非上半为进下半为退也。犹是互破之也。别记亦同。言余二段等者。述义云。亦假有体亦假无体。与非假有体非假无体。合为二段。即四句也。别记亦同。今谓不尔。两俱文中开三段。初偈明定有人无人不能用法。次半偈明定有法无法人不能用三。半偈结人法能所一切都空。今法门也。讫余二门易知。
    疏长行释三段三等者。言夫因去有者等者。案。硕疏云。汝因去法有去者。因去者有去法。去者息法。去法住去者。可得住。今既不因去法有去者。去者无去法。去者何所息。而言是故既无去法去者。若去则应常去也。准之可悉。
    言释下半有二论本等者。案。康疏云。释前偈下半文。有二周。反覆一耳。有本但有后周。直云因去法。故有去者。若先无去法。则无去者。云何言不决定。去者用三去也。有本。具有前后二周。就前周中。复有两本。一本云。以因去法得名去者以无去法故。不能用三法。一本云。以因去法得名去者。以无去法故。不不能用三去。两文相似。义意大同也。人本无体。因法得名。是故不能于三时中用去法也。因去法故有去者下。第二周覆释不异前也。准此疏文。论文应言。若去者不决定不决定名本实无。以因去法。得名去者。因去法故有去者。若先无去法则无去者。云何言不决定。去者用三去文。有二周。若言去者下第一周。因去法故下第二周。然今疏主。以为烦焉。所言十喻者。如大品经第一卷云。菩萨解了诸法。如幻如炎如水中月。如虚空如闇。如乾闼婆城。如梦如影。如镜中像如化。是十喻为解空法。故云幻始幻化终慧影师云。然此十喻有五相对一者幻炎内外相对。二者。水月虚空有无相对三者。响城见闻相对。四者。梦影寝觉相对。五者。像化集散相对。欲显诸法内外俱空。有无双寂。见闻悉寂虚。梦觉无实。合散同玄。终归莫二。此明菩萨解空达理。诸法皆然。不可得故。列此十名。以之为喻。大论第六卷云。问曰。若一切诸法空如幻。何以故。诸法有可见可识。答曰。诸法相虽空。亦有分别可见不可见。譬如幻作象马及种种诸物。虽知无有实。然与六情相对。不相错乱。如化者。十四变化心。复次化生无定物。但以心生有所作。皆无有实。人身亦如是。本无所有。又云。诸法虽空。而有分别。有难解空。有易解空。今以易解空。喻难解空。故十喻空喻诸法空也。具明如彼。言又求彼人法等者。述义云。虚者虚妄也。恍者实也。今案玉篇。恍欣往反。失意也。狂貌也。
    疏问何因缘故有此品等者。约此一品由来。凡有二意。一者。通来。二者。别来意。初中有二。初明能入虽异所入无别。后明次前品有二。初明能入虽异所入无别。后明次前品而生。初中凡有三番问答。此初问答。答中言二十七品等者。述义云。犹是二十七门者。谓是能非之门。亦是能入之门。言所入更无异者。体实相之理。名为所入也。言自斯以外等者。所起假名法。云皆虚妄也。亦可实相者。三谛法也。虚妄者。于彼所立。去去者等也。淡海记亦同之。言故智度论云等者。如彼论第五卷云。复次除诸法实法。余残一切法。尽名为魔。如诸烦恼结使欲缚取缠阴入界魔王魔民。如是等尽名为魔也。慧影师云。但有所分别者。违于实相。不隔生死。故通名摩也。言所以然者等者。疏主释显。所言一切诸法等者。如大论第五云。如论烦恼结使欲缚取缠阴入界尽魔。准此论文。今言一切诸法者。阴入界等诸法。慧影师云。五住烦恼。□名烦恼魔。分段变易二种之身。为阴魔。二种之死。为死魔。第六天魔。名他化自在天魔。准此疏文。今云。烦恼者。既五住烦恼即烦恼也。苦果者。二死之报既阴魔。故云。名为魔也。问。何处阴入界说是魔。答。莫初罗山中佛教弟子以名魔处。受想行识亦如是。问。何以名魔。答。夺慧命。坏道法功德善本。是故名为魔也。述义问云。若除实相。除皆虚妄。亦是魔者。佛所说教亦应耶。答。取未极之义为虚妄者。佛教亦是未极故。可虚妄。而以妄执义。名虚妄耳。就魔亦尔。于非有非非无。假说有无。此假违于中道。故为魔。然不坏假名。而说实相。此就中假因缘义。以浅深粗细义故浅为魔。深非魔也。别记亦同。
　　疏问实相何故等者此第二番问答。答中四句内等者。述义云。即以四句为内。非非有等为外。故云。四句内外也。言故论云等者。如大论第九十四卷释毕定品云。问曰。天眼可见色。云何见善法。又言见一切法性空。答曰。因中说果。以天眼。自见己身。及身十主众生然后用他心智宿命智。求其今世后世善根。是善根及果报亦皆磨灭。故见空。是善根皆是有为法。无无自性。自性故空。空故不可着。亦不可受味。不可受味故不着。譬如蝇无处不着。唯不着火炎。众生爱着亦如是。善不善法中皆着。乃至非有想非无想着。故不能入涅槃。唯不能着般若性空火。所以者何。般若般若相空。若般空不空即是味是可着处。菩萨住是智慧中。不起有漏业为众生说法。亦知众生假名。不可得安住是无所得般若中。而能具足神通事。飞到十方国土。利益众生。今但略引譬说文也。言般若如火炎等者。疏主释显也。言是以论初云等者。观因缘品初归敬偈文言。能说是因缘者。显正也。善灭诸戏论者破邪。谓能说八不中道因缘。善灭不八戏论也。
    疏问若尔何故有二十七门等者。此第三番问答。答中言或前或后等者。述义云。此品应前。此品应后。此偈应前。此偈应后此偈应破。此偈应立。如此执故。住在门外。不能入理也。言可谓服于甘露等者。此大经第七卷偈文。疏主释云。此中正叹大乘为甘露。愚智两人。致成甘毒。言或服甘露伤命而早夭者。正是无方便。服甘露成毒药。禀方等天法身慧命。准之可悉。广明如上。
    疏而复须明次第等者。第二明次去来品而生此品。于中有二。初正明次第。后问答如文。言动静四仪者。约行住坐卧。初一动义。后三静义。可悉。言故净名经云等者。彼经下卷。见阿□佛品维摩诘答佛问文。述义解云。我身离诸断常生灭六十二见。具足万德。故有法身。有法身故。有应身。有应身故。有化身。如观我身具足三身。观佛亦然。谓观我身即是佛也。疏主释云。此章正明法身绝四句。谓佛身绝四句。是以实相。即是法身。准之可悉。
    疏次别明六情次去来等者。第二明别来意。于中有七复次。今此初复次。言经明十二入等者。述义云。大论第二十八云。如佛告诸比丘为汝说一切法。所谓眼耳鼻舌身意色声香味触法。是十二入名也。今案。毗婆沙论第三十九卷使揵度十门品云。十二入眼入法入。问曰。何故作造此论。答曰。此是佛经。佛经说。生闻婆罗门往诸佛所。到已面共世尊种种语论。问讯已。在一面坐。尔时生闻婆罗门白佛言。世尊。说一切者多。一切有几种。沙门瞿昙。为施设何一切耶。佛告婆罗门。我施设一切者。谓眼入法入。是名一切。如来说如是法名一切。婆罗门若有作是说。我能遮止。沙门瞿所说一切。更说余一切者。有是语。而无有实。若还问者。反生疑惑。所以者何。非境界故。佛经虽非是说。而不广分别。佛经是此论所为根本。彼中诸不说者。今欲广说故。而作此论。准之可悉。毗昙章初卷解云。根尘二法。是苦乐所入。称之为入。谓就根尘所生心心法中。苦乐受为义。即婆沙云。轮门名入。乃至广说。准之可悉。
    疏二者接次钩锁相生等者。第二复次。文中有二。初明来意。次问答明观六情。此文初也。言上品初外人等者。如去来品初云。问曰。世间眼见三时有作。已去未去去时。以有作故。当知有诸法。疏主释云。上品求四缘生。果毕竟无从。外人理屈辞穷。舌不能救。故今举眼所见立义。外道数论譬喻之流同明时不可见。故今但云。见时中之法。不言见时。去来是举下足。色为眼所见。故云眼见也。法堕三世流动起作。故称为作。准之可悉。
    言论主即就三世等者。答曰。已去无有去。未去亦。离已去未去。去时。亦去未去无住。去时亦无性。所有行正法。皆同于去义。疏主释云。第一三时内破谓已是曾去。即是无去。未是当去。即时无去。故无去去时。不离此二。亦无有去也。故云。即就三世等。所言三世者。三时之异名也。言惑者问云等者。如次论云。问曰。汝虽种种门破去去者住住者。而眼见有去住。疏主释云。外人反难论主。若三时中。无眼不应见。今既眼见。则不应无故。无则不应见。见故非时无也。言论主更以三二门等者。如次论云。答曰。肉眼怕见不可信若实有去去者。为以一法成。为以二法成。二俱有过终讫。一品凡有八偈。初四行偈。以一异门。破去去者。次因去知去者下二行偈。以因缘门。破去去者。次决定有去者下二行偈以有无门。破去去者。故云。更以三门等也。谓以三门。推求眼所见。去住竟不可得。何所见耶。但有本云。但以三时门等者。恐时字余也。更应捡定所言不停者。犹是不止也。
    疏问云何名观于眼情者。此下第二问答。以辨观六情。凡有三番问答。此即第一问答。言问云何等者。此文应云问云何名观于六情。而以举一。余即可解故举一闻耳。答中言一者世俗之流等者。案。康疏云。凡夫外道成实毗昙。皆执六情。大况相似。凡夫计有此是寻常。准此疏文。今云世俗之流等者。凡夫之人也。言本末原由者。述义云。四大是本。眼根是末。故云尔耳。
    言二者外道之人等者。如成实论第四卷根等大品第三十七云。问曰。诸外道言眼中火大多。所以者何。似业因缘故。因施明得眼。如经中。施衣得色。施食得力。施乘得乐。施灯得眼。是故眼中火大多。又火能远照。眼有光故有远对色。又言。人死眼还归日。故知。日为本性。又眼定能见色。色属火故。还见自性。如是虚空地水风等。随根偏多。死人耳根还归虚空。耳定能闻教公属虚空。余亦如是。是故根中。诸大应有多少。案。硕疏云。第一迦毗罗人所计六根。通是色法。则用五尘居五大。五大造五根。五尘成五大者。色尘成火大。声成空大。香尘成地大。味尘成水大。触尘成风大也。五大造五根者。火大造眼根。空大造耳根。地大造鼻根。水大造舌根。风大造身根也。彼云。五大五根。有精气之色。共造意根。故六情通是色法。亦摄心平等根。解此有两义。一者。明五大五根有精气之色。平等共造意根。故言心平等也。二者。若是五根各用。明此意根之识通。缘六根六尘。故云六平等根也。准此疏文。五尘各别而生五大。五大各别而造五根也。今捡。百论疏云。遍造是优楼迦义。云五大成眼根。火大偏多色。是火家求那。眼还见五色大成身根。风大偏触。是风界求那。故身还觉触。而云五尘生五大者。五尘为五谛。尘细大粗故。从尘生大。但地具五尘。色声香味触。水具四尘。除香。火具三尘。除香味。风具二尘。唯有声触。空唯有声。外道云。地藉尘多。是故无力最在其上。空藉尘小。是故有力。最在其下。准此疏文。五大和合而生一根。非是五大各生一根也。但五尘也。具大虽别。总相故。云五尘生大也。述义云。五尘生五根者。是僧佉遍僧义也。但佛法五法唯生内法。于外法中。无声尘故。五大者。地水火风空。地者坚义。水者闰义。火者燸义。风者动义。空者质碍义。佛法于所成法内。但有有为空。如口中耳中空。然眼鼻等根。无有为空。故无空大。所以但言四微四大也。今谓不尔。遍造是卫世师义。准上所引百论疏可见。言意根既是心识等者。案。百论疏云。心平等根。有二种释。一云。实是心识之心。而称心平等者。眼等五根。各缘一尘。心识能遍缘五。故云平等。二云。詺完芙蓉心。以为平等。以其处一身之中。故云平等。又云。若是内心。具五大所成。心识之心。非大所造捡迦毗罗论。是心识之心。以能分别故。准之可悉。述义云。云肉芙蓉人者。即是腹也。问外道不立意根。何为此说。答。此师今显意根非四在所造耳。良非外道义。外道义二释。一者缘虑心。非五大所成。二者完芙蓉心。是地大所成。问。百论疏云。具五大所成。今何言地耶。答□□□□（十六字缺）
    言三者复有外道等者。发成实论第四卷根等大品云。问曰。有论师云。一根一性。地中求那多故。有香。能发香水火风中。有色味触故。能发味色触知。是实云何。案。硕疏云。若是优楼迦人所计。与前家为异。五根是色。意根是心。五大成五尘。五大造五根。则用五大成五尘者。明火大。成色尘。空大成声尘。地大成香尘。水成味尘。风大成触尘也。五大造五根者。与前家大异。明五大共造眼根。火大偏多色。是火之求那。故眼能见色。余四准之今捡。百论疏云。次偏造是迦毗罗义。以色成火大。火大成眼根。眼根还见色。余四亦尔。五知根胜故。各用一大而成。五业根劣故。具五大而成也。准此二疏相违水火。更可问求之也。何者。硕疏意云。初师明偏造义。后师立遍造。本疏云。初师立遍造义。后立偏造义。今案金七十论上卷云。五唯者。一声二触三色四味五香。是香物唯体唯能五唯生五大者。声唯生空大。触唯生风大。色唯生火大。味唯水大。香唯生地大。又智度论第七十卷云。从空生耳根。从风生身根。从火生有。从水生舌根。从地生鼻根。以是僧佉经。广说世性。准此论文。恐硕疏谬焉。述义云。复有外道等者。是卫世偏造义者非也。准上可悉。
    言四者毗昙人云等者。如杂阿毗昙心论第二卷行品云。已说心心法伴力及生。色今当说。极微在四根。十种应当知者。四根十种极微。共生四大色香味触。眼根身根。耳鼻舌根亦尔。身根九者。谓余身有九种。彼唯有身根种。余如前说。余八者离根色声香味触极微八种。问。此诸极微何界说。答谓。是有香地欲界中。极微无合。香味不相离。有香则有味。色界极微。非揣食性。故离香味。色界四根。极微八种。余身根极微七种。外极微六种。问。若眼根极微十种者。云何不眼即是色。即是余种。如是则法性杂乱。与阿毗昙相违。阿毗昙说。眼根一界一入一阴阴摄。答。二种极微。事极微聚极微。事极微者。谓眼极微即眼微。余极微皆说自事。以事根微故。阿毗昙说。眼根一界一入一阴摄。聚极微者众多事。此中说聚极微住自相。故法相不杂乱。此偈上三句。明诸根具微多少。一句明办差别。极微在四根者。明色法聚为众微所成。极者数之极也。微者七微。此是最细色。十种应当知者。若在四根。有十微共成谓四大四微眼根身根。问曰。四大亦是触入摄。何故别说者。外云。四大造色之本。功能最大。所以别说。声非常有。所以不论身根九者除四根。外身根但有四微四大及身根。故有九也。余八者离根色香味触。但有其八。谓是有香地者。所谓欲界也。准此论文今言。毗昙人云等者。彼论长行文。则指本论师。达摩多罗。此云法救。言毗昙人。即四种萨婆多中第一师也。今案。硕疏云。若是阿毗昙人所计。则用四大造五根。不用空大。何故尔。空是无故。不能成也。明四大造五根。四大即是四触。谓坚湿暖动。即是实法。五根即是眼耳鼻舌身。即是清净实法色。意根即是心五心数也。但四大造五根。五根有具十者或具九者或具八者。故彼偈云。极微在四根。十种应当知。身根九余八。谓在有香地。若为是极微在四根。十种应当知。今明眼耳鼻舌。此根具十种。谓能造四大及四尘即是八。眼根即是九。根眼必附身即是十。眼既尔。耳鼻舌例然。故云。极微在四根等。何故言身根九余八耶。今明带眼之身。此身亦具十。从咽喉已下去身。此但具九。谓身与四大四尘也。从多为论。故言身根九也。余八者即是身外之物。此但具八谓四大四尘也。谓在有香地。明但在欲界。欲界称为香地。色界等则不然也。述义云。谓地水等者。数人云。声非果报。以间断故。所以五尘之中但取四尘。不取声尘也。言身根但有九等者。身根但有身根。乃四大四尘。而无眼耳鼻舌四根。何故尔。无身根时。不得有眼根。但无眼根。犹有身根故。言故论偈云者。述义云。真谛三藏所译俱舍论文。今谓不。捡彼论文无此偈。故此杂心论第二卷行品偈文。即上所引之文是也。言极微在四根等者。疏云。此偈上三句。明诸根具微多少。一句明界差别。述义云。根微者即十微。谓四微四大所成之眼。与附着身根也。在四根者。眼耳鼻舌也。成论云。四微成四大。今数人四大成四微。以四大望四微时。四大是极微。余义亦尔。以四大与四微。望眼等根。皆是极微。以眼根等望色法时。亦为极微也。身根九者。四大四微及身根。身根不依着他故。无眼等故也。余八者。草木等是名余。所言八者。四大四微。应除所成法也。有香地是欲界也。色界无香味。即无鼻舌二识。唯有五根为庄严。具有六微。就色界者。四根但有八。身根但有七。草木等但有六也。
    言五者成论云等者。如彼论第三卷苦谛聚色相品第三十六卷云。问曰。汝言五受阴是苦谛。何谓为五。答曰。色阴识阴想受行色者。谓四大。及四大。所因成法。亦因四大。所成法。总名为色。四大者地水火风。因色香味触。故成四大。因此四大。成眼等根。此等相触故有声。地者色等集会。坚多故地。如是湿多故名水。热多故名火。轻动多故名风。眼根者但缘色。眼识所依同性不依时。皆名眼。余四根亦如是。色者。但识所缘及同性不缘时。是名为色。香味触亦如是。等相触故有声也。又同卷非彼证品云。又汝去佛说眼形中所有坚依坚是地等者。佛以此言。示五根因□四大成。或有人说。从我生根。或谓。离大别更有根。有说。诸根种种性谓从地大。生鼻根等。佛断此。故说眼等根四大合成空无实法。今略引二品论文也。案。硕疏云。若是成实论人。亦是四大造五根。但四大是假名。五根亦是假名。明四大共造眼根。发识见故名眼四大共造身根。发识觉触故名身也。言就三假辨等者。述义云。开善一复次云。四微是法假。四大是受假。五根是名假也。今言。四微是法假者。从同类所成。故多细色合成色尘。多细香合在香尘等。以自体义名法。有自体故。色成色尘。余义亦尔。从多所成义为假。五根是受假者。异类所成。故四尘合成眼等。众生是名假者。是重所成。故但有言说耳。
    言六者犊子部云等者。如大论初卷云。是佛法中。亦有犊子比丘说。如四大和合有眼法。如是五众和合有人法。述义云。由五阴合而成人体。此即非是五阴之示人。云道理以为法也。所方法体也。言四大者。此事四大。具如记初卷。言犊子者。此婆罗门之一姓。以□为名也。佛灭度后三百年中。从萨婆多出之。
    言第七方广道人等者。如大论初卷云。更有佛法中方广道人言。一切诸法不生灭。空无所有。譬如菟角龟毛常无。慧影师云。此是方广部中所执道人。故云方广道。此人虽学大乘。而人大乘旨。执之太过。执言。一切法无间。假实生之与法。悉皆常无。如菟角无也。述义云。此一说部所言似大。所以为名。依四阿含。作如是说。谓四阿含主世谛。言诸法无生。色欲如幻。既言欲界及色界如幻无生。故知空也。具如记初卷也。
    疏问论主云何破此诸计等者。此下第二番问答。答中言凡有此眼根等者。如唯识论第六卷云。云何为贪。于有有具。染着为性。能障无贪。生苦为乐。谓由爱力。取蕴生故。云何为嗔。于苦苦具。憎恚为性。能障无嗔。不安恶行。所依为业。为嗔必令身心热恼起诸恶业。不善性故。云何为痴。于诸理事。迷闇为性。能障无痴。一切杂染所依为业。谓由无明。起疑邪定等烦恼随烦恼业。能招后生杂染法故。述义云。言即生无明者。犹是愚痴。即舍受心也。所言三业者三义。一者。三毒。即是三业细时为烦恼。粗细时为业故。二者。身口意三业也。三者。罪祸不动三业也。淡海记亦同之。
    疏问云何破耶等者。此下第三番问答。答中言故净名经云等者。如彼经上卷弟子品阿那律章云。阿那律白佛言。昔有梵王。名曰严净。问言。几阿那律天眼所见。我即答言。仁者。吾见此释迦牟尼佛三千大千世界。如观掌中庵摩勒□。时维摩诘来谓我言。唯阿那律天眼为作相耶。无作相耶。假使作相。即与外道五通等。若无作相即是无为。不应有见。彼梵王作礼而问。世孰复有真天眼者。维摩诘言。有佛世尊。得真天眼。常在三昧。悉见诸佛国。不以二相。今略引维摩诘语。疏主云。文中有四。初明被呵之由。庵摩勒□者。形似槟榔。食之除风。冷时手执此□。故以为喻。言见三千界者住常力即见二千。功用见三千世界也。又天眼但见二千。愿即智之力即见三千也。次时维摩诘下第二述能呵之旨。作色方圆相。而见。名为作相。不作色方圆相。名无作相也。又释。三界身六情诸根。从结业起。名有为有作相。法身异之。谓无无作相。结两难云。若作方圆而见。即同外道。以外道亦作方圆而见故。若不作方圆而见。即无方圆。便是无法。不应有见。次彼梵王下第四时众得益。文有三句。初问。阿那律天眼第一既屈净名。自斯已外谁有真天眼者。次维摩诘言下第一净名答。初总答云有。次出有真天眼之人。即佛世尊也。下以三门。释真天眼。一常有定内。异小乘定外见。此静散无二也。次悉见诸佛国。此明小乘所见近。诸佛所见远。此二异也。不以二相者。能所宛然而无眼色。谓有不碍无。虽无眼色。而不失能所。所诸无不碍有。有不碍无。故不同外道。无不碍有。故不同无为。正答上二难也。又就眼见。明不二见。宛然而无见。虽无见而无所不见。名为不二。什公云。不作精粗二相。名为二。准之可悉。
    言花业经云等者。如彼经第七卷观首品中贤首菩萨说偈中言。于眼根中入正受。于色法中三昧卢。示现色法不思议。一切天人莫能知。于色法中入正受。于眼起定念不乱。观眼无生无自性。说空寂灭无所有。于耳根由入正□受。于声法中三昧起。示现声法不思议。一切天人莫能知。于声法中入正受。于耳起定念不乱。观耳无生无自性。说空寂灭无所有。法藏疏第四云。就众生世间自在中二。初约自身。后约他。约自身中约十二处辨。于中缘起无定等圆融。一一皆有十事五对无碍之相。第一对。根境无碍。既观根入定。还应从根出。为显此根即是境故。从境出也。以一心缘起无二而二故。恒相对而根境两分。第二对。二定无碍。谓事理二定也。为分别境事。应入境定变入于根中。为观根空寂。应入根定变入境中。以分别境事起。即是观根之智。是故二定无碍。唯是一心。第三对。二境无碍。谓深广也。此所分别广事。无生无性深理故。是故真俗双融唯一法界。恒以不碍二故。寄俗于境。寄真于根。理实遍通。第四对。入出无碍。谓以入定即是出故。是故虽起定。而念不乱也。第五对。体用无碍。谓自他也。谓虽现于境。广故人不知恒寂。故虽起于定。深故自心恒不散。是故此上十义。同为一聚法界缘起无碍相即故也。又此中复有三重希有。谓根入境中。已为一希有。复能境中。更示无边分别非天人所知。为二希有。从境出已。示此分别。已甚希有。复于彼时。定心不散。更得希有。何以如此者。显三昧纯熟故。今十二处中。且取意略引初四处文可悉。述义云。然今取观眼无自性义。以为证耳。言是故喻佛得称为我等者。如大经第二十三卷。佛告高贵德王菩萨言。大自在故。名为大乘。异自在者。有八自在者。八自在。一者。能示一身以为多身。二者。示一尘身。满于世界。三者。以身轻举。飞空无碍。四者。心自在故。所作自在。五者。根自在故。六根无碍。六者。心自在故。得一切法。七者。说自在故。无说听念。八者。遍满无见。自在令见。具明如彼。故云我者。谓自在义也。
    疏又双破凡夫二乘两病等者。此下第三复次以辨来意。言如净名呵阿那律云等者。如净名经上卷弟子品阿那律章云。时维摩诘来谓我言。唯阿那律天眼所见。为作相耶。无作相耶。假使作相。即与外道五通等。若无作相。即是无为。不应有见。疏主释云。第二述能呵之旨。前定而开。次假使下双结二难。若作方圆相而见。即同外道。以外道亦作方圆面见故若不作方圆而见。无方圆。便是无法。不应有见。今略引结二难文。言阿那律者。此云如意。亦称无贫。又名不灭。犹一义耳。八万劫前。曾供养辟支佛。所得善根于今不灭。故名不灭。果报称心为如意。即是白饭王长子。佛之从弟子。天眼第一。所以然者。曾一是佛边。听法睡眠。佛呵之。咄哉。云何如螺唪乎。那律惭愧。不眠多日。遂便失目。问耆婆治之。耆婆云。眠是眼食。久时不眠。眼便饿死。不可复治。那律因修得天眼也。
    疏又说此品等者。此下第四。复次以辨来意也。言花明六根清净者。如彼经第六卷法师功德品云。尔时佛告常精进菩萨摩诃萨。若善男子善女人。受持是法花经。若读若诵。若解说。若书写迷人当得八百身功德于二百意功德。庄严六根皆令清净。疏主释云。约位明者。此五种法师是三宝位。言六千功德者。菩萨行善。本出三业。身三口四意三合为十。一善为首。余九庄严。是即十善互相庄严成百善也。自行百善。教他行百善。赞叹法百善。赞叹人行百善。合为四百善。各有上中下三品。故成千二百。但眼鼻身三眼。以助道用弱故。唯得中下二品。所以八百。以余三根胜故。各得千二百。即六根合故成六千。然则五种法师。一一具六千。广以明。如疏。言普贤观经忏悔六根罪等者。如彼经云。尔时世尊而说偈言。若有眼根恶。业障眼不净。但当诵大乘思念第一义。是名忏悔眼。尽诸不善业也。如此等法六。名为六情根。一切业障海。皆从妄想生。若欲忏悔者。端坐思实相。众罪如霜露慧日能消除。是故应至心忏悔六情根。今略引之。凡有十四行偈。具忏六根罪。准文可悉。法花疏云。普贤观经明忏悔六根罪。故今得六根净。但忏悔有二法。初对十方生身佛。就事中忏悔六根罪。故云。从无始来。六根所依三障。今悉忏悔。次对法身佛。依实相忏悔。观六根有生本来寂灭。具此二忏悔。故六根清净。准此疏文。今所引文对法身佛。依实忏悔文也。问。法花经云。五种法师。得六根清净。今经何故作二忏悔。故六根净耶。答。观身实相忏悔。即是持经。故不相违也。言大集经云等者。如彼经第二十一卷云。尔时世尊。见十方众生悉来集会。即说偈言。若有说言眼见色。乃至意能知诸法。如是之人行颠倒。流转生死无量劫。今略引之。
    疏又有此品来等者。此下第五第六二复次辨来意。言初引毗昙论立者。因缘品中立四缘偈是。次引去来事立者。去来品初问曰是也。余文易知。
    疏偈为二上半死六体等者。言行者缘敢等者。案。行品疏云。通言行者。凡有四种。一修习名行。即万行善法。二造作名行。通善恶三性。三无常起作称行。通因果三聚三性等。四行缘名行。但心。今当第四。故康疏云。眼能见色。乃至意知法。分别前境。故名为行。准之可悉。言从事分毗昙婆罗门问何法摄一切法耶等者。述义云。此论有十二卷。宋时沙门求那落陀罗。此云功德贤。中天竺人之所译也。婆罗门问佛等者。此论引佛经事如此。佛为破外道实我。而说十二入。亦以执着于十二入故。今观空耳。案。毗昙章初卷十二入义云。根尘二法苦乐所入。称之为入。故杂心云。苦乐所入处。或云。通苦乐处名入。谓约根尘所生心。心中苦乐受。为义可知。言答意当体受名等者。案。硕疏云。然此四缘所计。□是明五大四大等造根义。但此名因多种。今略是明四对。一者。情欲。谓情则在内欲在外。所以言情者。意根。当体是常。余五能生情因。从果为称。故言情也。所以言欲者。明尘能生欲。亦是因果名故言欲。故经□。六尘恶欲也。二者。根尘。谓根则在内尘。则根能生识故。所以名根。尘能尘染。所以为尘也。三者。因缘。六根生识义。近即是因。六尘生识。生识义远故是缘也。四者。依境。六尘即是境。六根即是依。依根而生识。故言依也。准此疏文。今须四对但因缘义阙之然。然今言。六衰者。是当境义。述义云。于六尘上。生贪爱故今诸善因而灭之。故云。令善衰灭也。今案。大义记第九卷十八界义云。同曰。根者根是生立义。亦是本义。亦是本义。此六在身内。同是生识本为根也。言外道以神我能见者。案。康疏云。外道谓。谓御六情。为情之生见闻觉知皆是神事。神虽能知。要假眼等。如人以镰刈收五谷也。言犊子亦明我能见者。如婆沙论第五卷杂犍度智品之二云。犊子部作是说。人能知非智。亦应人能见非智。又第八卷云。如犊子部说一眼见色。非二眼一时见。所以者可。以相违故。以捷疾故。人谓两眼一时见色。准此论文应言眼见。今解。以眼为门。而我见道。故不相违也。
    言论人以识托眼根。如成实论第四卷根无始知品第四十八云。问曰。经中说。以眼见色。不应取相。耳等亦尔。故知。眼能取色。又眼等名根。若不能知。何以名根。又经中说。我诸弟子于微细事能知。如眼所见。若眼不能见。佛诸弟子则无所见。是事不可。是故诸根。定能取尘。又识分别。是则极识有异。答曰。佛自说。眼是门为见色。是故眼非能见。以眼为门。识于中见。故言眼见。问曰。亦说。意是门为知法故。可以意为门。而非知乎。答曰。意亦以次第灭心为门。是故意不能知。意识能知。准之可悉。
    言然用识见等者。如毗婆沙论第八卷杂犍度智品之四云。当言一眼见色。广说。问曰。何以作此论。答曰。为止并义者意故。如尊者昙摩多罗说。眼不见色。识见色。为止如是意故。言眼见非识见。准之可悉。
    言毗昙人以根能见等者。如杂心论第一卷品云。问云。何见为眼见。为识见。眼识相应慧见。为合见见。答。自分眼见色。非彼眼识见。非慧非和合。不见障色故。长行释云。自分眼见色。是故余识。俱时则不见。以余识俱空眼现在前非自分故。以是因故。不俱得一切境界。自分诸分不俱。识住根。故名自分。无有二识俱行。无第二次第缘故。法魏疏去。问云何见已下。因言长理有一偈。明自分眼是见。识等非见。为眼见是评家所存为眼识见者。是云摩多义。为眼识相应慧是见者。尊者瞿沙说。和合者。犊子所说也。就偈答中有三。初句立。次两句非他。第四句释非。所以自分者。是避通眼见色者。方是正答中。两句正非。第四一名释非。所以若识等见者。既不障。应见障外之色。以不见故。明知识等非见。长行引释中。自分眼见色者。论主通义。眼虽是见性。要识住根方始能见。是故下结余识俱时不见。以余识俱时。空眼现前非自分故。以是因故者。通第二不俱尘过。以之言用。即此因防得第二之过。故言。以是因故不俱得一切境界。自分诸根不俱者。此释不俱取尘义。以无自分根俱故识住根。故名自分。义无有二识俱行者。释自分根不俱。尚无二识俱行。何况有多。无第二次第缘者。复释无二识也。案。康疏云。毗。婆沙论是萨婆多部。此部以眼根能见。非识见也。谓别有净色。名为眼根。然此眼根。是不障碍。有外色法。识住其中。名为自分眼见色也。根既微细非肉眼见。唯有天眼。乃能见之。准之可悉。
    言异训人云等者。如法魏师杂心疏第一云。为眼识慧。是慧是见者。尊者瞿沙说。和合者犊子所说也准此疏文。今云。异部人者。尊者瞿沙人也复有人云等者。犊子部也然述义云。异部人者。毗婆阇婆提义也。别记云。育多提婆义也。
    疏答曰无也第二论主破等者。言问外人引经等者。案。康疏云。问经说六情明言非一。何以违教遂乃言无耶言。答然计我与六情等者。案。康疏云。此取经意。不执经文。何者凡计我与六情俱是妄。谓虽然如来说六情者。欲借于六情轻妄。而止于我重妄。而内外大小执教之流。闻说六情。终言实有六情。故不解佛说六情之意也。言故涅槃云等者。如彼经第十七卷。佛告迦叶菩萨言。诸佛为第一义。故说世谛。亦令众生得第一义。若使众生不得如是第一义者。诸佛终不宣说世谛。今取文与义引之。法宝师云。明说世谛意也。欲令众生得第一义故。所以如来宣说世谛也。疏主释云。前来得无得常无常等。皆是如来善巧方便。则是世谛。今即卷归皆第一义谛。准之可悉。言诤于六根者。述义云。或谓四心一时。或谓四心前后也。今谓不匀。上所列七宗所计是应知也。
    疏偈本即是释长行等者。言泛论四句等者。述义云。偈释偈者。以如诸法自性偈释诸法。不自生偈是也。长行释偈者易知。长行释长行者。此论所无也。偈释长行者。即是文也。言正破见因缘者。述义云。以眼与色名。名为见因也。果者所成眼识等也。
    言上有五家等者。上有六家。而外道与犊子同计我见。故合为一家。而名五家也。言破意云汝自体是眼等者。案。康疏云。己体者有二解。一以根为眼体。能见色。不能见眼。二以识为眼体。眼能见色。晃能见识准此疏文。今言自体者。即眼是根。若眼根自体是眼根者。亦是眼根应见眼根。识亦尔。言又此难毗昙最切等者。如杂心论第一卷界品云。彼眼入者。眼识所依。四大所造净色不可见有对。耳鼻舌身亦如是。疏云。初言眼识所依者。以果解因。别于余色。二言四大造者。将因以解果。论宗不同犊子说根体。是实揽在成根。根外别有根体。譬喻者说亦揽大成根。是假名大。外别有根体。成实亦说揽大成根。根是假实殊途。合用异本。大无别根体。婆沙所契及此论宗。四大造因果殊别。净色者出共根体。异于五尘。有对者异无作色。耳鼻舌身亦如是者。四义是同。故云亦如是。准此论文。既云眼是四大所造净色。又云自分眼见色。若尔者此自分眼即能见他者。亦应自见己体也。言彼救云等者。如婆沙论四十八云。复次有三义。是色相有色可见有对。有色不可见有对。有色不可见无对。准此论文。五尘以极微成。故名有对。即对眼法。故云可见也。五根是天眼境。非是肉眼境界。故不可见。亦极微成。故云有对也。无作假色。唯意识所知。故云。不可见无对也。如百论云等者。如彼论下卷破尘品云。内曰。四大非眼见。云何生现见。地坚相。水湿相。火热相。风动相。是四大非眼见者。此所造应非现见。疏主释云。此正破四大造色。此论正破外道。傍洗内执。是故破内。俱知造。不知无所造。既不知造无所造。亦不达无所造而造。故不达二谛。即是破于佛法。论主今示春造无所造。因世谛悟第一义。故有今破。今引本论文也。述义云。性四大非眼见。但以慧慧眼能见也。事四大是眼见耳也。淡海记亦同之。言次难识见等者。案。硕疏云。第三成实则用识见。虽用识见。要须有根之识方能见之。准此疏文。今云识见者。成实师即显彼论第四卷根无知品也。言破人等者。外道及犊子部并云以神我而见。今云。人者即是我也。言又数人明等者。如杂心论第二卷行品云。眼根十种极微共成四大四尘眼根身根具如上明也。述义云。别有眼微者。指眼根故云微也。言成论眼是假名等者。如论第三卷非证品云。佛断此故。说眼等者根四大合成空无实法。准之可悉。
    疏问眄虽不自见者救意云。灯能所俱是色等者。言灯能所等者。案。影疏云。灯自照灯。照色入。明是灯体亦色入摄。眼色不然。俱舍论第一卷分别界品之一云。显色有四。谓青黄赤白。余色此是四色未异。形色有八。谓长等。又云色入。或二十。谓青黄赤白长短方圆高下邪正云烟尘雾影光明闇。又婆沙第三十九云。云何眼入。答曰。若眼已见色。今见色当见色。及余彼分眼入。已见色是过去。今见色是现在。当见色是未来。及余彼眼入。云何色入。答曰。若色入已为眼所见。今为眼所见。当为眼所见。准此等文。灯以能照所照俱是色入所摄故。自照照他。眼则不尔故云此毗昙救也。述义云。眼是不可见。以眼根是清净色。故云眼能见是眼入等也。言依数人能烧是触等者。如杂心论第一卷界品云。触入者十一种。谓四大及七种造色。谓湿滑轻重冷饥渴也。述义云。火唯是触尘。故云尔也。言智度论亦云等者。述义引彼论第三十一卷释初品中释十八空故。彼文云。复次诸法别异性。是亦不然。何以故。如一火能烧造色能照。二法和合故名为火。若离是二法。有火者。应别有用。而无别用。以是故知。火是假名。亦无有实。若实无火法。云何言热是火性。复次热性从众缘生。内有身根。外有色触和合。而身识觉知有热。若未和合时。则无热性。以是故知。热非火性。慧影师云。复次诸别性已下总既空。次破别性义也。如能烧义是火大。能照义属造色。有此二法成火义。离此二法。更无别有一火实用。若尔者火则是假名无实。若无实火。云何言热是火性。火之与热。不一不异。如是一异中求火。火不可得。火既尚无。何得有性。如是推之悉至实相。实相之义声闻亦得。而大本经。明极微色心中言。如是尘相非诸二境界者。今依经论释者。此据极微之尘。实相为语。故云尔耳。复次热性也。明有性之法不从缘生。火若实有热性者。则不假缘生。既假内外因缘。故知有热。未和合时。热性子无。以是故知。热非火性也。述义云。如火能照能烧。照是造色。烧是炎。是二法和合为火。色具能无者。火即赤也。触具能烧者。能烧薪之用也。今案。彼论第三十二卷释初品中四缘云。复有人言。火为最大。所以者何。除香味故。又以水出处甚多。而火能灭之。大火之力烧万物。以照诸闇。以是故知。火为最大。准此论文。今言色具能照者。能照诸闇是。所言闇者。二十种色中一色故。言触具能烧埏。能烧万物。是四大及触。是触尘故。今取意引此文。准之可知。
    疏答中为二上半明火不能成见地等者。言明火不能成等者。案。硕疏云。一者。明喻不相似。何故尔。如火能烧薪。即以薪为体。汝眼能见色。不以色为体。那得此为喻耶。故云。不应举合而救离也。所言瞩者。犹观也。照也。言又云观汝此义等者。案。硕疏云。四大之中火。乃是一大热触。但火无别体。赖薪为体。然火还烧所赖之薪。即自是烧也。眼虽是别根。然不能独立。要假扶根色香。方乃得立。若尔眼还应见扶根之色香。即是自见。而今眼不能犹立。要假扶根之色香。方乃得立。若尔眼还应见扶根之色香。即是自见。而今眼不能犹立。要假扶根之香方得立。不见扶根之色。火无别体。托薪为体。还烧所托之薪故知。此乃是破眼不能自见。何谓成眼不能自见耶。所言非见之色者。如壁外之色等也。言如百论云等者。如彼论上卷破神品云。内曰。若尔盲。若神用眼见则神与眼异。神与眼异。则神无眼。神无眼。云何见色。汝陶师喻者。是亦不然。所以者何。离泥更无有瓶。泥即为瓶而眼色异故。疏主释云。内曰。若尔盲者。若神与眼一不应言神见眼不见。若神与眼异。神则无眼。是故神盲。若无眼不盲。则盲不无眼。若无眼不盲。则有眼者盲。汝陶师喻者。此破其譬说。外云。譬有三事。一陶师。二用泥。三作瓶。内合亦三。一有神。二用眼。三见色。□亲言同而实大异。用泥作瓶离泥无瓶。用眼见色。离眼有色。故非喻也。今略引破譬说之文。述义云。情尘二品。外所立义。今取意引之者非也。别记云。离瓶无泥者。是一体因果也。而眼色异故者。是别体因果也眼。是因色是果者。是外人义也。
    疏复次见若未见时下等者。言今第三就色破眼见等者。案。硕疏云。明对色方见不对色则不见。若尔眼则有见不见义。寻忽言眼是义。而今眼有见不见义。汝言眼是见义者。则不然也。准此疏文眼未对色不名为见。则见在于色。何名眼见。言五者难云等者。案。硕疏云。明眼有半见半不见。见他即是半见。不见自即是半不见。就见他中。复有见不见。对色时则见。不对色时则不见。若尔眼则有见不见。那忽言眼是见义。而汝言眼是见义者。是事则不然也。言六者颠倒品云等者。此论第四郑观颠倒品明六尘空偈长行云。色声香味触法未与心和合时。空无所有。如炎如梦。如化如镜像。但诳惑于心。无有定相。疏主释云。未与心和合时空无所有者。法之有无不假于心。而今未合既无。合岂有耶。有二种意。一从此想心。谓有前境。实非有也。二以从妄心生前境故。前境诳或于心。此意是心生境。境生心。但愿本从妄心生。实无前境也今略引法说文。言色等者。六尘境中举初。一色等取五尘也。言又何得因缘未合时无等者。案。硕疏云。未对色时。则不名见。对色时方名见。若尔见名为色。何关属眼。乃是色见。何关眼见耶。彼云。个是眼见。非关色见。但未有色时。眼无所见。今难。眼是见义。未有色时。故眼名不见。时我亦眼是义。有色故名见。不可言眼是不见义。有色故名见。我亦不可言眼是见义。未有色时。故眼不见也。言所以花严云等者。如彼经第七卷贤首品云。于眼根中入正受。于色法中三昧起。示现色法不思议。一切天人莫能知。于色法中入正受。于眼起定念不乱。观眼无生无自性。说空灭无所有。法藏师云。此中复有三重希有。谓眼入境出。已为一希有。复能境中。更示无遍分别非天人所知。为二希有。从境出已。示此分别已甚希有。复于彼时定心不乱。更复希有。何以如此者。显三昧纯熟故。今略引之。言成论文云等者。如彼论第五卷色入相品云。眼根者。但缘色眼识所依。及同不依时。皆名眼根。今取意略引之。别记云。同性不依时者。不依应时也。
    疏复次二处具无见法者依偈是第四明法无故人无等者。言承第三偈生者。所言承者。文字集略。市升反。相承助人君为政也。又时升反。受也。次也。花苑。示水反。继也。翊也。言一是眼处色处等者。案。琳疏云。一是眼处。二是色处。。前偈假缘破眼。明无见性。而其家即谓缘会有见故。复明二处俱无。虽会何为。有本云。见处。元康师云。眼能见色。詺眼为见。准此疏文。今云。见处者。犹眼处也。言二者见处非见处等者。所言非见处者。即是色处。亦可是未见处。故元康师云。非见者。即色也。亦可未见也。又解云。无别非见之法。唯求责见。而成非见。故云。见处非见处也。言同前缘尚不生等者。如因缘品总破四缘之中第二偈长行云。是故果不从缘生。缘不尚生。何况非缘。疏主释云。上来二周责缘成非缘。是故果不得从缘生。何况非缘者。显偈不破非缘之意。谓无别非缘。但责外人果未生时不名缘。故缘成非缘。缘尚不生。非缘岂生准此文意。应云。上来责外人立眼见。而成非见。见尚不见。非见岂见也。言三者是眼处人处等者。此取长行意。以为难也。上来已责眼不能见。外人云。直是眼不能见者。方能见者。虽能见要须有眼故见。论主破云。汝言眼不能见者。能见。是则离眼有者。而实不尔。故明人亦不见。若不用眼者。能见则无因之人。何不用耳见也。
    疏见可见无故者依偈是第六明因无故果无等者。言依成实义等者。如成实论第二卷四谛品第十五云。五阴者明识色为想。名为想阴。依此生识。能取前色。是名识阴。即时心生男女怨亲等阴。若分别知怨亲中人。生三种受。是名受阴。是三受中。生三种烦恼。是名行阴。以此事起。受身因缘。名五受阴。聪法师疏云。量往约相生次第明五阴。不明摄法尽不尽义。想阴但取因成假。男女法实上怨亲好恶相待假。不得取相续假也。受阴取因成假。上怨亲中生三受也。五阴中业。令受未来果。故云。五受阴也。言次第取假实境者。案。大义记第十卷五阴义初云。心始造缘对实法。境照识义显。又问。现在故初心宜名识。识后相应。没识为数。是以识阴。从别立。次色生也。想名取假相。亦有通别。谓一切是假名。而凡夫缘皆着。则诸心同名想。故想义通。但假中有阶缘。开为假实。而识初缘实。得假所因故。第二心方取假相。既于实缘假。宜名为想。以从别制故次识也。受名领取义。复通别者。谓心皆领前缘。无非是受。但假实二境。但损益已。而识想未具领于己好恶。第三具领好恶苦乐明了。此宜名受。故受亦从别制。次想生也。行是起作义。亦有通别。谓五阴相生。皆作成果。但此通行中。前四非善恶受。后生心能成善恶。则第四心能起作来果。起作功显。此宜名行。乃至广说。准此记文。今言成实义义等者。是开善寺智藏师义也。述义云。取假实境者。识取色尘等实境。何者。眼识所见。即四微实中色。谓青黄等。余三心皆取假境。谓柱好恶愿不欲等也。成实义应云。见可见无故。想等三法无。不应云。识等四法无。何者。彼宗以识。为能见故。前破见可见时。已破识故。此就数人义。以根见色故也。
    言依毗昙等者。言眼色和合生于眼识者。理实应言。具空明根境作意。唯眼根生识义近。即是因。色尘生识义远。故是缘。既具因缘二义。故云眼色。所言眼者。不坏眼根也。色者青黄等五大。色在可见境。以眼识不见障外之色故也。言眼识所以得生等者。案。琳法师疏云。眼识所以得生者。次由于触。准此疏文。此文明论眼由触而生故。杂心论第一卷界品。复次因触故。立十八界。眼触三因缘生。谓眼色识如是意。器故。食者。故器谓眼界。食谓色界。食者谓识界。此释识之字也。述义云。次由触者。心数法中。触数是也。言触和合根尘者。次释触字。疏主释云。触以触对为义。毗昙别有触数。能和合根法及识。使根识对尘。故名为触。故婆沙论第十二卷云。诸根已能为触。作所依。但能未别苦乐。未能避大蛇毒药及诸不净。是名为触。言以触等者。释受字。疏主释云。受以领纳为义。谓领纳远顺等缘等缘故。婆沙论第十二卷云。云何为受。能分别苦乐。避诸厄害不摄火触。一切物不生染着。是时名受也。言三受次生受爱者。释爱字。疏主释云。爱以染为义。然三受通为爱作缘。为苦受所逼故。贪求于乐。以乐受故为爱所使。不苦不乐受。亦能生爱。故婆沙第十二云。具上三受。是地名爱。今言依毗昙义等者。是众事分毗昙义。故下文云。众事分正明此四法与今长行同也。□□□□□（三十三字缺）言大品亦明眼触因缘生受等者。如彼经第三卷末。佛言。如是须菩提菩萨。行般若时知名字已。乃至不着眼触因缘生受。乃至意触因缘生受。若苦若乐。若不苦不乐。今略引之。
    言四取者婆沙云等者。如彼论第十二卷杂揵度人品云。云何为取。以贪境界故。四方追求。是时名取。今略引之。疏主释云。此则四方追求。名为四取也。以助业取果。故名为取也。言胜鬘经以四住地为四取等者。如彼经云。世尊又如取缘有漏业因而生三有。如是无明住地。缘无漏业因。生三乘种意生身。今取意略引之。疏主释云。又如等者。是第一段。前已广明不尽烦恼。今此更明不受生。是故言。又前明或体。今明或用。故言又也。如者。指示之辞。指彼分段因之与果。是故言如也。取者。是其爱之别称。爱心取着故名为取。助业牵生因之为缘。理实诸结皆名为缘。爱力增强故偏说也。缘谓缘助业。为正主。牵生苦乐二受。故名有漏业。准此众文。既云。前明或体。今明或用。即或体者。上所列四住地惑是也。故云。四住地为四取。问。何故名有漏业。答。烦恼是漏。善恶之业。从于漏生。与漏相随。名有漏业。问。今明四住受生。何须论业。答。由业受生。方得为缘。是以论云。烦恼为缘。有漏业为因。因缘具足。故得受生。而言四住地者。如胜鬘经云。住地有四种。何等为四。谓见一处住地。欲爱住地。色受住地。有爱住地。疏主释云。能生名地。令所生成立名住。心迷不解名或。八忍七智。推求谛理名见。缘一理总断烦恼。故云。见一处住地。合三界见总为一处。即见谛惑也。欲爱地者。欲界地中。一切烦恼。除无明及见。说为欲爱。以此地中。着外五欲。故名欲爱。然欲界亦爱自身。但着欲情多。故偏言之。又简上界所爱色身。遍说欲爱也。色爱地者。色界地中。一切烦恼。除无明见说为色爱。以此界中舍外五欲着己色身。故名色。然色界亦爱己心。着色情多。偏说色爱。又简无色爱着心。故偏说色爱。有爱者。无色界中。一切烦恼。除无明见。说为有爱。若就皆下说之应名无色爱。若随所取。应名心爱。但今为破患。故名有爱。外道多取无色界。以为涅槃。今为破之。故名有耳言今此中等者。述义云。上二说是总明。今依毗昙细说。故云。别明四取也。
    言依毗昙总摄百八烦恼等者。如杂心论第五卷使品云。欲取性三十四。贪五。恚五。慢五。无明五。疑四。缠十见取三十。除戒取。戒取性六。戒取界种种分别有六。说我取性三十八。爱十。慢十。无明十。疑八。色无色界有二缠。睡及掉。缠非界种分别。前已说故。此中不说此百八烦恼。取义故说取。准此论文今言百八烦恼者。欲取性三十四。见取三十。戒取六。我语取三十八。合为百八烦恼。即见九十八使。乃以十缠。言九十八使者。见惑有八十八。修惑有十。合九十八使也。八十八者。欲界四谛中。苦谛下取十。谓钝使五利使。集谛下取七。除初三见。灭谛亦同。道谛下取八。除初二见。合三十二也。上二界各一谛中除嗔。余数同前。上二界中。各取二十八。都合八十八也。修惑十者。欲界有四。谓贪嗔痴痴慢。上二界中。除嗔各取三。都合有十。并前八十八并后十。合九十八使也。言十缠者。一无惭。二无愧。三睡。四悔。五悭。六嫉。七调。八眠。九忿。十覆。此十种烦恼。皆能扰缚行人。故名缠也。
    言三界有利钝二使等者。法门名义集云。身见边见戒取见见取邪见。此五为利使。为见谛烦恼。能迷实理。令不得见之。贪嗔痴慢疑。此五为钝使为修道烦恼。能障事中修道之行令谓不尔。五见与疑。准是见惑。余四通见修。云何得言五见唯迷理之惑。贪嗔等惑唯是迷事。言欲界钝使等者。欲界四谛下。各有五钝使。即四五二十。见所断惑。修惑有四。及以十缠。合三十四烦恼。名为欲取。以能取外五欲故。所以欲取也。故世亲佛性论第三卷云。欲取者。贪欲界六尘也。言上二界等者。色界四谛下。贪慢无明。各具足五。合三十五。通见修故。疑即是四。唯见惑故。都合十九。无色亦尔。此三十八惑。不取外五欲。但取内法。名我语取。故佛性论云。我论取者。缘内身故。一切内法。名为我语。贪着内法。名我取。疏主释云。缘内法者。色无色界。定缘内法成。故名我语。贪着此定。名之为取。言三界四见等者。身边见见取见邪见。此云四见。约此四见三界苦谛下。各有四见。即三四十二见也。余三谛下。各有二见。即见取见与邪见。即十八见。四谛都合三十见。以此三十见。为见取。故佛性论云。见取者。于欲界中。唯除戒取。所余四见。名之为见。贪着此见。名为见取。然论云欲界。今云三界。云何相违。解云。佛性论。且举初云欲界。今依杂心论云三界。以彼论云三十见取性。故即是具说。更可咨求也。
    言三界戒取等者。二界。苦道二谛下。各有戒取见。即二三六见。以此六见。为戒取见。故佛性论云。戒取者。于三界取世是邪下二道。为离苦得乐。是名为戒。贪着此戒。故名为戒取。疏主释云。此四前四二属断见。但执现在。谓无未来。后二属常见。执有未来故。又前二是在家人起。后二出家人起。又前出家在家□诤因。后二在家出家修行因。又前二欲取为所成。见取为能成。后二我语取为能成。戒取为所成。但取有二。一者受取。如因受生受。二受资粮。为贪此受故。取四种资粮。今所明是也。具如宝崛中卷末。言但取内法等者。述义云。上二界唯乐定心。无乐外五欲。于生死中。实无有我而取有我。但有言说。实无有我。故名我语取也。言计非道等者。外道计显然。二乘等者不知别解脱戒远为成佛之因。而谓得外果之因。就五戒十善。准知之。见取者。决定义也。
    言成论明四取其体等者。如彼论第十卷杂烦恼品第一百三十六云。问曰。四取。欲取见取戒取我语取。何者是。答曰。无我故。但取是语。名我语取。若人有我见。即生二边。是名若常苦无常。若定言无常。即取五欲。以无后世故。深着现乐。若定言常钝根者。即取持戒。望后世乐。小利根者。作如是念。若神是常。即苦乐不变。即无罪福。故起邪见。如是但因我语。故生四取。法师疏云。答意。无我中但取我语。为真我。故名我语取。因我见生边见。因边见生贪欲。亦生邪见见取戒取。故有四取。准此论文。但因我语。故生四取。故云。其体则局也。述义云。总取邪执。而为四取。不开利钝使等。故云。其体则局也。
    言数云三根合知等者。又婆沙第八卷杂犍度智品之四云。问曰。此六根。几到境界能知。答曰。到有二种。一者取境界。二者于境界无间。若以取境界受之六根尽到。若以无间言之则三到三不到。三到者。谓鼻舌身根。三不到者。谓眼耳意。问曰。若三是不到而能知者。何故闻近声。而不近色。尊者和须密答曰。彼界法自尔。复有说者。眼能取远境界。以极近故不见。问曰。耳亦是远境界。何以闻近声。答曰。如以铜筹着安阇那药。置黑童上。亦近故不见。若声到耳根极微上。亦复不闻。尊者佛陀婆说曰。眼因明故能见近则冥夺于明。是以不见。如是耳因空故闻声。鼻因风故嗅香。舌因水故知味。身因地坚故觉触。意因所观故能知法。今略引之。言成论总六根四句等者。如彼论第四卷根尘合离品第三十九云。问曰。汝言识能知非根。是事已成。今为根尘合故识生为离故生耶。答曰。眼识不待到。故知尘。所以者何。月等是物亦可得见。月色不应离香而成。又假空与明。故得见色。若眼到色。则问无空明。如眼篦触眼则不得见。当知。眼识不到而知。耳识二种或到故知。或不到而知。耳鸣以到故知。雷声则不到而知余三识。皆到根而知。所以者何。现此三根与尘和合故。可得知。意根无色故。无到不到。今取决略引之。

中论疏记卷第五（本）

中论疏记卷第五（末）

        

五阴品第四

    疏上来已观等者约此由来。大文有二。初明品来意。后辨品名目。初中又二。初明通来意。后明别来意初中又二。此初明根性非一受悟不同。故云。宜历观行也。疏二者诸方等经等者。此下第二约释诸经。以辨来由。文中有二。初总明来意。后问答以辨来意。此文初也。谓诸方等经。具说阴入界相。上六情品已。破界入见可见。即无十二入。识等法无。即无十八界。今次观五阴也。外人历法生迷。随迷而破也。言经历诸空义者。述义云。周历诸法。以明空义。故云。历法空也。
    疏问经何故等者。此下第二问答以辨来意。又有有二。即问与答。答中言大集经等者。如彼经第二十卷末云。尔时世尊四大弟子入王舍城。次第乞食。时舍利弗从东门入。中路值遇五百魔子。执持刀杖。语舍利弗。汝若歌舞。善哉善哉。如其不吉。当断汝命。舍利弗言。我今当歌。汝等当舞。即说偈言。我今不求阴界入。无量世中诳惑故。若有求于如是法。是人终不得解脱。魔子闻已。心得调伏。发菩提心。舍离魔业目连富楼那须菩提列之。今略引舍利弗。准之可悉。别记云。诸魔子者谓第六天魔王等也。此有权行。有实行。故净名经下卷云。凡作魔王者。住不思议解脱之菩萨也。舍利弗歌者。通大小观行。亦皆得之。又依佛神力。而为歌者。唯是大乘之观行也。言又如大品明菩萨习应般若命初即云等。如彼经第二卷云。舍利弗白佛言。菩萨云何习应般若。与般若相应。佛告舍利弗。菩萨摩诃萨习应色空。是名与般若相应。习应受想行识空。是名与般若相应。大论第三十六卷释云。随般若修习行观不息是名为习。譬如弟子随顺师教。不达师意。是名相应。如般若相菩萨亦随是相。以智慧观能得能成就不增不减。是名相应。今略引之。别记云。言习应般若者。若通而言。体用境智之般若。时得之。虽然此处但取中道正因佛性。以为般若。故下劝学品云。欲得声闻人。为令学般若。故云尔耳。非是因此般若得小乘果。故上根声闻说大品时。回小入大也。中根声闻。于法花会。回小入大。下根声闻。到涅槃教。方得悟入也。
    疏问大小乘经论等者。此下第二问答以辨别来意。文中有二。即问与答。问中言偈云此眼等六情等者。如六情品最初外人偈云。眼耳及鼻舌身意等六情。此眼等六情。行色等六尘。疏主释云。此偈上半明六情。下半明六尘。缘者行也。准此疏文。今略引下半明六尘之文。亦可上半列六情体。下半明六情用。准此说意。今所引又具十二入也。言后偈云识第四法无者。第六明因无故果无。偈云。见可见无故。识等四法无者。四取等诸缘。云何当得有。今略引破无果第二句文。所言四法者。识触受爱也。然今云。无六识者。论云。识字通六识故。即从十二入中意入。而开出七心界。故云。十八界也。答中又二。初通明四品相生。次二者下。别明四品接次相生也。
    疏阴入开合等者。此下第二释名目。文中有二。初明阴入界开合。后正辨名义。初中又二。初正明开合。后问答释显。初中又三。此初明阴入开合。言毗昙等者。如杂心论第一卷界品云。问。云何分别说阴。答。十种谓色入。及无作假色。是分别色阴。牟尼之所说。阴。等。十种谓色入者。眼色耳声鼻香舌味身触。无作假色者。如业品说。是诸色一一说色阴。疏云。此一偈以十入及法入少分。分别色阴。十种谓色入者。五根五尘为十。及无作假色者。若依婆沙为心慰喻者意故。说有无作色。不令得一入界故。言及虽色阴。为十一少分故。言是分别色阴。取定于佛故。言牟尼之所说。一一说色阴者。此明十一种皆是色阴。非总成一阴。故云。以为色阴也。言意入即识阴者。如次文云。所名为识阴。此即是意入。于十八界。亦复说七种。长行释云。谓识阴即是意入。十八界中说七心界。疏云。次明识阴。问曰。解色阴意。应论爱想与行。何以超解识者。答曰。阴中色识极略。界入使广。除三阴中是广界入即略。后广是解义次第。所以无明。准之可悉。言法入除无为等者。如次文云。余则有三阴。无作三无为。是则说法入。亦复说法界。长行释云。余三阴者。爱阴想阴行阴。无作三无为者。虚空数灭非数灭。此七法说入。亦说法界。疏云。第三明余三阴。此三阴及无作三无为。合有七法。总为法入界也。问以何等故。受想别立阴。余心法立一行阴。答。轮转于生死。当知二净根。是故虽受想。建立二种阴。问。五阴一切是行。何故说一行阴。答。五阴虽是行。而一受行名。有为法多故。说行阴无余。具明如彼。述义云。少分无作者。别解脱戒等也。除无为者。五阴是积聚义。无为非起动法除之。余即行阴者。法入含多法。故除色法界相想受。而余心数法。十四相应。此为行阴也。
    疏阴与界开合等者。此下第二明阴界开合。言十八界等者。如杂心论初卷云。问。所说十八界为种有十八名有十八。答。界种说十七。或说十二。境界依者依。分别十八界。长行释云。十八界或十七种或十二种。若取意界。则失六识。若取六识。则失意界。譬如别取树则失林。若取林则失树。指权等譬亦如是。问。若然者。云何说十八界。答。境界依者依。分别十八种。三事故。说十八界。依故。依者故。境界故。依谓六依。眼界乃至意界。依者。谓六识界。眼识界乃至意识界。境界者。谓六外界。若言阿罗汉最后心不生后识非意界者。此则不然。以余缘故。后识不续。如地无种。次论文云。问。界入阴何差别。答。界说一切法。故即十二入。除三无为法。余则说五阴。长行释云。一切法说十八界。以不离依故。依者故缘故。被一切法。即说十二入。七心界为意入。此即义差别。阴三无为。余法说五阴。积聚势故。准之可悉。言七心界者。述义云。意根与六识。是名七界也。
    疏界入开合等者。此下第三界入开合也。如杂心论初卷云。轮门义说入者。通苦乐故。种性义说界者。如一山多有诸性金性银性等。如是一身中种种性。各异故。说十八界。疏云。轮门义说入者。如城中众生得所轮长养于身六依六缘长养心法。亦余通苦乐故者。六依六缘是苦乐所入门名通也。言种性义说界者。一切智人见众生根欲性以故三说不同。持性憍逸者。张王等性。安性妄性生慢。为说界。性义是界义。准之可悉。言二六相似者。述义云。入门与界也。其名虽异。法体不异。故名相似也。案。硕疏云。六情为论五色根。但取其对尘义。意根即是心。五阴为言五色根。则具十一种色。是色阴。心通四阴。是故六情为广。若以五阴。望十二入十八界等。五阴法体为狭。十二入十八界等法体为广。所以然者。明十二入十八界名。虽有少多。体更无广狭。何故尔。就入为语。除十一入。余有法入。此法入则通四种。一者。色即是无教假色。二者。心数。三者。非色非心。四者。三无为法。法入既尔。法界亦然。是故体无广狭。望于五阴。但是有为。三聚非色非心。属行阴摄故也。故是狭。入界通无为故是广也。
    疏问何故偏取想受等者。此此第二问答显释文中有二。初正问答显受。二数以为二阴之所以。复述大小乘异说。此文初也。有二。即问与答。然此问答取杂心意故。彼论第一卷界品云。问。以何等故。受想别立阴。余心数法。立一行阴。答。轮转生死。当知二诤根。是故别受想。建立二种阴。长行释云。二事故众生。轮转生死。谓乐爱贪及颠倒想乐爱贪故行爱。颠倒计着故行见。二诤根者。习欲爱贪欲缚。从爱生。见欲缚从想生。爱修诸禅。想修无色。复次心法。或根或非根。法是爱。非根法是想。是随义说。疏云。此偈明别立想受之意问意数法三十六。何故想受二数。别立二阴。自余心数。总立行阴耶。答。中上半释别立所以。七半结成。轮转于生死者。若依婆沙十种解释。此论所取偈中。有二。一由此二数轮转爱苦。二为两诤根本。长行有四。初二因偈。第三是修定之缘。第四根异二事故。众生轮转生死者。释偈初句。此明由爱想二数故。所以轮转生死。谓乐爱贪者。由乐受生贪。及颠倒想者。明想生心颠即倒生。便发业爱报故爱生死世也。二诤根者。释第二句者。欲爱贪欲缚者。明在家之人深习受欲为贪使所缚。不得出离。此贪便从爱生。见欲缚者。明出家外道为诸见。所使行于行苦。此从想生。受诸禅者。为乐受故。修习诸禅想。体无色者。为破色想。修无色定。此是第三体定之缘。或根非根者。是第四根非根。是故婆沙云。所有心数法。若根性若非根若说受。当知。已说非根性。是故根性立一阴。非根性立一阴。准此论文。今云。一者想能生等者。四义之中。初由二数轮轮转受苦即是。此想受二数。由于生死爱苦之本故别立一阴。言二者想修等者第三修定之缘。谓为破色想故。修四无色定。为乐受故。修习四禅也。述义云。无色界中。灭观心法。无发受义。故云。想修无色。于色界中。有乐受义。故云。修诸禅也。别记云。此约分□细次第。而为言之。何者。无色界者。无色故细也色界之中。有色故□。所以细心修无色。□心修有。此约小乘。而为言之若约大乘者。无色界中。亦有于色以色有□细故。
    疏成实明十四种色等者。此下第二述大小乘异计。文中有二。初述小乘异计。后述大乘异计。此文初也。言成实明十四种色等者。如论第三卷色相品云。色阴者。谓四大及四大所因成法。亦因四大所成法。总者为色。四大者。地水火风。因色香味触。故成四大。因此四大。成眼等根。此等相触故有声。准此论文因四微故成四大。因四大故。成眼等根。故云十四种色。今案。大义记第十二卷云。十四种色者。谓四大五根五尘也。形碍是色义。乃至广说。具引如上也。言毗昙以四大是实法等者。如杂心初卷云。触入者。十一种。谓四大及七种造色又第十二卷论品云。戒者四大所造彼果故。四大者触界所摄身识境界。准此论文。五识得实境故。今四大是身识境。故云实法也。言成实触是实法等者。案大义记第十二卷云。论云。假名故有遍。到故名大。当知假名无体。又云。五尘名中唯色与触。两名通五。一云。五尘体皆是触。同发身识。二云。虽同名触。非身识触。但体有形段。棠触有碍。皆触耳。乃至广说。准之可悉。述义云。不属触尘。而别立。故云离之也。言昙摩多罗部等者。述义云。是五百部中之一人也。而云但明十种色等者。数人立有无作假色。论人立有无作法。此非色非心。今昙摩多罗部言都无有。故云俱异数论也。何故云非色非心者。从心起故云非色。非虑知法故云非心也。今案。涅槃疏云。若僧祇部人。明无有无作。故非是色。明此戒直是制思法。若不作恶。即是持戒。无别无作。准此疏文。今云。昙摩多罗部者。即是大众部律主名也。
    疏次大乘有三释等者。此下第二述大乘异说。凡有三说。初说中云故涅槃经等者。如彼经第三十作卷憍陈如品云。佛告憍陈如。色是无常。因灭是识获得解脱常住之色。今略引之。疏主释云。今此初即是五门观也。初言色是无常因灭是色获得常色者。昔对外道耶常。故说无常。今日复说常。常则在于如来涅槃。此则是逼引。明生死无常。故是逼。如来涅槃是故是引。又昔直说无常。此语监今明生死是无常涅槃是常。今舍无常获得于常也。若是对外道。前明无常后明常。此常无常二鸟则前后飞。若是生死无常涅槃常。此则高下飞鸟也。又明为一缘。故说常无常。昔为此缘说无常缘。问。此无常谓定住无常。终不能得常。今明舍于无常获得于常。何得言无常定住无常耶。又即是释疑人闻者。说无常令复说常。即谓言语翻覆前说无常。令说于常耶。今说明如来有二种身若是德身则是无常。法身则是常。不乖反也。次说中云。而轻云有等者。即第一说所引大经文也。第三说中云。故地经云有等者。如十地论第二卷云。菩萨生如是心。即时过凡夫地。入菩萨地。过一切世间道。入出世间道。住在菩萨正处。入三世真如法中毕。究竟阿耨菩提。今略引间也。又华严十地品中第八地云。若到于第八菩萨智慧地。尔时过意界住于智业中。今指此文故云地经也。
    疏通称阴等者。此下大文第二释名义。文中有二。初正释名义。后问答解释。此文初也。言谓阴盖为义者。如仁王经上卷教化品云。色盖心。名识盖想盖受盖行盖。盖阴覆为用。身名积聚。疏主释云。盖者阴覆为用。依成实十四种色为色阴。阴盖众生。不能得用离生死也。言如雀在瓶等者。七女经文。列七女人说。今是第七女人所说事如玄义云。经曰。如雀在瓶中罗谷覆其口。谷穿雀飞去形坏而神走。准此玄文。今言。物者罗谷也。上集略云。○斜文缯网罗列亦同也。下玉篇。细练也。纱谷也。所言雀者。集略依人小鸟也。言通称者。述义云。此非对别。名之为通。今方通者决也凡也。今案。硕疏云。论人明阴以阴盖为义。盖行人不离生死故。准此疏文。今言谓阴盖为义等者。依成实人以辨阴名也。故大义记第十卷五阴义初云阴者盖也。言又云阴者。荫也等者。案。康疏云。鞞婆沙论云。阴名杀成故。十四卷鞞婆沙论第□□□（二十六字缺）述义云。阴者荫也。者是文未详。何者。若以盖义释阴。何言其义主杀。亦前已明盖义。云何重明耶。是故阴者。蕴也。是可好耳。今谓不尔。前依成实宗。约阴盖义。以释阴名。今依鞞婆沙。约阴杀义。以辨阴名也。言是故经中等者。如涅槃经第二十三卷德王品云。佛告高贵德王菩萨言。善男子。譬如有王以四毒蛇。盛之一箧。令人胆养餧祀卧起居洗其身。若令一蛇生嗔恚者。我当准法戮之都市。尔时其人闻王切令。心生惶怖。舍箧逃走。五时复遣五旃陀罗。拔刀随后。其回顾见后五人遂疾舍去。是时五人以恶方便。藏所地刀。密遣一人。诈为亲善。而语之言。汝可还来。其人不信。投降落欲自阴匿。既入聚中窥看诸舍。都不见人。执持瓦器悉空无物。既不见人。求物不得。即便坐地。闻空中声。咄哉男子。此聚空旷无有居民。今夜当有六大贼来。汝设过者。命将不全。汝当云何而得免之。疏主释云。就初方便中。有六譬言。譬如有王下。第一为观察四大作四毒蛇譬。王譬之佛。四蛇譬四大。箧譬之身。以四大成此一身。令人胆等食。此譬佛为众生说法四大令人调适。若令一蛇者。若一大小调则起诸病。当准法戮之都市者。是显Ｄ之处。此譬众生若将四大即失法身慧命也。尔时其人闻王切令下。譬１闻佛说法四大过患。则使观察四大。空无所有。不生不灭。求捡不可得。故言逃走也。王时复遣五旃陀罗下第二五旃陀罗。譬即是五阴。拔刀随之者。刀譬恶法。此五阴有过患故如刀。亦譬五阴中有苦。此苦能切逼众生。故言如刀。其人游顾者。向观四大竟。今次观五阴。故言回顾。即是观察见其过患也。以恶方便藏所持刀者。此譬五阴中有虚妄乐。覆于有苦。令人不觉。故言藏刀。密遣一人下第三诈观善譬。即是譬爱。其人不信下。第四为六根作譬。瓦器此重口２。今明但举此器空无物。譬六根空无所有也。既不见人下第五为外六尘作譬。今五譬中略引第二。五旃陀罗譬释成五阴也。
    言罗会后翻等者。案。康疏云。阴盖阴杀。是为旧翻。非为新译。什法师以此为非。改之为众。法花经云。五众之生灭者。是也。大论之中皆名为为众。故睿师序云。其事数之名。之旧义不同者。皆是法师以义正之。阴为众。入为受。持为性。解脱为背舍。除入为胜处。觉意为菩提。直行为正道。诸如此比。改之甚众众。梵音失者。正之以天竺。音谬者。定以字义。不可及者即而书之。斯实匠者之功也。但以名数久定改难行。故后译诸经。还依旧义。故翻此论名为五阴。然今言以此五法等者。以五法和聚义称五。故婆沙第三十九卷使揵度十门品云。聚义是阴义。谓诸所有色。过去未来现在若内若外尽聚为色阴乃至识。道基师毗昙章初卷云。尽以众多聚义。是色阴义。受想行识亦复如是。言又此五法等者。一阴法。各有众多。故云众也。故婆沙第三十九卷云积义是阴义者。如种种杂物。合为一积。如是种种诸色。合为色阴。乃至识阴亦尔。法华疏引杂心论初卷云。积聚是阴义。罗什意准此疏文可见此疏也。
    疏问者云何观五阴等者。此下第二问答显释。于中凡有七番问答。此即第一番问答。文中有二。即问与答。答中言如涅槃经云等者。如经第二十三卷德王品。云何菩萨观于五阴如旃陀罗。旃陀罗者。常能令恩受别离怨憎集会。五阴亦尔。令人贪近不善之法。远离一切纯善之法。复次善男子。如旃陀罗。种种器杖以自庄严。能达于人。五阴亦尔。以诸烦恼。牢自庄严。害诸痴人。令堕诸有。又如旃陀罗。有过之人得便害之。五阴亦尔有诸结过常能害人。又如旃陀罗无慈愍心。怨亲俱害五阴亦尔。善恶俱害。又如旃陀罗。恼一切人。五阴亦尔。以谤烦恼。常恼一切生死众生。又如旃陀罗。常怀害心。五阴亦尔。常怀诸结恼害之心。如人无足刀杖侍从。当知。必为旃陀罗人之所杀害。众生亦尔。无有戒足及以慧刀善友侍者。为五阴之所贼害。是故菩萨观于五阴如旃陀罗。复次善男子。菩萨摩诃萨观察五阴过旃陀罗。何以故。众生为五旃陀罗之所杀者。不堕地狱。为阴杀者。则堕地狱。以是义故。菩萨观阴过旃陀罗。作是观已而作愿言。我宁终身。近旃陀罗不能暂时近于五阴。乃至广说。今取意略引之。
    言如大品云等者。如彼经第五卷云。须菩提言舍利弗。以是故。菩萨摩诃萨行般若波罗蜜。行不受。不行亦不受。行不行亦不受。不行非不行亦不受。不受亦不受。何以故。一切法性无所有。不随诸法行。不受诸法相故。是名菩萨摩摩诃萨。诸法无所受。三昧广大之用。不与声闻辟支佛共。今略引之。
    疏问五句不受等者。此下第二番问答。文中有二。即问与答。问中言五句不受等者。淡海记云。所言五句者。五阴为五句。非是五受三昧之五也。今谓不尔。此问决问五不受三昧也。答中言是故经云等者。如法华三昧经云。变无尽欲室。令人归古乡。古乡名无为。号字清净室。佛答婆罗门言般若郡。本际县。超入城。绝句里。甘露树下止言乡犹县之异也。别记云。绝句为里者。谓解四名之理也。里与乡同意也。
    疏问云何得尔等者。此下第三番问答。文中有二。即问与答。答中言故大品云诸法若生等者□□□（三十三字缺）
    疏问若观五阴毕竟空者。此下第四问答。文中有二。即问与答。答中宝积叹云等者。如净名经上卷佛国亦。长者子宝积称叹偈云。法五法力超群生。常以法财。施一切能善分别诸法相。于第一义而不动。已于诸法得自在。是故稽首此法王。疏主释云。第三重叹本德。凡有五叹。此即第一王叹。文中有三。即标释结。言法王等者。标法王。谓俗王以俗力胜民。故能泽及一国。法王以法力超众。故能导济无疆。言能善等者。释法王也。法乃至无穷。而不离二谛故。故就二谛。以释法王。善别俗而不违真。称为不动言已于等者。结法王也。俗王则自在于民。法王则自在于法。以法无定相。随物辨之。而顺理应机。故称自在。又即上说俗不动真。谈真不乖俗。即是自在也。此句叹说。所以稽首。今略引法王叹中。第二释句文。御制云。所言动者。乖也。失也。与今疏主第二释同也。
    疏问毗昙亦知等者。此下第五番问答。文中有二。即问与答。问意云。杂心论第七卷智品长行云。名则十六行者谓无常苦空非我。因集有缘。灭止妙出道正迹乘。众缘所持故无常。逼迫故苦。我所见对治故空。我见对治故非我。种子法故因。等超故集。相续故有。成就故缘诸阴尽故灭。三火息故止。离内恼故妙。外恼故出。趣向故道。巧使故正。等趣故迹。至究竟故乘。复次究竟故无常。重担故苦。内离人故空。不自在故非我。准此论文。今言离阴我者。我所见也。即阴我者。我见也。述义云。无离阴我者。即人空也。无即阴我是。我是自体义。若尔。即阴无自体也。
    疏问成实论知五阴所成假名人空等者。此下第六番问答。文中有二。即问与答。问中言知五阴所成假名人空者。如彼论第三卷无我第三十四云。无我无所。无众生无人。但是空。言复明实法亦空者。论第十卷身品云。又经中说。若知诸法无自体性。即能入空故。知五阴亦空。准此论文。既明人法二空。与大乘所明。有何异耶。答中言如法华云等者。如彼经第一卷方便品比丘偈。正简大小二涅槃文。谓对小乘。非真灭故。明因果两患本来寂灭。即是大涅槃灭也。注经云。诸法以色不离空。空不异色。为相在缘不有离缘不无。其性常尔。未尝不寂灭故云。诸法等也。行此道也必种妙果。故云。佛子等也。言大经云等者。如彼经第七卷。迦叶菩萨言。若无杀者。应当无有不善之业。佛告迦叶。实有杀生。何以故。善男子。众生佛性。住五阴中。若坏五阴。名曰杀生。若有杀生。即堕恶趣。妄想之想。无有真实出世我相。名为佛性。如是计我。是名取善。疏主释云。答作善业。文中有二。即问与答。问。从前各不可断佛性。难生然无杀。有二种。一者邪见言无杀。既见一切空。空故言无杀。二者常见言无杀。若是常者。即不可杀。今难言无杀。正是就常义。明不可杀。就常边为难也。佛告下第二答。此还是成答此还是成答。彼正无杀难。是故今作有杀答。言众生佛性等者。若他家以众生为正因者着是难。今明佛性住五阴中者。五阴不生不灭。即是佛性。若害五阴者。此自害于生灭。于其自害。佛性不生不灭。终不可害。如今五阴生灭。五阴可害。五阴中具有不生不灭。即不可害。既害五阴。即名杀生。是故即堕六趣。今略引之。
    第七番问答显然。寻文可见。
    疏品有九偈为二等者。言小乘五百部等者。大论第六十四卷暹毁品文。取意略引之。言大士闻之等者。如大论第□卷。譬如震雷小鸟皆怖。孔雀大鸟闻之舞踊也。毕竟空法亦复如是。小人闻之惊怖畏。大士听欢喜踊跃。准之可悉。言法花云等者。如彼经第三卷蕴草喻品偈云。复有住禅得通力。闻诸法空。心大欢喜。放无数光。度诸众生。是名大树而得增长。疏主释云。此二行合大树增长。所言空者。即上究竟涅槃常寂灭相。终归于空。盖是明大涅槃果位之法。故大树因人。闻之欢喜。即八地已去。为大树位也。注经云。前诵其说法度人。今咏其放光化物。同是阳现行。权济世理旷之言耳。三乘之譬所以再出者。前直喻其所体之分。令复显有增长之义也。今略引之。别记云。所言禅者。八禅等也。如此之人。亦闻诸法空也。
    疏标章门为二等者。言若就义者如外道云等者。如百论上卷破神品初云。迦毗罗言。从冥初生觉。生我心。从我心生五微尘。从五微尘生五大。从五大生十一根。金七十论上微尘生五大。从五大生十一根。金七十论上卷云。五唯者。一声二触三色四味五香。物唯体能。五唯生五大者。声唯生空大。触唯生风大。色唯生火大。味唯生水大。香唯生地大。言十一根者。一耳二皮三眼四舌五鼻六舌七手八足九男女十大小二遗。十一心根。此中初五为五知根。次五名五作业根。乃至广说也。述义云。僧佉义云。僧佉义云。从冥初生觉。从觉生我执。于此我执。具色等五尘。此五尘合生地大。余大亦尔。此五大合生五根。余根亦尔。此十一根生色身也。十一根者。眼等五根及五业根。心平等根也。今谓不尔。五尘合生五大。五大合生五根者。此卫世义。故今此所引是僧佉执。不可违金七十论并智度论也。言数人四大造五根者。杂心论第一卷文。具引如前。
    言成实论四微等者。彼论第四卷苦聚色中色相品文。具引如上。谓四大及四大所因成法。亦因大所成法。总名为色。四大者。地水火风。因色香色触故成四大。今取意引之。述义云。五阴成色阴者。实成五阴。与言色者。于义可显也。今谓不尔。五阴者。通心五心数及色相不相应。今此五根准是色法。何成五阴耶。亦违成实论文故也。言数论同明等者。如成实论第七卷不相应行品第九十四云。问曰。有人言。过去善不善身口业成就。如出家人成就过去戒律仪。是事云何。答曰。是皆成就。所以者何。经中说。若人为罪福。即是己所有。二事常追其身。犹影随形。又经中说。罪福不舍。谓能得果。若不成就罪福业者。不应得果也则失诸业。又杂心论第二卷行品云。不善善有漏。三世之所摄。以彼有报故。说名为报因。长行释云。若善有漏及不善随三世行于生死中。生生相续。果报生。谓善爱果。不善不受果。有业一入果报生。谓命根。准此等文。成实萨婆多二宗。同明以过去善恶业。以生现在爱非爱果报身。准之可悉。案。康疏云。因果二种。一者相生因果。如从五戒得人身等。二者相成因果。如四大成身等。准此疏文。前是约相成。以论因果。今言。数论同等者。约相生以辨因果也。
    言色本无体等者。案。影疏云。若防于色因者。将明色本无体因缘故。生以过去行业为因。今世四大为缘。色生会中。如以形相为因。水镜为缘。像现于中。离此更无。自体安在。青目以缕布为言。直逐易见处耳。今取此文。以为闰饰也。
    言又四谛品云等者。如此论第四卷观四谛品云。答曰。若谓从罪福而生果报者。果从罪福生。云何言不空。长行释云。若离罪福。无善恶果。云何言果不空。若尔离作作者。则无罪福。汝先说诸法不空。是事不然。疏主释云。此偈直明因果不相离。则是由因有果。果无自性。是故果空。由果有因。因亦空也。今略引之。下半偈文证因果空也。
    言此释经云等者。如大品经第□卷。色即是空。空即是空色。色不异空。空不异色。受想地识亦复如是。准色可悉。
    疏长行云除缕则无布等者。言而成者多报一边等者。案。硕疏云。即今人多言。除缕可无布。除布则有缕。此如论泥瓶离瓶有泥。是则离因无果。离果有因。今明不尔。汝缘成由于果见瓶故。方詺泥。为因那得离果。有因亦尔也。言今问汝毁有等者。述义云。所言离缕之布者。举未有布。应尔难耳。以等相因义也。言异缕布等者。亦举未有之布。而为难之。何者。未织之缕。是虽复织。终不成布也。言今因布有缕者。论主义。言不因布有缕者。外人义也。可知之也。
    疏问者若离色因有色下等者。言若望数论邱因果等者□□□（二十七字缺）言若望毗昙等者。如杂心论初卷云。彼眼入者眼识所依。四大所造净色下。可见有对。余四根亦如是。准此论文。今云。色为所造者。眼等五根。名为色所造也。言成实四尘是实法等者。如成实论聪法师疏第三卷聚品云。论云。色法者。色声香味触。解云。十四种法皆是色法。但五尘有体。于四大五根为体。故言五尘。准此疏文。五阴之中。色阴具有十四法。谓五尘五根及以四大。虽然五根与四大即假有。故唯取有体五尘。以为色阴。故彼论第三卷四大假名品云。四大假名故有。准之可悉。
    疏问曰下第二救义外道中识常等者。言解识是神异名等者□□□（二十七字缺）言有解云外道亦明识是常等者□□□（二十七字缺）言如僧佉云等者。如金七十论上卷云。大者或名觉。或名为想。或名遍满。或名为智。或名为慧。是大即于智故大。得智名大。论第七十卷云。于世性中初生觉。觉即是中阴识疏主释云。觉者。中阴识即是觉谛。以中阴识微弱。异于木石之性。故称为觉。准此等文。今言。觉者二十五谛中第二大。是即中阴识也。言成论文云等者。如彼论第二卷立论品第十三末云。又佛为种种可度众生。说世间等诸论义门。如莎提比丘等。不能解故其心迷乱。莎提说生死往来常是一识。佛知是等种种说法。若无论义。云何可解。以是等缘故。应造论。聪法师疏第八云。莎提执生死中无我。若心非常谁修因得果。故知。生死心常也。今略引之。
    疏答曰下第三破救等者。言有因无因者因名所以等者。今案。百论下卷破常品云。内曰。若强以为常。无常同汝有因故说常耶。无因故说常耶。若常法有因。因因则无常。若无因说者。亦可说无常。疏主释云。三者为有所以。故说常。为无所以。漫□常耶此二俱破于常。若有所以则是有因。汝言无因法常。今既有因则无常。若无所以漫说常者。既是漫说。则是无常。准之可悉。
    疏问者有二种因者第四重救总明因义有二等者。如百论下卷。次文云。外曰。了因故无过。有二种因。一作因。二了因。是则无常我。虚空等常法。以了因故说常。非无因故说常。亦非有因故说无常。是故非强为常。疏主释云。救上无常同之难也。因有二种。一者生因。二者了因。常法无有生因。是故为常。以有了因。非强说常。但生因有二。一别。二总。虚空以灭色为因。时以花实为因。方以日合为因。微尘以鹿果为因。涅槃以无累为因。因此五法。知有五常。故以五法为五常因。此是别了因也。总了因有二。一以言说显示前法。令人得知。故以言说。为常了因。二因无常法。相对。故知有常。故以无常法。为常了因。准之可知。
    疏答曰下第五破救六种品破无虚空等者。言此论无有破方文但邪见品末等者。如此论第四卷邪见品末云。一切法空故。世间常等见。何处于何时。何起是诸见。长行释云。上以声闻法破诸见今此大乘法中说。诸法从本以来毕竟空性。如是空性法中。无人无法。不应生邪见正见。处名土地。时名日月岁数。谁名为人。是名诸见体。若有常无常等决定有见者。应当有人生此见。破我故无人生是见。应有所处色法现见。尚可破。何况时方。若有诸见者。应有定实。硕法师释云。此偈三意。第一明。上来虽二十七品广破。今结撮略破。略破不出四种。一所执之见。即是世间常无常见。二起见之人。三起见处。四起时节。此四是体故。今略破之。此四既空。则一切法净。偈云。何处即起见处。所随是何方所。时节时节为在何年。何月为春秋冬夏也。谁是起见人。诸见即所起见。一切法空故。此四事不得二释如彼。准此疏文。何处者。随何方所。故云炎及也所言炎者。○烧也。热貌也。重也。述义云。杂也。犹窈窈也。
    疏复次现见事尚可破等者。言答外道计尘等者。如百论下卷破尘品云。外曰。微尘无分故不尽破微尘无分故。一切现见。有何过。疏主释云。破色三番。自上以来二番已毕。今第三破微尘是可见。救意云。瓶由五法成。见一不见四。故瓶非现见。色为三分。见一不见二。故色非现见。今微尘异斯二种。下为五尘成故异瓶。无有见一不见四过。微尘无十方分。无有见此不见彼过。故不尘随上二种破中。以其体圆不见而已。见则都见。以有此尘。为色瓶本。本既可见。末亦可见。
    又诸外道计。有邻虚微尘。为万化之本。万化若灭还归本尘。准此论文。今云。外道者。通定诸外道。所言尘者。邻虚。故云。如百论破尘品也。言内道明等者。如彼论次文云。内曰。微尘非现见汝经言微尘非现见。是故不能成现见。若微尘亦现见法。与色同破。疏主释云。初破微尘非现见。正破外道经。外道经说尘不可见。次若微尘下。破内义。内道计。邻虚尘为天眼见。谓数人及庄严。明微尘无十方分是。准此疏文。今云。内道者。萨婆多及庄严寺齐法师也。
    疏问曰若离色有因等者。言问曰等者。述义云。应言第二偈。何者以二偈为释章门之中是第二偈故也。
    言下半传破者。所言传者犹重也。言长行言指破缘品中等者。述义云。若谓缘无果者。此举非缘次破之偈。若尔以破四缘。为第一举。非缘次破。为第二耳。今捡论文云。观因缘品末偈云。若谓缘无果而从缘中出。是果何不从非缘中而出。今略引初句也。而言长行言指破缘品中等者。是指结破四缘中第二。若谓缘无果偈也。果可捡正本也。然案净义寺疏云。长行云破缘品中说者。即是总结。破四缘中第二偈。若谓缘无果而从缘中出也。准此疏文。指字即无也。
    疏问若二处俱不然下此生无因破也等者。言外人既闻等者。述义云。即上因中有果无果。是为二门也。言外道计邻虚尘等者。如大论第七十卷云。有人说世间初边名微尘。微尘常法不可破。不可烧。不可烂。不可坏。以微细故。但待罪福因缘和。故有身。若天若地狱等。以无父母故。罪福因缘尽则散坏慧也。影师释云。次明计微尘是常外道。此亦是得禅外道既见。如劫初尽成等七日王见时。从金铡际起火。至初禅。烧一切物尽为游尘已。次有两来水起。至二禅。此游尘等在水中。赤色洞然。外道见之。谓为大安荼则天地洞然。清浊不分。外书家云。浑轮之时。清浊不分为天地之始者。正此时也。而云道生一一生二二生三者。以道为本。正在此浑轮之始。名为道。从此道复生元气。呼之为一。从此元气洞然之后。见有成劫。风起澄清。为诸天宫殿。浊者为地水渐渐至下故。则说言元气为一。从元气之后。清浊分明。成于天地。故言一生二。从此二仪立也。则有人物等。故云二生三分。分三才五行。尔时则遍生一切万物。故生始终边见等者。此但论佛一小世界中。一成一败之事。万不论一。何尽生极。以前过去有无算之劫。成败始终其何由可知也。见□是极微成。即今云。地山川等事故。说言是世间初边。计之为常也。此尘若在内。则为身故。但待业缘会。则为人身也。若天已下。明天与地狱乐。以但化生无父母故。无横尸。在地聚散化去。只是微尘等也。准此论文。此云外道者。优楼加计。若通而言。一切外道皆通言之。准之可悉。
    言阿毗昙云等者。如杂阿毗昙心论第三卷行品云。七微成阿耨。七耨成铜尘。水菟羊毛尘。当从知七起。长行释云。七极微成一阿耨彼是最细色。天眼能见。及菩萨转轮王见。七阿耨为铜上尘。七铜上尘为上中尘。为菟毫上尘。七菟毫上尘为一羊毛上尘。又云。少色者谓一极微。若真实实行智。分拆色相。色之至细极于一微。故说一微。之色分齐。今略引偈初句。述义云。分拆诸色。至一极微。为色极小。即邻虚尘。此微即极。故名极微。极者色中折至究竟。微者唯是慧眼所行。梵语阿菟。此云极。眼见色中最微细也。但是天眼轮王菩萨眼所见。今言阿耨尘。当是微也。别说云。七微者极微也。淡海记云。阿耨尘。此云。无碍尘。
    言与外道异等者。案杂心论第二卷末云。问以何等故。此诸法说行。答。多法生一法。一亦能生多。缘行所作。是行应当知。长行释云。无有法自力生。一法以多法力。故生多法。亦以一法力。故生如是一切有为法。是故说缘行所作行。是行应当知。缘彼行。故有所作。故说缘行。行所作。故作彼行。故说作行。疏解云。此释名字。多法生一法者。心王假诸数而生。众多数法。生心王一法也。一亦能生多故。数亦假多而生。心王亦即诸法也。缘行所作行者。明一切有为法有二种。心法非心法。心法者名缘行。亦名所作行。非心法但名所作行。心尘历然名缘行。四相所迁。名为所作行。一法以多力故生者。是共有相扶生也。缘彼行故者。心法藉缘前境也。有所作故。为相所作。有同时共有能相生也。此亦二句释心法之行所作故者。法体为相所作也。彼行故者。复能共有相生共相。此二句释非心法行。有缘非行者。心王缘数法扶持故也。有所作故者。心王有所成辨故。行所作故。次用数作头。数亦上心王故也。作彼行故者。数法复得作像貌长短等行也。述义云。是报因生者。数人云。四大成色阴。故是报因。而山河等报因。但是增上缘。成论云。山河等皆是由报因而应也。
    言成论师二解等者。案。三相品疏云。开善云。以十方拆一尘。十方中一复有十方。如是拆拆不穷。以刹那拆一念。刹那中复有刹那。是亦拆无穷。则破一切智。以佛不见其边底故也。庄严云。折拆则尽穷至邻虚色。时至刹那。但开善立无穷义。庄严立有穷义。准此疏文。今言。成论师二解者。开善寺智藏师庄严寺旻法师也。述义云。此由有无二门破之者。即上因中有果无果是也。言两家同是等者。即前成论师。二解以为两家。数人不明心无因义。何者。足无始义故。言微尘以心为因者。二义。一者是心所变故。二者以业感得微尘故也。淡海记云。两家等者。指于成实中两师不同。以为两家。则有方分无方分为异也。毗昙人不明心无因义。何者。是无始义故。是知成实也。余同述义。别记云。数明生死无始故也。成论明说空而起。故云两家等也。
    疏答曰下直总呵等者。言以佛法无有等者。述义云。问。数论者。云无因而有法。如言极微是无因等。岂非此佛法耶。答。此诸论义师自推折言之。非圣典也。言又上已云等者。此品次上第二偈长初云。无因而有法。世间所无有。今略引之。言定有十一及与十四等者。数人云。色有十一。论人云。色有十四。可悉。
    疏复次相似不相似者此第三似不似门破等者。言外人云今实见杀生知寿等者。□□□□。言种羊角等者。如成实论第三卷。非□□□□□□。彼证品第四十云。问曰。亦见有物从异因生。如倒种牛毛则有蒲生。种角苇生。答曰。我不言无从异因生。但说似因中亦生。故言。从色等生色等。不但从四大生。是故不得定言色等人四大生。今准问意可见也。
    言答见身望头足等者。述义云。头足是因。总身为果。此因果不得相似。不得言不相似也。言又似不等者。案。琳疏云。似则为一。不似则为异也。夫存因果。定有不一常异。既非一异因果岂成。准之可悉。
    言头足与身等者。如百论上卷破一品云。内曰。若足与身不异。何故足不为头。若头足分等。与身不异者。足应是头。是二与身不异故。如因陀罗释迦不异故。因陀罗即是释迦。疏主释云。破上总别体一义异也。初牒一体何故下破一体也。足与身既一。头与身亦一。身既一。头足使一则失别相。总别既一失别则失总。还堕一切无也准之可悉。
    言若头足与身异等者。如百论。次文云。内曰。若尔无身。若足与头异。头与之分等异。如是但有诸分。更无有分名之为身。疏主释云。纵其头足异义。则但见诸分。无别总身也。总观文前后。可有六句。一以别从总。总一别。则一得决而失别。二以总从别。则总成别。得别失总。三别不从总。别与总异。四总不从别。总与别异。五欲令总别体一。而不相从。则堕亦一亦异。六变□之。汝总别一体。而总一别不一。亦应虽一总不一。令六义之中。是第一义。准之可悉。
    疏受阴及总阴下第二倒破四等者。言又上既以三门等者。述义云。相离不相离门。有因无因门。似不似门。此云上三门也。言色心相依者。别记云。谓依因色也。言一依成论取境次第等者。如彼论第二卷四谛品第十五云。五阴者眼识色为色。依此生识。能取前色是名识。即时心生男女怨亲等想。名为想阴。若分别知怨亲中人。生三种受。是名受阴。是三受中。生三烦恼。是名行阴。以此事起。受身因缘。名五受阴也。聪法师疏释云。就中有三。一标。眼色下第二释。约品苦谛聚中。广说也。想阴但取因成假。男女实法上怨亲好恶想等假。不得取相续假也。受阴取因成假。上怨亲中生三受。以此事起下第三结。受身因缘。五阴中业。领受未来果。故云五受阴。今取意略引之。今案。大义记第十卷五阴义中云。总论世谛。不过假实。然于众生俱有损益。何者。如习业青则青于我好。若习憎恶则青于我恶。若想未知好恶。要至第三方缘者。则识缘实青想。取青为瓶受领瓶。属好行染贪受。乃至广说。准之可悉。
    言依毗有二种次第等者。如杂阿毗昙心论第一卷界品。长行云。问。何故前说色表乃至识阴。答。是五阴次第□细随说彼五阴中。色阴最粗。五识依故。大识境界故。是故前说。受阴虽非色行□。故如色说。如我首足等痛受随转。如是乃至识阴最细。是故后说。复次从不知本际已来。男为女色染着处故。是故前说。乐受贪故起色欲。想颠倒故起乐受贪。烦恼故起想颠倒。依意起烦恼也。法魏师疏释云。答。是五阴下第一□细次第。若依婆沙有三。一顺文义。二顺受说。三□细。论主但取第三。故彼文言。五阴中色阴□故。此前说。所以者何。五识依故。六识境界故。是故说前说五根。是五根识依意识境界。五尘是五识。及意识境界。此依识俱是意识境界。受阴虽非色。行□故如以说者。婆沙云。问曰。如受非色不住方所。云何施设有□细耶。答曰。以所行故。如我手足等痛受随转。想转细于受。次受说想。行转细说想。次想说行。识最细故。在后说之。复次从不知本际下。是第二生染污次第。色生染最强。是故前说。乐受贪故起色欲者。所以色阴后说受阴者。因乐受故起贪。染着于色。是故色复次受阴。想颠倒故起乐受贪者。所以受阴后次说想阴者。前色实是不净。妄作净想。起于光受。是故受阴后。次说想阴。烦恼者。所以行阴后次说识阴者。一切烦恼何以得生。由有意根故。所以得起。是故行阴后。次说识阴也。彼论。具有四门。一□细。二生染。三生善。因逆说。今取决略引初二门。但此四中初三始时观行故。先□后细。后一终时观行故。先细后□。准之可悉。
    疏今造论者欲叹义空义而说偈下等者。言如毗昙等者。如杂毗昙心论第七卷智品云。内离人故空。不自在故非我。具引如上。大义记第五卷解云。内离人故空。去离阴我。不不自在故无我。去即即阴我。准之可悉。
    言成实二圣行义云等者。如彼论第十六卷圣行品第一百九十二云。有二行。空行无我行。于五阴不见众生。是名空行。见五阴亦无。是无我行。何以知之。经中说。见色无体性。见受想行识无体性。又经中说。因无性得解脱。故知色性非真实有受想行识非真实有。又经中说。五阴皆空如幻。不可说幻为真实。幻若真实有。不名为幻。不可言无。但以无实。能为诳惑。又此行者。观一切空。故知。五阴非真实有。如破一相故不见壁等一法。五阴亦尔无一实法也。聪法师疏释云。此略辨二行体。文中有二。一标二行章。于五阴中下。第二释二行章门。就中有二。一释空行。于五阴中不见众生者。是见假名空。是名空行。于五阴中者。是以五阴。拆假人得假名空。因五阴得假名空故。言于五阴中见五阴亦无下。第二释无我行。就中有二。一标无我行体。何以知之。第二四序解释。一事明见五阴无真实体性。故得无我智。又经中说。下第二事明。因无性得解脱。即是体即离二惑。又经中说。五阴下第三事。见五阴皆空。得无我。行亦不可言无者。是不可世谛皆无。故不同方广都无。无有真之。故名为幻。又此行下第四事。见一切实法空故。得无我行。破一相故。不见壁等。一法者有二解。一云。破一假法。倒余一切假。故不见壁等一法。二解今所习假名法。是一非二。破假名一义。不见假名壁等一法。举假名空例实法空。今略引空行体及无我行行。标句文。大义记第五卷二圣行义初云。二圣行者。空行无我行也。假名空谓之实。实法空为无我也。称为圣行者。圣是正名。行是法求义也。以空理真。当能使涉求心正故。以理自心。曰空行无我行。乃至广说。准之可悉。
    言又此论二十七品大明三解脱门等者。所言三解脱门者。疏主释云。五解脱门者。有二种义。一者当体立者。即此三时离种系缚。故名解脱。如空离有缚。无相离相缚。无作离作缚也。二者无余涅槃。名真解脱。此三通至解脱。从果立名。而言门者。依前义。当体虚。通称之为门。依后义。通至涅槃。为涅乐之门。若三解脱门。但是无漏三三昧门。通漏无漏也。述义云。大乘云。知一切法空。为空解脱门。知一切法无相。为无相解脱门。于空无相中。无所愿求。为无作解脱门。小乘云。知苦下空无我名空。知灭下四名无相。知余十名无作。应知。言从因缘品等者。此说未必然也。何者。此论前二十五品。皆明有见。何品之中而不明空。若皆明空。则皆是解脱门。何但前来诸品。独明空解脱耶。有前偈文云。其余一切法。皆同于色阴。何所不尽。而独明空乎。准三相品破诸法相。何得通以三品名为破相。为无相解脱门门耶。作者品初。虽别生起。然彼文云。上来品品中。破一切法皆无有余。汝看心染故。而复已后方。明无作解脱门耶既不然。故不用耳。今谓不然。准前可悉。
    言故经中或时叹空等者。如大品经第□卷云。设有一法出过涅槃者。我亦说如幻梦。大涅槃室如不室也。言或时叹有等者。如玄义初卷云。问。涅槃经明。室者二十五有。不空者大般涅槃。以空为世谛。以妙有不空。为身第一义谛耶。答。此对三修比丘。昔日灰身灭智。得无余涅槃。今日妙有不空。非是判于二谛。准此玄文。今言。叹有等者。对昔灰断。叹今日涅槃。以为妙有也。
    如涅槃云汝今勿谓等者。如彼经第三卷。佛告诸比丘言。汝于戒律有所疑者。今恣汝问。我当解说令汝心喜。我已修学一切诸法本性空寂。了了通达。汝等比丘。莫谓如来唯修诸法本性空寂。疏言释云。如来命问有二。初正劝。次许ｗ　。一佛告等者劝问问前已于哀叹品。劝问竟。今何故复劝问。解云。前劝问则是通劝若空若不空等者。今劝是别劝。问。于戒律问。何故命比丘。答。若利根。闻已得悟。但诸比丘寂。是查泽难悟。故如来偏劝。犹如七子之中一子愚痴。父母之心非不平等。然为痴者。心则偏重。我当解说下第二许答。令汝心喜者。令汝疑除得解故心喜。我已修学下。释有能答之德。修学一切诸法本性空寂者。问曰。问答应顺分别法相。何得言修法本性空寂。解云。此中中论问答。要须依空。若有人问难。离空而欲答。此则不成答。还问于彼疑。问答要须依故。故修诸法本性寂也。次意欲转关前且告诸比丘。明诸法空寂。次则转关明。汝等勿谓如来唯修诸法本性空寂。一切并转。今所明空者。则二十五有。不空者。大般涅槃。今明二谛亦异大品中以有为俗空为真。今则以空。为俗。有为真。二谛既尔。二智例然。当时不但言如来修空。今略引之。
    言此是隔节破者。以无所得空。然超有所得空。破有所得有。故名隔节。文俗破性真假。互明中者。此非隔节。今以毕竟空。破有所得。性异义过越。故名隔节也。别记云。以空对破有。以有对空。此是一节。以空有对非空有。此是一节。今以非空有。对有病。故名为隔节也。
    言如涅槃十对叹无所得等者。如彼经第十七卷。佛言。善男子。菩萨摩诃萨。实无所得者。名四无碍。善男子。以何义故。无所得者。名四无碍。若有得者。则名为碍。有障碍者。名四颠倒。善男子。菩萨摩诃萨无四颠故。故得无碍。是故菩萨名为所得。复次善男子。无所得者。则名为慧。菩萨得是慧。故名无所得。有所得者。名为无明。菩萨永无明阙。故名无所得。复次无所得者。名大涅槃。菩萨安住如是法中。不见一切诸法性相。名无所得。有所得者。名二十五有。菩萨永断二十五有。得大涅槃。名无所得。复次无所得者。名为大乘。菩萨不住诸法。故得大乘名。无所得者。名二乘道。菩萨永断二乘道。故名为所得。复次无所得者。名方等经。菩萨读诵如是经。故得大涅槃。名无所得。有所得者。名十一部经。菩萨不修。纯说方等者大乘经典。名无所得。复次无所得者。名为虚空。世间无物。名为虚空。菩萨得是虚空三昧无所见。故名无所得。有所得者。名生死轮。一切凡夫。轮回生死。故有所见。菩萨永断一切生死。名无所得。复次无所得者。名常乐我净。菩萨见佛性故得常乐我净名无所得。有所得者。名无常无乐无我无净。菩萨断是无常等。故名无所得。复次无所得者。名第一义空。菩萨观第一义空。悉无所见。名无所得。有所得者。名为五见。菩萨永断是五见。故得第一义空。名无所得。复次无所得者。名阿耨菩提。得阿耨菩提时。悉无所见。名无所得。有所得者。名二乘菩提。菩萨永断二乘菩提。名无所得。善男子。汝之所得亦无所得。我之所说亦无所得。若说有得。是魔眷属。非我弟子。疏主释云。中有十对。辨得无得义。初就四倒无四倒。辨得无得。有四倒者。是有所得故。无四无碍。无四倒者。是无所得故。有四无碍也。问。此四倒为是昔日四倒解云。非是昔倒。亦非今倒。今言倒者。此如哀叹品。说无常谓常。常谓无常。是名倒。下三皆然也。等二对就愚智。明得无得。第三对就因果。明得无得。生死二十五有果。是有得。断如此生死。得涅槃果名无得。第四对就大小。判得无得。上就涅槃。明得无得。今复简大小。大是无得。小是有得。然一家自有大小。俱是无得。非小是有得大是无得义。此中是一途也。第五对以方得对十一部。方等即是十二部广经。自是大小九部如法花所明。大乘九部如金刚身品。自有大乘十二部小乘十二部。小乘中自有广经。此中所明者。正是大乘十二部也。第六对即有轮回无轮回也。第七就常无常对。此文即譬菩萨具得常乐我净也。第八以第一义空。对五见。五见。谓身见。边见。见取。戒取。邪见也。戒取者。若见有此戒持有所求。乃至外道修戒求道等。皆属戒取摄也。第九就二菩提相对。何者。是小乘菩提。说智无生智。此约是小乘菩提。若是七觉分。是能取菩提也。第十以问答皆是无所得入。复谓。迦叶能问。如来好答。今复谓。识此是无所得问。无所得答也。今略约第一对。而为言之。为言之。而今约在四无碍。得我所得者。此明由无所得故。能有四无碍。若有所得即无无碍。既有所得。即有所碍。有所碍故。岂得名四无碍。以无所得故。所以者能得四无碍也。准之可悉。
    疏答从无常因生等者。言瓶众四微戒等者。述义云。此数人义。所言四微者。色香味触也。
    言地持论明等者。述义云。彼明三种无常。一分段无常。二念念无常。三不成实无常。谓非拆法法即空故。瓶是本虚空无实。故名无常。不得成实。成无常故。今案。彼论第八卷方便处菩提分法品。云何菩萨观一切行无常。菩萨观一切行言说自性常不可得。若复不知真实无言说事。故有生灭。若彼观无言说自性一切行无常。观过去行无生无灭。彼亦无因。亦无自性可得。是故亦无因。亦无自性。观现在行无生无灭。彼因不是与果。故自性可得。是故观彼自性而无因。观未来行无生无灭。彼因可得。而不与果。故无自性。是故观因。而无自性。如是见三世分段诸行相续转时。一一杀那。有三有为。有灯于刹那后。有四有为相。彼前诸行相。自性坏。次未曾行相。自性起名为生。起已未坏名为住。顾念前灭行相自性。彼起异异名为老。是故生刹那后。即彼起行相。自性坏名为灭。若观起自性行相。即自性生住老相。无余自性。是故刹那后。如此行此相自性灭。如是诸生等行相如实观。此四有为相。略说二种。有性及无性。如来以以起故。立一有为相。以自性故。立第二有为相。诸行住老故。立第三有为相。彼菩萨观有为行分齐。非生住老坏。一切时别有事起。何以故。诸行分齐起时。更无别生住老坏。诸行分齐住老坏时。亦无别生老坏（一念顷名为一刹那）菩萨如实观者。不别有生等事可得。若有得者。离色等诸行。应别有生。如色等行自性起。彼亦应起。若然若应有二生行生及生生。若有行生及生生者。或一或异。若一而谓别有生者。彼空无义。若别有生者。此事不然。若异者彼行生非相生所为。行生相生所为者。此事不然。如生住老亦如是。若坏有法自性者。彼应生灭。若坏生时。一切行应即灭。如入灭尽正受。以少方便。心心数法灭。若坏灭时。彼一切行应生。以坏无有故。言坏有生灭者。此事不然。彼善男子善女人。一切时常有自性有。不应有厌离。离欲解脱异心应尔。以此事故。菩萨于一切诸行无常如实知。□□□（二十八字缺）
    言依成论人答者由取想烦恼等者。□□□（二十六缺）
    言今更却责等者。述义云。一数人瓶从四微成义。二地持论明。三成论人义也。言如由因微等者。所言如者若也。言乃至责取相亦然者。案。净义等疏云。数人云。所以无常者。为四相所迁故。若瓶为四相迁故无常者。四相何故无常耶。答王由小四相。是故大相无常总。问。八相何故无常。若依成论答。有为之法何故无常。由取相烦恼。与感得故无常。更责取相烦恼。复何无常耶。准此疏文。初云如由等者。难数人义。次难地论人义。后难成论人义。故云乃至也。
    言如智度论责毗昙等者。如彼论第三十二卷释四缘第三十五云。复次诸法所因。因于四缘。四缘复何所因。若有因则无穷。若无穷则无始。若无始则无因。若然者。一切法皆应无因。若有始。始则无所因。若我所因而有。则不待因缘。若然者。一切诸法亦不待因缘而有。慧影师疏云。明破执四缘相义也。今取意略取之。
    疏若欲说其过下释第二偈等者。言以僧佉人明等者。如百论下卷破因有果品云。外曰。诸法非不住。有不失故。无不生故。有相诸法。如泥团。从团底腹。从腹咽。从咽口。前后为因果。种种果生时。种种因不失。若因中无果。果则不生。但因变为果。是故有诸法。今略引注释文也。
    言百论破因果品外人云等者。如彼品云。外曰。无失有何若常故无失。泥团不应变为瓶。无无常有何过。疏主释云。二十五谛有性不失。是彼大宗故。不以为过。注云。泥团不变为瓶者。上以不变□不失。。外道滞□改宗例。又解变有二种。一失灭名变。一转变称变。今言。不变者。无失灭之变。故文云。无无常验知尔也。今取意略引之。
    言又外道二十五谛等者。如大论第七十卷佛母品之余云。得禅者宿命智力乃见八万劫事。过是已往不复能知。但见身始。中阴识。而自思惟。此识不应无因无缘。必应有因缘。宿命智所不能知。但忆想分别。有性名世性。非五情所智。极微细故。于世性中。初生觉。觉即是中阴识。从觉生我。从我生五种微尘。所谓色声香味触。从声微尘生虚空大。从声触生风大。从色声触生火大。从色味触生水大。从色声触味香生地大。从空生耳根。从风生身根。从火生眼根。从水生舌根。从地生鼻根。如是等渐渐从细至□。世性者从世性已来至□。从□转细。还至世性。譬如泥丸。中俱有瓶瓮等性。以泥为瓶。破为瓮。如是转变。都无所失。世性亦如是。转变为□。世性是常法。无所从来。以是僧佉经广说世性。疏主释云。从冥生觉。乃至从大生根。谓从细生□。根散扫大。乃至从觉还冥。谓从□扫细。虽从□扫细。从细生□。而都无所失。准之可悉。言二义俱成者。述义云。我立瓶常故。不失业报。亦见瓶常。此二义成也。

六种品第五
疏第五卷

    疏所以有此品来等者。约此品由来。大文有二。初有无复次辨来由。次问答以显五阴与六种差别。辨品名义。初中九。复次即为九段。此即第一复次。案。琳疏云。辨来意者。俱随众生。种种异说。或作五阴之号。或标六种之称。原其圣意。为破男女定相。不欲立其定有。而外人不达。即谓定有六种。前已破其迷五。今复除其惑六。故次明之。言或作五阴之名者。如大经第三十八卷云。舍无常也。获得常色受想行识亦复如是。又第二十三卷云。观察五阴。如旃陀罗。言或标六种之称。如大品经第□卷云。地种。地种法。地种如。地种性。地种相。无所从来。亦无所去。亦无所住。水火风空识种亦复如是。准之可悉。所言六种者。元康师云。地水火因空识也。而言种者。可有二义。一是种生义。以此六法能成众生五阴身。名为种。二是种类义。以此六法种类不同故名为种。般若灯论云。六界品即是种类义。正法念处经。第三。并婆沙论亦云。六界也。影师云。四大团空有识处之结而成身。众生所由故名曰种。此即生义也。准之可悉。
    疏二者诸方等者经等者。此下第二复次。言或观五阴等者。案。康疏云。经说五阴本俱假名。求其实体。毕竟空寂。即如大品经云。色即是空。空即是色。色不异空。空不异色。受想行识亦复如是。又云。菩萨行般若时。知色相知色生灭。知如云何知色相知色毕竟空相也。云何知色生灭。知色生时无所从来去无所至。云何知色。如是色如不生不灭不来不去。受想行识亦复如是。又大经第二十三卷云。所言阴者。其义何。谓能令众生生死相续。不离重担。分散聚合。三世所摄求其实义。了不可得。以是诸义。故名为阴。既言无实。何得不空。准此等文。今云。或者。大经文也。言或检六种等者。案。康疏云。经说。六种成众生身意。明是假。既言假有当知实空。大品经云地种。地种法。地种如。地种性。地种相。无所从来。亦无所去。亦无所住。水火风空识亦复如是。既无来去。岂不是空乎。今论主破其有执。明六种性空。故云。观六种品。准之可悉。
    疏三者生死之身等者。此下第三复次。述义云。所言凡有二种者。四大为有分。空大为空分。谓四大团空。所言空也。既复内之空等也。言非有非无等者。如大经第二十六卷。佛告高贵德王菩萨云。诸佛菩萨显示中道。何以故。虽说诸法非有非无。而不次定。所以者何。因眼色明心识即得生。是识不在眼中。乃至令中亦非中间。非有非无。从缘生故。名之为有。无自性故。名之为无。是故如来说言。诸法非有非无。准之可悉。
    疏四者经云等者。此下第四复次。言经云诸法甚深等者。述义云。如大品经第二十卷中。须菩提言。色甚深故身若甚深。受想识乃至一种智甚深故。般若甚深。今略引之。
    言百论云等者。如彼论上卷舍罪福品云。如佛说诸比丘。若有人言。我不用空无相无作。欲得若知若见。无增上慢者。是人空言无实。今取略引之。
    言上以明空门等者。述义云。言上以明空门者。上立者故。论主破有。明空解脱门。此从因缘。至五阴也。今次说无相门者。今立相故。论主破相。明无相门。此即次第也。言若因空门等者。如大论第二十卷释三三昧云。是三解脱门。摩诃衍中是一法。以行因缘故。说有三种。观诸法空。是名空。于空中不可取相。是时空转名相无相。无相中。不应有所作为三界生。是时无相。转名无作。譬如。城有三门一人身不得一时从三门入。若入门从一门诸法实相是涅槃城。城有三门。空无相无作。若人入空门。不得是空。亦不取相。是人直入事辨。故不须三门。若入是空门取相。得是空。于是人不名为名。道塞更塞。若除空相。是时从无相门入若于无相相心。着生戏论。是时除取无相相。入无作门。慧影师释是三解脱门下。明此三慧体。不曾异。但随时受名。若小乘三种。为缘谛不同。故三智各别。今大乘三三昧。唯同缘。诸法实相。同是实智。但随时受名不同。如论说。若从无作门入者。即具空无相二义。若使无相门入者。则具空无作二义。若从空门入者。则具无相无作二义。此约三种人根不同。故说二门。非是一人一时。并从三门入也。准之可悉。
    言又一切法有二等者。所言故经中明自性空自相空者。如大品经初卷云。复次舍利弗。菩萨摩诃萨。欲住内空。外空。内外。空空。大空。第一义空。有为空。无为空。毕竟空。无始空。散空。性空。自相空。诸法空。不可得空。无法空。有法空。无法有法空。当学般若波罗蜜。慧影师师云。十八空者。盖是涅槃之梯橙。解脱之初门。悟理之大扫。遣相之根本。将欲解释故。以品题品因也。复次舍利弗下。次举行十八空。劝学般若。论其空也。体未曾有二。但随于对法。有十八名。此是经文。准上疏文。今言经者。即大品经也。言自性空自相空者。大论第三十一卷释云。复次性名自有。不待因缘。若待因缘。则是作法。不名为性。诸法中皆无性。何以故。一切有为法。皆众因缘生。则是作法。若不从因缘和合。则是无法。如是一切诸法。性不可得。故名为性空。疏释云。明诸法体本性自空。非如奄罗□淡令异物淡。古涌性酢能酢异物。修空三昧。强使令空。但诸法本性□空故。修空三昧时。只见于本空耳。又论云。自相空者。有人言。性相小有差别。性言其体。相言可识。如释子受持禁戒。是其性。剃须割截染衣。是其相。梵志自受其法。是其性。顶有周罗。执三奇杖。是其相。如火热。是其性。烟是其相。近为性。远为相是诸相皆空。名为相空。如说一发有为法皆是无常相。疏释云。自空者但得相空。不得法体。云自体空者。则法体皆空。故名自相空。准之可悉。
    言所以明性相空等者。如大论第三十一卷云。性空有二种。一者于十二入中。无我无我所。二者十二入相。自空无我无我所。是声闻中说。摩诃衍法说。十二入。我我所无故空。十二入。性无故空。疏云。正明分别大小乘性空异义。若小乘但就十二入中。求我我所。性不可得。故明性空。若大乘中据十二入及我我所。皆性自是空。以三乘同得性空。但得有深浅不同。若小乘中。明十二入等中但无我我所故空。若大乘中。言此等皆从本已来。我我所等性。自是无故空。所以小乘言。无我我所故空。大乘中云。我我所无故空。如言无水故瓶空。瓶空故无水。小乘言。性自□者。据我我所性自尔。不论诸法。若大乘。则论一切诸法皆性自尔。故云偏举性相空等也。有本云。论辨性相空。亦意同之也。准之可悉。言以即令小乘人等者。所言可释法华经者。述义云。以此意可释。法华经第一卷方便品末偈云。诸法众本来常自寂灭相。佛子行道已来。世得成佛之文也。
    言又智度论云等者。如彼论第二十卷云。复次就度者有三种。爱多者。见多者。爱见等者。见多者为。说空解脱门。见一切诸法。从因缘生。无有自性。无有自性故空。空故诸见灭。爱多者为。说无作解脱门。见一切法无常。若从因缘生。见已心同之厌离爱。即得入道。爱见等者为。说无相解脱门闻是男女等相无。故断爱。一异等相无。故断见。今略引之。疏释云。见多者。多执着故。为说空门。爱多者多造作种种罪业。故为说无作门。爱见等者为说无相门。无男女相。故除爱。除一异等相。故断见耳。述义云。见是决定义。作亦决定义。故言。于诸法中。无可作解令息其见也。爱是爱着义。故言。诸法亦空。令见之也。爱见等人。于诸法无可爱着。故言。无相令不起爱见也。
    言爱即毒虫等者。此取火宅偈意。以显大论意。疏主释云。毒害虽我。不出二种。一者显现有形之物。谓怪鸟毒虫。二者幽隐无形之物。夜叉恶鬼。为害之极。唯有斯二。有形虫鸟譬三毒缘事烦恼。无形鬼神。譬迷理诸见害法身慧命。唯有理事两惑也。又云。起三毒烦恼。名曰毒虫。若起论见称为恶鬼。具此爱见。便惑苦果。烧恼身心。故名火灾也。所言虫者□□□（二十八缺）
    疏五者成实云等者。此下第五复次。今案。成实论第十二卷八解脱品云。等三解脱中外色□坏故。不见内外色。是名色空。如波罗延经中说。坏裂色相。断灭诸欲。内外无可见我。聪法师云。第三解脱何故空。虚空者。以四大围空。成众生因四大。明虚空成众生。既四大空故。所因虚空。自然故空虚空。准此疏文。今云。成实者。学成实之师。即聪法师是也。大论第二十卷云。复欠四大变造。色围虚空。故名为身。是中内外入因缘和合生识种。身得是种和合。作种种事。言语坐起去来。于空六种和合中。强名为男。强名为女。慧影师疏云。经约三藏教。辨无相解脱门。但以六大因缘合故。强名男女等。身肉等是地大。其中湿等是水大。其中热是火大。喘息等风是大。有盛爱等是空大。了别是识大。身属造色。如是求其人及男女等相。实不可得也。昙影师云。四大围空。有识处之对而为身。此为众生本性故。名曰种也。准之可悉。
    疏六者自上以来等者。此下第六复次。言故名龙树为空论比丘者。□□□（三十九字缺）
    言又如大涅槃以劝发菩提心等者。如彼经第十二卷。佛告文殊师利言。我念往昔。于阎浮提作大国王。名曰仙预。敬重大乘方等经典。时世无佛事。婆罗门通十二年。即作是言。师等今应发阿耨菩提心。婆罗门言。大王。菩提之性。是无所有。大乘经典亦复如是大王云何。乃令人物同于虚空。我闻诽谤方等。即时断其命根。今取意略引之。法宝师疏释云。婆罗门闻劝生谤。菩萨为护法。故不堕地狱者。是护法势力也。而言诸婆罗门者。准重□文。应有五百婆罗门也。
    疏七者从去来等者。此下第七复次。言故十八空等者。大品经初卷文。具如上引。而言为无空后者。如大论第三十一卷释初品中释十八空云。有为空无为空者。有为法。名因缘和合生。所谓五众十二入十八界等无为法。名无因缘。常不生不灭如虚空。今有为法二因缘故空。一者无我无我所。及常相不变异。不可得故空。二者有为法。有为法相空。不生不灭。无所有故。疏释云。有为空无为空者。已下为此二空。是于一对故。所以□举解释。有为法名因缘和合生已下。此中正列有为法体即是众界入等。若有为法相者。是四相等。若众界入等空。是有为法空。若四相等空。是有为相空也。无为法名无因缘已下。今此中全据下从因缘无为法。不论从因缘者。从因缘者。合属有为法空。有为法空中。亦合有此二种有为义也。二因缘故空已下。一就生空辨。二就法空明也。又论云。毕竟空者。以有为无为空。破诸法。无有遗余。是名毕竟空。如漏尽阿罗汉。名毕竟清净。阿那含乃至。离无所有处欲。不名毕竟清净。此亦如是。内空外空内外空十方空第一义空有为空无为空。更无有余不空法。是名毕竟空。疏释云毕竟空者已下。明以此二空破诸法空。究竟毕竟无有遗余。故名毕竟空。准之可悉。
    疏八者上五阴品末等者。此下第八复次。如上品最后偈云。若有人问者。离空而欲答。是则不成答。俱同于彼疑。若人有难问。离空说其过。是不成难问。俱同于彼疑。疏主释云。初偈明答不成答。故不能申正。后偈明问不成问。故不能破邪。准之可悉。
    疏九者诸大乘经等者。此下第九复次。言大品云般若得者。如彼经第十三卷。须菩提言譬如虚空量不可得。色亦如是量不可得。色无量故。般若无量。受想行识乃至一切种智无量故。般若无量。何以故。一切种智量。不可量。譬如虚空量不可得略引之。又虚处有此喻也。言涅槃云佛性等者。如彼经第三十七卷初云。迦叶菩萨言。如佛所说。众生佛性。犹如虚空善男子。如世间中无量碍处名为虚空。如来得菩提已。于一切法。无有量碍。故言佛性犹虚空。今略引之。疏主释云。此第四约譬明佛性。即是约虚空为譬。亦是明性也。前问若为如虚空。佛答虚空非三世佛性亦尔。三世相待。故有佛性。既非一世。即非二世也。此中取虚空为譬者。取其常为譬。不如外道取常遍譬。准之可悉。言金光明法身等者。如八卷经第一卷。佛告虚空藏菩萨言。法身者。非是行法。无有异异。是自本故。犹如虚空。是故说常。今略引之。胜庄师云。非是行法者。谓无为故。无有异异者。离生灭变异也。兴法师云。如如法身非是行法。无有异相。如如智法身是根本。故理智广大。冥合无相。犹如虚空。是故说常。准之可悉。
    言若将常遍等者。如百论下卷破常品云。外曰。定有虚空法亦遍。亦无分。一切处一切时信有故。世人信一切处有虚空。是故遍。信过去未来现在一切时有虚空。是故常。疏释云。此明空本。言常者。简异毗昙有为虚空。遍者。简异余不遍常也。无分者。空体是一。不可分为多分。简异计有多虚空者也。然是计虚空者。通四外道也。
    言若取毗昙虚空是有法等者。如毗婆沙论第三十九卷云。问曰。何以知有虚空耶。尊者和须蜜答曰。佛说故。知有虚空。问曰。闻他说故。知有虚空。非已现起知。答曰。亦已现智知。若无虚空。则无容受物处。以有容受处知有虚空。以有碍无碍处故。知有虚空。尊者佛陀提婆说曰虚空不可知。非可知法故。所以者何。空非色非无色。非彼非此。所言虚空者。是世俗假名分别耳。问曰。虚空何所作。答曰。虚空无为无所作。与种种虚空界。作近威势缘。然虚空实有体相。准之可悉。
    言若将成论虚空是无法等者。如彼论第十三卷无边虚空品云。问曰。若虚空非色。为是何法。答曰。虚空名无法。但无色处名为虚空。准之可悉。
    疏问六种五阴等者。此下第二问答。以显六显与五阴差别辨品名义。文中凡有三番。此即初番问答。文中有二。即问与答。答中言五阴合色等者。案。净义等疏云。又五阴合色离心。离心有四。合色为一。六种即合心离色。离色即有四大。合心唯说一识种。准之可悉。
    言又依毗昙义等者。如婆沙论第三十九卷云。问曰。阴取阴有何差别。答曰。名即差别此是阴此是取阴。复次阴是有漏无漏。取阴是有漏也。述义云。五阴通漏无漏者。习无漏定。而得定心。是为识阴。次起无作色是为色阴。虽心数多。而取想受二。即为二阴。四相中为行阴故通无漏也。
    言六种但是有漏者。如婆沙论第三十九卷云。云何识界。答曰。五识身。及有漏意识。问曰。何故界中。不说无漏意识。答曰。若法能令有增长者立界。无漏识与此相违。故不立界复次此六界是无始法。无漏识非无始法。复次缘此界故。而入母胎。不缘无漏识。而入母胎也。述义云。识是初托母胎之识心也。含有心王心数空者。母腹内空。四大者。母身血肉等是也。
    言若依实等者。如成论第三卷。何谓为五。答曰。色阴识阴想受行阴。色者。谓四大及四大所因成法。亦因四大所成法。总名为色。四大者地水火风。因色香味触。故成四大。又十六卷无边虚空品云。问曰。经中说。因六种故。众生爱具。答曰。色碍于色。是色得异色无。故得增长。以此义故。说因六种众生受身。准之可悉。
    疏问数论明六种等者此下第二问答。上问答。通明阴种差别。此下二番问答。偏明六种名义。文中有二。即问与答。答中言。毗昙四大有二种等者。如辨阿毗昙心论第十卷杂品云。问。地地界何差别。答。地谓色形处。坚相说地界。余二亦二种。风即风或异。长行释云。地谓形色处者。色形处是地。色入所摄眼识。识此世间名地界。说坚相者。坚相是地界。触入摄身识。识此则第一义。余二亦二种者。水及火亦二种色形处是水湿润。是水界。色形处是火熅热。是火界。余如前说。风即风或异者。有说风即风种。以非世间立名故。有说。此亦世是立名。故有风尘。无风尘如是。此疏云。此一偈明四大假实相。以非世间立名者。非世假名。是世俗中施设法性实触入摄。准之可悉。述义云。实法四大。谓四触者。即是能造四大。谓性四大。以有坚湿软动性故。地坚。触等余三在准知。此属触尘也。
    形相等等者。如一地大四大所造。然直言地。不言具四大。故名形相。四大共集处。性唯以言地。故曰假名。四大集故。言毗昙识种但是有漏者。如婆沙第三十卷云。若法能令有增长者立界。无漏识与此相违。故不立界。具引如上。言成论即通漏无漏者。述义云。论人云。识是心也。何故心不通无漏耶。今案。□□□（三十三字缺）言毗昙明虚空有二等者。如杂毗昙心论第九卷杂品云。问。三无为有何相。答。烦恼断离击。是名为数灭。无诸障碍相。是说为虚空。长行释云。谓不障碍种种色。以有去来等。故说虚。疏释云。依此宗。虚空有二种。一有为虚空。如六界中说。二无为虚空。如此中说。此二虚空皆悉有体不同。譬喻所说。但有其名而无实体。又论同卷云。问。世尊说六界此云何。答所谓四大种。及诸有识。亦色中间相。此界说其本。长行释云。四大五识身及无漏意识亦色中间。谓眼所受是空界数。是名六界。婆沙论第三十九卷云。问曰。虚空虚空界。有何差别。答曰。虚空非色。虚空界是色。虚空不可见无对无为。虚空界可见有对有为。准之可悉。
    言成实论明等者。如彼论第十三卷无边虚空品云。问曰。虚空是色入性。云何缘此能过色相。答曰。此定缘无为虚空。故能过色问曰。若虚空非色为是何法。答曰。虚空名无法。但无色处。名为虚空也。聪法师疏释云。初问意。数人义。眼鼻井门等虚空。是有为虚空。是色法故。问。虚空色入性。云何缘此过色相。数人何故鼻井 门等虚空为有为法者。彼意。无虚空者。无有分际。遍一切处井门等虚空。故能过色相。今上二番问答也。前毗昙所说二种虚空。准聪疏意。可悉。
    疏问云何观此六种等者。此下第三番问答。文中有二。即问与答。答中言。下云是故知虚空等者。此品第七类余五种偈文。如彼文云。是故知。虚空。非有亦非无。非相非可相。余五同虚空。硕法师云破虚空是有。故道。虚空非有破虚空是无。故道。非无。破虚空无能相。故道。非相。破虚空非可相。故道。非可相。准之可悉。
　　言故文殊十礼经云等者。述义云。此既言诸佛如虚空相。或者便谓虚空有相。若尔诸佛亦应有相。是故释云。虚空亦无相。离诸因果故。今案。□□□（二十六字缺）
    疏答中八偈等者。言呵则责其无有者。述义云。毕竟空中。无一空相。而计差谓有。故云其无而谓有也。言相可相相待破者。述义云。相是标相也。可相是体相也。又就能所。如柱等是标相柱外空是体相等者。述义云。非无标相。故名无相直就虚空。辨其无相。故名无相与无体一也。
    疏答曰下破无相有空等者。言有二法摄一切法等者。案。琳疏云。一切无有者。三有为三无为。摄一切法。故云一切处。准此疏文。今云。有为法者。三有为法。即色心有相应法也。亦可三世所摄有为为法也。亦可生住灭也。言无为法者。三无为法。即是虚空数灭非数灭也。言何者虚空等者。案。琳疏云。汝虚空是三无为中一。岂得云无为也。准此疏文。今云。岂得非为无为者。犹是不得言非有为无为耶也。述义亦同。言又约毗昙等者。有为空者。有为虚空界也。无为空者。无为虚空即是大虚。又众生身内及门向等空。是云有为虚空。以有分齐故。鸟飞所不及处。是云无为虚空以无分齐故。具明如上。
    疏下半属第二一偈等者。言下属第二等者。述义云。上破有中有五偈。为四之中第二也。言一者取意救于上半等者。案。琳疏云。彼明。虚空是常。后灭于色。与空作标相。非谓体相。即是救则意。准此疏文。此云。先虽无相后相成相者。后灭于色。与虚空作标相。非谓体相来而相之。言以有相故等者。以有标相故。则有虚空法也。言若先无相等者。案。琳疏云。空若本无相。后相来相者。本始既殊。相岂能相。如云真谛无名。若以名詺去真远矣。言如常云真谛真无名等者。案。大义记第八卷二谛义云。俗是假名。无定名。而非绝名。真谛是假名。而绝名者。俗法依名而缘。犹得俗用真谛若依名而缘。乖真弥远。故须一切妄。岂非绝名乎。准此记文。今云。常等。是开善师也。
    言第二意云等者。案。琳疏云。若所相先无相。即为无法相何所相。如柱以圆为相。若无圆相则无有柱。何所相也。准此疏文。今云。即是无有法者。即是无法故。硕法师云。虚空若无则无法。无法何所相耶。准之可悉。
    疏有相无相中下等者。言第二偏破等者。问。上云仍生第三偈。今何故第二偏破。解云。上云。第三者。就偈次故云第三。今就科文次。故云第二。又有本云。第三偈偏破能相。亦准之知。
    疏长行释上半为四等者。述义有二解。一云。应言。释上半为三。而言四者是错乱也。离有相也。释下半为二。初正释。次法偈结。一云。应言。释长行为四。不可安置上半之文也。二义俱行。不敢改之。今案诸疏。初释初释。当元康疏。故彼疏云。如有下释半中自有三段。第一释无相。次有相中下。第二释有相。次复次下第三重释无相。离有相下。释下半也。后释当琳法师疏。故彼疏云长行有四。初释前偈下半。明无相中相不住。第二有相中下。释后偈上半有相门。第三复次下。释无相门。第四离有相下。释偈下半余处不住也。
    言为居前偈故者。述义云。上云上半至第二偈方释之。然细应寻也。
    疏相法无有故者。此第上偈等者。此第四偈等者。言第四偈者。述义云。若就科文。是为第三。而就偈数。名第四也。言此亦明体相可等者。述义云。所言体相可相者。且有二义。一云。体相是大虚空。可相是小分空。即是柱无处空。应知。大空故名可相。二云。体相是空。可相是柱。为空所相故。师云。就地体辨之。自论其本。名为体相。若对相义。名为可相也。然谓盖是字应误焉。疏文既言。今此一偈能所合破。故名交络。故知。能相所相。误作体相可相。偈意甚难。善应审决。勿守节也。言下半乘上半等者。述义云。此文错乱云。下半乘上半破可相仍破相。如论文自显也。
    疏是故今无相等者。言第五结摄破者。若就科文。应云第四。今就偈数。故云第五也。言一切法不出等者。述义云。体相即大空。可相即小分空。以柱无处空。可知大虚空。故名可相等。标相即柱。可相即大空。初就大空小空。后就大空与有。又云。体相即空。可相即柱。为空所相故标相即柱。可相即空。□就空之与有也。言语小异。终决无异也。
    疏问若无有有应当有无等者。言上破毗昙外道有者。毗昙立为虚空无为。虚空□实有体。出杂心第九卷。四外道立常遍。故有虚空。出百论下卷破常品。上来破执有虚空。故云上破也。言今破成论等者。如彼第十三卷无边虚空品云。虚空名无法。但无处名为虚空。故云。成论文明等也。言故涅槃云等者。如彼经第七卷如来性品。佛赞迦叶菩萨言。汝已成就深利智慧。善为汝说入如来藏。若言诸法皆无有我。是则断见。若言我住。即是常见。若言一切行无常者。即是断见。诸行常者。复是常见。修一切法常者。堕于断见。修一切法断者。堕于常见。如步屈虫要因前脚。得移后足。修断常者。亦复如是。要信依断常。今取意略引之。疏主释云。此破断常以明中道。言今修者。只是观察因修。观察此常见。常有过。则执于断故。言修常者。堕断见。修断亦然。准之可悉。言如开善义明虚空是二谛所摄虚空是世谛等者。述义云。开善意言。既称虚空。即及名言。故是世谛耳。今案。大义记第八卷二谛云。夫法无不总。义无不该者。真俗之理也。故五阴通束诸有界入。则有无悉收。既以阴界等为俗。总何法不尽乎。是以上通涅槃下遍涅槃下遍生死。虚空为断灭。无非名相。故上言。俗有真无者。谓名相为有耳。名相为有故。空等俗谛。乃至广说。准之可悉。
    疏答曰下然破无凡有二种等者。言如成实论云等者。如彼论第十二卷八解脱品释第三解脱云。外色亦坏故。不见内外色。是名色空。如波罗延经中说。坏裂色相。断灭诸欲。内外无有见乘。聪法师疏释云。第三解脱何故空。虚空者以四大围空者。以四大围空。成众生。因四大。明虚空成众生。既四大空。故所因虚空。自然亦空。准之可悉。
    言故云法无有无之相等者。此涅槃无名论妙存章文。今略引之。述义云。第三明平等相有三。谓标释结也。今云。法无至之知。此即标也。所证不二之境。无因缘有无之相。以中道理。为方物之执则之义。故曰法。能证正观之智。无因缘有无之知。以无二智。为群心之至灵义。故曰圣也影公曰。至人以无心之妙慧。契无相之虚宗。内外□滨。缘观俱定。然则境无境相。智无智相。境智一味平等平等。次圣无至涅槃。第二释章门至人如此。证理之时。智相绝内。境相绝外也。心是内法。即能取相。以正观。离有无之智。取相之心。由是灭矣。数是外法。即所取相。以中道。绝有无之相。故虚妄之数。由是息矣。既遣内外之取相。故境智一味。此者内智。彼者外境。万物正观同一体也。言浩然大均者。取第九演明契会义之处文。换泊尔无朕。谓真正观无所不遍义。曰浩然。为一切法。作本义。言大均也。言乃曰涅槃者。境智平等。离能所相。融会无二。一相无相。泊尔寂静。无境智之别朕。曰实相涅槃大道也。具如第四也。
    疏是故知虚空第二类破虚空等者。有人言此是解正虚空义等者。□□□（三十七字缺）言是以众经等者。八卷金光明经初卷。以虚空喻法身。大品经第十三卷。以虚空喻般若。涅槃经第三十七卷。以虚空喻性。故云众经也。
    言故肇公云等者。如般若无知论答隐士。疏云。何则言非有者。言其非是有。非谓是非有。言非无者。言其非无。非谓是非无。述义云。此明离相义。非取相之有。故言非有。即遣有相。遂不得是无。故曰非谓是非有。亦非取相之无。故言非无。即遣无相。遂不得是有。故曰非谓非无。而是非有之言。不当有无。肇公维摩注云。如来言说。未尝有心。故其所说法。未尝有相。何即如来。去常故说无常。非谓是无常。乃至去相故。言寂灭。非谓是寂灭。具如遣有无二相类遣俱非等相耳。掌珍论云。此非有言。是遮诠义。汝执此言。表彰为胜。我说此言。遮心为胜。此非有言。唯遮有性。功能斯尽。无有势力。更诠余义为避所余妄执过失。乃至一切心之所行。悉皆遮止。所行若灭。心正随。又解云。此明中道义。言非有等者。解有三义。一者横义。有二种意。一云。非有者无也。谓为治有故。说无。二云。或者舍有执我故。说言为除有。明无耳。二者竖义。亦二意。一云。非有者。是偏中。谓为治有故。说偏中。二云。或者。非有谓有故。说言为治日。明非有。有既无。何有非有也。三合离义。为治定性有无。明非有非无。此非有非无。属所治病。以或非有非无是谓有故。说言为定性有无。明非有非无。定性有无既无。何有非有非无也。
    言非记无记者。述义云。大小乘皆言虚是无记故。言可不留心者。犹是可不游耶。
    言问何故等者。案。大论第十五卷云。问曰。佛法常空相中。非有非无。空以除有空。空遮无。是为非有非无。何以言愚痴论。若言非有非无。是则可说可破。是生心处是诤论。佛法则不然。虽因缘故说非有非无。不生着。不生着则不可破不可坏。梁摄论第十二卷释依慧学差别相第八云。诸菩萨不分别一切法。乃至不分别无上菩提。何以故。诸法无言说中。强立言说。故名戏论。言说有四种。即是四谤。若说有即增益谤。若说无即损减谤。若说亦有无即相违谤。若说非有非无。即戏论谤。菩萨无分别智。不可以言说显示。故称无戏论无分别。何以故。出过世间智故。略引之。准之可悉。
    疏余五同虚空者等者。言如经云等者。如大品经第六卷。佛告须菩提云。是一切法不合不散。无色无形无对。一相所谓无相也。慧影大论疏云。诸法非一故。言不合也。非二故。言不散也。就诸色中聚。对眼者名色。对余四情者。名对。此等皆有状貌。故名形。此等皆不可得。故云无色无形无对也。一相所谓无相者。此有二解。一解云。虽复百花异同。是一阴。万法虽殊。同一如相。故云一相。一相此如。相亦不可得。故云无相也。一解云。诸法皆是一毕竟空相。故云一相。此毕竟空相亦无。故云无相。今略引之。述义云。上既言虚空非有非无。即是无色无形之异名也。
    言一就本末等者。若准论文。应云。一就难易。二约本末也。诸疏皆然也。
    疏答曰浅智见诸法等者。言故花严云等者。如彼经第五卷。文殊所说偈中有此言。今略引上半偈文。言有人言智者体悟生灭不二等者。□□□（三十二字缺）    　　
　　言有人言此是智者跨节悟等者□□□□□（二十七字缺）所言跨者渡也。即超渡义也。
    言如百论云等者。如彼论下卷破因有果品末云。内曰。缘故不断坏。故不常。汝不知耶。从谷子牙等相续。故不断。谷子等因坏。故不常。如是诸佛。说十二分因缘生法。离因中有果无果。故不着断常。行中道入涅槃也。今取意略此之。
    言大智度论云等者。如彼论第三十一卷释十八空云。复诸法合集故。各有名字。凡大人随逐名字。生颠倒染着。佛为说法。当观其实。□遂名字。有无皆空。如迦旃延经说。观集谛。则无无见。观灭谛。则无有见。如是种种因缘。是名散空今取意略引之。慧影师疏云。迦旃延经者。离有无经也。

染染者品第六

    疏所以有此品等者。约此品由来。大文有二。初明来由。后辨品义。实中有二。即标与释。释中有八。即为八段。今言一者上来诸品等者。第一复次。言故十二地经云等者。如十地论第七卷。金刚藏菩萨言。诸佛经曰。是菩萨作是念。三界虚妄。但是一念作。论曰。但是一念作者。一切三界。唯心转故。今略引之。案。大论第二十九卷云。菩萨作是念。三界所有。皆心所作。何以故。随心所念。悉皆得见。慧影师疏云。明。心造天堂。心作地狱。二十五有三界果报。皆由心作。心若造恶。即为地狱。心若作善。即是天堂。心不起惑。即成于圣心。若解脱即得涅槃。准之可悉。
    疏二者生死患累等者。此下第二复次。言生死患累等者。案。硕疏云。三者明贪是染之别称。何因缘有六种。五阴六情等。良由三毒故有。是故三毒为因。六情为果。若汝破无六种等果耶。有三毒之因。而今现在有三毒之因。故知。有六种等果。今正欲破此贪染之因。故有染者生。准之可悉。
    言涅槃十二因缘等者。如彼第二十七卷。佛告师子吼菩萨言。善男子。佛性者。十二因缘。不生不灭。不断不常。非一非二。不来不去。非因非果。准之可悉。述义云。引大论明无因。以证此品观无因也。言大品观十二因缘等者。如彼经第二九卷无品佛。佛告须菩提言。是十二因缘空。是独菩萨法。能除诸边颠倒。会道场时。应如是观。当得一切种智。准之可悉。述义云。意意趣亦同。何者。观十二因缘不生灭。乃至不因不果。即是实相般若。能知之心。为观照。为众生说为文字。此亦取无因之处为证也。言得上诸品等者。述义云。若得上诸品意。即显佛性等也。言若见十二因缘等者。疏主释云。二河者。凡有五种相对。一者缘河对佛性。此是二用相对。二者生死河对涅槃。此是得失两果相对。三者众生河对佛。此是得失两人相对。四者善法河对恶法。此明乘持两法相对。五者烦恼河对智慧。此就迷解惑相对。而释迦教中。具有河之与海。多借河名。舍那教中。具有河海。多借海喻。此同取春深广无边流注不沈净等义。若是师子吼品明。生死河中有七种人。欲度生竭。即生死河也。迦叶品中明。七种人求涅槃。即涅槃河。又云众生寿命。入如来寿海中。即众生佛河。又云。虽有龟鱼。□不离于河。大论云。舍利弗不能度布施即河善法。又云。如来海。众生海。智慧海。即善法恶法等也。问。何故师子吼品是生死河。迦叶品是涅槃河耶。答。师子吼品明。七种人同欲度生死。有度不度者。欲断烦恼。有断者。故是生死河。迦叶品明。七人同欲求涅槃。有得不得者。欲见佛。有见不见者。故是涅槃河也。唯总而论即有二河。一生死。二涅槃河。今一往难了故。成五对十河也。准此。于是举十河之中。初缘性河。具如三论略章二河义也。
    言问智度论等者。如彼论第二十七卷云。见多者从因观。爱多者从果观。慧影师疏云。所以经中。恒作二种。明作二处。明观十二因缘者。为众生。虽诸烦恼无边。以惑大分之。不过见爱。为此二人故。恒说此二说也。疏主释云。利根出家外道起见。钝根在家众生起爱。准之可悉。
    言答智度论云等者。如彼论第二十七卷云。复次菩萨摩诃大悲愍众生。故多求度脱众生老病死苦。不求分别种种戏论。譬如长者有一子爱之甚重。其子得痛但发药能老病者。不求分别种种戏论。譬如长者有一子爱之甚重。其子得痛但求良药能老病者。不求分别诸药名字。取之时节和合分数。以是故。诸菩萨从果观十二因缘。不从因缘。不从因观。慧影师云。疏长者喻菩萨。子喻众生也。从果观十二因缘下。若从无明行观名从因观。今菩萨唯为生生老病。生怜愍心。欲救拔之。故云。从果观也。今取意引之。问。此论为钝根说法。应是浅。答虽为钝根。而子悟曰悟大也。
    疏三者自上已来等者。此下第三复次。案。硕疏云。第二明。前破六情五阴及与六种。此但破法不破人。纵使破人。只是傍破。若使破法师。是正破。今此染法染者。即是双破人法。为欲双净人法。故有此品生。准之可悉。
    疏四者的从上品末生等者。此下第四复次。言上云浅智等者。略引偈上半文。硕法师云。呵责其是浅智。故见有异无汝道见有见无。便言定有定无。浅智如此。深智不然。准之可悉。
    言长行云见诸法生时等者。如彼文云。诸法生时谓之为有。取相言有。见法灭时。谓之为断。取相言无硕法师云。愚者见法生时。取相言有。则起于有见。见法浅灭时。取相言无。则起于无无见。见既尔。则闻亦然。闻法生时。思惟言有。则起于有见。闻法灭时。思惟言无。则起无见。准之可悉。
    疏五者欲破一切内外等者。此下第五复次。言净名经云等者。如彼经上卷弟子品善吉章。维摩诘云。若须菩提不断淫怒痴。。亦不与俱。乃至虽成就一世法。而离诸法相。乃可取食。疏主释云。若须菩提等者。此第二就解惑平等门呵。善吉所谓量唯二彻。一断三毒。二者与俱。俱谓凡夫。断即二乘。令闻不断不俱。现出理意外。故茫然不解。大士体三毒。本自不有。故不与俱。今亦无灭称之不断。又若有三毒可断可俱。本性无三。何所俱断。又三毒属又可论俱断。竟自无人。谁俱断耶。又三毒属心。可论俱断。求属无从即断俱义也。虽成就等者。总结也。善吉其既是人。人必成就于法。谓不舍上来所明一切恶法。而复具足善法。故虽成就一切法也。而实未曾善恶。故云。离诸法相也。乃可取食。若能备如上说。则得平等观。使是福田。故取食也。
    言明断不断等者。述义云。烦恼是所断。智是能断。若尔言智是前烦恼是后耶。若尔智已有故。不应言烦恼是智也。问。若烦恼与智。虽是一时。而以智断烦恼者。亦应智与烦恼是一时。故以烦恼断智。若烦恼与智。非前后非一时者。可谓非烦恼非智非断。即违以智断惑之宗。又以智断惑者。智见惑故断。不见故断。若见故者。二物可□。如大经云。以明破闇。无有是处。若不见者。何能断之。问。若如此破。如何会通。大品经云。一念相应慧。断无量烦恼及习气。答。有二义。了悟烦恼本自不生。今亦不灭。故言断耳。又净名经云。为增上慢。说断烦恼得菩提。为无增上慢。说烦恼即是菩提也。然经中说。断与不断。只以不断为正。由求断惑不可得故。
    言故涅槃云是诸外道等者。如彼经第二十三卷云。复次善男子。一切凡夫。虽善护身。心犹故生于三种恶觉。以是因缘。虽断烦恼得生非想非想。犹故还堕三恶道中。善男子。譬如有人。度□大海。垂至彼岸。没水而死。凡夫之人亦复如是。说三有。还堕三涂。何以故。无善觉。所谓六念处。凡夫之人善心羸劣。不善炽盛。善心羸劣故。慧心薄少。慧薄故增长诸漏。法宝师疏释云。复次至三恶道中第四明受漏之中。凡夫不知增长诸漏。文中有法喻。合此文法也。言受漏者。受非是漏。由受三觉。稽留生死。故名受漏。亦是三。漏因故名之为漏。而言一切凡夫等者。漏体未除也。以是因缘下。明退恶趣也。善男子譬如等者。喻也。凡夫之人等者。合也。何以故等者。释也。由无善觉。慧心为少。谓诸漏故虽生非想。终必退还。今取意略引之。述义云。所言垂尽者。垂犹将也。
    言释凡夫有二师等者。述义云。外道虽以有漏世俗智。伏迷事修惑一分。而不伏为理见惑。然毗昙云。明外道离欲见修双断。成实明见修双伏。然依大乘。凡夫不作谛观。故见惑一分不伏。以六行等智。欣厌事故。唯伏修惑一分。谓伏六识贪。嗔憍慢慢此三。相应无明及与随惑也。
    言数家明凡夫断惑者。案。大义记第五卷四果义云。数论虽俱明四果。而义不同。何数有超果。谓凡夫未尝断结。入佛法见谛。断十五心为同。第十六为初果。若曾断欲界六品。即十五心为第二向。第十六心为第二果。若曾断九品十五心为第三向。第十六心为第三果。凡夫不能断非想结故。无超证第四果也。论明。凡夫不能断结。悉次第证果。但有出观不出观果耳。乃至广说。又成实第十一卷断过品云。又三解脱门。皆缘泥洹。以此解脱门。断烦恼。无余方便。故知。但无为缘道。能断烦恼。乃至广说。聪法师疏释云。是真谛观。能断烦恼。准之可悉。述义云。外道有六行等智。观于上止妙出。观于下苦□障。以观有止妙出。故云见有得道也。
    言三者二乘之人等者。疏主释云。若依三藏。十信伏见谛。十解断见谛。十解伏思惟。十行断思惟。从十行第七心者。伏无明及四住习。从初地已去。断无明四住习。今此大意。四住二乘所断。无明佛地断尽。准此疏文。二乘之人。断三界见灭。得须陀洹果。断三界修惑。得后三果。而未除三界见修二惑习气。及变易生死缘无明住。准之可悉。
    言四者大乘人等者。疏主释云。八十八使。为见一处住□□。贪嗔慢无间四使。为欲受住地体。受慢无明三使。为色有二住地体。若以爱见二法为体者。三界见为见一处住地体。三界爱。为三爱住地体。不了生二空及如来藏。为无明住地体。能生名地。令所生成立名地。此之五法恼乱身心。故云烦恼也。伏断五住。准前可知。
    疏六者又如诸部者。此下第六第七复次。第七复之中。言如无行经云等者。如诸法无行经下卷。文殊师利自举本事云。过去久远劫有佛。名师子音王。灭度已后。有二菩萨比丘。一名喜根。但说诸法实根清净。二名胜意。持戒清净。行头陀法喜根为胜意徒。一心说偈。淫欲即是道。又大论第六卷末。说文殊本缘处。具在是事。慧影释云。释偈中义若能淫欲无淫欲者淫欲实即相即是于道。于慧痴等亦尔。此明实相义。明淫欲实相即是道义也。说时当广出其意。了道实相即是淫欲实相。故言一也。故华严云。生死非杂乱。涅槃非寂静。疏主释云。贪欲即是道者。求贪欲四句。内外毕竟无欲。从贪欲本来自在性清净。即是实相。如此了悟。便名般若。述义云。今言道者。即彼涅槃。道是所证。涅槃是能证。即是实相谓体实相。准之可悉。
    言涅槃经云等者。如彼经第六卷。佛告高贵德王菩萨云。善男子。有因缘故。心共贪生。共贪但灭。有共贪生不共贪灭。有不共贪生共贪但灭。有不共贪生不共贪灭。善男子。若有凡夫。未断贪心。修习贪心。如是之人。心共贪生。共贪俱灭。何以故。不断贪故。声闻弟子有因缘故。生于贪心。畏贪心故。修白骨观。彼声闻人。未证四果。有因缘故。生于贪心。证四果时。贪心得灭。菩萨得不动地时。心共贪生。不共贪灭。是名心共贪生不共贪灭。若菩萨断贪心已。为众生故。示现有贪。以示现故。能令无量无边众生。咨受善法。具足成就。是名不共贪生共贪但灭。谓阿罗汉缘觉诸佛。除不动地。其余菩萨。是名不不共贪生不共贪灭。以是义故。诸佛菩萨不决定说心性本净性本不净。疏主释云。共贪生共贪灭者。凡夫贪心即生。复贪息痴生。心逐贪灭。心逐痴生也。如欲界众生成就初禅味禅之贪。若火定起时。即得此定。贪现前也。心共贪生。不共灭者。即是声闻弟子。有因缘故起贪。畏于贪过。修白骨观。正观心现前贪灭自灭。是名心共贪生不共贪灭也。菩萨得不动地时。心共贪生。不共贪灭者。要须得不动地时。乃能断贪。不肉贪灭。若未得此地。则非不能共贪灭也。法宝师云。声闻弟子。先起后伏也。未证果者。先起后断也。菩萨得不后断也。近云。不动地者。谓性地以上。远云。八地前七地中有受佛心。八地舍故。述义云。合有四句。今此第二句也。初句就凡夫人。何者贪心上起痴心。此痴心共贪心生。贪心痴心俱生灭故。次句就修白骨观人。贪女色心不起。故得观行。此观行心。不共贪心灭故。第三句就诸菩萨众。无贪心故。无心共生。而随凡夫。示生灭故。名共灭耳。第四句就佛及二乘无学也。别说亦同。淡海说云。摄师云。心共贪生。约无碍道也。不共贪灭。就解脱道也而今所明。心共贪生。谓生死缚时也。不共贪灭。谓了无生死所缚也。又云。共贪生。约穷子时也。不共贪灭。约长者子时也。有记亦同。
    言又法花呼断结等者。如彼经第二卷信解品云。尔时穷子。先取其价。寻与除粪。尔时穷子虽欣此过。犹故自谓客作贱人。疏主释云。尔时穷子先取其价。寻与除粪。第三领上得益。贫贱之人。其心局小。恐不得力而徒劳之弊。□先取其价。然后乃作。二乘小心。畏不得果。故前期涅槃之□。然后修行断结。此譬即鄙之深也。尔时穷子虽欣此遇下。大章第四明禀教得益。蒙上加价慰喻称叹三事。故云欣此过也。未识大乘。为容作。尚守小分为贱人。今取意引之。
    言论主怜愍等者。所言长者者。疏主释云。世之长者。凡有三种。一有德德长。二乘高长者。三巨富长者。有德长者略明三藏。一者有智。二者有德者。三者清洁无瑕。以具此三义故。居物之宗。称为者。如来亦尔。一则照理周穷。谓之般若。如长者有智。二众德斯备。所谓法身。如长者有德。三万累永尽。所谓解脱。如长者无瑕。三德既圆。居在物表。称为世尊也。当年长者。以德重年高。为物所敬。佛亦如是。一备众德。二寿命无量。以具此二义为物所尊。此据法身为譬。以法身寿不可尽。二者借老人。以譬应身。老人生途已穷。余命无几。譬如来此身最后无复余生。故释论云。我生胎分已尽。是最末复身。我以得解脱当复度众生。三取废化来久作。譬昔为菩萨。教化□□诸□违教。经于劫数。菩萨废化已久。故名为老。故□解品云。自念老朽。无有子息也。巨富长者世之财宝。能离苦得乐。法宝。亦能离生死苦。得大涅槃乐。福慧具足为财富。出用无穷名无量。言怜愍者。下玉篇。屑陨反。伤也。爱也。乱也。今须爱训也。
    言问大品云等。如彼经第三十八卷中。佛言须菩提。菩萨法亦是佛法。数知一切种。是得一切种智。断一切烦恼习。当得是□法。以一念相应慧。知一切法。已得菩提。又第三十一卷末。佛言。能具足是佛道因缘已。以一念相应慧。得一切种智。尔时一切烦恼习永尽。以不生故。今略引第三十一卷文。述义云。此就对治断。何者以解断惑。名对治断。从初发心。至第十地。以习果解断。习因惑亦以无碍伏。以解脱断。今金刚心。唯以习因。解明伏断。亦以无碍。明伏断。准之可悉。
    言又云菩萨等者。如大品经第三十八卷差别品。佛告须菩提言。若菩萨摩诃萨。无碍道中行。是名菩萨。解脱道中。无一切时蔽。是为佛。□智断五习。或为无碍随。已脱五住。为解脱道。今取意略引之。述义云。无碍道者。亦名无间道。正断惑时。解脱道者。断惑已时。此菩萨者。唯就金刚最后心。无明最极微细。是故惑尽。于金刚心。此就等觉。佛者妙觉。报佛智起道凡有二义。就正断门。无碍是断。解脱不断。是在无累中故。就证断门。无碍是伏。解脱是断。由因证果。不起一切累故。无碍是伏。解脱是断。由因证果。不起一切累故。无碍解脱。是即二念。前是无碍。后念是解脱。准之可悉。
    言又如地论云菩萨等者□□□（二十七字缺）言大乘经论明断者。以了惑不生等者。述义云。于一切有无等四句之处推求。烦恼从缘生。故无自性空。以诸烦恼毕竟无众。即心无依。以心无所依。即诸烦恼寂。故名断耳。如此了悟毕竟空时。诸惑灭之义。名之为断。准之可悉。
    言大品又云等者。彼经第三十七卷。佛告舍利弗文。今略引之。论解曰。若众生及诸法。先有今无诸佛圣有过罪。过罪所谓令众生入无余涅槃。永灭色等一切法。入空中皆无所有。以断灭众生及一切法故。有过罪。述义解云。所有诸法。非有非无。从因缘故。假名有无如外人。作定报言诸法先有后无等者。诸佛即有谤法之罪。若尔外人言有惑断起谤法罪。何言断乎。言又二十六卷最后云等者。案。道证般若集云。大品经在王舍城耆阇崛山中。大比丘大数五千人。尼及士五百。菩萨无量。三十卷。或四十卷。或二十七卷。八十九品后。后秦弘年。鸠摩罗什长安逍遥园译。述义云。今就二十七卷经。经文云。佛告须菩提。诸法先有今无耶。准之可悉。
    疏八者遍释等者。此下第八复次。言如普贤观云等者。案。迈法师翻经图记。云观普贤菩萨行法经一卷。开无录云。或无行法字。亦云普贤经下注云。出深功德经中。十六纸。今案。彼经云。□□□（二十五字缺）言无缘大悲者。由无相理而起悲□故名为无缘大悲。而言无缘者。有人解云。若依护法宗。缘空无自性理。与起悲故。名无缘悲。若依清辨宗。由无此分。而所起悲名无缘大悲。今案。大论第二十卷云。无缘是慈。但诸佛有。何以故。诸心不住有为无为性中。不依止三世。知诸缘不实颠倒虚诳。故心无所缘。佛以众生不知诸法实相。往来五道。心着诸法。分别取相。以是诸法实相智慧。令众生得之。是名无缘。疏主释云。无缘大悲也。非是不不缘从生。但缘众生欲与乐而缘也。所缘与无所与。故名无缘也。言三障者。一烦恼障。为召生死果之缘。二者业障。为召生死果之因。三者报障。即是分段变易之身也。若就三点离报障。为法身。离烦恼障名为般若。离业障。为解脱。准之可悉。
    疏染染者不同等者。此下第二释品名义。文中有二。初直叙异计。后问答解释。此文初也。有三世间。所谓三外道。迷计三内学异报。今言。一世间人等者。第一世间。所谓。案。硕疏云。物情所谓。今现见世间。有染人染法净人净法。何故尔。若无染深。那有智慧烦恼人。系缚解脱。而有智慧。即净人。有烦恼即染人。有□缚即是烦恼。有智慧即是解脱。故知。应有净人净法及染人染法。准之可悉。
    疏外道亦明三毒等者。此下第二辨外道迷计。言如僧佉觉谛等者。所言觉谛者。如大论第七十卷云。得禅宿命智力。乃见八万劫事。过是已法不复能知。但见身始。中阴识而自思惟。此识不应无因无缘。必应有因缘。宿命智。但忆想分别。有法名世性。非五情所知。极微细故。于世性中。初生觉。觉即是中阴识。异于木石之性。故名为觉。金七十论上卷云。决智名为大者。何名为决智。谓是物为碍。是物名人。如此智觉者。疏主释云。旧云觉。有二种。一始。二净。净中有四。一者福德。杀生祀天。二者智慧。谓二十五谛智。三者不差。谓四禅定。四者自在。谓三神通。不净觉中。亦有四种。谓罪痴差欲不自在也。言黑染□者。如大经三十九卷。阇提首那言。是二十一法。根本有三。一者染名爱。二者□名嗔。三者黑名无明。准之可悉。
    云卫世师求那谛中等者。疏主释云。求那此言依。谛有二十法。谓异合离数量好丑八也。次有苦乐憎爱愚智勤惰亦八也。次有五尘。即色声香味触也。五尘依五大生。谛中八依神意二生。谛余八通依。准之可悉。
    疏婆沙杂心等者。此下第三明内学异执。言杂心出内学三部等者。如杂阿毗昙心论第四卷使品。长行云。彼婆蹉部。说人成结成事成。阿毗昙者。说人不成结成。譬喻者说。结成人不成事不境界不定有欲无欲故。有时于彼。起欲起嗔起慢。起嫉起厌。起悲起舍。准之可悉。
    言无预之人者。预余据反。安也。乐也。舍须乐训也。适漠者。述义云。犹是非也。且好恶之异名也。
    言唯识论及摄大乘明者。所言唯识论者。述义云。魏时婆罗门瞿昙般若流支。此云智希。中印度人之所择。唯有一卷。今案。彼论云。楞伽经中。唯识论一名。破色心论。天亲菩萨造。唯识无境界。以无尘妄见。如人目有翳。见□月等事。凡有二十三行偈。长行释云。问曰。此初偈者。明何等义。答曰。□复有义。如大义乘经中说三界唯心。唯是心者。但有内心无色香等外诸境界。此云何知。如十地经说。三界虚妄。但是一心作。故心意与识。及了别等。如是四法。义一名异。此依相应心说。非依不相应心说。有二种。何等为二。一者相应心。二者不相应心。相应心者。所谓一切烦恼结使爱想行等诸心相应。以是故言。义一名异。不相应心者。所谓第一义谛常住不变。自性清净心。故言。三界虚妄但是一心作。是以偈者。唯识无境界以无尘妄见者。明毕竟无色等外境。但有内心。妄生分别别能见色等外识境界。准之可悉。
    言摄大乘等者。如梁摄论第五卷差别章云。论曰。如此诸识成立唯识。云何诸尘现前显现。知其非有。如佛世尊说。若菩萨无四法。相应能寻能入一切戏无尘。释曰。四法是智。菩萨若与四智相应。在方便中。能寻理。得正解。能入理。故知。一切唯识无尘。以释应知。胜相第二云。识所变异。虽有内外事相。不内实。唯一识无有尘等别体。故皆以识名。准之可悉。
    言庄严师等者。述义云。事成是定。然简人成耳。言斥同两家之义者。述义云。谓犊子与萨婆多。名为两家也。斥犹别也。
    疏问既称等者。此下第二问答解释。凡有五番问答。此即第一番问答。文中有二。即问与答。答中言。僧祇及地论云心性本净等者。述义云。彼论第十卷解。菩萨如实知众生诸心云。以自性清净心故。准作此言。未详其人。言成实师云。心有得佛之理等者。□□□□（三十三字缺）言萨婆多云本有不净心及以净心等者。婆沙第三十二卷云。烦恼未断现在前者。或有染污心。次第起烦恼。现在前。或有不染污心。次第起烦恼。现在前。准此论文。今云。不净心者。染污心也。净心者。不染污心。故杂心论初卷云。染污名恶色。不染污名好色。言如贪凡等者。此相应缚义。如以三毒势心王缚于心数。心数缚于心王。各令不自在故。此云。相应缚。然今此所。且举三毒之中一贪心也。言复有前后染义等者。此所缘缚义。谓心王心数。于所缘境。不得自在。故云缘缚。又解心王与心数相应。心心相应。缚故名相应缚。以心取境。以境传心。故名缚缚。又解贪心。缘三世境。缚三世境。所言缚者。即染差义。如我心差女境也。而言前后者。但约于境。言前后耳。非谓就心。名为前后也。述义云。缘缚者。缘有漏境。能发缘缚。譬如月见缘无漏境不能发缘。譬如日见。此是损缘故也。言成实师明等者。案。大义记第十卷五阴义云。苦集之体。辨缘中果报性善恶。于报中更辨作用。而心之作用。在强分别。是以识想。有苦乐善恶在行。又云。识了实法。想取假名。受领损益。已皆始得缘。故虽想受分别。分别尚弱。而第四行。心以好恶为好恶。故分别力强作。能作来果。又云。识想受心。是一向无记。乃至广说。准之可悉。如成实论第五卷非想应第六十七云。凡夫识造解时。四法必次第生。识次生想。想次生受。受次生思及忧喜等也。从生贪嗔痴。故说即生。准之可悉。述义云。此但是前后要染者。但就于心言前后也。
　　疏问胜鬘经云等者。此下第二番问答。文中有二。即问与答。问中言胜鬘经云自性清净心等者。如彼经云胜鬘白佛言。此自性清净如来藏。而客应烦恼上。烦恼所染。不思议如来境界。何以故。刹那善心非烦恼。云何不触法。而能得染心。世尊。然有烦恼染心。自性清净心。崦有染者。难可了知。今略引佛答文。以为问难。疏云。释云。此自性清净下第二解释。就文为三。第一略释。第二何以故下广释。第三唯佛世尊下。仰推于佛。初文中一牒净心。二客尘烦恼。显随随缘隐覆。此自性清净者。牒第五。如来藏。牒第一。但牒始终。余略不牒。而客尘烦恼凡言而者。返前述后之辞也。客尘烦恼者。是性成烦恼。望推本性净心之旧。故说为客。又无始无明。自心分别所作。无有真实。故名为客。坌污称尘。上烦恼者。现起烦恼也。净心为此二烦恼所染也。不思议者。性净而染。明下情不及也。如来境界者。辨唯上智能知也。何以故下。第二释也。何以故者。问也。何以净心而染。是不思议佛境界故耶。刹那善心下。对问释也。就文为二。一者举现近法无染。以况远细。二从自性清净下。正明细心不染染义。就初又二。第一明染无所染。二从世尊然有烦恼下。明不染染义。就文又二。一正明无染。二从烦恼不触心下。举不触。释成无染。刹那善心非烦恼所染者。此借□显细也。善心是净。不善心是垢。善心之中。无贪嗔痴。是为净中无垢。无有染义也。刹那不善心亦非烦恼所染者。不善心者。是三毒心也。当起三毒时。善心也谢。不善心既是烦恼。是则唯垢无净。唯能染无所染。亦无染义。心不触烦恼下。第二举不触。释成无染。善不善。通名为心。此二种心。□不触烦恼。有善心时。则无烦恼。一切无相触。如指端不自触。烦恼不触心者。善不善心家二种烦恼□不触。有烦恼时。无有善心。故烦恼不触善心。烦恼即是不善心。一体之法。亦无相触。故烦恼不触不善心也。云何不触法而能得染心者。此结无相染义。善不善心。竟无相触近义。云何得有相染耶。世尊。然有烦恼有烦恼染心者。上来求烦恼染心。义不可得。即是染无所染。而于众生。宛然有烦恼有烦恼染心。此是无染而染。问。云何是不染而染。答。前心是净。后心是垢。垢心起时。障于净心。故名为染。自性清净心而有染者难可了知者。上来举□。今是况细。三界□心染义。尚难可了知。自性清净心。而为所染。岂易可知。虽本性清净。而于众生。成颠倒不净。故名客尘烦恼所染。虽为客尘烦恼所染。而常本性清净。故实无所染。难可了知。广如宝崛下卷末也。
    疏问烦恼为心等者。此下第三番问答。文中有二。即问与答。今案。杂心论第五卷使品末云。问。彼便为心相应。为不相。此何所疑。二师异说故。毗婆阇婆提欲令不相应。育多提婆欲令相应。于此有疑。答。相应何者。谓使烦恼心。障碍不违净。妙善心可得。非不相应使。长行释曰。使有二事。故恼心缘及相应。若使心不相应者。不应于缘中恼心以彼无缘故。一切心不相应法无缘亦不相应。非相应法故。为使所恼。如所说。贪欲恼心故。心不解脱。以此说故知。使心相应障碍者。若使心不相应有。道生时不应障碍。不违心相续故。以障碍故。非不相应。不违净者。若使心不相应。不应与善心相违。与善心一时俱生不应作过故。是故非不相应。复次妙善心可得。功德相违故名使。若使心不相应者。彼常行故。善心应无生处。善心生故。当知非不相应。彼论疏释云。自下一偈。第四明使相应门。毗婆阇婆提说。使非色非心。不与心相应缠。是心法与心相应。育多提婆说。是心法与心相应。谓使烦恼者自下。以四义释相应。一烦恼。二障碍。三不违净。四妙善可得。以四义故知。相应障碍圣道通不得□。当知烦恼与心相应。不违净者。若使不相应者。则不违清净之心。应与俱生而不□生。故知。使是心法妙善心可得者。烦恼与善心。相违故名使。是不相应者。常在前善心。则无生处。如妙善可得。明知使者。是心法。广释如彼。又案。成实论第十卷辨烦恼品末云。问曰。是使为心相应。为不相应。答曰。心相应。所以者何。所说贪等使相。是诸使相。与喜相应。若喜心不相应。是事不然。是喜若在乐受中。名为贪使。又贪名染着心。不相应中。无染着义。故知。诸使与心相应。准此等文今言。数者。杂心论师。又言。论者。成实论师。言毗婆阇婆提等者。案。婆娑论第三十二卷使犍度一行品云。毗婆阇提复作是说。使是缠种子。使不与心相应。缠与心相应。使能生种。若现在前名退。阿罗汉诸使已断。故不能生缠。准之可悉。言如杂心使品末说者。如前所引杂阿毗昙论第五卷文也。
    疏问文具破三毒等者。此下第四番问答。文中有二。即问与答。答中言三毒俱累等者。案。净义等疏云。通而为论。一切烦恼劳累众生。□名为染。别而为论。□□贪受一使。名之为染。令知观此。故云观染者品。言又染是三毒等者。案。硕疏云。三毒之中。贪为居首。若列三毒名。道贪嗔痴。是故从初作名也。言又生死本际等者。述义云。无明是前分本者。为已起现在五果之本。由无明有故已起不可治者。无明是有为法。念念生灭。故初念盛起时。不可治。亦过去谢灭。故进厌不可言也。爱是后分本者。为未来两果之本。由爱可生未来两果故。念□。案。磊经第二十七卷师子吼品云。复次善男子。生死本际。凡有二种。一者无明。二者有爱是。是二中间。则有生死病死之苦。是名中道。如是中道。能破生死。故名为中。以是义故。中道之法。名为佛性。准此文。今言。又生死等者。大经第二十七卷文略引之。次言无明等者。疏主释成也。言不起三因等者。别记云不起三毒之因。即免三途之果。今谓不尔。所言三因者。现在三因。即爱取有。二果者。未来两果。即生老死也。
    疏问三毒之中等者。此下第五番问答。文中有二。谓问与答。答中言贪虽是染等者。案。琳疏云。开贪为二。上界爱。准此疏意。□是染。而染之名通三界。彼贪之名。但詺欲界。上二界□爱故。今欲遍治三界惑。断故前破染也。
    疏贪欲有种种名下等者。言如见一色等者。案。影疏云。三毒是万有之本。而贪在其首。若破贪本。则滞有自丧。初名爱。如见一色念想始生。曰爱。心遂连嘱。曰。缠绵深固。曰染。狂心发动。曰淫。方便欲以为己物。是名曰贪。前三尚轻。故无不在。后二遂重。故唯欲界。准此疏文。爱□染三尚轻。无处不在。故通三界。淫贪二种遂重。故但在欲界也。言连嘱者。属字亦作嘱字。元康师云。喻者。属也。尔雅云。属□也。缠绵者。绵绵长而不绝貌也。
    疏以此三毒因缘故下第三总结。三业有三种等者。言大品经云等者案。彼经第三十八卷。佛言须菩提。众生不知是诸法自相空作业因缘。若善若恶若无动。罪业因缘故。堕三涂道中。福业因缘故。在人天中生。无动业因缘故。色无色界中生。言成实及禅经明福业从欲界等者。案。成实论第八卷三爱报业品云。问曰。经中佛说三种业。乐报苦报不苦不乐报业。何者是耶。答曰。善业得乐报。不善业得苦报不苦不乐报。是业不必定爱。若爱则受乐报。非苦□。余二亦尔。问曰。是诸业亦得色报何故但说受耶。答曰。于诸报中。受为最胜。受是实报。色等名为具报（乃至）问曰。从欲界至三禅中。得爱不苦不乐报耶。答曰。得爱。问曰。是何为业报。答曰。是下善业报。上善业则受乐报。问曰。若尔何故第四禅及无色定中说耶。答。彼是自在。所以者何。彼中但有是报。更无异受。以寂灭故。
    言大品总相明义等者。此疏主会释经论相违。案。硕疏云。以此三毒因缘。起三业。若自成论不便彼家。只三毒为意业只应道。以三毒因缘起二业。那道三业耶。若毗昙则为便明。三毒起时。别思数为意业体因思数畅身口。即是三业有时。道非是身口意三业。是三界之三业故。文道。因三业起三界也。明。此三毒起业。能感欲界三涂。即是罪业。明。三毒能起业。感欲界人天。从三禅以上即是福业。明。此三毒能起业。感第四禅。与四空等。即是无动业也。吾谓。若依数义。四空等即是禅定业感。那道三毒。今明。若无贪爱。则不能润生。故犹有贪痴等也。准之可悉。
    疏文曰下第二破等者。言又即明断烦恼法等者。言无碍道者。亦无间道。正断惑时。解脱道者。断惑已时。故大品经差别品云。若菩萨摩诃萨无间道中行。是名菩萨。解脱道中。无一切闇蔽。是为佛。述义释云。此菩萨者。唯就金刚最后心人。无始无明最极微细。是故一切惑。尽于金刚心。此就等觉。佛者妙觉。报佛智起任无累中。言暗蔽者。所有一切微细无明。然二道。凡有二义。就正断门无碍是断。解脱不断。是在无累中故。就证断门。无碍是伏。解脱是断。由因证果。不起一切累。故无碍解脱。是即二念。前念是无碍。后念是解脱。准此等文。今言。求烦恼不得等者。前念正观。于一切处求解惑无从。则知。心无所依。则众累清净。故名为断。即是无碍道。后念妙觉。报佛智起。在无累中。为解脱道。此乃据正断门。以判二道也。但说中言破断烦恼法者。明无断道理。解惑无从故。后说中言。断烦恼法等者。正明断惑。那二说相违。初说意。为有惑可断无惑可断。如此推求毕竟□断。后说意如此了悟。则是断也。故二说不相违。可悉。
    疏若离于染法等者。言答庄严云等者。述义云。前三心非木石。而广知故名人。又为成人作法。故名人。故云。前三心成人至行心时。能起染故云。而未起染也。
    疏若有若无染下第二破染法亦应有一行半偈等者。准上破染者。应云。若离于染者。先自有染因。是染欲法应生于染者。若我有染法。云何有染者。案。琳疏云。然者无自体要由染生。若染居先。便可因之生者。故云。若有此是与门。但染不自有要因者。生是为染。不居先因离生者。故云。若无染准此疏文。然者无自体等者。释纵门一偈。但染不自有等者。释夺门半偈。故云。若有者初一行双纵也。若无者半行俱夺也。言开善云者。述义云。前三心。但是为成人作法。未有人名。故言。无人此取前法后人义也。又染是因。前三心亦是因。故云。□是前染后人。此不前三心为染也。
    疏长行前释一行半等者。述义云。要当先染者。释上偈上半也。然后起染等者。释下半偈也。若先我染者等者。释次偈初句也。则无下释者。释次偈等者二句也。然言从要当等方牒偈本等者。案。影疏云。从要当已下。蚊顺偈意。准此疏文。今言。牒者。恐书写之误也。言偈本前无人等者。会释偈与长行相违。即重释初假误作前有前无以责外人。案。硕疏云。偈与长行小异。偈中纵许。汝若先有染者。染者可能起染。今前无染者文谁起染。今长行则道。纵许前若有染者。亦不能起染。何故尔。染者前已染竟。那能起染耶。偈与长行。各显一义。准之可悉。
    疏问曰若染法染者先后下第二一时门破然此三偈如涅槃纳衣梵志难得者。言三偈者。上来破前后一时三偈也。言纳衣梵志离等者。案。大经第三十卷云。纳衣梵志复作是言。作善不善。未来还得善不善身。是义不然。如瞿昙说。因烦恼故。获得是身。若如是者。身为在前。若烦恼在前。谁之所住在何处。若身在前。何言因烦恼得。若一时是亦不可。（乃至）佛言。善男子。一切众生身及烦恼。俱无前后。一时而有。虽一时有。要因烦恼。而得有身。终不因身有烦恼也。今取意□加言矣。疏主释云。纳衣梵志论义。此人论因果。即是论根本。前烦恼与等。此□是未来。无烦恼与身。何者在前。故今论此因果根本。烦为因。何者。在前身为果。此之根本。何者在后。就文为二。第一纳衣难。第二佛答。今难中为二。前难正义。次立邪义。若就纳衣。作章名。前破邪义。彼谓佛义。为邪也。欲立正义。自谓自义正也。今初破邪。前牒义总非。如瞿昙说下。正破前更牒定开。若烦恼在前下。正难。若烦恼在前。未有身时。谁起此烦恼。烦恼为属谁。为在何处。烦恼不客在草木无情处。在有情处。尔时未用身。何有烦恼耶。此则违理屈。若身在前亦不可。本因烦恼故有身。既无烦恼。何得有身。此则无因而有果。汝自言。因烦恼有身。今既无有身者。即是违言屈。若一时亦非因果义。佛言善男子众生身及烦恼下。答第三难。明身及烦恼一时而有。言一时者。借一时破前后。此无性如幻梦故。虽一时有下。此复是破一时义。故下虽字虽者。则是不定。故要因烦恼。而得有身。不得因身有烦恼。既因烦恼有身。即是前后。故虽一字。是以一家因。若离因缘。则不得言。何故尔。汝前后定前后。一时定□意。不□他难。今明因缘者一时。是前后一时也。述义云。外人立一前后一时。同梵志难。论主破之。亦同佛答。言烦恼与身一时而有者。借一时破前后。要因烦恼而有于身者。借前后破一时。问。若尔何故但言。要因烦恼。而有于身不言要因于身。而有烦恼。答。二义。一者外道云。我身有神我。由此神我。有种种法故。若言因身有烦恼者。即同外道之见。二世间人言。厌恶此身。而不言无此身故。若尔由烦恼有此身。故欲教断烦恼不受此身。故云尔。
    言开善云等者。案。涅槃疏第二十卷云。若是开善云。此正难流来义。无明初一念识。托空起时。尔时即有同时烦恼共起。今言。身者。只名此识为身。佛既言因烦恼有身者。今问身为在前烦恼为前也。述义。论因果者。生死法起立义为果。无明是烦恼。烦恼因门摄故为因。又无明初念一时中互有因果。烦恼与心相应。无明者。烦恼也。由烦恼有心。烦恼者因。心者果也。由心有烦恼。心者因。烦恼者果也。又由烦恼有心者。生死报因报果。果心有烦恼。有出世习因习果。又云。无明初念□空而起故□生灭。生灭法故。有因果名义论果也。
    言庄严云等者。案。涅槃疏云。若是庄严解。明不难流来义。但就即身为难。只此身为烦恼在前。为身在前。述义云。就过去二因与现在识支因。为同时因果。此师用无始义故。就此同时因果  要因烦恼而得有身文也。言他问涅槃经作此说等者。言前云经虽说等者。述义云。上未显有此文。但三相品有。然以义言五阴六情等名字。此佛如幻说故。指此应言。今谓不尔。此品初长行外。引小乘经说。以立义。论主合曰。经虽说有三毒名字。求实不可得。言心。小乘经中说。有三毒名字。大乘经中求实不可得。故云前云耳。
    言问人法一时等者。案。涅槃疏云。开善解云。此是流来义。无明初一念。即有同时烦恼。故言一时。若是庄严。明烦恼润识义。要前烦恼润识方受生。此是前后义。准之可悉。述义云。无明初念人法一时者。虑知法故为人。烦恼法故为法。色识一时成人者。五阴之中。举初后二阴耳。五根五识是一时也。
    疏行破一时有三过等者。述义云。烦恼常等者。□烦恼得有□涅槃。未尽身智。故名有余。灭外智。得无余涅槃。既人是□□身智。故不得之。今案。俱舍论云。自身染法。是自性断。他身染法。及一切色不染污法。是缘缚断。即此二断所证择灭无为。是涅槃体。于有学位。未名涅槃。至无学位。即此择灭。名有余涅槃。至身智尽时。名无余涅槃。准之可悉。
    疏复次今当以一异法破下。上前后一时等者。述义云。前后为异一时为。又前后为一时为异。何者欲释一时中。各有两体。亦是异义故也。
    疏离伴应有合者。正难一合也。伴有亲□等者。案。康疏云。山门云。伴有二种。一亲。二□。人是法体。法是人伴。此则是亲。因六根尘。而得起染。此则是□。今言疏伴若人法是一而自合者。此则不藉根尘。故云离伴。应有合。既藉根尘方得合。当知非一。若人法是异而能合者。此亦不藉根尘。故云。离伴亦应合。既藉根尘方得合者。当知不异。准之疏文。今言。伴有亲□等者。山门所说也。
    言又依毗昙等者。案。杂心论第二卷行品初云。先当说心心法犹由伴生。若彼心起时。是心必有俱。诸心法等聚。及不相应行。长行释云。诸行展转□因生彼心。□依若□□□那生。彼心法等聚生。疏释云。此偈意明心法□。心起时□□一切五品心数。诸心法等聚者。谓十心聚等也。及不相应行者。谓无作色。生住异灭四相等也。准之可悉。
    言下半破异有合等者。案。琳疏云。下半纵中有二过。一者异染有人。不须染伴。异人有染。不须人体。即是离而自合也。二者近异相须。而遂合者。远亦应合也。所言须者。得之须也。言问一异俱称离伴等者。案。硕疏云。问。此两种离若为异耶。答。异。上离则明无汝既一法自合染者。无染法时。染者应自合。下离则明既相异而论合。亦应相离而论合。准之可悉。述义云。答一明离伴等者。上半意言。若染法染人一而合者。但人可合亦洒可含。以一义同故。名独合。下半意言。若染法染人异而合者。人法相望。各得异名。若尔。人与法各可有合。故名此是名。言离伴各自合等者。染离染者。即无其伴染者。亦离染无其伴而染人。虽而有合者。既言其异。即无相伴。故云。离伴各自合。人法二伴相离去。故云。有二伴而相离也。言常解等者。古旧人所解如此。然未□彼人也。
    言人是染余者。所言余者。犹是伴余之余也。
    疏问曰一下合可尔者此生等者。言卫世师四合知生等者。案。百论上卷神品云。外曰。不然。忧楼迦弟子诵卫师经言。知与神世是故神不随无常中。亦不随无知。何以故。神知合故。如有牛。注释云。譬如人与牛合。人名有牛。如神情意尘合故。神有知生。以神合知故。神名有知。疏主释云。优楼迦谓佛宝也。弟子谓僧宝。诵卫世师经谓法宝也。言知与神异者。立己宗也。卫世师称为胜异。异于僧名胜异。其人立神知异者。见一宗有过也。四合知生者。欲显神受知名也。准此论文。今言。四合知生者。神情意尘。此名为四也。述义云。根尘意神。此四生和合生知。又根尘光明。我以此四法合故。得生觉也。别记云。四大和合。心平等根也。
    言又外道是无常等者。案。百论疏上卷云。苦乐憎爱愚智勤惰。此八以依神意二主谛。准此疏文。今言。染者。爱愚人者神也。言心者。神是主谛所摄故常。染是依谛所摄故无常。故云□□□□求那谛□□□正尔也。言求那者。此云依谛也。凡有二十一法也。言又成实师云等者。述义云。约真谛境故云境无浅深也。
    疏何事者若染不能自有等者。案。琳疏云。何事者染不自有。要藉者生。则人有起染之事者不自在。要由染成。则染有成人之事。今人与染异名自有竟。则人无起染之事。染无成人之事。准之可悉。
    言又人染异义已成等者。案。硕疏云。染者染法若不修。然异可得因染者起。染法能染此染者。如此合则成有用。今染法染者既修。然异何须染者起染法。染法染者既修。然异何须染者起染法。染法染此染者。方论合。是故虽合无用。何事只是何用。言又异则水火等者。案。影疏云。何事异则水火。何相与事可知。
    疏异相无有成下等者。言此两可有二意等者。案影疏云。异相无成。称列上来失宗之咎。应以或人先知异无成。立人法相依。为欲成合。品初五偈。为竟无成。眼见异合为复说。若依文次第。以破前后为无成。立一时为欲合。次三偈为竟无成。见异合为复说。准之可悉。疏异相不成故者。此等者□□□（以下空白）。

中论疏记卷第五（末）
中论疏记卷第七（之本）（集众异说不敢和会）

          大安寺沙门安澄撰
              

疏第七卷末  观合品第十四

    疏所以有此品来者具于六义等者。约此品由来文有二。初有六复次。次明来由。后问答以显品名目。初中有六。今此初复次。言无待无绝者。述义解云无有单空故名无待。亦触空亦无故名无绝也。言故大品云等者。案。彼经第二卷习应品中。佛告舍利弗言。菩萨行般若时。不作是念。有法与法若合若不合若等若不等。何以故。是菩萨不见法与余法若合若不合若等若不等。如是习应。是名与般若相应。今略引之。大论第三十七卷释习应品下释曰。一切法无有法与法共合有。何以故。诸法无少分合故。譬如二指有四方。其一方合三方不合。合合多故。何以不名为不合。（乃至）以是故言。无有法与法合。无合故亦无不合等者。一切法一相故名等。不等者各各别相。菩萨不见等与不等。何以故。一切法无故。自性空故无法。无法故不可见。不可见故无等不等。等与合是习相应。不合不等是不相应。准之可悉。
    疏二者上来等者。此第二复次。言上来有四种等者。案。上行品末外人。有四种□。一者外人立有实人法。论主即破。二者外人有虚空妄人法。论主即破。三者外人云。无实无虚即是空。便应有空。论主即破。四者外人云。无有无空乃是大空。论主即破。准之可悉。
    疏三者诸行等者。此次二复次。言诸行名五阴等者。案。此论行品初长行云。诸行名五阴。从诸行。生是五阴名行。琳法师释五阴名行。自有二义。一者五阴从三行生。从因受名。故名为行。以业行之因。妄取不实。还感五阴虚妄之果。是以五阴名行。故云。从行生故名行。准之可悉。
    言行品破无性五阴等者。案。影疏云。上品破无性五阴。今遣缘合根尘上以后异明无彼还执异以难无。今以异方明不合。还使执异以救合。故二品中俱有破异。准之可悉。
    言答颠倒众生。案。疏云。上品破虚妄五阴。此品遣缘合根尘。二乘凡夫谓有根尘和合。遂生毒烦恼。既生便招业。若今破根尘本自无合。则烦恼不生。烦恼既无。业苦便息。今复举而观之。故次明也。准之可悉。
    疏五者上行品等者。此后二复次。言含识之流等者。案。琳疏云。旨归者然含识之流。皆言万像为果。自他差别。我所纷然。起于惑业。不得解脱。今明。万法一如。异义无从。自他平等。或业不生。准之可悉。
    疏问谁计合耶等者。此下第二问答以显品名。文中有二。谓问与答。答中有二。初出四师计。后正破执。以显品目。言外道人等者。案。百论上卷破神品云。外曰。不然。优楼迦弟子诵卫师经言。知与神异。是故神不堕无常中。亦不堕无知。何以故。神知合故。如有牛。经曰。譬如人与牛合故。人名有牛。如是神情意尘合故。神有知生。以神合知故。以神合知故。神名有知。疏主释云。卫世师称为异。异于僧佉。胜于僧佉。故名胜异也。四合知生者。欲显神受知名。准之可悉。言毗昙人等者。案。杂心论第二卷行品长行云。触者。触者。于依缘心和合。生触境界。疏释云。能和三事使更相愿乐。光法师解触谓。根境识和合生。能有触对。准之可悉。
    言成论义等者。案。彼论第五卷无相应品第品十五云。又经中。因眼缘色眼识生。三事和合故名触。若说心心数法一时生者。则无三事和合。若说一一生则有三事和合。以是等缘故。无相应。准之可悉。
　　疏品开为二等者。言此品称说曰等者。述义解云。般若灯论云。说者开演义故。此直解曰说。更言曰论。然则论主得陀罗尼。具妙辨才。为解释佛经意。故唱说曰。居于品初。此说曰者。论主应物施教之功。若就因果是因。因有权实是实。实有凡圣即圣。圣有大小即大。然就浅深次第论之。凡所有言。皆佛说曰。诸二智无所不遍。所有之法皆是佛事。而以休用本末之义。法身是本。能起用义。故有说曰。应化不尔。又就应化有本末义。应身能起种种化用。故有说曰。化身即无。又彼化身三十二相八十种好种知功德具足成就。故是极果。如诸菩萨。地前地上皆此因位故。故未是极。所以化身。当有说曰。菩萨即无有诸。又菩萨分。各有法身观智□观之义。故有说曰。而凡夫人无如此事。故无说曰。然说曰毗有五种。一者佛说曰。谓佛所说十二部经八万法藏。于是处无所不摄故。二者菩萨说曰。谓佛灭后。四依菩萨。出世造论。而为解释佛经意故。三者凡夫说曰。谓世间虽有佛经菩萨论。而末代众生不能自悟。故凡夫之人。依准经论。造玄疏等。而随自分。申经论意。令当时人有利益故。四者所证之理。肾起能化三种说曰。故就真理。而言说曰。五者由所化有能化由能化有所化。所化无所。不得有能化。能化无处。不得有所化。如有鸟处得以张网。不有鸟处不得张网。诸佛菩萨以教起缘。犹如慈母以乳起儿。故就所化之缘言说曰也。今此处言。说曰者。就本为论。是佛曰。而当论主自造此论。为令开合今后之徒。故知。正是菩萨说曰。然此说曰。具有五义。一者相起义。谓菩萨造论。而能说起佛经妙奥之义故。二者相生义。谓由菩萨论。而能生化缘之解故。三者相合义。谓能称经意。而申明显故。四者相因义。谓由能证智。有所证理。由所证理。有有证智故。五者相待义。谓无所证理。不得有能证智。无能证智。不得有所证理故。又有二义。一通理教名为说曰。谓说中道理及二谛教故。二但就教名。为说曰。谓但是音声言说故。于二义中后义为正。准此义意。应有二说曰。言此品摄等者。用论主说曰。谓能化之说曰。言又上品等者。明所化之说曰。故硕法师云。今第一文言。取意指前破者。谓情虽不发言。执根尘和合。以冗论主。而坏抱决。言有根尘共合。有觉知见闻之用故。论主取彼谓情指上已破毕竟无所有也。所言心下者。述义云。犹心内也。提者者举也。
    疏八偈为三等者。言三法具故无合等者。案。硕疏云。见即眼根所见即色尘。见者即是人也。眼在身中。所见境在远处。假人又非色非心。此三各在异方。云何得合耶。言问世间外道等者。此文上下相违。何者。初云世间等。但明异而合。次言异不合。何名破邪。故更可寻求也。言答此有二义一者等者。案。硕疏云。今偈纵计三事有异。亦不得合。何者眼在身中。所见境在近处。假人又非色非心。此三各在异方。云何得合邪。故偈云。终无有合时也。若远遂得合者。譬外之色与相远。亦应得合。眼应见障外色。准之可悉。言此中破不得合等者。此第二义。谓二义之中。第一义破而合。第二义异而不合也。
    疏长行为五初释偈本者。言我或在内或在外者佛法学人等者。案。康疏云。佛法中犊子部计。我在身内。如树神依树无约住处。外道计。我是常遍一切处。今案。广百论第三卷云。论曰。一类外道执。我周遍于一切处。受苦乐故。我无形质。亦无动作。不可随身往来生死。故知。内我遍于一切。一类外道作如是言。我性如色随所依身形量不定。虽无形碍。而有所依。转变随身。受诸苦乐。虽依形质有卷有舒。而我体性无生无灭。修法师释云。言一类外道等者。此是论胜论二宗我执。周遍无偈碍常住。以身遍行一切处时。由不出我境故。恒与苦乐相应。故知。遍一切。言一类外道等者。此是露形尼干子。执我称身量舒卷不定。体亦实有。常住共同。是故我宗所立我性。应如色心随所依身形量不定。此我体性虽无形碍。而有所依之身。转变随身。领受苦乐。准之可悉。
    疏复次下第二开二关责之等者。言又应水渍眼者。玉篇。渍似知反。浸也。沤于候反。渐也。久渍也。言又数论云等者。案。婆沙第作卷云。到有二种。若以取境界言之。六根尽到。若以无间言之。则三到谓鼻舌身根。三不至谓眼耳意根。成实论第四卷根尘合离品第三十九云。眼识不待到故知尘。所以者何。月等远物亦可得见。又假空与明故得见。若眼到色。则间无空明。如眼篦触眼则不得见。当知眼识不到而知。言又大士眼等者。案。华严经第七卷。贤首菩萨说偈中言。于眼根中入正受。于色法中三昧起。示现色法不思识。一切天人莫能知。于色法中入正受。于眼起定念不乱。观眼无生无自性。说空寂灭无所有。于耳根中入正受。于声法三昧起。示现声法不思议。一切天人莫能知。于声法中入正受。于耳起定不乱。观耳无生无自性。说空寂灭无所有。法藏师解云。约自身中。约十二处辨。于中缘起无碍定等圆融。一一皆有十事五对无碍之相。第一对根境无碍。既观根入定还应根。为显此根即是境故。从境出也。以心缘起无二而二故。恒相则而根境两分。述义解云。凡夫未入定时。不用六识。又见空时。不见有。菩萨入定时。用六识。形静在而耳闻。物空有□见。准之可悉。言又持法华等者。案。彼经第六卷法师功德品云。复次常精进。若善男女受持此经。若读若诵若解脱若书写。成就八百鼻功德。以是清净鼻根。闻于三千大千世界上下内外种种诸香。（乃至）三乘身香亦皆遥闻。知其所在。虽闻此香。然于鼻根。不坏不饰。疏主释云。言遥闻香者。旧释任根常用。即如数论等释之。今依经力故。鼻能遥闻。法花论云。一根具六用。而言鼻边闻者。是此智境胜用鼻根知故。此意鼻根既具六用。岂不能遥闻香耶。盖是菩萨无二而六。权智巧用。无六而六名实方便。六而无六为方便实。持经人既悟此经。具足二慧。故能尔也。准之可悉。
    问曰下第三外人救义等者。案。硕疏云。所以作此救者。论主上责。若合而见合即是到。到以边有眼与人。此不可。若未合而见。即是不到。不到而见。应见远方之色。二关俱有过。彼今救云。但见闻之体。必须具四法。若四法不足。即不得见闻。故言和合。和合由是不阙养耳。何得闻和合。便令根至尘尘到眼耶。以此意救。上破眼不无见与可见等也。今看此文。全是优楼迦人四合生知义。一者神我。二意根。三眼根。四色尘。神我既御四种和合。故知。虽是外道义。而今世学佛法。人立义与此更无异。一者假名行人。二眼根。三者色尘四者意根。四种具足。前惑心为意根。后生为眼识。故眼识备藉此四缘生。岂非四合生知义耶。准之可悉。
    疏答曰下第四破救等者。言六情品中明三法无见等者。案。彼品文凡有八偈。初一偈立。次七偈破。于中为二。初有六偈。正破眼情。次有一偈。类观余五。六偈为六。第一偈正破。即举不自见。况破见他。第二偈约三时门。以破见他。第三偈重约色破眼见。第四偈明法无故无人。即破色无见义。第五偈明人无故法无。第六偈明因无故果无。准此。疏文今言。眼不能见者。六偈之中初三偈意言色不能见者。第四偈意。即见不能有见。非见亦不见。若已破于见则为破见者是。言人不能见者。后二偈意。
    言故云识等四法无者。六情品末偈云。见可见无故。识等四法无。四取等诸缘。云何当有。今略引偈第二句。准之可悉。
    言具破因果者。约此偈文。识等四法无者。破无果也。四取等诸缘者。四取既无。则不起二业。三业无故。未来两果已观见可见空。则十二缘河竭佛性水生。此偈即明。破六情之大意也。言此即具破因果者。疏主解云。所言因者。眼色和合。生于眼识。乃至四取故。眼识色为因。识等为果。准之可悉。
    言又根品中等者。取上六情品意。案。彼品文。论主破眼情。凡有六偈。初三偈破眼见。次一偈明法无故人无。次一偈明无故法无。又云。初三偈破。三偈破眼见。次半偈破人。次一偈半破法。准此此疏文今言。见者。眼根也。见者者。人也。可见法者。色尘也。
    疏深与于可染下第二偈等者。言由眼见色等者。案。康疏云。眼见好色起贪。见恶色起嗔。见中色起痴耳闻鼻嗅莫不皆尔。
    言今染等无合者染可染染者无合。案。康疏云。染为心。可染为境。染者是人。以眼见色心中染着故。准之可悉。
    疏复次异法当有合者第二破无有等异者。言又合由异生等者。案。影疏云。要以异故有合。合故有异。然合因异生故无合。异因合有故无异。无异则无合。无合则无异。亦以异故无合。合故不异。准之可悉。言是以二品俱有破异者。述义云。六情品与合品是也。淡海记亦同之。今谓不尔。违起尽故。上文既云上品明以后异破性外还投异救性。今以异明不合外还执救合故。所以应言上行品与今合品名为二品也。故行品疏云。破救大意但破其义。上以虚妄显空而变着虚妄。今以后异显无复着于异。以彼执异性故今明无异即无性。准之可悉。
    言故今求异不得等者。述义解云。眼与境异故合。合故起贪。贪故有业。业故有苦。而求异相不可得。即三毒不生也。问。眼与境界何得言异乎。生死涅槃推求亦尔。今意佛具一切种智。众生不具一切种智。故名平等。何以故。异而不成异。故名平等耳。
    疏问曰若有定异法有何咎第二偈等者。言外云义卷由指有等者。案。影疏云。有定异法。言眼色相因而异故可尔。如天上月闇中瓶。此则定异无相因故。准此应言。卷指相因而异故可尔。卷柱此则定异。无相因故。名定异法也。言若离五指异等者。案。康疏云。舍从梁栋得。则梁栋为从异。舍为异也。若离梁栋异。别有舍为异。准此应言。卷从五指得。则五指为从为卷为异。若离五指从异而卷异者。亦应当卷异与瓶住柱等而有异也。言今离五指异等者。案。康疏云。离梁栋从异。无别有舍异。何得言舍为异。准之应言。今离五指从异。而无别有卷异。当何物与瓶柱为异也。
    疏长行为二第一前□破外人立等者。言迥破外人立义者。□者。犹越也。远也。言此意须翻取之者。述义云。有二义。一者不异法。在异相中时。不可言异相法。二者异相法。在不异中时。无有不异。若无不异者。何言异相法耶也。
    疏复次下第三段明无异故无合等者。言如指一方等者。案。大论第三十七卷释习应品下云。一切法无有法与法共合者。何以故。诸法少分合故。譬如二指有四方。其一方合三方不合。不合多故。何以不名为不何。准之可悉。

观有无品第十五

    疏此品来有近远两义等者。约此品来由。大文有二。第一约近远两义。以明来由。第二问答以显品目。初中有二。第一远来由。第二近来由。初中又二。初约上诸品意。以明来由。后破他说。以明来由。此文初也。
    言六种云等者。案。彼品文云。答曰。若使无有有。云何当有无。有无既已无。知有无者谁。疏主释云。此破无。凡有二种。一者若有无异体。无有可待。即无有于无无。二者有无一体。有有故有无。若无有即无无。今略引上半偈文。言行品云等者。案。彼品云。答云。若有不空法。即应有空法。实无不空法。云何得空法。疏主释言。此偈直作相待破之。若有不空。可待之说空。不空即无。何有空耶。如空内名内本不有。何有空耶。此亦略此偈上半文。言略破散破者。述义云。破有处不破无。破无处不破有。故云。略破散破也。言广破束破者。述义云。就破无而破有。故名广破。以一切不出有无故。名不破也。言诸见根者如因有无等者。案。法花经第一卷方便品比丘偈中云。入邪见稠林。若有若无等。依止此诸见。具中六十二。疏主解言。初句明一见。谓总名外道诸见。为一邪见。邪见智多。譬如密林。故云。稠林也。次句明二见。智度论云。爱多者。著有故起有见。见多者。着无见。又云。四见多者。著有。邪见多者。着无。次二句明六十二见也。大品经以我见。为六十二本。又以一异为本。此经。有无为本。此三不违也。由计有我。故生诸见。即我为本。以有我故。计我与阴一异。故以一异为本。我与阴一。即阴灭。我灭使起断见。我与阴异。即阴灭。我存故起常见。断常即有无故。以有无为本。有无谓边见。边见。为六十二见本。我为边见本。准之可悉。问。经疏云。有无即是断常。今何故云。因有无成断常。答。案。此品疏末文云。且约人作。人因阴有。即无自本。若人有自体。不假阴成。阴虽断灭。即人存。故是常。瓶柱亦然。故有是常。然因果相续。名为不断。今因遂灭无。即果无所续。故无即是断。故云。有无即断常也。硕法云若谓三世定有。如从未来来现在现在入过去有法不可令无。因此即生常见。若推获诸法定无。无有因果罪福。同草生。灭同灯灭。无复来续。此即因无成断见。故云。因有无成断常。各有义门。故不违也。言如佛呵迦叶等者。案。大经第三十五卷。迦叶白言。世尊。若言五阴是佛性者。云何说言众生佛性非内非外。佛言。善男子何因缘故。如是失意。我先不说众生佛性是中道耶。迦叶言。世尊。我实不失意。直以众生于中道不能解故。发此问也。疏主释云。此是生善中第二。辨中道佛性。今此约非内非外。明中道。前迦叶难。因前五阴是佛性言为难。若五阴是佛性。佛性即应是内。前了吼章中明。佛性中道耶。佛答正呵。止。答前处明中道为佛性。今那复作此问耶。次迦叶佛亦为众生多起二见。不解中道所以问也。述义解云。我先不说等者。就四谛教时。而为言之。言汝何故等者。就涅槃教时。而为言耳。今谓不尔。准疏可见。
    疏又有此品来者有人言等者。此下第二破他说。以明来由。言有人等者。此北土三论师说。即是应琛法师说也。言故作者品云等者。案。品文破人法见有二。初问答以生起。后正以偈破。初中又二。即问与答。今此答文所引全同。元康师云。下明离断常过也。假名为有故非无。无有决定故非有有则堕常。无则堕断。既非有无则非常也。无有决定如海所说者。汝说定有定无。堕断常过。今不如此。准之可悉。言无有非道等者。述义云。外道之道。名非道也。外道之义。名非义也。外道道与义无。故名无见也。
    疏次破合品等者。此下第二。明近来由。言惑者云等者。所言万化者。万法之异名也。化犹有义也。言无无异相等者。谓于无无者异相也。于有法者有异也。言又外难论主若言无异者。（云云）
    疏问云何是有无耶等者。此下第二大段。问答以显品目。凡有两番问答。此初番问答有二。即问与答。答中有二。初就因果明有无。后就人法明有无。初中又二。初就外道因果明有无。后就内学因果明有无。言昙无德等者。述义云。亦云。昙摩崛。此云。法藏。此部多同大众部执。言俱舍论出天亲小乘义云等者。述义解云。如现在行十善因。未来天报即有。故云。现在作因等也。今案。真谛所翻俱舍论。□□□（二十六缺）言迦叶鞞义作因便作等者。案。成实论第三卷过去业品第三十二云。论者。言迦叶鞞道人。说未受报业过去世有。余过去无。琳法师解云。又迦叶鞞义。作因虽谢。而有感之能。名之为有。得果因灭。号之为无也。述义解云。五百部中。一师名为迦叶鞞也。准此等文。今言。作因者。业也。业是造作义故。
    疏若就人法明有无等者。此下第二就人法明有无。于中有二。初约外道明有无。后约内道明有无。初中言三外道□计有人法等者。僧佉。卫世。勒沙婆。此三外道俱计有人法也。言邪见外道等者。六师外道中。第一富兰那迦叶。故注维摩经第三卷须菩提章云。罗什曰。迦叶母姓也。富兰那字也。此是邪见外道拨无万法也。肇法师曰。其人起邪见谓一切法断灭性空无君臣父母叫孝之道。准之可悉。言迦罗鸠□应物起见等者。案。注维摩第三卷弟子品须菩提章。罗什曰。迦罗鸠□迦旃者外道字也。其人应物起见。其人问言有耶答言有。问言无耶答言无也。肇法师云。姓迦旃延字迦罗鸠□。其人谓诸法亦有相亦地相也。准之可悉。　　
　　疏佛法内亦有三部等者。此下第二约内道明有无。于中有二。初约人法明有无。次约尘识明有无。此文初也。案。净名玄初卷云。二佛灭度后五百论师诸部异宗亦不出四句之义。如龙树所引。犊子计有我有法名为有见。方广无我无法名为空见。萨婆多谓无法有法。即是亦有有亦无。诃梨言世谛有我有法故非无。真谛无我无法故非有。即二谛合明中道非有非无。述义解云。大论等处处所引犊子部言我法二种俱有体性。立三聚法。一有为聚。二无为聚。三非二聚。前二聚法。第三聚我。又立王法藏。如上所说。言方广者二十部中一说部是。彼言一切我法唯有假名都无体。故名为空见。方广方等是大乘异名。彼部所言似于大乘。故以为名。依四阿含作如是说。何者阿含就世俗言诸法无主色欲如幻。既言欲界色界无主如幻。故知空也。萨婆多言有法无我。如俱舍论前之八品分别诸法后之一品破我见也。梵语诃梨跋摩此言师子铠。造成实论人名。彼论论门品云。有二门。一世谛门。二第一义谛门。世谛故说有我。第一义谛门故说无我。故中道。又一切明无品云。方便说有。方便说无。若决定说有即堕常见。若决定说无即堕断见。离此二边名行圣中道。准之可悉。
    疏若就法识论有无等者。此下第二就尘识明论有无。案净名玄初卷云。三明即世所行尘识四句。一萨婆多问不得法空计有尘识。二方广道人学毗佛略执邪无之义明无识无尘。三罗什未至之前有心无之说明有尘无识。者计无尘有识。如执识唯无有境界。述义解云。萨婆多义但空于人不空于五阴法。何者人是假故空。五阴法是实故不空。然于五阴法中观于人空以得道。故为见有得道耳。观人空者。如其义云。内义人故空者于五阴内无有人故。不自在故无我者。自在是我之异名也。而今言旧大乘义者古旧学大乘人也。玄疏各举一义也。毗佛略者广之异名。此小乘十二部中一也。谓无尘识。此邪无义似大乘耳。大论初卷云。方广道人言一切法不生不灭空我所有。譬如菟角龟毛常无即其证也。言若心无义等者。案。二谛搜玄论云。晋竺法温为琛法师弟子也。其制心无论曰。夫有有形者也。无无象者也。然即有象不可谓无。无形不可谓有。是故有为实有。色为真色。经所谓色为无者但内其心不滞外色。外色不存衿情之内。非无如何。岂谓廓然无形为无色乎。将明心空必举境以明之。故知心空由照空境。境空由心而显。境智相成犹函盖相可也。而解心无凡有三义。一者色尘是可见法。心是不可见法。非如可见相故名心无耳。非是心体无故名心无。二者色法更不应空。唯其上执着心是可空。故名心无。三者所证理空故能证智亦空。若所证理虽空而证智是有有契耶。当知量空心亦复空。故名心无。言若唯识论等者。楞伽经中唯识论一卷亦名破色心论。彼论初偈云。唯识无境界。以无尘妄见。如人目□。见毛月等事。又末偈言。诸法心为本。诸法心为胜。离心无诸不法。唯心身口名。心身口名者。但有心识。无身口业。身口业者。但有名字。实是意业。身口名说。准之可悉。
    疏问众生何因缘故故起有无见等者。此下第二番问答。文中有二。谓问与答。答中言智度论云等者。案。彼论第三十七卷释习应品下云。或有众生。谓一切皆空。心着是空。着是空。故名为无见。或有从生。谓一切六根所知法皆有。是为有见。爱多者著有见。见多者着无见。如是等众生著有见无见。是二种见。虚妄非实。破中道。譬如人行陜道一边大火二边俱死。著有着无二事俱失。所以者何。若法实定有。则无因缘。若从因缘和合生。是法无自性。今略引之。慧影师解云。爱惑多缘事生。故曰著有。见惑多缘理生。故云着无也。陜道者。喻中道深水者。喻无见。大火喻有见也。以众生于此二见强故。说为深水等也。言又云四见多者著有等者。案。大论同卷次先文云。一切世间着二见。若有若无。顺生死流者。多著有。逆生死流者。多着无。我见多者著有。邪见多者无。复次四见多者著有。邪见多者着无。二毒多者著有。无明多者着无。今略引之。慧影疏云。凡夫多著有。二乘小圣多者无。明为明菩萨有无二见悉舍故。先出他家所见等也。复次四见下明。就五利使分有无二见也。二毒多者下。次就钝使明于二见也。无明者。此据邪见无明。故云着无。准之可悉。
    疏初长行立等者。案。硕疏云。今第一外人立有性义云。有力用故者。以力用证有性义。如瓶有持水之力用。布有作衣服之力用。力用既殊则有性。瓶有瓶性。故泥遇缘成瓶。缕有布性。遇缘即成布。故云。是性众缘合时即出。若先无性者。众缘合时。不应有果生。以此证有性义。准之可悉。
    疏答中上半等者。案。硕疏言上半总非不然。不然其上说言。是性众缘合时生。今禅此说。汝语自相违。若自性不顺众缘。若众缘生即是无性。而言有性从众缘者。不然也。下半正破。若言有性从众缘。即是作法。若是起作之法。即无定性。何得谓有性耶。准之可悉。
    疏问曰下生第二偈受论主责等者。案。硕疏云。问意正如数义。未来有性须藉现在缘乃至今问云。若诸法性从众缘作。此有何过邪。准之可悉。
    疏答中上半等者。言明性非因缘所作等者。案。琳疏云。明性不可作。作则非性。汝言有性而复云作。言自相违性将安在。然性虽是有要须缘发。如木中火性要假人功攒３方得火也。准之可悉。
    疏长行初以二义破自性等者。言一就因成门破等者。案。琳疏云。长行初以二义破自。一举因缘破。文言。诸法性从缘作故。二举相待破。文云。亦因待成故无自性也。言后亦引二义等者。案。硕疏云。若尔者下此释无他性义。他于他是自故。文云。他性于他亦是自性也。亦从众缘生。相待故者明他由自有。即是从缘相待有。亦无他性也。准之可悉。
    疏问曰下生破自他外有等者。言自他外有者。案。硕疏云。此偈通先四句计明非但自他不得生。亦他非自他俱无生义。准此疏意四句之中第三第四云自他外有。今疏主不尔准之可悉。言意云诸法等者。案。琳疏云。外云。泥无自性不触生瓶。要藉众缘。缘亦无性触不能复藉淤泥。虽无因缘自他之性但有瓶法有何过。今疏主不尔。准之可悉。
    疏答中上半等者。言以阴中人为自等者。述义云。□以五阴及人为自也。准此记文。应读疏文。阴与中人为自也。
    疏长行云。必有见者此见非是等者。言必求有见者。述义云。此以邪推求有所见也。谓此乃是深着等者。案。硕疏云。虚妄尤重。故云深着。准之可悉。
    疏佛能灭有无下第二引经劝舍有无等者。答此是小乘经等者。案。硕疏云。阿含经出佛化迦旃延事。即名化迦旃经。如经中说。比喻名城喻经也。此人本在外道中。此人利根。种种推尽。广起诸见。经历多年。不能得道。后到佛所。为说正见我同有无。即得悟道。准之可悉。言大品经引先尼得信等者。案。彼经第四卷末。须菩提言。如是先尼梵志。不取相住信行中。用性空智。入诸法相。今取意略引之。大论三十二卷解云。问曰。此中何因缘说先泥梵志。答曰。此经种种因缘说法空（乃至）无征相可取。人心疑怪不信。是理难见。以毕竟无相故。以是故须菩提引证。小乘中尚有法空。何况行大乘法者。而不信法空。又云。先尼是那若婆罗门４也（乃至）广说。影疏解云。问曰下明论主自科经文也。答曰下正释科文之意。以小证大义也。此经是佛成道五十说之。已明先尼得道。而大本经始言成圣者。当知。非是实人始于后席得果（乃至）广说。
    言上半有无是断常者。案。硕疏云。上半明。因有无成断常见者。若谓三世定有。如从未来不现在现在入过云。有法不可令无。因此即生常见。故云。定有则着常也。次句明。因无成断见。推获诸法定无。无有因果罪福生同草生。灭同灯灭。无复来续。此则因无成断见。故云。定无则着断。准之可悉。言下半劝舍等者。案。硕疏云。明道理无有二见。但迷心横。谓谬执有无。即成二见。故远离正道。故有智慧人。不应起见。言缠垢者。案。法宗原云。十缠者。一无惭。二无愧。三嫉。四悭。五悔。六眠。七掉举。八惛沈。九忿。十覆。缠缚有情。故名为缠。初二是大不善地法。嫉悭忿覆是小惑地四。恶作睡眠是不定中二。掉举惛沈是大烦恼地中二也。六垢者。一恼。二害。三恨。四谄。五诳。六憍。此六即以小惑地中六法为性。准之可悉。
    疏第二偈释有是断常所以等者。言征起无念等者。述义云。所言徽者犹趣也。言成坏品等者。案。彼品云。复次若有所受法。即堕于断常。当知所受法若常若无常。今略引偈上半文。琳法师解云。此众举断常二见。遮其受着。上半明。有所得人受着诸法。序其能见之心。下半所受之。皆堕于断常。彰所计法。如有见外道即是常见。无见外道同断见。三世有部即是常见。二世无部。则为断见。又大乘学者。而谓断除二死。灭于五住。别计有常住果起。诸此例□不离断常二见。准之可悉。

以缚解品第十六

    疏此一品生有远近通别等者。约此品由来。有二义解释。第一远来由。第二近来由。初中有二。第一约内外大小所计。以辨缚解。第二问答以显断惑差别。初中有二。第一总约外道执。以辨缚解。第二别约内迷。以辨缚解。初中言。一者云众生缚解自然而有等者。案。大经第十卷云。今有大师。名尼乾陀若提子。一切知见清净梵行。为诸弟子。说如是言。无施无善无修无道。一切众生迳八万劫。于生死轮。自然得脱。有罪无罪。悉亦如是。又大论第七十卷云。有人说。众生世世受苦乐。尽自到边。譬如山上投缕丸。缕尽自止。受罪受福舍归于尽。精进懈怠无异。肇法师净名经注第七品须菩提章云。那阇夜字也。毗罗□其母名也。其人谓。道不须求。迳生死劫数。苦尽自得。如转缕丸于高。缕尽自止。何假求也。今案。涅槃疏第十三卷云。第六师计。众生经八万劫于生死轮。自然得脱。若不经八万劫。众生不得脱。故什师为其作譬。喻如以綖尽自然而住。綖不尽则住也。此人名尼乾陀者。此是出爱外道之通名。如今比丘与沙门等。出家人之通名。若提即其母名。以母标子。前是通名。今举别。通别两名。准此等文。今言。一切众生等者。涅槃经文意也。如转缕丸等者。智度论文意。合别论文也。准之可悉。言又有外道云要须修道断惑方得解脱等者。言如僧佉云等者。案。百论上卷破神品初云。迦毗罗言。从冥初生觉。乃至神为主常。举相处中。常住不坏不败。摄受诸根。能知此二十五谛。即得解脱。不知是者。不离生死。今取意略引之。疏主解云能知下上来明境。此辨迷悟所以。明迷悟者。为欲自立破他。自立者。明从境生智断生死得涅槃。破他者。论主明。空无相无有人法。无法故迷彼二十四谛。无人故学彼神谛。是似外人谓得解脱。言论主不离生死。可悉。
    疏毗昙云等者。此下第二约蚋迷以辨缚解。文中有二。初辨缚字。次辨解字。初中有三。第一明毗昙执。第二明成论人执。第三明大乘执。此文初也。案。阿毗昙章第二卷断障义云。使有二缚。一者缘缚。二相应缚。依此宗中。圣道生时。唯断缘使。不断相应。所以然者。一切众生昔于缘愚。今缘中得不愚时。但断缘使。其相应使。极相近故。不断相应。故心云。中得解脱。大仙之所说。下自断云。当知。于缘中得解脱。相应解脱一刹那。故但生。故一切众生于缘中愚。彼起不愚。烦恼解脱。准之可悉。言一缘而不缚等者。言无漏缘使者。述义云。俱舍论云。亦能缘无漏。谓二邪见二疑二无明。除此六余一五部惑。皆缘有漏。有漏乖无漏故。以有漏缘无漏。而无漏不被缚。故有缘而不缚。又无漏心王心数相应。而非缚。然望大乘是缚也。二邪见者。谓拨无灭道二谛。二疑者。谓疑灭道若有若无。二无明者。相应无明反不共无明。不共无明。谓独头无明。此二无明能。暗惑于灭道二谛。此就界上二界亦同。合有十八也。九上缘使者。十一遍使之。除身见边见。余九是也。除身边二见者。此二唯缘自界。而不缘他界。故此九上界缘使。何者。此九缘上界。境不随增。故无失得。得下者。劣境。即堕增故。有失不缘也。十一边使者。苦谛下七。谓五见疑无明。集谛下四。谓邪见。见取。疑。无明也。言二缚而不缚等者。述义云。不善心王起时。即贪嗔等不善心数俱起。故心五与心王与心数相缚。然同时起故不相缘。缘者。缘女也。生贪等。故云。烦恼与心法等也。言故杂心云等者。案。彼论第九卷杂品长行云。问。心心法。云何于缘转。答。有缘说俱行。若有缘法。俱于缘中。转辨一事故。问。于何缘转。答。谓于他相转。心心法缘他法非自性。何以故。无二决定。不自行故。亦不缘相应。行一缘亦不缘共有。同异一果故。疏释云。无二决定者。心无二定体。故不自缘。述义解云。心王不缘心王。故名自缘。心王不缘心数。故名不缘相应。心王心数。俱在四相不缘。故名不缘共有也。言三亦缘亦缚等者。述义云。以有漏贪心。缘苦谛境。故云。有漏缘使。言四非缘非缘非缚等者。述义云。三无为等也。释四句文。诸记皆同之。
    疏成实义云等者。此下第二辨成实师执。言以无同时心数等者。案。成实论第五卷苦谛聚立无数品云。心意识体。一而异名。若法能缘。是名为心。问曰。若尔则受想行等。诸心数法。亦名为心。俱能缘故。答曰。受想行等。皆心差别名（乃至）如经中说。是人欲漏心得解脱。有漏无明漏心。得应品云。无相应法。所以者何。无心数法故。心与谁相应。又受等诸想。不得同时。又因果不俱。识是想等法法因。此法不应一时俱有。故无相应。又第十卷杂烦恼品云。问曰。诸烦恼何故名使。答曰。生死相续中。常随众生。相续增长。故名为使。问曰。是使为心相应。为不相应。答曰。心相应。所以者何。所说贪等使相。是诸使相。与喜相应。若喜心不相应。是事不然。又贪名染着。心不相应中。无染着义。故知。诸使与心相应。问曰。不然。诸使非心相应。所以者何。经中说。小儿淫心无。何况能淫。欲亦为欲所使。故知。诸使非心相应。言破数人云等者。案。咸实论第十三不善根品云。问曰。是诸使为法中使。众生使耶。答曰。因法生众生心。随众生心。则受诸受。随诸受贪等烦恼使。故知。因法生使。而使众生。何以知之。若众生未断此使。则此使使。若断则不复使。若法中使常有。故使应常常。使常不应断。又非众生数。亦应有使。若然者若以使故。壁等有使。以人识故。壁等亦应有识。是事实无。然则无学阿罗汉。余人使故问曰。是使未断则使。断则不使。答曰。二种使使。一缘使。二相应使。是使若断若不即是缘及相应。何故说断则不使。若尔更应说第三使相。以不可说故。当知无也。又使缘异地而不使。故知。但众生使。非法中也。问曰。二种使使。一缘使。二相应使。是众生诸使。非缘非相应。云何当使。答曰。是事先答。诸使因法生。而使众生。如阿毗云身中说。欲界众生几使使等。若不使众生。云何有如是问。问曰。若使众生。经中说。乐受中贪使。此则相违。答曰。是不尽语。应言。乐受中生贪。而使众生。问曰。是贪亦因色等生。此中何故但说。因乐受生。答曰。以忆想分别欢喜等故贪生。非但从色等生。疏释云。于中凡五番问答。破缘缚相应缚。就中有二。初三番问答。破缘缚。后二番问答。破相应缚。数人义。缘使者。欲界贪缘缚五阴。为欲界法。相应使者。贪起时二十一心数□起。缚二十一心数。不相离。故名相应使。故彼言。使者。使缚为义。缘缚相应缚。俱缚法。不缚众生。故狭意。今论主对破数义故言。然明使义有二解。一云境界喻国主。贪等烦恼。喻使人也。众生喻所使民也。二解今所习贪等烦恼。喻国主。能使故名使。众生喻所使故涅槃经言。烦恼喻乡主。众生喻僮仆也。因境界生前三心。故云。因法生众生心也。随前三心。则受三受。故云。随众心则受也。随三受生烦恼。故云。随诸受贪等烦恼使也。又非众生数。下第二非众生数。亦应有使为然。汝言。同缘缚一切法。则非众生数初使缚。既被使缚故。非众生数有使也。若所缘有使。人识壁则应有识。而实不尔。准之可悉。
    疏大乘人云等者。此下第三明大乘执。言二种生死等者。述义引大经第二十九卷云。佛告师子吼菩萨。解脱二种。一者子断。二者断。子断者。名断烦恼。阿罗汉等。已断烦恼是故子结不能系缚。未断果故。名果系缚。准之可悉。未详执文。言复有二障之说等者。案。晓法师二障义云。言二障者。一烦恼障。亦名惑障。二所知障。亦名知障。惑有异门名。烦恼碍及与智碍。烦恼障者。贪嗔等惑。烦劳为性。遍起现行。恼乱身心。故名烦恼。此是当体。从初立名。又复能感界内烦恼闷之报。逼恼有情。令离寂静。故名烦恼。是为因中说果名也。障以遮以为义。亦用覆蔽为功。遮止有情。不出生死。覆蔽理性。不显涅槃。由是二义。故名为障。此从用而受名也所知障者。尽所有性。如所有性。二所知所照。故名所知。法执等惑。遮止智性不成现观。覆蔽境界。不现观心。由是义故。名所知障。此从所蔽及用得名。然人执等惑。亦有障于少分境智。而未于无上菩提。亦不蔽于一切种境。虽已断此。不得彼故。是故不立所知障名。法执等惑。亦有少分感生死义。而不蔽于二乘涅槃。亦不止于分段生死。虽不断此而证离。故不受烦恼障名。与夺之意义在此乎。或知之名。如常所说。广说如彼。准之可悉。
    疏所言解者毗昙之人等者。此下第二明解字。案。摄论章第二卷凡夫伏惑义云。依萨婆多。凡夫离欲见修双断。以不作四谛部别观故。修慧总相。厌下欣上。见修断若依成实。见修双伏。凡夫不见空。不能双断。以俱厌故。见修双伏。今依大乘。凡夫之人。不作谛观。是故见惑一向不伏。六行碍智。厌下欣上。事境界故。但伏修惑。六识贪嗔。及与贪嗔。邻近憍慢。此三烦恼相应无明。反相应修惑。广明如彼。准之可悉。
    疏问毗昙何故明凡夫断惑等者。此下第二间答。显断惑差别。凡有三番问答。此初问答言以毗昙有见得道等者。案。毗昙章第二卷障义云。若依小乘论凡夫断惑者。未见四谛。但可总观有漏作世俗六行。如断欲界乃用色界未来禅心。下观欲界。作苦行□行障行。为无碍道。观上初禅。作灭行正行妙行。为解脱道。乃至断无所有处欲。用非想边。下观无处有处。作苦等三行。为无碍道。观上非想。作灭等行。为解脱道。非想一地。凡夫不断。以凡夫断惑不过三界故。如阇楼虫喻。此是凡夫乃至广说。言成初见空者。案。大义记第五卷四果义中云。数有超果。谓凡夫未尝断结。入佛法见谛。即十五心为初向。第十六心为初果。若曾断欲界六品。即十五心为第二向。第十六心为第二果。若曾断九品。十五心为第三向。第十六心为第三果。凡夫不能断非想结。故无超证第四果也。论明。凡夫不能断结。悉以次第证果。但有出观不出观不观异耳。又二圣行义云。见谛外之外。诸结具在。理皆未见。若但观苦不观空。即通厌不成。我心不伏。不见真理。若但观空不观苦。则无缘折境。空观不成。诸结不伏。是以遍观诸理。通厌众结。故惑伏解成。即见真理。而思惟资见谛苦等。能通厌我慢。以能通厌故。所以用伏结。无复方便空。空无伏义。又第十三卷见思义云。问。外道修禅伏结。非观理除正应如忏。何义同断下下。除上上耶。答曰。禅知见。同断习因。故从□次第乃至广说。准之可悉。
    第二问答中言喻如虽脱铁锁等者□□□。（三十九字缺）
    第三问答中言如大品云等者。案。彼经第七卷末。须菩提言。五阴等一切法。无缚无脱。无所有故。是名菩萨无缚无脱大庄严。今略引之。言涅槃云等者。案。彼经第三十一卷中。师子吼菩萨言。世尊如经中说。若毗婆舍那破烦恼。何故复修奢摩他耶。佛言。毗婆舍那破烦恼者。是义不然。有智慧时。即无烦恼。有烦恼时。即无智慧。譬如明时无暗。暗时无明。若言智慧能破烦恼。为到故。不到故破。若不到破者。凡夫众生即应破。若到故破者。初念应破。若初念不后亦不破。若初到便破。是即不到。云何能破。复次毗婆舍那破烦恼者。为独能破。为伴故破。若独能破。菩萨何故修八正道。若伴故破。即独不能破。若独不能。伴亦不能。如一盲人不能见色。虽伴众盲。亦不能见。今取意略引之。疏主释云。明修道惑。第一师子吼难。若直者难意似如云。毗婆地能破烦恼者。只毗婆舍那破。是足复不须修奢摩陀耶。今望答意。即不然。正是破其智慧能破烦恼。毗婆舍那即是智慧。人皆言。智慧是能破。烦恼是所破。见有能破所破。故师子吼接此意。问。如来破斥也。佛言下第二答。答中十段破此见。今前作有无不□破。前牒总非。何以故破。有智慧进。无烦恼有烦恼时。无智慧。智慧烦恼终不得□。故不得有破。次譬说破。若言智慧能破烦恼。为到故破。下复是一门。若不到破。凡夫应破者。论中亦有此破。今且□见谛之解不观见谛惑。能破见谛惑。思惟之解。不见思惟惑。应破思惟惑。今经中破云。凡夫众生即应能破者。本言。智慧不到故破。今何得以众生为难。今明。此同取无智慧到惑为难。凡夫亦无智慧到惑边。圣人亦尔。故凡夫应能破也。若到破。初念应破者。明若到破者初念。则到则不应须复念。古来有河园隆法师。用实法断惑复三大法师□不用。明实法一念与惑俱灭。何能破惑。但假名破惑。假名相续道中而复着。后破初不能得。复亦不破。若初到使破。是则不到。初念使破惑者。即是不与惑□。若然终不到惑也。具如涅槃疏第十七卷也。述义解云。毗婆舍那。此翻为观。谓二乘之人智。二乘人见苦空无常无我之理。故名观也。又大经同卷云。善男子。慧有二种一者世间。二者出世间。复有三种。一者般若。二者毗婆舍那。三者阇那。般若者。名一切众生。毗婆会那者。一切圣人。阇那者。诸佛菩萨。又般若者。名为别相毗婆舍那者。名为总相阇那者。名为破相。此有二解。一者无浅深中。作浅深说。何者。翻般若无定。或翻为慧。或翻智慧。以慧翻时。配于众生。如一切众生皆有慧数。即通大地之中慧数也。毗婆舍那。此云见。即观之异名也。明见理故。配于二乘。阇那。此云智。通达决了故。配诸佛菩萨。二者就总别。
    疏此品近生等者。此下第二明近来由。案。琳疏云。生死羁系。目之为缚。涅槃无累。称之为解。又烦恼缠束以之为缚。智慧免羁号之为解。今明。此二世谛故有。据理则空。故云。观缚解品。准之可悉。
    疏品开为二等者。言大品云等者。案。彼经第二十六卷云。得次须菩提。菩萨摩诃萨行六度时。当作是念。虽生死长众生性多。尔时应如是正忆念。生死边如虚空。众生性边亦如虚空。是中实无生死往来。亦无解脱者。大论释曰。生死无边如虚空。众生性无边。亦如虚空。以是事故。生退没心。佛教是菩萨正忆念。生死虽长。是事皆空。如虚空如梦中所见。非实长远。不应生厌心。众生虽多。亦无定实众生。度亦不能。今略引之。言正忆念者。述义解云。大论中。明六种法师功德。谓受持读诵书写解脱正忆念。今谓不尔。准经可悉。
    疏问云生死非都无根本等者。言楞枷等者。案。入楞伽经第二卷。佛告大慧菩萨言。彼诸外道堕于二见。不知唯心。妄想分别。增长自心界。如身资生器世间等。唯是心分别。不得分别菟角离于有无。不得分别一切诸法于有无。又第三卷云。大慧应当善观二无我相何者。人无我智。谓离我所阴界入聚故。何者。法无我智。谓如实分别阴界入相。依不实相分别。得名愚痴凡夫。妄想分别以为有。故非证实者见以为有。今取意略引之。
    疏答曰下第二正作常无常破等者。言然往来之本等者。案。琳疏云。诸行往来者。行是五阴。往来即转也。往来之本。不出人法。此二若实。要随断常。之则天人居在定作。何有往来。断则六道各尽一形。谁复往来。准之可悉。言莎提比丘等者。成实论第一卷立论品末。有此人计。今略引之。引文如上。总法师疏解云。莎提执义。生死中无我。若心非常。谁修因得果。故知。生死心常。准之可悉。
    疏问曰经说有涅槃下生第二章次破解本等者。言解本者。案。硕疏云。言解根者。涅槃名解脱。由灭五阴与众生。方得涅槃。詺五阴。五阴与众生。为解脱根本。准之可悉。言华严云等者。案。六十经第十五卷十回向品第五回向中云。菩萨不着意业及业果报。不坏因果。不取有法。不坏有法。生死非杂乱。涅槃非寂静。今略引之。法藏师疏第七卷释云。就第五无量功德藏回向中菩萨摩诃萨下。明入实成离妄益。有十对。初对离能回之妄。次不妄耶佛等者三对。明离所向之妄。次为取业等二对。明离回向业果。初对离总报业果。后对离不报业果。上来离有。次不坏等明离无。以即空而不碍存故。是故不坏。又性自即真。故不待坏也。次不取有等。明有无双离。以不取有。是遣有执。不坏有是遣无执。次生死非离等。明离背向相。以法离生死相。故非杂乱。亦离涅槃相。故非寂静。今谓。文意只如此。然古德有多释远离师云。泛释有二。一就破相解。生死体空。故非杂乱。涅槃亦如。故非寂静。二寂用解。生死体寂。故非杂乱。何者是体。近说空是。深说不空。如来藏是。大般涅槃有建大义。妙用繁兴。无所不为。故非寂静。然依后义。此二佛境。佛所行道名境界道。生死涅槃法无定相。故曰无法。诸圣同依。故名同止。术法师云。以缘就实。生死杂乱。以实从缘涅槃非寂静。准之可悉。
    疏若可缚前缚下第二偈次破他缚等者。言涅槃经云等者。案。彼经第二十九卷中。佛告师子孔菩萨言。如说名色系缚众生。名色若灭。即无众生。离名色已。无别众生。离众生已。无别名色。亦名名色系缚众生。亦名众生系缚名色。今色今取意略引之。疏主释云。此中文则破庄严假有别体义也。有烦恼故名为系缚。无烦恼故名解脱。法宝师解云。此辨缚体也。名色之与从生。更无别体。故说相缚。前说烦恼离合。此说全体有无即是果缚也。述义云。名者四阴。四阴微细。非眼识进故。色者色阴也。言智度论亦云等者。案。彼论第十二卷檀婆罗蜜之余云。复次是名色用和合。假名为人。为诸结所系缚得无漏智慧。抓解此诸结。是时名人得解脱。如绳结绳解。绳即是结。结无异法。世界中说。绳解绳。名色亦如是。名色二法和合。假名为人。是结使与合色不异。便名为名结名色解。受罪福亦如是。虽无一法为人空名色故。受罪福果。而人得名。譬如车载物。一一推之。竟无车实。然车受载物之名。人受罪福亦如是名色受罪福。而人受其名。受苦乐亦如是。今取间略引之。慧影师解云。下复破假我。四阴名名。色阴名色。但有名色和合。强呼为人。何家有人。如萨波车多名为蛇盖。低罗波夷名为食油等义。但强呼之。涅槃无名强名涅槃。人亦如是。但有名色。强唤为人。实无人也。假人尚无。况有神人。言有系缚者共义亦然。实无有人。何所系缚。尔时但有名色二法。此之二法。有烦恼时。说为系。若得无漏慧解时。断此烦恼。名得解脱。以此断用。名智慧抓解诸结也。如绳结时亦是绳。绳解时亦是绳。更无异绳。名色亦尔。有烦恼时。名名色缚。无烦恼恼时。名名色解。亦是名色。无异名色。别有众生。有缚解也。故大本中问云。若言名色系缚众生。众生系缚名色者。诸阿罗汉名色。应有系缚。佛答言。断有二种。一者子断。二者果断。准之可悉。
    疏长行云若离五阴前有众生等者。言问毗昙人云等者。述义解云。彼宗云。但行阴起烦恼。余三心怯弱。不能起烦恼也。言答云等者。述义解云。清净五阴者不起染者之心。故名清净也。又阴垢时者。能起染心。故名垢也。
    疏复次亦无有解第二次破解等者。言如有为解脱等者。述义解云。就小乘言。前三果是有为解脱。罗汉是无为解脱。就大乘言。金刚以还。是有为解脱。刚道后。是无为解脱。准之可悉。言如计我见等者。案。法华疏第六卷末云。三计我见人即是外道。谓。何执有我。不信寂灭。准之可悉。而言我见者。于五取阴。随观为我。或为我所也。有人解云。随于所立。故云我见亦云身。疏主释云。五阴名身。于中起见。名为身见。有人解云。以随所迷。故云身见。以不知五阴合假故。准可悉。大义记第十三卷十使义云。因疑起见。决定尽境相。谓之见义。然五见有通别。言身见通别者。论云。五阴名身。于中起见。名为身见。见皆从阴起。悉应名身见。但众生执阴。用以当我。故计我名身见。是以此见。两称谓身见我见。受身名。余见不立也。述义解云。道坏障方有万德。圆满曰方便净涅槃。二就本始。其涅槃出于三世。非先有染后时显净。故曰性净。如佛果中修生功德断结无为本。无而今除障嫁净。曰方便净。三就体用。如来功德总分为二。一自在德。金刚道后。证报佛沙功德生现成就。一起无尽。常恒寂静。故曰性净。二现前德。后时随宜正作用。遂缘现前用。用恒寂方便。乃至广说。准之可悉。
    疏问曰下第二破无为解脱者。言如言本有涅槃等者。案。净名玄第四卷正二道门中云。地论人真修般若。则本自有之。缘修般若。则修习始起性净涅槃。方便净涅槃亦尔。述义解云。言真修者。亦言真照般若。非境非智。智即佛性。佛性即空。以自性清净心为体。言缘修者。亦言缘修般若。境智冥会。转无常。作常等。证实已缘。名为性净方便修生。方便修显。为方便净。故十地经云。净相解脱。远离诸趣。名方便净。自体本空。自性常寂。非先有染后时离者。说为性净。准之可悉。今案。十地论第二卷云。彼智已显方便坏涅槃。复示性净涅槃。乃至广说。菀法师疏解云。彼智者。彼前微智为方便坏。示性净者。不同相涅槃。从其方便坏障。而得名方便坏也。同相涅槃者。体性清净。故曰性净。准此论文。今言。方便净者。方便坏涅槃。即不同涅槃相也。性净者。同相涅槃也。述义解云。性净即名同相。谓寂灭无相之理灭。以方便净。名不同相。谓有余无余之而灭。何者。一切众生本有理灭。平等不异。名曰同相。已今当证。名别非一。名不同相。又体涅槃一味。而无能所知相。犹如虚空。名为同相。证用凡行。差别众多。为不同相而言性净方便净者。有通别义。就通义言。以体涅槃。名为性净。以用涅槃为方便净。就别义言。即有三解。一就隐显谓无二智。在道前时。虽为惑隐。而其自性。湛然清净。故名性净。此即性净。一切众生。有而未要须方便。修德除显证得。故曰方便净。何者。法身之体。与烦恼染。如白在泥中。恒有不染义。曰本来清净涅槃。虽不染而有。
    疏答曰下正破无为涅槃等者。言南方云等者。案。净名玄第四云。有人言。修空无相。会理圆通。心意识灭。烦恼清净。此无为般若。则是实相。若有心行。未免生死。则菩萨六度。得十地差别。名有为般若。此南方尚禅师义。硕法师云。明庆寺尚禅师。用即空是佛也。准之可悉。言摄论师云般若是正体智是无为等者。言涅槃云等者。案。彼经第三卷。佛告迦叶菩萨言。如求是常。不变易法。此常法称。要是如来。非是余法。迦叶应当如是知如来身。今略引之。疏主释云。下第四结。明内法是常外法无常。詶其问。彼前问云。佛亦说常外道亦说常。何异者。今外道说此。是虚妄谬说也。迦叶应当下。正结常宗也。法宝师解云。此常法称下。结使彼常名唯在佛非余也。言智度论云等者。案。彼论第十一卷檀度中。有人言。从初发意。乃至道树下。于其中间。所有智慧。是名般若波罗蜜。成佛时转名萨婆若。影疏解云。第四解从初发心。至金刚。不问有漏无漏。智慧皆名般若也。净名玄第五卷云。大品以般若为因。萨婆若为果。因果更无有二。般若之因变。名萨婆多果。如什公云。萨婆若则老身般若也。述义解云。梵语。萨婆若。或云。萨云若。或萨芸然。皆讹也。正言。萨伐若。此云。一切智。然论第十九卷云。是般若在佛心中。变名为一切种智。此以二智体同故言尔。名一切智。是正义也。佛智照尽二谛之境。故为一切。菩萨随分虽照未尽。故唯为慧。今案。玄第五摄智门云。一切智为空智。一切种智为有智。又云。一切种智为空智。一切智为有智。以种种性则实相理。为诸法根本。故名为种一切智。智一切法为有智。准之可悉。今言。变者。犹转之异名也。言入无余时无此二受等者。案。琳疏云。外云。舍此二受法得涅槃。以之为解。故言。不受诸法也。今明。受因不受而生。不受因受而起。但知体自无。岂有不受也。若见不受异于受。而受于无受者。当知。未免于受。故云。还为受所缚也。准之可悉。

观业品第十七

    疏此品为五人故来等者。约此品由来。大文有二。第一明来由。第二问答。以辨品目。初中有二。第一明为人故来。第二明通别。此文初也。案。净名玄初卷云。如龙树所引。犊子计有我有法。名为有见。方广执无我无法。名为空见。萨婆多谓无我有法。即是亦有亦无。诃梨云。世谛有我法故非无。真谛无我无法非有。准此文意。今言。有我部等者。犊子部。无我部等者。萨婆多部。第三是成实义。第五中言。如云初地等者。案。述义引大经第二十七卷末云。佛告师子孔菩萨言。成就十法。虽见佛性而不明了。一者多欲。二者知足。三寂静。四者精进。五者正念。六者正定。七者正慧。八者解脱。九者赞叹解脱。十者为大涅槃。教化众生乃至慧眼见故。不得明了。佛眼见故。故得明了。今取意略引之。解云。言初地犹有法我者。就法执有俱生分别。就我执亦同之也。分别法我二执。粗故易断。初见道时。即能除灭。生俱法我二执。细故难断。后修道时。方能除灭。故云。初地有法我执。有法我执者。就法执也。计阴为实。名为法执。我者。自体义也。今案经文。凡有六番问答中。第四番云。尔时师子吼菩萨言。世尊。若一切众生释有佛性。如金刚力士者。以何义故。一切众生。不能得见。佛言。善男子。譬如色法虽有青黄赤白之异。长短质像。盲者不见。虽复不见。亦不得言无。何以故。盲虽不见。有目见故。佛性亦尔。一切众生虽不能见。十住菩萨见少分故。如来全见。十住菩萨所见佛性如夜见色。如来所见发书见色十住菩萨十分之中得见一分。诸佛世尊见于佛性。如观掌中阿摩勒□。（乃至）佛性者。一切众生悉有三种破烦恼故。然后得见。疏主释云。三种破烦恼者。即是见谛道。思惟道。无学道三。次云。方便道无碍道解脱为三。招提云。六地以来断正使。七地断习气。八地断无知。断烦恼不出此三。准之可悉。言亦言住十住等者。案。同卷第六番问答中云。善男子。如汝所问。十住菩萨。以何眼故。虽见佛性。而不明了。诸佛世尊。以何眼故。见于佛性。而得明了。善男子。慧眼见故。不得明了。佛眼见故。故得明了。为菩提行故。则不了了。若无行故。则得了了。住十住故。虽见不了。不住不去故。得了了。（乃至）广说。今略引之。疏主释云。今言。慧眼不了了佛眼见了了者。此就因果判。在因名二慧。在果名二智。因名二智。果名二身因是慧眼。果名智眼。因中则晦。果地则明。因中晦故。见则不了了。果地则明。故见则了了。准之可悉。
    疏又此品来意有通有别等者。此下第二约通别。以明来由。文中有二。第一约约通明之。第二约别辨之。初中有二。第一以四复次明来同卷第六来由。第二明。为邪见外道等乱此品。初中有四。今此初文也。言故下偈云等者。案。此品一偈文云。虽空而不断。虽有亦不常。业果报不失。是名佛所说。今略引上半偈文。硕法师解云。此偈明随情说世谛不断常。一偈为三意。今上半明。世谛假名业行。不断不常。以破断常二见。虽空不断者。正破其断病。其谓诸法若空便无业果。是故今明。是毕竟空非是断也。虽有不常者。其谓既不是断便应是常。故复明。虽说是有而非是常。此宣弹破其断常二见。问。既言其空。何故不断。既言其有。何故不常耶。答。空是有空故。虽空不断。有是空有故。虽有不常也。又虽是不空不住之辞。空不住空故。空不断。有不住有故。有不常也。业果报不失。此一句是第二意。弹外人执。汝自贪□颠倒。言业果不失。是有耳。实相之道。何曾有汝所见耶。是名佛所说。此一句第三意。引佛说为证。亲以佛说业行不常不断毕竟空非我。强作此难相破。故结云。是佛说也。言长行释云等者。释此偈长行云。此说义离于断常。何以故。毕竟空寂灭相。自性离有。何法可断。何法可悉失。颠倒因缘。故往来生死亦不常。何以故。若法从颠倒起。则是虚妄无实。无实故非常。复次贪□颠倒。不知实相。故言业不失。此是佛所说。今略引之。硕法师解云。长行释偈。还为三意。今初释上半偈。前解虽空不断义。恣外人谓。有此业但空。空之使成断灭。为此明。业本来毕竟空。复有何法可灭之尔断耶。颠倒因缘故下。释虽有不常。毕竟空但于倒者为有。颠倒有何所有。故非常也。复次贪□下断。偈第二意引佛说为证。准之可悉。
    疏二者诸大乘经等者。此下第二复次。言如涅槃师子吼云等者。案。彼经第二十一卷师子吼品。佛告了孔菩萨言。善男子。一切业。有轻有重。轻重二业。复各有二。一者决定。二者不定。或有重业可得作轻。或有轻业可得作重。非一切人唯有愚智。是故当知。非一切业悉定得果。虽不定得果。亦非不得。善男子。一切众生凡有二种。一者智人。二者愚痴。有智之人。以智慧力能令地狱极重之人业。现世轻受。愚痴之人现世轻业。地狱重受。（乃至）智者善根。学固难动。是故能令重业为轻。愚痴之人。不善深厚。能令轻业而作重业。以是义故。一切诸业。不名决定。今取意略引之。疏主释云。若小教。轻业得轻报。重业得重报。亦大乘教谨有重业轻受。业重受等无定。二乘不知也。法宝师解云。善男子至二者不定者。明所作之业轻重不同。定不定异。轻重不同。由心不等。定不定异。由治有无。或有重业至可得作重者。此明轻重二业皆可轻也。非一切人至亦非不得者。示正义也。定与不业。由愚智故。善男子至地狱重受者。明愚智故。善男子至地狱重受者。明愚智二人转业相也。智者善根至不名决定者。明不定相也。由智故轻重令轻。由愚故转轻成重。轻重随缘故。成不定也。义解云。愚人即以轻为重者。谓有造五逆人。欲忏悔灭此罪。即有断常过。故名以轻为重。忏悔欲断此罪为断。谓实有罪为常。如小铁丸沈于水也。无而成有者。有净行人。谓我持戒他不持戒。而发取舍断常之心。此是戒取所摄。故云尔也。智者能转重为轻者。虽作重罪。观空灭之。如大铁钵浮于水也。谓造杀生。必具众缘。缘所生故。即杀无性。若无自。何得言杀。故无造者。无受报者。但可堕地狱业者。暂痛头腹等止耳。转有令无者。所有逆罪。以观空力。令无有也。众记亦同。准之可悉。言普实观云等者。案。彼经佛说偈末云。一切业障海。皆从妄想生。若欲忏悔者。端坐思实想。众罪如霜露。慧日能消除。今略引之。述义解云。端坐者。端犹正也。准之可悉。
    疏三者内外大小虽立诸业义□不成等者。此下第三复次。言如须跋陀罗等者。案。大经第三十卷末。梵志须跋陀罗言。一切众生受苦乐报。皆由往日本业因缘。何以故。我见众生。习行诸恶。多饶财宝。身得自在。又见修善贫穷。多之不得自在。今略引之。疏主释云。彼义明。一切众生苦乐果报皆由往业。此义参于佛法。则难分别。而今异者。彼一向全由往业。失于现在因缘。故为邪义。此中文意。正迷悟多本。苦乐之报。由往业。往业作苦事。故现在得苦果。此即是迷。今欲尽于苦果者。现在终苦行。受苦亦尽。自然得解脱。此即是悟本。故举为问也。述义解云。此所计与佛法有同义。何者。命根是众生正果报。由过去业得故同。梵志言。众生果报。皆由往业。五根者别报。不由过去业得。故此异也。言尼干子云等者。案。注净名经弟子品须菩提章罗什解曰。其人起见。谓罪福苦乐尽由前世。要当必偿。今虽行道不能中断。准之可悉。又大经第三十卷初。纳衣梵志言。众生善身及不善身。获得解脱。皆是自性。不从因缘。述义解云。此依尼干子宗。如此言也。由不善业。所得恶报。以修道因缘。而不断。此计与化佛法。亦有异义。何者。定业不可免。故罗汉果人犹以宿业。受恶报苦。此同义也。不定业可转灭。是异义也。言下偈云等者。此品下。此偈所引全同。硕法师解云。此明世谛第一义不生不灭。故论初云。深求不常不断。即入无生无灭义。所以知。此偈明第一义谛者。长行释云。第一义中诸业不生。以此为证也。上半明不生。下半明不灭。以为属因缘无性。故本来不生。本因性故。本既不生。则今亦无灭。准之可悉。
    疏四者又为一切有所得等者。此下第四复次。文中有二。明为有所得说此品。次明为外道小乘说此品。初中有二。初直明来由。后问答释显。此文初也。言故净名呵优婆离等者。案。净名经弟子品优婆离章云。优婆离白佛。昔二此丘犯律行以为耻。来问我言。愿解疑悔。得免斯咎。我即为其如法解说。时维摩诘来谓我言。唯优婆离。无重增此二比丘罪。当直除灭。勿扰其心。所以者何。彼罪性不在内。不在外。不在中间。疏主释云。不堪为三。初明被呵之由。次述能呵之旨。后明时众得答。初文有二。初明比丘犯罪。事别出经。有二比丘林间修道。一比丘疲劳仰卧眠熟。忽有女人。以女形置一比丘。而比丘不净流出。眠觉始觉。而向同伴述之。彼比丘云。伺求而彼女忽来。比丘便往逐之。女人怖走遂堕坑死。故云。犯律律行也。第二明彼离依律篇聚。定罪轻重。未得为其说详过之法。故云。如法解说也。次时维摩诘下第二明能呵之旨。文中有二。初明彼离错教。此丘见有身心。对着也。复言。有罪可起。心生疑悔。而欲灭之。二对着也。而彼离定其罪相。则对着弥厚。对着弥厚。则罪转增。三着也。今前诫之。故云。无重增此二比丘罪也。当除直灭下第二。明净名善治。有三。此初标也。彼离有失。一者不说实相。于理成迂。二不应大机。于缘而曲。今对此二事。还明两法。一说实相。称乎理实。名直除灭。二应大机故。不扰其心也。所以者何下第二。释善治。有四门。此初罪空。夫罪之生。由因缘有。求其实性。不在三受。不在三受则见罪空。以见罪空。便悟理实。悟理实。则发生正观。正观既生。则烦恼斯灭。烦恼尚灭。罪岂存哉。不在内者。不在我心也。若在我心。不应待外缘也。不在外者。不在他身也。若在于他。不应由我起也。不在两间者。合自他求罪尔得也。又识为内。尘为外。根为两间。而罪不在三处。又罪因为内。罪缘为外。内外两间也。今略引之。述义解云。佛在世时。有二比丘。山中坐禅。一女人来。犯眠比丘。比丘惊悟。而追去之。其女堕穴而死。比丘悔犯二波罗夷。将欲忏悔。而怀耻悔之心。不敢问优婆义。优婆离依五篇七聚之法判也。净名呵云。汝欲忏悔灭罪故是断见。欲成忏悔解故是常见。何于二罪。增断常二见。但以正观。可忏悔也。
    疏问如此人有何过耶等者。此下第二问答释显。凡有二番问答。言答因缘品。缘缘章长行云。实法可信。随宜所说不可为实。今取意引之。琳法师解云。如为直实究间之谈。理宜可信。随宜之教对机而已。不可为实。故云。初法等也。准之可悉。
    疏又此品者为邪见道者。此下第二。明为空见外道小乘说此品。言如六师等言等者。案。大经第十八卷云。月称大臣白言。今有大医。名富兰那。一切智见。得自在定。毕竟修集清净梵行。常无量无边众生。演说无上涅槃之道。为诸弟子。说如是法。无有黑业。无黑业报。无有白业。无白业报。无黑白业。无黑白业报。无有上业及以下业。今取意略引之。即是六师之中第一师计也。肇不师注净名云。姓迦叶。字富兰那。其人起邪见。谓一切法灭断性空。无君臣父子忠孝之道。什流注云。其人起邪见。谓一切法无所有。如虚空不生灭也。而言黑业等者。经文自释云。诸不善业。一向名黑。染污性故。果报亦黑。不可意故。二界善名白。不杂恶故。果报亦白。是可意故。欲界人天善。名亦黑白。作业时杂。果报亦杂故。诸无漏业。名为不黑。不染污故。亦名不白。以不受三界善报故。具名如上。准之可悉。言故下偈云等者。案。此品末破现见事。凡有三偈。举喻。次偈合喻。后偈合也。今此略引初偈文。硕法师解云。此中所以举佛神通变化者。余人神通。但能化作一化人。不能复更作化人。及化作余事。若佛能重化佛。化作一化人。此化人复能作变化。转觉圣生虚不实。故举化佛。不举余人神通变化。又为余人作化。化主灭后不能留。化佛在后化物。唯能尔。余人化作者。化主语。化人便默。化人语时。化主便默。佛化则。化主与所化人。俱语俱默。然此中欲显烦恼业果及作者。皆如幻俱默。然此欲显烦恼业果及作者。皆如幻化非有。准此可悉。述义云。世尊谓众缘所生。罪福等业。神通谓方便业。虽而示因果。如所现奇特事故。复变化等者。由善恶之业。所得果报也。
    疏次近生者缚解品明无缚解者。此下第二明近来由。言又业有二种等者。疏主释云。烦恼是漏善恶之业。从于漏生。与漏相随。名有漏业。三乘圣人无漏之解。名无漏业。
    疏问业有几种者。此下第二大段。问答以显品目。凡有三番。初番明业数。次番明业体。后番明烦恼与与业差别。此文初也。言约身即有身口意者。案。琳疏云。成论人明三业□以心为体。身口但是为业具而非业也。开善师解云。所受七尺。当分有体者。身也。唇舌牙齿。能吐言辞者。口也。神虑之法。能思虑者。意也。业名造义。动此三。所造故。云三业也。
    言就界有罪福有不动者。琳法师解云。罪业是三途系。福业。是欲界人天系。无动业。是色无色界系。无漏业。是三界不系也。聪法师云。感三途报业。名为苦报业。感从人至第三禅报。名为乐报乐。感第四禅至无色界报业。名为不苦不乐报业。亦名不动业。第四禅以上。三灾所不动。感不动报。故名为不动业。议曰。约善业有定散。初师约散善。故云。欲界人天为善业。上二界为不动业。后师约定散合论。故云。第四禅以上。为不动业。开合不同。故不相违也。言就报即有现生后者。开善师云。今身起而未灭。名为现在。更受第二身。是复生曰生报。又舍第二身。虽得第三身。避第二之生名。实次于生。故从第三。至无量身。悉名后也。若今身起业。即今身受名现报业。今身造业。第二身受。名生报业。今身起第三身受。谓后报业也。酬应是报义。造作曰业。体者。谓利疾心。于佛众圣及父母境。起善恶业。即受现报。若于此境。起善恶心。不利而重。即得生报。若业亦利亦重。即得后报也。现报恶业者。如溺人变九色鹿也。现报善业者。如救蚁沙弥也。生报恶业者。如五逆业也。生报善业者。如不顾虫水比丘也。后报恶业者。如谤般若生生堕地狱也。后报善业者。如转轮王及菩萨也。（乃至）广说。言约垢净即有黑白杂等者。成论第和卷四业品云。黑黑报业者。随以何业。生苦恼处。如阿鼻地狱及余苦恼无善报处。若畜生饿鬼中少分。与此相违。名第二业。随以可业。生无苦恼处。如上二界及欲界人天少分。黑白杂名第三业。随以何业。生苦恼不苦恼处。若地狱畜生饿鬼人天少分。第四业名无漏。能尽三有。聪法师解云。黑者。秽恶为义。而云黑黑者有三者。恶业是二世所呵。何者。今世作因时。诸佛一切圣人所呵。后世受报时。阎罗王所呵。此约因言二者。二世苦恼。何者。今世作因时。极因苦后受极重苦。约果言三者。因果俱黑。故云黑黑业。若作此业者。生全苦无乐舍处。即如地狱等。谓三途中全苦无乐也。何故造此业者。生全苦处。以有四事故。一者恶心不绝相助故。二者邪见心所作业故。三者起于重境恶故。四者损他剧故。言白白业者。生全乐无苦处业。故云白业。所言白者。净妙为义。而云白白者。准上可思。造此业者。生全乐无苦处。如欲界人天等者。此处亦有苦。然今从多故云尔。何故造此业者。生全乐以有四义故。一者善心恒相接故。二者正见所作善故。三者起于重境善业故。四者慈非利益多众生善业故。云杂业者。生苦乐杂受处业。如小地狱畜生饿鬼少分。及欲界人天少分。此有三解。一解云。此杂业明受二业。人天中乐有生受业。苦者受业报。三途中苦。有生受业报。乐者受报业二业也。又以十七无漏业。断黑白杂业。故名非白非黑。何者。见道中有四。谓四谛法忍。此四法忍相应。为无漏业。断三途黑业。修道中有九。断欲界修惑。有九无碍九解脱。此中八无碍。断三途黑业。以第九无无碍。断杂业。或以四无漏业。断白业。就色界四禅。各有九无碍九解脱。即取初禅（乃至）四禅第九无碍。为无漏业。就无色界。四空准之。成论者。上二界皆为白业故。萨婆多义。色界为白业。以无色界。无身口故。业淡显。故不为业也。然身在欲界。具造三业。在色界中。但造白业也。此生修善业。即得报。如末利夫人及熊折臂人等。其类非一。此为现报。以第二所得。为生报。以第三生以后所得。为后报也。
    疏问云何为业体等者。此下第二番问答也言毗昙取善恶色声为身口业体等者。案。杂心论第三卷业品云。是业相今当说。身业当知二。谓作及无作。口业亦如是。意业当知思。长行释云。身业二种。作性及无作性。作者。身动身方便身作。无作者动灭。已与余识俱。彼性随生。如善受戒。秽行无记心现在前。善戒随生。如恶戒人。恶无记心现在前。恶戒随生。意业当知思者。意业是思自性。疏解云。业者谓身口意。五形积聚名自。自有造作。名曰身业。人五面门称之为口。借口表宣。名曰口业。心识思量名意。差别业故称意业。业虽有三。得名有二。身口二业。从所依得名。意之一业。以相应受称。故婆沙云。相应得名意业。或说。得名有三。所以者何。口业有二名。若言语业。即当体立名。以语即业故。若言口业者。以所依立称。以口非业故。业体性者。部别有三。说则四。部别三者。一僧祇部。唯心心数法。是善恶业。非身口。色法故。婆沙解报曰云。僧祇说曰。唯心数法能感报非余。二譬喻。就中有一说云。唯思是业。余非是业。故婆沙云。唯思是报因。受是报果。二说唯意是业。非身口也。此之说意明。身口作业之具。故说身业。然身口是无记。故非业体。若依萨婆多部及此论宗。身口二业。以色为体。意业思为性。身作可见有对。口作不可见有对。无作俱不可见无对。然此偈明五业。何业五。身业有作无作。口业有作无作。意业非非作无作。以思为性。偈中初二句明身业。第三句明口业。第四句明意业。硕法师解云。数人身口即是业。身业以色为体。口业以声为体也。不以意为意业。意是心王。心王边同时思数。为意业体。准之可悉。述义解云。思即识之思量也。不为思量时。但意耳。非是业也。为思量时名业。如此心王心数。同时共起。而俱思量。故云。以思为意业体也。言成实云等者。案。彼论第七卷集谛业相品第九十五言。业有三种。身业口业意业。身业者。身所作名业。是业三种夺命等不善。起仰礼拜等善。断草无记。又云。身能作业之具。身于余处生时。所集罪福名为业。是故身非业也。又云。随心力故。身余处生时。能集业。是故集名为业。善不善非直是身。口业亦尔。非直音声语言。以心力随音声语言所集善恶。是名口业。意业亦如是。若决定心我杀是众生。尔时集罪福。亦如是。或意即意业。或从意生业。若决定意杀众生。是不善意。亦是意业。是业能集罪。胜身口业。若未决定心。是意即与业异也。大义记第十二卷三业义云。三业者。身口意业也。所禀七尺。当分有体者身也。唇舌牙齿。能吐音辞者口也。神虑之法。能思虑者意也。业名造作义。动此三所造。故云三业也。捡此三名。有其通别。其口意二法。唯别无通。向有通别。通者五阴之体者有身名也。别者。唯七尺形段色阴为身也。然则三各论名体。业义有离合。离者谓现有起作动此到彼。唯身口是业。意无也。若体是善恶能造业报。唯意是业。身口非也。其义伊邪。以身口是色有方处法故。现有起作。从此到彼。意非形方。故无此彼造也。然意是法本。于理有乖会。故意有善恶。能造来果。身口色可割截。性非善恶。故无能造业报之功。（乃至）广说。准之记文。今以动身口之心。为善恶招报业体。色教终归非恶。故云。三业以心为体等也。述义云。问。意与心何异。故名以心为体。答。积聚义为心。思量义为意也。准之可悉。
　　疏问意地三烦恼等者。此下第三番问答。言毗昙三烦恼起烦等者。案。杂心论第四卷业品二云。问。几不善业道。一时与思俱转。答不善业道起。一与思俱转。二三乃至八。当知次第增。长行释曰。此身自性三不善业道。彼一一与思俱转。谓杀生偷盗邪淫。（乃至）如是八不善业道。与思俱转。疏解云。此偈明不善业道与思俱多少。此问意。思但取身口意。思及起者。但令身口业与思俱。在现在则名一时俱转也。一一思俱转者。十不善中一一业成。现在前则与思俱转也。述义云。意地三地烦恼者。贪嗔邪见此是愚痴所摄。故名贪嗔痴也。俱舍论云。十业道中后三烦恼。是道非业。何者。先以贪心故。欲于善室。贪后念起。思数思量。于室方起作业。自余亦尔。故三烦恼但以引道。而非业也。言成实师破此义立正义等者。案。成实论第六卷苦谛聚中思品云。愿求名思。意即是思。知法句中说。恶心所作所说皆受苦果。善心亦尔。故知。意即是思。若意非是思。何者为意业。意业名意行缘中。是故思即是是意。虽总相说意行名思。而思多在善不善中说。是思有众多分。若人为他众生求善恶。尔时名思。若求未得事。尔时名求。若求后身。尔时名愿。故知。一思以种种名说。准之可悉。言成之者云等者。述义解云。就一念善有二因。一者有报因义。二者有习因义。报因者。近受人天之报故。习因者。善善相续。远至佛果故。言开善等者案。聪法师成实论章第二云。义本旧解。有漏不善心。即业即烦恼。报因名业。习因为烦恼。但约教化众生。分二种异。以前轻者。为烦恼。后重者为业。大有二义。一者前能生扶能闰。后所生扶所闰。二者重者报因力。独习因义。少役乐业。轻者报因缘习因义。多役属烦恼。准之可悉。述义解云。不善心亦见烦恼等者。未结时为烦恼。已结时为业故。未结者既以对治道之善。可除灭。故烦恼而亦非业。未结为杀之心也。若招生之义等者。唯嗔而止。不起心结怨是烦恼。又意当起心结怨。是为业。设一念内有十杀那。初九刹那为轻。第十杀那为重。生者感生故为业。轻者不尔故但名烦恼。又修惑九品之中。初二三等为轻。第九为重也。言庄严光宅云等者。案。成论同卷云。第二小庄严师四义不善心大制属烦恼。三义不善心大对属业。若作决定心。我杀是众生。尔时集罪福。名为意业。第四光宅云。直起三毒未决。有所作。但名烦恼。因此烦恼作决定心。欲有造作。是为意业若遂动身口。即属七拔。准之可悉。述义解云。就感果不感果。故分决不决。十种者十不善也。言次建初师云等者。述义解云。建初者寺名也。此寺有二法师。同名慧□。但颜色殊。一白一黑。黑者名乌迥法师。白者名白迥法师。今此一师举是乌迥法师义也。未详出处。
    疏长行有四等者。言如法句云等者。案。大经第三十一卷云。如法句偈云。非空非海中。非入山石间。无有地方二所脱之不受业。准之可悉。述义引出曜经云。昔有梵志。兄弟四人皆得五通。自知化七日必死。共议避死。第一兄曰。吾入大海上下平等下处中间。第二弟曰。吾入须弥。还令其表无便际限。第三弟曰。吾在虚空。隐形无迹第四。弟曰。吾隐大市猥陋众中。各适所议。七日皆死。佛以天眼见之。即说偈言。非空非海中。非入山石间。无有地方处。脱之不受死。今略引之。言故佛十力中业力最深者。案大经第三十一卷。佛告师子吼菩萨言。善男子。佛十力中最深。善男子。有诸众生。于业缘中。心轻不信。为度彼故。作如是说。准之可悉。法宝师解云。善男子至为力最深。第二叹力深也。将欲答难。故先叹深也。有诸众生作如是说者。明说意也。汝所引经证业定者。以有众生心轻不信业能招感。我欲度彼不信心。故作如是说。其实不定。智者修道转不受故也。言释迦受作九罪等者。案。西晋天竺居士竺难提所译大宝积经第一百八卷大乘方便会第三十八之三云。善男子。我先于说。示现众生十业因缘。或是菩萨或是如来。于此十中示现方便。唯有智者。能知是义。善男子。不应生念。谓菩萨当有微细之罪。若菩萨如是微细不善之法。坐于道场成阿耨菩提者。无有是处。何以故。善男子。如来成就一切善法。断一切不善法。无有生死业报习气。若有遗余不断灭者。无有是处。何况有障碍业业障。善男子。若有众生谓无业报。不信业报。为是众生。示现业报因缘。如来实无业报。我是法王。尚受业报。况余众生而不受耶。为彼众生。作如是示现。是故如来示现业报。（乃至）善男子。如来为一切众生故。而作是方便。示现佉违罗刺。善男子。尔时佉违罗刺刺如来足。善男子。佛神力故。令否则刺入足。何以故。如来金刚之身。无能坏者。善男子。昔舍卫城中。有二十人。皆是最后边身。彼二十人更有怨家二十人。各各思惟。我当为作亲友。而至其舍。夺其命根。不向人说。如来尔时为谓伏是四十人故。于大众中。告目连言。今此地中。出佉违罗刺。欲刺吾右足。未至足之间。即从地出长一肘。当出之时。目连白佛。我今当取此刺掷着他方世界。佛告目连。非汝所能。此佉违罗刺。今在此地。汝不能拔。尔时目连以大神力。前拔此刺。于时三千大千世界皆大震动。一切世界随刺而举。不能刺乃至一毛。尔时如来以神通力。上四天王乃至梵天。彼佉违罗刺。亦随佛法。还至阎浮提本所坐处。刺亦遂还至此地中。竖向如来。尔时如来即以右手捉佉违罗刺。右手安地。右脚踰之。之。尔时三千大千世界皆大振动。（乃至）我过去世入大海中。持钻刺人。断其命根。以此业缘。得如是报。又为五百比丘。而从耆城药王索段钵罗花。嗅之令下。为未来无福比丘。来入城中。乞食空钵而出。又为未来诸比丘等。示现旃遮婆罗门女。以木杆系腹。诽谤如来。为化不知解众生故。又示现孙陀利女。命根将尽。必为他杀。唯佛知之。为令多众生生清净心。增善根。如来七日不入会卫大城。又为示现五百马。于先世中。已学菩萨乘。已曾供养过去诸佛。故如来毗兰若聚落。三月之中食马麦。又为示现八千天子。于过去世敬闻迦叶比丘说七觉法。如来十五日说戒时。告长老迦叶。我今背痛。汝今说七觉之法。又为断见三千天子及好杀者。释种破时。如来自言我头痛。又如来能以神力。掷此婆罗门。置余世界。乃至不能出于骂詈之声。见佛世界。生于舍心。婆罗随婆罗门。以五百种。骂詈佛。如来闻已能忍。（乃至）提婆达多。放大醉象。欲害如来。亦于耆阇崛山。推下大石。俱是如来方便示现。非业报罪。亘于一卷。具说诸缘。彼今略录之。准之可悉。述义引大论第九卷末云。问曰。若佛神力无量成德魏魏。何故受九罪报。一者梵志妇孙陀利谤。五百阿罗汉亦初谤。二者旃遮婆罗门女系木杆。作腹谤佛。三者提婆达多推山压佛。伤足大指。四者迸木刺脚。五者毗楼离王。兴兵杀诸释子。佛时头痛。六者受阿耆达多婆罗门请。而食马麦。七者冷风动故背痛。八者六年苦行。九者入波罗门聚落。乞食不得。空钵而还。复有冬至前后八夜。寒风破竹。索三衣御寒。又复患热。阿难在后扇佛。答曰。佛得道时。一切不善法尽断。一切善法皆成就。云何今实有不善法报可受。但怜愍未来世众生故。现方便受此诸罪。言迸木者。亦云。木锵。亦云。丸珠罗。应知。皆是刺名也。别记云。方便一乘经云。迦多罗一尺二寸也。坚木也。言仲尼厄于陈蔡者。案。庄子第二十卷云。孔子围于陈蔡之意。七日不火食。淡海记云。仲尼与十弟子去。于陈国说礼义时。众人不受。即成蔡兰处时。饥可死之。尔时有一人。其形被铠子。路走出。打即成死大鱼。此鱼食时。臣谏曰。不义。食之孔之。曰是时不以助身。故云。坚圣定业不得脱也。又论语第五卷子罕篇。子畏于匡。曰。文王既没。文不在兹乎。郑玄曰。匡人误围夫子。以为阳虎。阳虎尝暴于匡人。夫子弟子克５时。又与虎俱行。后为夫子御至匡。匡人相与识克。夫子容貌与虎相似。故匡人以兵围之。准之可悉。
    疏如经说下第三等者。言一下品业等者。案。康疏云。然恶有三品。上中下。上品恶业生地狱。中品恶业生畜生。下品恶业生饿鬼。善亦三品。上业生天。中业生人。下业生阿修罗。无动业亦有三业。所谓三乘道果。唯今疏主。以恶为下。善为中。不动为上。开合不同。所以不违。
    疏初一业者即一善业等者。言于善业中但明慈业等者。案硕疏云。言一业者。谓一慈善业也。问。何故外人偏明善业耶。答。慈心最重。行慈必得果报故。迦叶行慈三昧施者。能获理报。故遍行之。所以经云。慈是佛菩萨之根本也。论主既是菩萨。必有大慈。不应破慈善之业。故举慈来以立义。准之可悉。言此明慈业之用等者。案。康疏释上半云。有离合二释。离释者。降伏心谓灭三毒。灭三毒者。止恶也。利益他谓。行六度。行六度者。行善也合释者。降心利他。通是一意。所谓行善也。准此疏意。初是当离释。又降伏心等者。是当合释。而言行善者。行六度行也。止恶者。灭三毒也。即三毒名为恶也。言以有慈故等者。案。康疏释。是名为慈善。亦有离合二释。离释者。慈谓降伏心也。善谓利他也。合释者。此二无别。慈与善也。琳法师云。慈是思中之妙。通前心作。故举显之。言今明得果者。案。康疏云。此业能生现在未来果报。故名为种。明。业有如此功能何得言无也。准之可悉。案。般若灯论第十卷观业品云。慈者谓心。心即名法。亦是种子。种子者。亦名因。为谁因耶。谓果之因。是何等果。谓是未来现在之果。云何名心。为种子耶。谓能起身口业。故名为种子。准之可悉。
    疏大圣说二业下第二一偈明二业等者。而言大圣者。案。般若灯论第十卷观业品长行云。释曰。云何名大仙。声闻辟支佛诸菩萨等。亦名为圣。佛于其中最尊上。故名为大仙。已到一切诸波罗蜜善根彼岸。故名为大仙。准之可悉。
    疏次以二偈明七业等者。言有人言等者。案。硕疏云。但解七业不同。今略出两解。一云。一者身业。二者口业。三者作业。四者无作业四也。善不善中。随取一足前四。为五业也。从用无作业中。亦有善人用恶从用。亦随取一足五成六。及意地思业。合有七业也。第二释云。身业中。有作无作二。口业中。亦有作无作二。即为四也。善有从用无作。恶亦有从用无作。此二无作并前四为六。及恩合为七业也。一往与此文相似。此解所用。准之可悉。言二释云等者。案。影疏云。又下偈辨本末二相及恩为七。此七是昙无德部中。一段法数。其犹善恶等三黑白等四也。要取体相别者为数。如身业属色口业属声。是名为二作时。眼耳无作时。心相亦差别。故名为四。说善不善在欲阴中。无记非七数也。此四有从作生。有从用生。作生由内。用生由外。是名为六。罪福同善恶。亦非此数。思非六所摄。善不善等。通此七中。释中。以作无作善不善用生罪福及思为七。亦得可尔。但偈中言如此四事。小妨不见此经。何由可了。准之可悉。但述义云。影师云。此青目释也者。此言可误。何者。影师从用罪福为六。第七名思。论文既尔。所以谬也。今谓不尔。准文可见。言又释云等者。述义解云。如脱衣服施他人等名事在前。受者每服施者。得福德等者。名从用善。造井桥等亦尔。问身口所作。即身口业。何别取作而为业耶。实尔。然以屈申之形有限所对义故。取为作业耳。
    今所释者等者。身中作无作。口中作无作为四。从用中身无作。口无作为六。第七名思也。从用中身中无作者。如人运衣与人。人若受用时。生作无作。无作属于施主。作属前人也。从用中口无作者。如法师讲说。学士覆述之时。起作无作。无作属本师。作属弟子也。
    从他而生目之为外者。谓从用无作也。言此句总明身口二业者。案。硕疏云。四业附身口而有。故云向业及口业也。琳法师云。此直彰身口是所依。非七数也。言别明身口二业等者。案。硕疏云。身作者。有举下屈申等为作。如受戒等时惊举合常礼拜等者。名身业善作。若挥刀舞刃杀害等。名身不善作也。如诵习经典。称叹善事等。名口业善作。若口诵恶言论说非法等。名口不善作也。言无作者。作息已常随逐生。如云睡眠闷等者。尔时常生也。琳法师如身业动转旋绕恭敬名作。作已其福续生。任运恒起。名无作。口业亦尔。如歌咏赞叹者。彰在口名作。作也善业任运。常名口无作也。言无记虽有作等者。述义解云。工巧无记等谓不当善恶。今案。般若灯论第十卷观业品云。云何名为记。谓违法非法。名为无记。无记者。有四种业。一者报生。二者威仪。三者工巧。四者变化。又无记者不记善不善。故名为无记。又无记者。不起善不善果。亦名无记。准之可悉。外业亦有作无作者。有人造寺。有此寺故他人来敬礼。由此本作人。得从用无作。今业敬礼人得作福。是故云。有作无作也。言身从用者如身运衣与他等者。述义解云。此有二意。一以衣物等。施他人时。生福名作善。此称入内善。二所施衣物等即事在。故名事在善。此摄入外善。问。事在善非从用善。何摄从用。答依事在善。生从用善。故得摄入也。言第七名思即是意业者。案。硕疏云。问。思数是业者。为独起故能造作。为当有伴共起耶。释云。数义思不独生。必与诸心数。同时共起。但思于诸数中。造作用强。故名为业。如十人共起。其中一人于造作义。强者偏受其名。准之可悉。言其犹善恶等者。述义云。善恶加无记为三也。黑黑。白白。亦白亦黑。非白非黑。为四。如前所明之。
    疏答曰业住至受报下第三论主破等者。言萨婆多云现在善恶业等者。案。琳疏云。萨婆多云。现在起善恶业。入于过去为得。所得系属行者。后若果起。此得即断。此只不离断常。起而即谢为断。在过去不灭为常。所言得者。光法师解云。得谓得彼有情数法择非择灭也。述义解云。数人义云。善恶之业。以得得。而得待果起方灭。故名得。得属于行人。行人行善恶业。故此得者。就三聚中。非色非心聚摄。就三性中皆通也。谓僧祇昙无德譬喻明等者。案。琳疏云。僧祇等云。现在业谢过去。体虽是无。而有于有义。是故得果。此亦不免断常也。谢入过去为断。有于有义。还复是常。准之可悉。言次迦叶鞞双用两家义等者。案。成实论第三卷过地去业品第三十二初云。论者言。迦叶鞞道人说。未受报业过去世有。余过去无。准之可悉。案。琳疏云。次迦叶鞞双用两家义。彼云。现业谢过。未得果以来。具业常在。此同萨婆多随在常过。果起谢业。同僧祇断义也。次成实师庄严等者。述义解云。因相应不违背。故云。若与果报等也。言引论文云等者。述义解云。此成实论文。过去所作善业。虽受报身而存。附着现在身心若作恶业受于苦报。而不散失。亦不妨其苦果。如身在欲界修色界诸禅。成论中云。欲界有电光定。而散乱地。故定不久。如电光也。四禅四空八定中第八极定者。定力微劣故。不得起无漏。七定得起无漏。故名七依定也。所言曾者。昙摄师云。曾音尝也。是也。又音增。人性也。言次开善云等者。案。大义记第十二卷转业义中云。论主即法成就。无别得绳。又唯成就过去现在。不成就未来也。其义何耶。谓。过去远近无在。且促百劫时法。以示相貌。如百劫之初。起一念贪。从此一念。生后念。心善恶无记。悉无所在。但使后念实由前生。如是转起相续。乃至今日。故相续道中。得云百劫初心。言论文云时起贪心相续至等者。今犹在以起贪心。尚在而其间未受报。复无相违道。得云今心昔起贪。贪今犹在。即今心能成就昔贪。是所成就。以昔起贪心。来至今。此心不异昔。得云相贪实有我也。而无未来贪相续至现在。是故不得云成就未来法。乃至广说。准之可悉。所言我有者。述义云。人有生死报身。今谓不尔。违本文故。而云论文云等者。无彼记文明言论文。准之可悉见也。言摄师云等者。述义云。问。小乘得绳。与大乘种子何异。答。就三聚。就三聚言。得绳是非色非心聚。种子是心聚。应三性言。得绳皆通。种子体虽三性。而固是无记。与本识同故。又得绳凡圣所知。种子凡圣所不知。又得绳若生上地而舍下地。种子虽生上地。而不舍下地之种子。合四异也。
    疏问曰下第二破业相续义等者。案。康疏云。是昙无德部救前义也。亦可别是萨婆我部立。以杂心论中。盛明相续义故。亦可是弥沙塞部立。亦可通是诸部立。何以知之。如毗婆沙论第二卷云。复有说者。相续有三种。一者时相续。二者相续。三者相似相续。或谓。无二相续。但有似相续。若但立一相续。即是弥沙塞部立。若通立三相续。即通是诸部立。准之可悉。
    疏是善业业因缘果报者。下第二别出十善业能果报等者。言智度论云等者。案。彼论第三十六卷末释摩诃衍品云等者。案。彼论第三十六卷末释摩诃衍口云。问曰。尸罗即总一切戒法。譬如大海总摄众流。所谓不领须。不过中食。不杖加众生等。是事十善中不摄。何以但说十善。答曰。（乃至）十善为旧戒。余律仪为客。又次下文云。复有二种戒。有佛时或有或无。十善有佛无常有。今二复次文取意略引之。慧影师解云。此中一意复作客。旧解引佛出为证。客旧之义。述义解云。轮王出世八万岁时。以十善化之。佛未出前有十善。故名旧善也。一往就释迦言耳。余善者。出世善。即布施等也。言优婆塞戒经云等者。案。迈法师图记云。优婆塞戒经六卷。沙门昙摩忏。亦云。昙无忏。此云。法丰。中印度人。以北凉沮渠玄始元年岁。次壬子至姑藏。三年岁次甲寅起译。至十年辛酉焉。今案。彼经第六卷。佛告善皇言。如是十事。三名为业。不名为道。身口七事亦业亦道。是十善道。自作他作自他共作。从是而得善恶二果。今略引之。言智度论云等者。案。彼论第作卷释又光末云。问曰。后三业道非业。前七业道亦业。云何言十善业道。今略引之慧影师疏解云。后三业道非业者。就七善十恶为语。凡论行杀盗淫等事者。要须先意地。起心方得造作义事。犹意地三种。通生前七业。故言。后三是业道也。不善既尔。义善亦然。意地微隐。造作义晦。故言。非业。前之七种造作义彰。是故名业。复能通畅意地三思。故言业道也。此意地三种思。若以名字数者。其即在后。故言后三。若相生次第论者。要须意地起心始能行于七事。此三复须在前。故成实论云。前行后三。中后行前七中。广说如彼。准之可悉。言今须。会之等者。慧影师云。经论一倍翻此义云何。师解云。经意以身口等者非是正业。但是业具故名业。后三言业者。此唯据意地三思。不取烦恼及诸业具等也。此之三思正能得于来果。是故名业。是不自通。是故非道。论意。前之七恶亦以意三为根本。七善亦以意三为根本。今唯以三善根为根本名。但取其根本能通生业义。故名业道。而非业者。此但据根本能生七业义为言。各取一义。故作如此不同也。述义解云。经正取意等者。此就论人为言。故意为业耳。论人非谓立思为业故。非道者。由此意更无意起故。然贪嗔痴是意业但意不自通故。是业而非道者。但是意业耳。然此意业。于起业上。更不起业。故不名道也。七亦业亦道者。身口七业。亦当体是业亦意业道。而有更通畅业义。故名道也。论云。三是道非业者。贪嗔痴有二义。谓三根义与导义。三根义者。三毒本无业。体能起业故。导义者起业体上更起业故。虽三毒非业。但是起业之根。故名是道而非业也。
    言论明四句等者。案。大论名教云。业道长短应作四句分别。一者是业而非道。二者是道而非业。三者亦业亦道。四者非业非道。是业非道者。如善直能起造作。名之为业。不能自畅不名为道。是道非业者。思有三善根。能畅前思。故名为道。非是思量作性。故名为非业。亦业亦道者。身口七拔能运动造作。故名为量。复能通畅前思。故名为道。但案。琳疏云。成论师明四句（乃至）道而非业。如智度论明三烦恼也。今案。毗昙章第二卷十恶业义中云。昔来法师约十业道。作四句分别。一业而非道谓意思是。二道而非业。谓后三业道。三亦业亦道。谓前身口七支。四非业非道。思有三根也。准此章文。今疏主意。唯取意地三思。名之为业。此之三思。正能得于来果。是故名业。思不自通。故云非道。故经云。如是十事。三名为业。不名为道。身口七事亦业亦道也。此即第一句意也。第二句意。前之七恶亦以意三烦恼为根本。今但取舍本能发通生业义。故云。道而非业等也。述义解云。二道而非业者。能起思故为道。然思为业。意非为业。故名非业。此数人义。三亦业亦道道者。合取意与身口。身口当体。是为能畅思。故名道。四非业道等者。身口色声。由意而在。但是业具非为业。又身口是业更不通畅。但意能通畅。故名非道也。言毗昙师亦四句等者。述义解云。毗昙所云思者。业也。无更有思等者。于思处有思而无畅思。故非道但思有畅于身口。故名道。又畅思为道者。畅思于身口七支。此于身口七支。更能起业。故名道也。思前三不善根者。谓未起业贪嗔痴。将作业前方便之三烦恼是也。若与思共起三毒。即是业也。未详其人。今案。毗昙章第二卷十恶义中云今依此案十业道体唯有两句。前之七业亦业道。后之三道而非业。故俱舍云。贪等三种是业家道。故说业道。发故意故。依彼起故。前七亦业亦道。能显本意故。彼种类故。若对余门。亦有四句。一业而非道。谓三业门中思业。并无记身口虽也。二道而非业。十业道中。后三道也。三亦业亦道。前七业道。四非业非道。十一色中。除色声无作业。取余根尘等。乃至广说。准此章文。今云。毗昙师者。道基师也。所言畅者。玉篇。□亮反。郑玄曰。充也。广雅曰。长也。达也。汉书音义曰。通也。此亦畅字在日部也。言论主答曰等者。案。大论第八卷问答云。答曰。少是多故。通名业道。后三虽非业。能起业。又得为业故生。是故总名业道。今略引之。疏云。以少从多通名业道。又此之十种悉各有造作义。故名为业。前七有通畅意三义。故云道。意三有通生前七义。故名道。有造作义。故名业。准之可悉。
    疏所谓不失法如券等者。言世人现责等者。所言责者。玉篇。滓革反。求也。字不当此。文作责字。才忍切。说文会礼也。财责也。应当是字也。有本作债字。然篇无此字。但作债字。此见反反。假也。言故地经云等者。案。十地论第七卷。金刚藏菩萨言。诸佛子。是菩萨作是念。三界虚妄但是一心作。论曰。一切三界唯心轮故。今取意路引之。言答真谛三藏正量部明等者。案硕疏云。今极十八部记中。是正量部义。正量是佛灭后三百年中。于犊子部中出。其人明不失非色非心非是非恶体是无记。准此疏文。今于此中。引真谛三藏所造十八部论记文。故云尔也。述义解云。不失法持善恶业。而待果报。故名功用常。待善恶之报起。方灭故名期灭。如梨耶识持二种生死之种子。故名功用常。此二种生死种子灭时。梨耶自灭。名大期灭也。案。琳疏云。此是正量部义。其人本是律学佛灭度后三百年中从犊子部也。立有不失法能持善恶二业。令果报不失。准之可悉。
    言善业如他负财等者。案。康疏云。佛陀提婆部。及譬喻成实论。俱立成就云。人为能成就。众生为所成就。得果成就。萨婆多部立。有得绳人。知财主作善业。如负财物别有得绳。令业得果。正量部云。人如财主。善业如他负己财。恶业如已负分财。别有不失法持业。令业得果。如券持债。准此疏。又初说当正量部义。后说当萨婆多义。可悉。
    疏此性则无记者第二释二章门等者。言得绳等者。光法师云。得谓得彼有情数法择非择灭也。述义解云。此之得绳数约三聚者。是非色非心聚。若三性中皆通也。言摄论师梨耶不失是大乘等者。案。五重游意云。摄大乘论者以九识者。六识名毗婆伽识。翻为分别事识。以六识为本。第七名阿陀那识。翻为无解识。亦名执识。以执相烦恼为体。第八阿耶梨识。翻为无没识亦本识。以无明烦恼为体。此上八识就妄用辨体。第九阿摩罗识翻为无垢识。亦名净识。以清净真如为体。准之可悉。言又梨耶体等者。案。梁摄论第五卷相貌章末云。论曰。有受相者。果报已就善恶种子识。释曰。此本识者。有善恶种子。果报若皆就用种子尽。但有本识在。说此本识。为有受相。准之可悉。言券部发萨婆多人亦有四种为假名众生如财主等者。□□□（三十三字缺）
    言无券部者佛陀提婆譬喻成实等但明三种等者。案。成实论第七卷不相应行品第九十四云。得者诸不成就。为众生故有得。众生成就现世五阴名为。又过去世善不善业。未受果报。成就是法。如经中说。是人成就善法。成就不善法。准之可悉。言今明善恶自感报等者。述义解云。言无记不感报者。但不感善恶果报。而感无记果报也。言答婆沙云。述义解云。不能感生者。谓不能感二生报也。言故不人业感报者。得绳不作业而感果者也。四相亦尔者。四相不感果报亦同之。言如智度论引集法经诸罗汉说偈等者。案。彼论第二卷云。复次欲令佛法久住世间。故加叶等诸阿罗汉问阿难。佛初何处说地。说何等法。阿难答。如是我闻。一时佛在波罗奈国仙人鹿林中。为五比丘。说是苦圣谛。我本不从他闻法。中正忆念。得眼智明觉。此义具如集法经中说。（乃至）诸阿罗汉已过度老病死汝。心念说七言偈言。已度凡夫恩受河。老病死券已裂破。见身６中四大蛇。今入无余灭涅槃。今略引之影疏云。今此中释。乃取小乘结集义也。言正量得是无记等者。案。硕疏云。正量解是无记者。彼意谓。业由作意而起。故业是善恶俱。得绳任运。随业而起。非关作意造。所以但是无记也。述义解云。此不失法为得。更无得绳也。言数人明券等者。案。影疏云。以之持业。而非其业。如金石贾殊。券无贵贱。故名无记也。述义解云。詺得绳为券耳。问。若尔得绳通三性。何言无记。答实尔。然彼意言。所喻之得。虽通三性。而能喻之券。但无记耳。言若解法说者。以得绳为法也。法宗原云。得谓彼有情数法择非择灭也。言众生为成就者。述义解云。能成就善恶法故也。言故婆沙云佛陀提婆说曰若众生不离是法等者。言不离是法者。述义解云。即善恶法也。言有人言昙无德部辨心为能成就等者。述义解云。前就众生五阴身。今但就众生之心识。故云。心为能成就也。言又依正量部义等者。案。慈恩部执论疏云。正量部者。权衡刊定。名之为量。量无邪谬故言正也。此部所立甚深法义。刊定无邪。目称正量。从所立法。以彰部名也。言明了论是觉护法师造等者。述义解云。明了论者。凡有一卷。正量部律师佛陀多罗。此云。觉护。那含果人之所作也。真谛三藏译。今检。彼题论下注云。正量部佛陀多罗多造也。言论云正量部有二种等者。案。彼论第卷云。有余师说。相离二分。无失一分。定聚一分。名相出离弃舍涅涅槃至得。如此等名修习类法。所余皆名自性法。若人解自性法及修习类法。此人于律明了。不看他面。又云。如阿毗达磨中说。由了别性。由灭次第等差别。如文言。罪为善恶无记。或有覆无记。或自性无记。为欲界色界无色界摄。欲界摄为有流无流。有流为心法非心法。非心法为与心相应不相应相应为随心不随心。有随不随。若观心生。生是随心。余非随心。与心俱起亦尔。为有色无色非色非无色。为有教无教。或有教或无教。有缘缘无缘缘。无缘缘为业非业。业与业相应不相应随业与业俱业俱起亦尔为先业果报应修不应修。不应修应知不应知。应知可证不可证。可证可由智不可由智。不可由身可灭不可灭。可灭由见及修。如判罗刺非罗亦尔。由了别性界灭次第。今略引之。
    疏分别有四种者第二系门等者。述义解云。分别有四种者三义。一者不失法。是无记分别。无记有四种也。二者此不失法所系。三物有四种也。二者正量部二义。一至得。二不失法。至得者。通持三界内外系尔系法。不失法者。但持三界内系法耳。今唯就不失法所持也。言依论义等者。述义解云。六道众生。与三乘贤圣舍四人也。昙无德同之。
　　言有人言四种等者。述义解云。此明数人义。言报生者。现在五阴果报无记心也。威仪者。行住坐卧心。是无记也。工巧者。巧作物时心。亦是无记也。变化者。虚空中示十八变化。亦是无记。谓罗汉示变化时。始即是记而感。示变化时。无分别故是无记也。言正量部自有四无记等者。述义解云。言根本无记等者。心不当善恶。故亦无记。心王与心数也。有覆等者。以身边二见。覆圣道。故名有覆。计有我身亦断亦常。此是无记。何者。不起善恶之心。而计断常故。然不顺圣道。故名烦恼也。上界烦恼奢摩他所覆。而不现起分别善恶故。禅定所覆故名有覆。无记分别善恶之事。故名无记。然违圣道。故名烦恼也。无覆等者。白净无记。即果报无记。非烦恼。故名白净。又有烦恼而蔽自心。故名有覆。既无烦恼。故名白净。谓无漏五阴。如罗汉识想受三心。是无漏而分别弱故。是无记也。言今依青目等。案。长行云。是不失法。欲界系色界系无色界系及不系。述义解云。大分不失法所持。三界虽是系法。而不失法。非是系法。又三界系法。虽有善恶无记。合名恶法。亦名有漏。若不系者。是无漏是善。准之可悉。言所以通四种者。正量部云等。述义解云。此非正量部正义。此部立。不失法就为无为者。是有为。以大期灭故。就漏无漏者。是有漏。以不系无漏故。就三性者。是无记也。三界有漏。得不失法。是有漏无记。就三界故。为三无记。出世无漏。得不失法。是无漏无记。有三无记为四种也。今案。彼义解云。持三界系法三无记与持不系法至得无记。合名四种也。今案。□□□（十六字缺）
    言例如萨婆多明二无不等者。述义解云。虚空无为。与非数灭无为也。言成论明识想受意等者。别记解云。罗汉识想受三心者。是无漏。而无漏以分别弱故。是无记也。言若不失法通系不系等者。述义解云。若不失法。通漏无漏。即应通断不断。故可名见谛断。何故唯言思惟断见谛断乎。正量部义不失法但是系。不通不系不系是至得。若言不失法通不系。即违论文。故名便通断不断也。言摄论梨耶等者。所言长观者。委曲观察也。今以不失法。持三界系业。以至得持不系法。具如上明也。
    疏见谛所不断但思惟所断者第三等者。言摄论依大乘义判见思等者。案。梁摄论第八卷二智差别章初云。论曰。若菩萨如此入初地。已得见道。得通达入唯识。释曰。此下显见道为修道依止由。先成立见道。故修道得成。若菩萨于愿乐地中。具修诸方便。得入初地。所以得入初地。由得见道故。见道即无分别智。所以得无分别智。由通达真如及俗谛故。又云。论曰。云何菩萨修习观行。入于修道。如佛广说所安立法相。于菩萨十地。释云。于菩萨十地即修慧境。小乘亦有十地。故以菩萨标之。地地皆有十相。故言十地（乃至）广说。摄论章第四卷云。初所证所者。于其真实正见道中。但证真如。不缘俗境。故此论云。于法界中。现见相应。说名见道。不说俗谛。又下论云。见先未见生法界。故名为见道。准之可悉。言梨耶至金刚心等者。兴摄论第二卷说种子六义处云。随逐至治际者。治谓金刚心道。阿梨耶识于此时。功德则尽。故名际。言金刚者。述义解云。金刚是能破义。何者。金刚拟无不破。谓一切沙砾瓦石诸毒鬼等。第十地刚喻定亦尔。摧灭一切烦恼及外道魔怨。又金刚者。清净义。无阙无染故。定亦复尔。于入定时。无此秽恶。又金刚者。难得义。俱输王得。下贱之人难得。此定亦尔。但第十地菩萨所得。二乘凡夫及下地菩萨不得。又金刚者。最胜义。一切宝中胜故。此定亦尔。胜诸定故。又金刚者。难测义。世人不得计其价故。此定亦尔。除第十地。自余之不得知也。又金刚者。是珠之名。毗婆沙云。从金非出金。从金出金刚故。如金中精。名曰金刚。又大论云。帝释手执金刚。与修罗碎□。落阎净提。变成如意珠。梵语。跋阇罗。此云。金刚。此金刚宝。一切诸物不能摧破。如圣天言。谁恐食金刚。执杖防从蠹。谓等觉菩萨在金刚座。于一刹那。修心观时。无明等惑。皆大现前。故云。至金刚治际时。所言治际者。第十地之终。言本识都尽者。述义解云。就梨耶有三相。谓自相。因相。果相。此三义中。自相转作大圆镜智。故非云都尽。今就余二相。故云都尽。以梨耶果相是生死报。故云都尽。也因相准之。言俱为二惑等者。述义云。共二惑之所缘缚也。缚无记。故名缘缚无记也。
    言昙无德人都悄断业等者。言数人得绳等者。述义解云。一断谓见修。二断及不断者。取无记边。以得绳通三性故。亦就无漏也。见修二惑之得绳者断。无漏之得绳者不断也。言明了论云等者。□□□（十七字缺）
    言而不失法等者。述义解云。所言治道起时者。就道谛解。而为言之也。言故罗汉之人等者。案。琳疏云。所以四果圣人犹受三界果报者。良以见谛不断不失法故。遍系三界。不系业准之可悉。言答无记是苦集摄等者。述义解云。但此五阴无记报上。前灭后生义。名苦集摄也。就三界中。欲界具有三界。上二界。但有善与无记。上界烦恼。但是无记。就成论者。云上界烦恼皆是不善也。
    疏以是不失法等者。言以见谛不断等者。案。琳疏云。以见谛不断。但思惟重虑断。此不失法无记义成。能持生界。令不失果。故中不失法也。案。康疏云。持诸须陀洹不失。不失令得果报。准此等文。今言。能持业者。能持诸须陀果业之不失法。令得三界报。故云。令不失果也。
    疏若见谛所断等者。言破异门者。述义解云。以正量部之正义。斥破他人之异释也。言影师云等者。案。彼疏云。至相似。此立相中。见谛所断都无。无记一向得报。此法若在。见谛便应得报。体是无记。得无记报。名至相似。则坏诸业。准此疏文。今言。若言为者。为犹在也。言又释业至相似等者。案。硕疏云。此是正量部。执己义以破萨婆多部说。萨婆多部说。明见谛烦恼得绳。还为见谛解断。今正量部难萨婆多说若言得绳通三性。为见谛断。此即得绳。今为与业相似。何故尔。明不善业为见道断。今得绳亦为见谛故。故与业相似也。而言业至相似者。至即是得绳。俱舍论。詺得绳为至得。准之可悉。
    疏一界初受身等者。言今释二业等者。述义解云。轻重二业得报也。今案。硕疏云。自在众生具有三界业。随其重者前受。不可一时□受三界身。故言一界。准之可悉。
     疏或言受报已等者。言一者对上业果不俱等者。述义解云。如有人过去作可受百年报业。此至第生遇邪缘。而先受三十年报死。今存七十年报。至第三生受尽时。业力谢灭也。所言养者。犹是遂也。今案。硕疏云。如今感得人身。而往业虽谢过。而此业势用犹在。成就乐行人。未失。故言受报等。准之可悉。若度果已灭等者。言得上果等者。述义解云。如初果人得第二果时。舍初果并向故。乃至第三第四亦尔。舍果与向。此名二灭。此之二灭。但是无漏。又云。度是取舍义。二灭者。灭见惑证无为灭谛。与得第二果时。灭修惑九品。证无为灭谛也。凡夫但就一生耳。
    疏死已而灭等者。言上明三果学人等者。案。硕疏云。若是学人度果时。此有漏业灭。若是凡夫及学人死已。此业乃灭。如须陀洹人得须陀洹果时。无量生死业□灭也。度者。云得度果。犹是得果。可得圣果时。有漏生死业灭也。言凡夫死时业灭者。明由业得此报身。此身未谢时。业势用犹在。即是前因养果义。亦报身灭时。此为业势用乃灭。故言。死已灭也。罗汉亦尔。案。康疏云。凡夫未曾得果。无果可度。阿罗汉已度果讫。不复受度。故灭同凡夫。准之可悉。

中论疏记卷第七（之本）
中论疏记卷第七（之末）

        大安寺沙门安澄撰
            

观业品余

    疏于是中分别等者。言一得果舍等者。案。康疏云。凡夫业为有漏。须陀洹已上至阿罗汉。业为无漏。又云。以须陀洹等受身业为有漏。得果业为无漏。述义解云。此之二灭等者。就前三果舍果与向。名二灭。如前明之。准之可悉。言三者罗汉等者。述义解云。不失法所持之业。如似手足等。虽报身有漏。而其智无漏。故云。罗汉舍故业。准之可悉。
    疏复次不失法等者。言又从业自分别因相生等者。述义解云。自分因业。有可生自分果之业。此从业生业义也。言如初习业轻等者。述义解云。如作罗网人。初作时恶业轻。然作不已。转久恶业为重。言然又有临终等者。述义解云。有人现行五戒十善。临终起邪见心。堕恶趣等。又现作十恶五逆。临终发菩提心。忏悔生天堂等。如大论引佛经说。应知。
　　言从现行滑利业等者。述义解云。现在虽作善恶之行。将死七日之间。有善知识。为修善者。生净土。为作恶者。堕三途。准之可悉。言滑利者。玉篇云。滑获八反。野玉。案。说文。滑利也。
　　谓滑利不涩也。利害之利亦曰滑也。言业谢过去等者。述义解云。现在时四相所切。过去冥伏时。不为所迁。既言谢过去。故现在之业。四相所切。言曾者。就现在业。又大小四相之中。小四相用但现在。大四相用通三世。故业现在时。虽四相切。而过去时。但小四相切。而大四相不可切。准之可悉。
    疏答曰是义俱不离断常等者。言答此法持业等者。案。硕疏云。不离断常可有二义。一明若有不失法。持业至果者。则名为常。若持业不至果。前灭则名断。二者不失法理数。是无常。则与业同何能持业。若是常者。则是无为。无为何能持业。若是常者。则是无为。无为何能持有为业耶。是无常即堕断。是常则堕常故。不离上断常过。准之可知疏答曰下第二七偈二章等者。言初又二前两偈等者。案。硕疏云。就第一两偈。即为二章。初偈明随缘说世谛不断不常。第二偈明随缘说第一义谛不生不灭。准此疏文。应言。前偈明世谛不断常。次偈明第二义谛不生灭而言前两偈者。前之字谬写耳。述义解云。应言前偈明二谛不断常。谓上半初句虽空不断者。是世谛。次句虽有不常者。是第一义谛。故云。明二谛也。言涅槃云若以声闻心等者。案。彼经第二十四卷云。若依声闻言不见施及果报。是则名为破戒邪见。今取意引之。述义解云。此有二义。一者声闻不知实相。以不知实相心。而言无布施。故名破戒邪见。二者放生是布施。若无布施。即不持不杀戒。故名破戒邪见也。言智度论云声闻之空等者。案。彼论第三十七卷释习应品下末云。下堕声闻辟支佛地者。空相应有二种。一者但说空。二者不可得空。但行空堕声闻辟支佛地。行不可得空。空亦不可得。则无处可堕。复次有二种空。一者无方便空。堕二地。二者有方便空。则无堕处。直至阿耨菩提。今取意略引之。言九道业者。三乘与六道业也。
　　言影师论序云等者。此伪秦长安昙影师。此论序文。今案。彼序末云。以真谛故无有。俗谛故无无真故无有。即虽无而有。俗故无无。则虽有而无。今取意略引之。疏主释云。真故无有。虽无而有。则是不动真际。而建立诸法。俗故无无。虽有而无。即是不坏假名。而说实相。述义解云。于非有假说有。于非无假说无。言真际者。犹真谛空。则非有义。立诸法者。谓假说有。言假名者。犹俗谛法。即非无义。说实相者。谓假说无。所言动者。犹失也。乖也。言虽空而有等者。此影师语。故案。彼疏释此偈处云。真谛空故。虽空不断。俗谛有故。虽有不常。佛以此义。说业不失。如何者。此不失便谓真谛。准之可悉。
    疏若业有性下第二破外人义等者。言答论有多体等者。述义解云。多体者。体犹宗也。
　　言下半罪福等者。案。琳疏云。损害为罪利益为福。若有定性。便不可损益。害岂有罪福之差。准之可悉。
    疏问曰下第五番等者。言仍上最后等者。案。上疏文云。后一偈举烦恼破业。准此疏文。今言。领无因者。即上最后从以烦恼破业之文而起也。而述义解云。以烦恼破业生者。成论者云。以见谛惑润业。以修道惑发业。数人云。以见修二惑润业。以修惑发业此解非也。寻之自显也。
    疏答俱舍论云等者。别记解云。烦恼者正非是因。而业是正因。今案。彼论□□□（二十字缺）
    疏问曰下第六番破业人义等者。言毗婆沙云等者。案。彼论第二十卷无惭无愧品云。问曰。如无明是盖亦是结。爱亦是盖亦是结。何以唯说无明覆。不说爱覆。不说爱覆耶。答曰。或有说者。欲现种种文种种说故。若有种种文。义则易解。复有说者。盖义是覆义。更无有结覆众生慧眼如无明者。系义是结义。更无有结系于众生者。犹如一人有二怨家。一缚其手足。二以土坌其因。是人初缚无因不能有所至。如是无明覆众生慧眼。爱结系之。不能趣向涅槃。以是事故。尊者瞿沙作如是说。以无明覆爱结系故。不善法得生。今以意略引第二说之。言下半立作受二者等者。案。琳疏云。下立作从二者。不一不异实法故。作者神人谢灭于前。牛生于后。是故不一。假名相续转。人受牛所以不异。准之可悉。
    疏答中二偈为两等者。言涅槃经云等者。案。彼经第十九卷。耆婆答阿阇世王言。大王若当于佛所闻无作无受。所有重罪。即当消灭。今取意略引之。疏主释云。佛则能治身法则能治心。具示治身心处则答上言也。无作无受者。此作受毕竟不可得故。是无作无受也。与外道六师所说作无受者。彼唯有无作无受一句。此中有三句义。所以不同。言五逆罪灭者。世有五人不脱地狱。谓五逆罪。世王应具三逆。而一成。余二逆不成。故护财象害佛不成。又欲害母复不成。今正杀父一种。而经云。无量无边罪者。杀父复是杀君。复是须陀洹人。即是无量无边罪。经中说有七逆。足样和上阿阇梨。但今言五逆者。此五逆之中一。故云。五逆罪灭也。
    疏答中三偈为二等者。言肇公用此作不真空论等者。案。彼论云。故放光云。诸法假号不真。譬如幻作人。非无幻化人。幻化人非真人也。康疏解云。此有三读。一者连三句。通为一段。二者譬如经化人为句。后两句相着也。三者譬如化人非无幻人为句。已后为一段。今且从初也。幻化异者。从无起有为化。从有起有为幻也。非无等者。非无者即非地也。非真者即非有也。言答佛化与余人化凡有三异等者。述义解云。佛灭后能留化者。大论第八卷云。诸外道及声闻。灭后不能留化。如佛世尊。自身灭度。后复留化。如佛无异。又第十卷云。有时暂来北天竺月氏国。降阿婆罗龙王。又至月氏国西。降女罗刹。佛在彼石窟中一宿。于今佛影犹在。有人就内看之。即不见。出孔遥观光相如佛。又西域记云。北印度那揭罗曷国城西南二十余里。至小石岭深涧。东岸有大洞穴。瞿婆龙王之所居也。昔有佛影。焕若真容。近代已来人不遍睹。至心祈请。暂视不久。此龙请佛常居此窟。又请诸弟子。恒受我供养。佛即告龙。吾涅槃已后。为汝留影。遣五罗汉常受供养。汝若毒心起时。观吾留影。以慈善心。毒心当止。此贤劫中当来诸佛。悉以慈悲。为汝皆留影也。言毗婆沙云佛但说于七使等者。□□□□（三十四字缺）
    言分别七使为九十八者。所言七使者。案。康疏云。从事分阿毗昙论云。谓贪欲使。嗔恚使。有爱使。慢使。无明使。见使。疑使。能众生回转三界。故名为。此七使中第一及第三是贪。第二是嗔。其余是痴。此则分别三毒。为七使也。准之可悉。言九十八使者。案。琳疏云。依毗昙。约三界五行。下欲界有三十六。苦下具十使。谓贪。嗔。痴。慢。疑。身见。边见。见取。戒取。邪见也。集下七。除身边二见及戒取。灭下七。亦除三也。道下八。除身边二见。思惟有四。谓贪嗔痴慢。合三十六使也。以界五行下三十一。若下九。除嗔。集下亦。除身边二见嗔及戒取灭下六。如集。道下七。除身边二见嗔。思惟下三。谓贪痴慢。合有三十一。无色界五行下亦三十一。与色同。三界合九十八使。准之可悉。言又成论破九十八云等者。案。彼第十一卷杂问品第一百三十八云。问曰。若尔者不名九十八使。答曰。诸使随地断。不随界。故不限九十八也。聪法师疏解云。问意是十使通迷四谛者不名九十八使。应欲界中三十。色界中四十。无色中四十。合百二十八使。以思惟十二。足前百三十二使。答意并破数义。汝义义云界。制立九十八使。而断诸使。随地断。。不随界断。若尔汝使头数。应不限九十八使。何者。明无漏智断使者。断欲界中。四谛下三十二使。断色界中四谛下二十八使。断无色界中四谛下亦尔。断欲界中思惟四使。断初禅思惟三使。断第二禅思惟二使。乃至断非想思惟三使。都合百十六使。若以有漏等者智断使者。断欲界三十六使。断初禅三十一。乃至不用处三十一。都合二百五十三使。故言不限九十八使。若论主制立九十八使者。约小乘教门。此门众生。不离三界过患。故同数义制立。论主欲破迷通门执教门曲执。故举迷四谛理通门一边执别门偏破耳。今取意引之。言九结者七使者。案。琳疏云九结者谓贪。嗔。痴。慢。疑。见结。他取结。悭结嫉结。述义解云。七使者。是根本也。悭嫉是支条也。七使与悭嫉。为九结。故云。根本也。悭嫉是支条也。七使与悭嫉。为九结。故云。根支合说也。言十缠六垢等者。案。琳疏云。十缠者。谓嗔。慢。睡眠。调。悔。无惭。无愧。悭。嫉也。六垢者。谓恼。谄。诳。高。恨。害也。述义云解云。十缠之中七但在欲界。三在色界。就三之中。谄诳于初禅发也。憍至于第四禅也。疏主解云。五钝使为五结也。身见邪见边见此三见。为见结也。戒取见取。为他取结。合五利。为二结也。十缠之中偏举悭嫉者。杂心云。此二但是不善。又是独头而生。故偏取之。婆沙云。为帝帝修罗故。偏取悭嫉。入于九结。帝释悭甘露食。嫉修罗美女。修罗悭美女。嫉帝释甘露食也。故说悭嫉。入九结中也。准之可悉。

疏第八卷  观法品第十八

    疏此所以来者凡有三义等者。约此品来由。凡有二门。第一明品来由。次问法是何义下第二。明品名目。初中有二。第一明远来由。次近从业品生第二。明近来由。初中有三。第一约通方观行。以明来由。第二约破病。以明来由。第三约实相体用。以明来由。此文初也。言通方者。述义解云。犹泛论之异名也。
    疏二者破病故来等者。此下第二约破病。以明来由。于中有二。初约总别观。以明来由。次问答显来由。此文初也。言论有总别破等者。述义解云。此论因缘品中破四缘。七偈中分为总别也。言经明广略等者。述义解云。如大品经说般若道有广略等也。
    疏问为破颠倒法等者。此下第二问答以显来由。凡有三问答。如文。言又此论二十五品大开三意等者。述义解云。此事前后相违。何者。初大科处云。二十五品分为二。初二十一品。破世间人法。辨大乘观行。后四品破出世人法。辨大乘观行。就二十一品。分为三。初十七品破邪执。明实相。次一品明得益。后三品重破执明实相。今此处二十五品。分为三。初二章加前三。从破时品以十七品。重破执明实相。言虽广略。而意旨同。言答依智度论解习应品等者。案。彼论第三十六卷释习应品中。佛告舍利弗言。菩萨摩诃蒴习应五阴。十八界。四谛。十二因缘。一切诸法空。若有为若无为。是名与般若相应（乃至）第三十七卷释习应品下半卷。广说菩萨习应身若。故云。初说菩萨习应身若。言次中章明得益等者。案。彼论释习应品下第三十七卷云。舍利弗。菩萨摩诃萨。能如是行般若。恶魔不能得其便。世间众事。所欲随意。十方各如恒河沙等。诸佛皆悉拥护是菩萨。令不堕二乘地。四天王天（乃至）阿迦贰吒天。皆悉拥护是菩萨。不令有碍。是菩萨所有重罪。现世轻受。何以故。是菩萨用普慈。加众生故。言辨得益音等者。同卷次下文。亦明习应。广说如彼。论主释曰。相应有二种。一者心相应。二者应菩萨行。所谓生好处。值遇诸佛。常闻法正忆念。是名相应也。言如来说经等者。如来说大品经。既有此三。龙树菩萨造论。亦有三义。不可异人也。述义解云。明得益者。由悟实相。随分证三乘果等是也。
    疏三者自上以来明实相体等者。此下第三约实相体用。以明来由。于中有二。初直明体用。次问答以显体用。于中有二。即问与答。如文言九十六术皆云等者。□□□（二十八字缺）言阿毗昙人以四真谛理名之为实者。案。杂阿毗昙心论第六卷贤圣品云。入法中总观。得法真实相。此四是无常空无我非乐。疏解云。此一偈明总相念处。入法中总观者。入怀缘法念处中。总观一切法。得真实相者。离常乐等例。名真实相此四是无常空无我非乐者。四念处。皆是无常。及以非乐。又论第七卷定品云。真实不颠倒。谓四真谛。又第一卷界品云。真实者。四圣谛不颠倒。谓以学八忍八智。见彼真谛。故名见真实。疏解云。真实者。涅槃果法也。四圣谛者。此四为圣人所成就。故名圣谛。不颠倒者。上解谛义。故婆沙云实是谛义。审义。如义。不颠倒义。不异义。是谛义。准之可悉。言成论云唯一灭谛等者。案。彼论第十六卷一谛品云。问曰。若不以四谛得道。以何法得道。答曰。以一谛得道。所谓为灭。准之可悉。言南方大乘等者。述义解云。成实论师云。真谛四忘故。四句之所不及。是究竟义。故云。真实。问。今宗真谛与彼何异。答彼是开门真谛。故不究竟。今宗合门真谛。故是究竟。故知异也。言北方实相般若等者。述义解云。智度论师云。实相非般若。以能生义故名般若。问。此与今宗何异。答。约实相有二。谓体实相。用实相。彼是用实相。今宗是体实相。故知异也。言乃至摄大乘学者等者。述义解云。旧摄论师云。阿梨耶识转微之时。名阿摩罗。是即涅槃。故彼引论云。生灭不生灭。合名阿梨耶。然则生灭为阿梨耶。不生不灭。为阿摩罗。此约细时言之。具明如名记第二卷也。言今总而究之等者。述义解云。大论之中具举四论。有无名不实论。亦有亦无。名二边论。非有非无。名愚痴论。非非有非非无。戏论。论准之可悉。言故涅槃云等者。案。彼经第三十卷陈如品末云。善男子。是相法界。毕竟知第一义谛第一义空。下智观故。得声闻菩提。中智观故。得缘觉。上智观故。得无上菩提。法宝疏解云。第三辨观不同也。是相等者。牒前实相等四也。下智观故以下明。三乘人观彼四法。浅深不同。得果异也。今取意引之。言故净名经云等者。此即彼经中卷观众生品文。今略引。具如明记第四卷。而言从无住本等者。疏主解云。由无住故想倒。想倒故分别。分别故贪欲。贪欲故有身。既已有身。则善恶并陈。善恶既陈。则万法斯起。故云。从无住本住一切法也。而言无住者。是诸法实体。为一切法本。既称无住。则绝四句妄百非。言断虑穷。然则实相无有本。准之可悉。言今举其二等者。述义解云。问。我无我是明。今何故言体用。答。我无我之非我非无我义。即是体故。即而言也。问。一乘具体用。今何故但就用。答。一乘之言教。就于实相开。若一乘所诠之理。即是体也。五百部乃至图书谶记。由如此书。应悟实相。故皆是实相之用也。
    疏宾众业品生等者。此下第二明近来由。案硕疏云。此品来者。从前品生。上外人执业行。为救有诸法。论主即破。外人即云。若尔都无业行果报。便堕断见中。论主答。虽空不断。虽有不常。此论所说离断常。既不断常。即无生灭。彼云。若无生灭无有业行果报者。今那现见有果报事相显然。既有苦乐果。验知有善恶业行。故前品末。论主。举幻化复化作人为答。化人相色显然对眼。而实缘无所有。业是亦尔。外人因此稍欲生信。但未知苦为能得悟。即请同行方法。论主示其观行方法。故云。观法品。准之可悉。
    疏问法是何义等者。此下大段第二段问答以释品名义。文中有二。即问与答。如文。言如云正法等者。此即六十花严经第三十五卷普贤菩萨所偈文。今略引第一句。疏主释云。夫正法性。非有非无。非亦有亦无。非非有非非无。故言。远离一切趣。此则一切诸法之本。诸佛菩萨得正法根本。故名圣人。谓佛如来登地以上大菩萨等。得正法性。故名圣人。准之可悉。言又云一切无碍人等者。此亦花严经第六卷中普贤菩萨答文殊问之偈文。今略引之。述义解云。一切无畏人者。诸佛悉离烦恼业苦诸怖畏事。故称无畏。一道出生死者。举一道之利益。以体道之人必离生死故。自他俱以一乘之道。出于生死。如法华云。我及诸子若不时出。必为火烧。虽复自他以一道俱出生死。而今唯论众生。何者。若有无畏之人。何言从生死出。其所言。出为开生死为不开耶。若方开者。虽言为出犹于内。若不开者。无生死处应言出。是故若不言从生死出者。即知出于生死外。故是有畏人。既言从生死出。故知。即在于生死内。是故为无畏人。然即出生死者。了悟生死涅槃无二。乃名出生死耳。虽出生死。而无所出。是故无出而出。出而无出。如此妙悟。悟诸众生。令出生死。以此半偈证前他义。准之可悉。言二者体名法等者。述义解云。身口色声是教。由此显理故。又色心自体。是诠表之教。以此色心。诠非色非心之法故。此色心空义。是理教也。言大论十八卷明识所缘法等者。案。彼论第十九卷释初品中三十七品第二十云。问曰。法念处是外入摄。云何言观内法。答曰。除受余心数法。能缘内法。心数法是内法。缘外法数法。及无为心不相应。是为外法。复次意识所缘法。是名为法。如佛所说。依缘生意识。是中除受余心数法。是为内法。余心不相应行。及无为法。是为外法。今取意略引之。慧影疏解云。问曰法念处下。第四次释法处中三种观也。法念处既是法入。为意入所缘。故云。外入摄也。答曰除受者。乃属法入摄。但四念处分受。既属受念处。故云。除受也。余心数者。即是想数行数。法念处中此之二数。是心法。故能缘内外。若缘内法者。即属内法念处也。此数等若缘外者。即属外法。心不相应行等。故宜是外法也。如佛所说以下。明依缘生识。缘内法名内缘。外法名外耳。缘能生识。故间识缘时。诸数必随。除于受数。余随意想行数等。以随意故。意识属内。此数亦随。得云属内法外法。内外法亦如是也。然述义云。大论第十二卷云。一切法者。识所缘法。是一切法。所谓眼识缘色等。复次智所缘法。是一切法。所谓若智等。今略引之。识所缘法者。是意识所缘法。就因位中智所缘法者。就佛果智也。今谓不尔。以前为正也。言外道亦有此三法者。述义解云。一轨则名法。谓二十五谛法是。二身体名法。如内色等法是。三神所缘法。如内意所缘法是也。
    言数论因明此之三法等者。□□□（三十八字缺）言十地经云等者。案。花严经第二十七卷十地品第七地偈文云。若到于第八。菩萨智慧地。尔时过意界。住于智业中。（乃至）第九地。偈云。譬如幻化示种种身色。如是诸身相。皆无有实事。今取意略引二处文。言问净名经云等者。案。彼经中卷文殊问疾品有此文。所引全同。疏主释云。此下第三将欲寻物病原。故前断义菩萨自断乘及空等三病。今复欲断众生三病者。实无三法可除。但除空谓病耳。如眼病见空花。但治眼病无空花法可除。故云。不除法也。又一义不除法者。但破众生执性有等病。不除因缘假名法也。故涅槃云。但断取□。不断我见。我见者则佛性也。此二各有其义。非无两释。准之可悉。
    言二者涅槃经云等者。此即彼经第五卷末文。今略引之。疏主解云。唯断取□不断我见者。他云。但断假实二惑。不除假实二境。故言。唯断取□。论人言。但断虚忘取□。不除法即法门也。今谓净名经云。但除其病而不除法。释此文有二。一义言。但除心谓分别无所立可除。故言但除其病而不除法。此非今文意也。二者便除理外有所得取等。不除理内假名四句。以其我无我等因缘佛性义故。论云。诸佛或说我。或说于无我等。是今文意也。若有所我无我四句。此即竖论。若无所得我无四句。此是横辨。何故尔。有所得四句。是逐执辨。一人执有我。以无我为破。复执无我故。以亦我无我为破。如是乃至四句故是竖论。若无所得我无我等四句。因缘具足。即是佛性。故是摄论也。问。若不除理内法者。与地论不除法界法门。若为异耶。今明彼法门始终常有不可为无。成论人云。假实两境。今明因缘有。岂有法之可有变。此故大异彼也。
    疏前问意云从因缘品等者。言若以实相入实相等者。案。大品经第三十六卷实际品云。须菩提白佛言。若实际即是众生际。菩萨即为建立实际于实际。佛言。须菩提。实际不可建立于实际。今菩萨行般若时。以方便力故。建立众生于实际。今菩萨行般若时。方便力故。建立众生于实际。实际亦不异从生际。实际众生际。无二无别。大论第九十卷释云。须菩提意谓。菩萨为度众生。故行般若。佛意众生假名虚诳。毕竟不可得。菩萨为一切实法。故行般若。实法即是实际。准之可悉。
    疏答灭我我所名为入等者。言发今学大小乘人等者。述义解云。言菩提是所证者。就理言也。言花严云如来深境界等者。彼经第六卷明难品中文殊所说偈文所引全同。法藏师疏解云。此偈答境界。上半举所入法。此通二义。一齐者等也。谓齐等虚空。则色真如为所缘境也。二齐分齐也。谓齐法性真空已去是佛境。又上句深。下句广也。下半明众生证入。言无所入者。以众生则法身。故无更入。如常在虚空。岂得更言入虚空也。准之可悉。言大集经云等者。案。彼经第十八卷末云。不可说菩萨语无所众菩萨。观诸法等。名之为佛。（乃至）无转无说。故名转说。无入之入。名为法入。无门之门。名为法门。今略引之。言亦如开般若宗身子问答者。案。大品经第一卷末。舍利弗白佛言。菩萨云何应行般若。佛言。行般若时。不见菩萨。不见菩萨字。不见般若。亦不见我行般若。亦不见我不行般若（乃至）菩萨行般若时。不见一切名字。不见故不□。今略引之。言智度论第一卷等者。案。彼论第一卷末。如是我闻一时。释论第二云。如说阿陀者经。摩犍婆提耆难中言。决定诸法中。横生种种想。悉舍内灭故。云何当得道。佛答言。非见闻常知。亦非持戒得。非不见闻等者。非不持戒得。如是论悉舍。亦舍我我所。不取诸法相。如是可得道。摩犍提问曰。若不见闻等。亦非提持戒得。非不见闻等。非不持戒得。如我心观察。持哑法得道。佛答言。汝依邪见门。我知汝痴道。汝不见妄想。尔时自当亚。今略引之。慧影师疏解云。此中问答临文当广说。而难言决定法者。彼执言。但外法可舍不舍内法。决定如此。内法者。即是神我。佛云何于此决定法中。或复说有。或复说无。故难佛云。横生种种想。若舍内法者。则无得道人。内法既舍。谁复得道。执此义故。所以难佛。云悉舍等也。此人执云。外法一向定可舍。是断见。内法决定不可舍。是故常见。故佛举非见非不见闻等中道实义。来破其境。令入中道。不知佛法圣人。若则已般若为心。论其语也则诠谈实相。文字性离语无语相。即是解脱。不解脱不解其指。故言。行亚法得道也。佛答意云。汝之妄想。不见此理。故自言。持亚法得道。若汝汝所见者。明若离持戒亦不得道。执着持戒相。亦汝自当行亚法。非佛法中持亚法也。应云汝妄相不见尔时自当亚。但婆罗门语多倒。故乃云汝不见妄心耳。一云。非见闻等已下二句。明离有见。非不见闻等已下。明离无见。如是论悉舍一句。双离二见。亦舍我我所一句。离非有非无见也。不得道内外两妄。乃可成圣。故云。如是可得道也。述义解云。摩犍提者。外道名也。偈者。为通此难。而佛说偈也。行亚法得道。此就亚亚。汝尔时自亚亚此就善亚亚者。离着之义也。
    疏偈本关内旧分之为三等者。言关内旧等者。□□□□□（二十九九字缺）言近代人云等者。案。康疏云。此偈文而诸家不同。择善斯从不善斯改。深师最往今所据用。然取其意。不取其言也。十二偈分为三章。初有五偈。明小乘观行。破小乘所破之法。解声闻人悟入实相。次有六偈明大乘观行。破大乘所破之法。解菩萨人悟入实相。复有一偈。明中乘观行。破中乘之法。解缘觉人悟入实相。准之可悉。述义解云。言近代人者。疏主同时人也。言又依长行末等者。案。此品长行末云。佛说实相有三种。若得诸实相。灭诸烦恼。名为声闻法若生大悲。发无上心。名为大乘。若佛不出世无有佛法时。辟支佛因远离生智（乃至）少观厌离因缘。独入山林。远离愦闹得道。名辟支佛。疏主释云。下第二别释。即是偈中三章。初释第一声闻法。若生大悲下。第二释菩萨法。若佛出世下。第三释缘觉法。盖是青目自闻偈为三。准之可悉。言一师相承开之为五等者。案。硕疏云。答中有十二偈。开为五。初一行半。明除我与我所两病。次第二有一行半。明得无我慧。第三二行。明二种涅槃。第四五行。广序佛教。第五两行。明三乘人得不同也。述称解云。古旧三论等也。
    疏就初五偈明声闻观等者。言上半破即阴我者。案。琳疏云。如毗昙。明只阴其人。成论复有即阴。若作此计。同外道计有神我。故破云。我即为生灭。准之可悉。言下半破离阴我者。案。琳疏云。如成论。明搅阴成人。别有假人异阴。此同外道所计神如虚空等。准之可悉。言又云我有赤白等四色者。案。成实论第十卷身。是品云。有人见神如麦如芥子等住于心中。婆罗门神白。刹利神黄。远神赤。首陀神黑。案。大经第八云。却后数时先逃王子。从国还来本云。复得为王。既登王位。复问诸臣。汝见刀不。答言。大王。臣等皆见。覆复问言。其状何似。答言天子。其清净如优□罗花。复有答言。形如羊角。复有说言。其色红赤犹如火聚。复有答言。犹如黑蛇。时王大笑。卿等皆不见我刀真实之相。法宝师疏解云。第五圣复本化。辨邪异圣喻也。待此众生道机熟时。先去菩萨还来现化。名后数时。先逃王子等者。先云菩萨。成佛度人。名得为王也。既登王位等者。微愤责实也。延云。如优□罗花等者。喻彼外道四色之我。外道计。婆门神白。刹利神黄。毗舍神赤。首陀神黑。准之可悉。言又云我如净珠等者。案。成实论第十卷身见品云。又违观陀中说。冥初时。大丈夫神色如日光。若人知此。能度生死。更无余道。小人则小。大人则大。住身窟中。有坐禅人。得光明相。见身中神。如净殊中缕。如是等人计色无我。述义解云。大论第十二卷中。有人言。神在心中。微细如芥子。清净名为净色身。更有人言如麦。有言如豆。今取意引。亦可推外道经书也。此文不当。更可推求也。
    疏若无有我者第二明法无我等者。言十八卷。论主引小乘经云等者。案。彼论第十八卷释初品中般若第二十中云。空门者。生空法空。如频婆当罗王迎佛经中。佛告大王色生时但空生。色灭时但空灭。诸行亦尔。是中无吾我。无人无神。无人从今世至后世。除因缘和合名字等。众生凡夫愚人逐名字求实。如是等经中。佛说生空法空者。如佛说大空经中十二因缘无明乃至老死。若有人言是老死。若言谁老死。是皆邪见（乃至）若说谁老死邪见。是名生空。若说是老死名法空。乃至无明亦如是。慧影疏解云。此就小乘解。先引大空者。声闻法中。以法空为大。故引大空经。解法空也。凡小乘经。明生空亦不尽。明法空亦不尽。于众法中有。是故名众生也。若说谁老是邪见名生空者。谁即是人我等。为执实有人我等法是老死。故是邪见。谁老死谁老死不可得此明无人可老死。故云。谁死是生空也。是老死者。若执□实有此老死定是老死。故是邪见。是老死者。明是老死法无实不可得。是老死法空故。故云。是老死法空。今欲取法空。但举生法空义。成法空义。准之可悉。言楞伽摄论等明小乘但得人空者案。入楞伽经第七卷。大慧菩萨白佛言。复说。诸声闻得入无我。而不得法无我空。又第四卷云。佛告大慧。声闻辟支佛未证法无我。未得不可思议变易生。案。梁摄论第十二卷未云。释曰。所知分中。复有二种。谓人法二空。声闻于知分中。但通达人空。止于苦等四谛。生无漏智。今□略引之。
    疏灭我我所故下第二明禀教得益等者。言亦是有为无二解脱者。疏主解云。五分法身解脱身。谓有为解脱。数灭涅槃是无为解脱。大乘法中。明二智以为解脱。不二而二。开因果不因果中二智。为有为解脱。果门权实。谓无为解脱。述义云。五分法身者。戒。定。慧。解脱。解脱知见。戒者。一切无漏戒。定者。一切无漏定。慧者。一切无漏缘有为慧。解脱者。一切无漏胜解。解脱知见者。缘一切无为解脱无漏智。此五胜故。积众多故。偏立为身。就五阴相摄者。初一是色阴所摄。后四是阴所摄。戒以无学身口二业为体。定以行阴所摄定数为体。解脱以行阴所摄胜解为体。即旧云。解脱数乃是小乘。通大地中解脱教。不异凡夫解脱数。解脱者。前念缘青。第二念即缘异。以即离义。名解脱也。世亲论明。云何胜解。谓于决定事。即知所了。印可为性。若就常无常。因位二智。名有为解脱。果位二智。名为无为解脱。若就有相无相判之。若此因位。皆此果位。皆是有为解脱。准之可悉。
    疏内外我我所下第二明二涅槃果等者。言一云子缚尽等者。疏主解云。一约乘明余无余。烦恼尽为有余。望后犹有余身智在。约后别前。名前以为有余涅槃身智尽竟。望后更无余身智在。故曰无余。述义解云。犹有余累者。就未除报身也。言肇分云等者。案。涅槃无名经论第一折穷窍体中云。将绝朕于九止。永沦大虚。而有余缘不尽余迹不泯业报犹魄圣智常存。此有余槃涅槃也。今取意略引门之。述义解云。此结名字。谓化法身。已绝六道三乘之业。永证寂灭涅槃之乐。而为化道所化有缘。本愿力故。存于身智。名曰有余也。言余缘者。谓所应度人天之类。不尽犹无边之异名也。如言众生无边。余迹者。谓本愿力。由初发心起大悲。愿尽众生际。未穷尽空故尔。是曰泯尽也。又云。夫大患莫若于身有身。故灭身。以归无。劳勤莫先于有智。故绝智以沦虚。述义解云。此初明灭身身智。谓身患最大无比。故曰莫若。于作业中智勤最先。故曰莫先。圣人之灰身灭智。沦于虚无。而永为为患苦所牵。广说如彼。言大乘余无余等者。疏主解云。一就大乘。说余无余。五住因尽为有余。二生死心为无余。所以然者。金刚心断变易因尽。而变易果犹存。有余累故曰有余。佛果为解脱道起。则无复因患。变易生死果。亦已则无累故。无余累故。故名无余。问。若尔小乘金刚心。断分分段因尽。分段因尽分段果犹存。罗汉果作解脱道起。分段因既尽。分段果亦应无。答。不类佛解脱道起。此是常智此。常智起即是常身起故。无常身即谢。小乘解脱道起。此是无漏者。非是变易报。不得言智起变易报亦起。分段报即谢。所以然者。无漏智是变易因。故云。无漏业因。无明为缘。感变易报。所以无漏起时。非变易报起。是故分段报不即无。问。要待佛果常身起。无常报方无者。亦应要得变易报起。分段报方无。答。非类。断分段因尽。而灰身灭智。分段报任动无变运无变易报方起。如人谢故天报起。不由天报起故人报谢。佛果法身。与此非类。要由解脱起。解脱道是法身。故法身起。变易报方无。所以非类也。问。金刚心类变易因尽。即名有余涅槃者。亦应金刚断变易因尽即是尽智。答。此是一类义。要由佛果起。方名尽智要由佛果起。方名有余涅槃。但约佛果。望因尽义边。为有余。望果尽义边。名无余耳。非金刚心断惑即名有余涅槃。问。若尔。金刚心断惑不尽。答。虽尽要待解脱道起。证惑无处。始相去离故。金刚心未得尽智。未得涅槃名。问。若佛果起。变易因果即无。若尔岂非生死断为断见。佛果起为常见。答。有所得人作此解者。则堕断常。今明悟变易因果本来无生。故名为断。非前有法断即今无也。又云。小乘前得有余。后得无余。大乘一时而得。但举佛果。望于二患。无因患边。说为有余。无果患边。说为无余。准之可悉。而言小乘前复得二涅槃者。若就体论之。是同时得。今就用而言。故云前后得也。言大有得无余者。疏主解。金光明三身品凡有十五门云。五约涅槃论三身门。应化二身不住涅槃。以二身念念灭数数出现故。不住涅槃。法身不住槃涅槃。槃涅槃者。又涅槃也。法身既常不入灭也。次明三涅槃义。二身是有余涅槃。以二身非究竟故也。法身是无余涅槃。以法身是究竟故也。三身合论。是无住处涅槃。法身不住生死。二身不住涅槃。名无住处。准之可悉。述义解云。法身自利。自利德满。故为无余。应化利他。利他未满。故为有余也。言以其俱灭二着等者。以不着生死与涅槃故。言七卷金光明经等者。此经有五译中。第二梁代真谛三藏译。本于四卷经十八品加三身净障满愿最净地四品而为七卷。今此三身品在彼经初卷也。言摄大乘明四种涅槃等者。案。梁摄论第十三卷初云。释曰。二乘与菩萨。同以惑灭为谛。二乘惑灭。一向背生死起槃。菩萨惑灭。不背生死。不背涅槃。故异。二乘菩萨此灭于四种涅槃中。是无住处。一本来清净涅槃。二无住处涅槃。三有余。四无余。菩萨不见生死涅槃异。由般若分别生死。即住生死。若分别涅槃即住涅槃。菩萨得无分别智。无所分别。故无住处。真谛三藏解云。此四涅槃。同以真如为体。由约四位。以立名四名。就凡夫位。立自性清净。就菩萨位。立无住处。约二乘位。立有余。就如来位。立无余。而无余等云是道果。自性清净。不名道果。且无住涅槃为道果者。由悲智故。生死涅槃。俱无所住。故仍为目。当知始从初地以上。无分别智。及与大悲为体。准之可悉。言大小合论等者。案。腾鬘经中第六说无边圣谛章云。是故世尊。有有为生死无为生死。涅槃亦如是。有余及无余。疏主解云。分段名曰有为变易名曰无为。分段之因。名为有漏。变易因名无漏。分段果名有为。变易果名无为。对界内有。语界外为无漏。然实是有漏对界内有为。名界外无为。然是有为也。得无为人所得涅槃。名无余涅槃。未得无为所得涅槃也。名有余槃。望大后犹有涅槃。在故名有余。此是将后别前。故名有余。佛性论云。二乘有三种除。一烦恼余。谓无明住地。二业余。谓无漏业。三果报余。即意生阴。准之可悉。
    疏诸佛或说下第二明菩萨观等。言即是法花者案彼经第一卷方便品比丘偈云说佛智慧故诸佛出于世。唯此一事实。余二则非真。今略引下半偈文。疏主解云。。此一行揭智慧故唯之一有事出章门。上标为大事故世。下半举真伪释成佛。唯一事实。余二非真。是故诸佛但为一事故出世。问。上言无二无三。今何故乃云二非真耶。答。前明无二。谓无缘觉。我三明无体闻。即是今文二非真实。但上明其俱无。今明方便说有但非实有耳。准之可悉言又本得大等者。述义。真解云。犹由大成小也。言又下长青目者。案。此品下长行云如般若中说。菩萨有我亦不行无我不亦不行。述义解云。此大品经第二卷文。故云。佛告舍利弗。菩萨行般若。不习色色我。不习色非我。受想识亦复如是。又第五卷云。须菩提言。若菩萨欲行般若时。不行色受想行识我。不行色受想行识无我。今应引第五卷广。准之可悉。
    疏就初为等者。言如毗昙等者。案。杂阿毗昙心经七卷智品云。名则十六行。事或说十六。于十六行。除闇非无漏。长行释云。名则十六竺得。谓无常苦空非我。因集有缘。灭止妙出。道正迹乘。众缘所持故无常。逼迫故苦。我所见对故空。我见对治故非我。种子法故因。等起故集。相续故有。成就故缘诸阴尽故。三在息故止。离内恼故妙。离外恼故出。趣向故道。巧便故正。等趣故迹。至究竟故乘。准之可悉。言又如成实者等者。案。彼论第十卷身见品第一百三十云。问曰。若说无我。亦是邪见。此事云何。答云。有二谛。若说第一谛有我。是为邪见。若说世谛故有我。第一义谛故无我。是为正见。今略引之。聪法师疏解云。若说第一义谛有我者。违第一义谛有我是为身。何者。第一义谛。即是假名我。举体不可得。假名从众缘和合故有。若推寻其体。举体不可得说。即是第一义谛。而汝有真实见我。不可分析。故乖违举体不可得第一义。故说。违于第一义真我即是为身见也。苦说世谛为无我是为邪见者。是说重方三世谛假名。即是为邪见。上来第一一事。双非偏执若说世谛下。第二举是显非。准之可悉。言智度论云等者。此即彼论第一卷文。今略引之述义解云。言人等者。等取柱瓶乃至万物。如此诸法俗谛故有。真谛故无也。
    言若论具足半满等者。述义解云。理教具足。权实具足。乃名满。故云。非我无我等也。
    疏诸法实相者第二两偈释章门等者。言故天女诘身子云等者。案。净名经中卷观众生品云。天曰。言说文字皆解脱相（乃至）所以者何。一切诸法是解脱相。疏主悉云。天曰等者。汝乃知解脱无言。而未悟言即解脱言。所以者何等者。释上方即解脱也。一切法皆是解脱。岂独文字异解脱乎。今取意引之。言四生不能生等者。案。涅槃无名论第一开宗云。六趣不能摄其生。力负无以化其体。述义解云。六趣不能等者。明离生义。谓凡夫等受生。不过六趣。然大涅槃已超六趣。必不能令摄其生也。力负无以等者。明不变义。无常大力虽负万物以令变化。而不能变涅槃之体。言力负者。即是无常变易之义。广明如彼。准之可悉。言智度论四十一卷解等者。案。彼论第四十三卷释集散品下云。经曰。舍利弗复问须菩提。云何是色性。云何是受想行识性。云何乃至实际性。须菩提言。无所有是色性。无所有是受想行识性（乃至）无所有是实际性。影疏解云。更广历法。明所以不可得义。准之可悉。然述义解云。诸法因缘和合生。无有自性自性毕竟空故。法性不见诸法。色性不见法性。法性不见色性。乃至识性亦如是。今取意也。言又天主叹须菩提所说等者。案。大品经第十三卷云。佛语帝释言。五阴但假名。须菩提不坏假名而说诸法相以所者何。诸法相无坏不坏相故。须菩提所说。亦无坏不坏。今略引之。琳法师疏解云。相即是体。即不用阴为体。准此疏文。今言。相者。即是体相也。即实相是也。
    疏一切实非实下第二等者。言此释即是体相也。即实相是也。实无等者。所言无者。□□□（二十三字缺）言上根人云等者。所言个者。玉篇。柯贺反。广雅。个凡也。说文。竹筊也。有本作筒字。玉篇。莫耨反。７苍竹也。述义解云。个者彼也。所谓涅槃也。言又正将此文望今摄大乘等等者。案。梁摄论第五卷释应知胜相第二云。论曰。一依他性相。二分别性相。三真实性相。依他性相者。本识为种子。虚妄分别所摄诸识差别。释曰。由本识能变异。作十一识。本识即是十一识种子。又云。论曰。如此等识。虚妄分别所摄。唯识为体。释曰。如此等识。即显十一识及四识。一切法中唯有识。更无余法。故唯识为体。此体由有故。异分别性。由虚妄分别性摄故。异真实性。此性非实有非实无。故不免虚妄。此虚妄是其性故。说虚妄分别摄。又云。分别性相者。实无有尘。唯有识体。显现为尘。是名分别性相。释曰。如无我等尘。无有别体。唯识为体。不以识为分别性。识所变异显现。为我等尘。无而似有。为识所取。名分别性。论曰。真实性相者。是依他性。由此尘相永无所有。此实不无。是名真实性相。释曰。虚妄义。永不有显现因。由显现体不有故。亦不可得。譬如我等尘。显现似实有。此显现依证比圣言三师。寻求其体。实不可得。如我尘。法尘亦尔。永无有体。故人法皆无我。如此无我实有不无。由此二种尘无有体故。依一不可得。亦实有不无。是名真实性相。准之可悉。言天亲之意等者。述义解云。旧梵本云。婆薮般豆。此云。天亲。原夫天亲立三性旨。良与龙树正观之风。义趣同焉。岂乖反哉。言而学人等者。述义解云。西方护法难陀戒贤等师。乃至唐界泰廓基测等僧也。
    疏是名诸佛法者第二结四句教意等者。言旧义但得等者。述义解云。亦实亦非实之句。名为一枝也。言智度论云等者。此即彼论第二十七卷文。今取意略引之。疏主解云二乘得小空。如毛孔空。菩萨得空。广遍如十方空。广明如记第三卷也。言问经何处等者。述义解云。实不实非实非非实。是名三方便也。
    言答大品如化品云等者。此即彼经第三十九卷。佛告须菩提之中文。今略取之。言又云菩萨等者。案。大品经第二十八卷末。须菩提言。菩萨行般若无真实不可得。何况真实。乃至行一切种智死真实法不可得。何况真实。今取意略引之。言问度论等者。案。彼论第一卷释悉檀处云。如摩诃衍义偈中说。语言尽竟。心行亦讫。不生不灭法如涅槃。说诸行处。名世界法。说不行处。名第一义。一切实一切非实。用一切实亦非实。一切非实非不实。是皆名诸法之实相。疏解云语言尽下四言偈成者。初一行明。第一义中离诸一切相。古今常湛如性净涅槃也。后一行偈约二谛。明第一义悉檀体也。次一切实下七言偈成者。作二意释之。一解云。一切实者明真谛。一切不实者明俗谛也。及一切实亦非实者。明诸凡夫以声为实以响为虚。诸小菩萨亦复如此。以涅槃为实。性死为虚。今言涅槃皆不实。故云。及一切实亦不实也。故仁王经云。声与响俱空也。花严经云。生死与涅槃。二俱不可得也。一切非实非不实者。明大菩萨解诸法故。亦不以涅槃为实。故言。一切非实亦不。以生死为虚。故言非不实。故花严云。生死非杂乱。涅槃非寂静。若有生死可生死。则生死可杂乱。既无生死。故生死非杂乱。有涅槃可涅槃者。涅槃可寂静。今既无涅槃。有何涅槃可寂静。故言。一切非实非不实。次释如彼。言所绝之理等者。述义解云。绝四之理。绝有相等相四句心。故去。所绝之理绝心也。知绝四之理。此心亦绝四句。故云。绝理之心绝也。言答具二义等者。述义解云。三人有三根之事。易故不解。但解一人有三根也。
    疏自知不随他第二示得解人相等者。言答造论影傍等者。述义解云。影犹随也。言故大品云等者。案。彼经第十三卷中善知识品第五十二末云。须菩提言。是深般若谁能信解者。佛言。有菩萨摩诃菩萨。先于诸佛所。久行六度。善根纯熟。供养无数百千万亿诸佛。与善知识相随。是辈人能信解深般若。须菩提白。能信解是深身若有。有何等性何等相何等貌。佛言。欲嗔痴断离是性相貌。是菩萨即能信解深般若波罗蜜。今略引之。言论解云三毒断等者。案。大论第七十一卷释善知识品末云。须菩提问。佛法是甚深微细。谁当信解者。佛答。说久行等因缘能信。更问。久行等人有何等相。佛答。是人离三毒心。亦不见是离。深入诸不实相故。问曰。是人未得无生忍法。云何言断三毒。答曰。断有二种。一者根本断。二者薄少断。此中说薄断。行者不分别是断是烦恼。何以故。烦恼相颠倒不定。故烦恼即是断。是故言离。今略引之。
    言趣智品明行般若人明五种相等者。案。大品经第二十三卷趣智品第五十二云。若阿鞞跋致菩萨摩诃萨行深般若时。不以他人语为坚要。亦不随他教行。不为三毒心所牵。不远离六度。闻说深般若时。心不惊。不没不怖。不畏不悔。欢喜尔闻。受持。读诵。正忆念。如说行。今略引之。大论第七十一卷释验智品第五十三云。阿鞞跋致菩萨所识事。于他语中不生念。是中有实不实。何以故。他人有二种。在家人着五欲。乐虚诳不净。出家外道着诸邪见不实。此等所说皆无实事。是故不信。自得诸法实相故。乃至佛身来。说破诸法实相者。亦不信。得无为法故。心慢安重。不复移转。是菩萨虽未得佛道。贪欲等诸烦恼折薄故。不为所牵心常不离六度。知善法果报味故。心常爱乐。不离六度。如是种种因缘闻深般若。不怖不畏。欢喜欲闻。读诵问义修习如雷电。小鸟则怖畏闷死。孔雀大鸟欢喜舞戏。般若如是。邪见凡夫。闻则恐怖。不退菩萨。闻则欢喜。乃至广说。准之可悉。言又大品就二种六说般若等者。述义解云。一就法门说般若者。从序品至经耳。凡有十九卷四十五品。正说般若义是也。二就行般若人相等者。从大事品至称扬品。凡有九卷十六品。明信者行是也。
    疏自知不随他者天魔外道等者。不能干之者。玉篇。干柯寒反。犯也。杆也。触也。求也言花严云等者。案。彼经第八卷法慧菩萨说十住处。有所闻法。即自开解。不由他语。述义解云。不由他语者。信解实相正法。不由他语悟他法。准之可悉。言则知法无等者。涅槃无名论妙存章。明平等相处文。取意引之。文中有三。今此初标也。述义解云。所证二之境。无因缘有无之相。以中道理。为万物轨则义。故曰。法能证正观之智。无因缘有无之知。以无二智。为群心之至灵。故曰圣。如影公曰。至人以无心之妙慧。契无相之虚宗。内外□冥。缘观俱寂。然则境无境相。智无智相。境智一味平等。言心无有无等者。第二释。述义解云。至人如此证理之时。智相绝内。境相绝外外也。心是内法。即能取相。以正观离有无之知故。取相之心。由是灭也。数是外法。即所取相。以中道绝有无之相故。虚妄之数。由是息矣。既遣内外之取相。故境智一味。
    言彼此寂灭者。第三结也。述义解云。此者内智也。彼者外境也。言浩然大均等者。引取第九演能古文。加妙存章文。以为一句。述义解云。真正观无所不遍。义曰浩然。为一切作本体。义言大均也。言名为实相者。述义解云。泊尔寂静无间智之别朕。乃曰实相涅槃大道。准之可悉。
    疏若佛不出世自上以来等者言花严云等者。案。彼三十三卷末。普贤菩萨答普慧菩萨云。菩萨摩诃萨临命终时。于右掌中。出大光明。名净境界。悉能严净三千世界。若有无漏诸辟支佛。觉此光者。即舍寿命。若不觉者。光明力故。从置他方余世界中。一切诸魔。及从外道有见众生。悉皆从置他方世界。除如来住持所他。今略引之。言答其□声闻从师等者。述义解云。所言二盈之间者。盈犹日也。满也。又二个月月生。十五日满。望月之间名二盈也。言答法花玄义等者。法花玄第五卷具明缘觉人。今指此文。故云。且辨之也。言答杂心云等者。案。杂阿毗昙心论第九卷杂品云。问。何时佛出世。何时转轮圣王出世。地辟支佛出世。答。劫减佛兴世。增劫转轮王。二时辟支佛。如是应当知。长行释曰。劫减时佛兴于世。顺解脱师故。佛是解脱师。为舍生死。出世说法。增时众生。向生死见转胜乐故。若尔时佛出世者。则为空出。以众生不能舍生死极着乐故。减劫众生背生死见烦恼恶行极增上。故能舍生死。是故乃至百岁众生时。佛乃出世。非减也。若减者尔时众生。非法贪法不正贪。悉行邪法。对利烦恼。非善法器故。转轮圣王多于增时。出于世间。能以十善。建立众生。是故减时不出。以彼众生向恶行故。是故增时易化。时淳故。初减转轮圣王亦出于世。犹淳故。辟支佛二时世出作自事故。彼论疏解云。此偈明三出世。劫有增减相故。减佛兴世者。但据释迦如来为论。弥勒即是增时。二时辟支佛者。佛前佛后。又谓。增减二时。非法贪者。谓着五欲。不正贪者。虽有修善。犹求人天。不求解脱。故言不正。作自事者。但能自度。不能化他也。今略引偈文也。言一本乘辟支等者疏主解云。本发缘觉心。后得缘觉果。比谓本乘。略举有二。一极迟百劫。此是大辟支。二极疾四世。中间不定。此二种人成缘觉果。决定不值佛。然大小缘觉未得果时或值。或不值佛。此无定也。有人云。何百劫竟至果竟时。名大辟支。此人因时虽钝根。而得果竟时。即为利根。又胜身子。此人随分。具足相好。故独出无佛世。佛化度众生故云。不遇佛也。言二者退菩提辟支智度论云等者。案。彼论第九卷云释往生品中云。复次是补处菩萨离欲来。久具足佛法。以方便力。随补处法。生兜率天。未证四谛者。故留不证。若取证者。成辟支佛。今略引之。影疏解云。此据实。补处菩萨但出无世。教化众生。恐成辟支佛。故于四谛不取证。准之可悉。言三声闻辟支等者。疏主解云。非本乘缘觉。其人本是声闻。于佛法中证得初果。初果人但十四生漏值佛则成罗汉。不值佛辟支佛。如此之人本愿见佛故而言第七生中者。案。贤圣义云。对法论说极七返有者。谓即预流于人天。往来杂受。极至七返得尽苦际。此论意说次第行者。得预流果。三界修惑一毫未断。人中三洲及六欲天往来杂受。极至七返。（乃至）言一生者。人中得道。往生天上。还来人中。一往一来。名一大生。或唯天上或在人中。但受一身名半生。故唯此师意今言。七生者。约大生言之。法花玄十四生者。约小生言也。言答俱舍论云往外道法中等者。述义解云。梵语。袈裟。此云。离尘服。有品数。谓五条条。七条。九条。九条亦三品。谓下中上各有三品。从九条至二十五条。准知。真谛三藏金刚般若疏云。五条在弥帝罗国。七条在半尸国。大依与锡杖在罽宾国。尼师坛在迦毗罗国。由此佛三衣。至今成世间。今案。（以下文缺）言四者有犀角喻辟支等者。此本缘觉中。极迟百劫行之人。故俱舍论云。犀角喻百劫也。疏主解云。此人既是利根大辟支。虽然出无佛。出时既正法灭尽。亦无末法。此时众生钝根。故无得□法义耳。非辟支不能令其得道。所言犀角者。玉篇。作羼字。先啼反。说文。羼迟也。兽名之羼。为羼字。思鸡反。形似牛猪头士腹卑脚。脚有三蹄。黑色三角。一角在顶。一在鼻。在鼻者即令角也。小而隤。好食棘也。有人云。此狩四足。此中有二。一者通天羼。二者陆行羼。今取后也。言五者有部行辟支等者。案。俱舍论第九卷分别世间品一云。此中部行者。先世声闻或独觉。有余师说。先世凡夫。后部行独觉。若此人于世已。修决择分善根。今生自然觉悟圣道。于本行经中说。在一山处。有五百外仙。修难行苦行。（乃至）有一狝猴与独觉共住。后至外仙所。现独觉威德庄严。五百外仙皆成独觉。疏主解云。其人自有待众部傥。如佛有弟子眷属。故名部行。此人行行。不必具满百劫。亦可六十劫。如身子时节故。此人亦不值佛也。言答经五百辟支等者。述义引报恩经第三卷。佛言。过去鹿母夫人生五百子。自悟无常。出家成辟支佛。乃至广说今。具明如法华玄第五卷。准之可悉。
    疏如五阴无常下第二明等者。言一者欲明五阴等者。述义解云。能相谓四相中生灭二相也。所相谓五阴法也。谓如毗婆阇婆提明等者。案。毗婆沙论第二十卷色品云。复有说者言。此法是无为。加毗婆阇婆提作如是说。若此法是有为者。其性羸劣。以羸劣故。不能生法住法灭法。无为有力。以有力故。能令法生住灭。或有说。此二法是有为。一是无为。如昙摩崛部。作如是说。二是有为。谓生住一是无为。谓灭。若此是有为。其性羸劣。不能灭法。以是无为法故。能灭法。准之可悉。
    疏若离五阴下第二破离阴我等者。言外云神如虚空无有相貌等者。□□□（二十字缺）言即是颠倒品等者。此论第四卷颠倒品偈文。今略引上半文。硕法师第二明无起惑。以之言与也。起惑之主。即是我人。而上半五句。求不可得。烦恼从何而生耶。非正有无。求我不可得。无我之烦恼有无。 亦不可得。准之可悉。言第二释中初借人日譬等者。此文难见。应云如来下第二释三种比。于中有三。初释如本。次释如残。后释失见。就第三中又三。初借人日譬。示比知之相貌。次如是苦乐下。第二外人正举共相比知证有神。次如见人民下。第三引类。可也。言答百论等者。案。彼论上卷破神品云。内曰不然。神能知故。（修□路）若不知时。欲令有神者。神则不能知。亦无知相。所以者何。汝神无知时。亦有神故。复次若无烟时。现见火知有火。神若有知若无知。无能见者。是故汝喻也。得复次汝说见共相比知故有神。此亦非也。所以者何。见去者去法到彼故。（修□路）若离去者无去法。离去法无去者。到彼如是。见去者日。到彼必知有去法。若离神无知。是事不然。是故不应以知故知有神。不可见龟而有毛想。不可见石女而有儿想。如是不应见知便有神想。疏主解云。内曰下破无知时有神也。复次汝说下第二破其比知初牒外义也。人之与日。共有去相。见人去比知日亦去。名为共相比知。草木若尔。若有依相。以草木有依。比知苦乐亦依于神也。此亦非也者。第二句总非也。所以者何下第三句释。此释意纵其日有共相有去相将人比日。夺其草木觉知共有依相。将木草有依。比此苦乐亦依神也。所以纵一夺一者。文自释之。言见去者去法等者。见人从东至西。人既有去。亦见日从东至西。日亦有去。故可得如日。不得云见草木有依。谓苦乐亦应依神。注前释纵人日相比也。若离神无知下。此释夺其二依相比。汝言。草木必依他地离地无草木知必依神离神无知。作此比者。是事不然也。是故不应下结可也。不可见下。取意重破之。外云。天下之物皆悉有依。如外草木既依于地。内之人民则依于王。不应苦乐觉知独自无依。是故呵云。汝见草木依地。见苦乐亦依神者见余鸟有毛。见龟亦应有毛。准之可悉。
    疏因有我故下释第二法无我等者。言小乘无在于见谛八圣道亦在见谛等者。疏主解云。又约小乘义。见谛道正见法轮。小乘旧义云。牟尼说。见道疾故名法轮。瞿沙亦尔。故云。或复说八支转至于心。八支犹是八正道。八正道即是见道。明佛自悟八正。至五人心中故名转也。述义解云。小乘旧义者。杂心论之意。瞿沙。此云。妙音。即萨婆多师也。疾者。速进也。见道是捷疾道。以一品道。顿断多结也。法宗原云。八正道者。正见。正念。正定。正精进。正思惟。正语。正业。正命。初三以大地法中法念定为性。正业进以大善地法中勤为性。正思惟以不定中寻为以不定中寻为性。语业命以色中无表为性。皆唯无漏。准之可悉。言大乘人无我等者。案。梁摄论第十一卷释论云。先于十解已通达人无我。今于初地又通达法无我。此二空离有无性。若能通达即与此法同。是故离修。准之可悉。
    疏又无我我所者于第一义亦不可得者前明世谛中等者。言故三法印云等者。案。大经第三十卷云。佛在婆枳多城。在师子吼。一切诸法无常无我。涅槃寂静。离诸过恶。宜依此文明。三法印。一诸行无常。二诸不无我。三涅槃寂静。又大论第二十三卷云。一切有为法无常。一切法无我。寂灭涅槃。是名佛法义。是三印。一切论义师。所不能坏也。准之可悉。
    疏诸佛以一切智下悉第二菩萨法等者。言问为凡夫说无我等者。此问意云。凡夫迷我无我。为凡我无我。今悟我无我。可有益。圣人解我无我。为圣人说何益耶。答为令圣伟法利人等者。此答意云。此不就利益判为说直明凡不解我无我。圣解我无我。以圣解我无我故为圣。说我无我。此为益凡。利他不自利。如阿难称我闻。为益众生也。此一番问答是在二谛章上卷。而言如为难等者。案。大论第二卷初云。佛般若涅槃时。阿那律语阿难。令闻四事。佛具答之。我涅槃后经初。亦应称如是我闻一时。是故当知。是佛所教也。法花疏释我闻云。一者佛命令称我闻。今顺佛□。故云我闻也。二者集法藏时。迦叶顺阿难。佛在何处。最初说法。阿难以答僧众。故称如是我闻。准之疏文。如如为阿难等者。当第一释。次言如为圣人等者。当第二释。所言如者。犹是也。显在玉篇。
    言毗昙人云等。案。杂阿毗昙心论第一卷界品云。真实者四圣谛不颠倒。谓以学八忍八智见彼真谛故名见。圣人所成就。故名圣谛。不颠倒者。解上谛义。双论第二卷择品末云。若事分别时。舍名则说等。分别无所舍。是则第一义。长行释云。名著此则等事。非等一义。次定事不可得故。如瓶。分别色香味触时。舍瓶名。非舍色香味触别有瓶名。是故名等事。如是一切分别。无所舍。是则第一义者。若事分别不舍名。是第一义。如五盛阴名苦谛。若分别五时。亦不舍苦名。以色是苦故。乃至识亦如是。准之可悉。言成论变然故云等者。此即成实论第十卷身见品文。今取意略引之。聪法师疏解云。若说第一义谛有我者。违第一义谛有我是为身。何者第一义即是假名我。举体不可得。假名从众缘和合故有。若推寻其体。举体不可得。即是第一义。而汝有真实我。不可分拆。故乖违举体不可得经一义。故说违于第一义谛有。真谛有真我。即是为身见。若说世谛无我。是为邪见者。是说违于世谛假名我。即是为耶见。上来第一一事。双非偏执。若说世谛下。第二举是显非。准之可悉。言如般若中说下等者。此引大品经第五卷。准上可悉。
    疏问曰下此解释章门偈等者。言一者涅槃名灭等者。案。琳疏云。实相是涅槃名灭。若圣人不灭心。何得向涅槃耶。故知圣人心亦灭。准之可悉。言第二引例通等者。述义解云。入无余时。空身心。故云空。定为心空也。今案。琳疏云。若数人以十六心。为三解脱门。空无为空。若无常与集道下各四为无愿门。灭下四为无相门。若论家假名空。为空门。实法空。为无相门。平等空。为无愿门□以真智。为三脱门。但真观绝名亡想。难可分别故。而将方便中名来。目于真观也。灭尽想者。那含人灭心。准之可悉。言即是法经等者。彼经第三卷药草喻品长行在。此文略引之。疏主解云。凡圣终归大涅槃。故云。终归于空。又自昔以来开五乘教用。至于法花。息用归体即无复五乘末。本对于五。故明不五。既无有五。亦非不五。即言辞寂灭。而论云。终归无余槃。今引终归于空文者。或名毕竟空。或名大涅槃。若名诸佛道。然涅槃绝四句超百非。不知何以目之。强名为空。所以为证也。琳法师解云。终归无余者。罗汉入灭也。准之可悉。
    疏问曰若佛不说我非我不下释第二方便章门等者。言一者明佛有无量方便者。琳疏云。今且责。佛为见众生。为不见众生。若见即颠倒。若不见便成盲瞎。今言方便力不可见不可言。非汝所解。而见与不见。□随缘方便也。此是佛无生观也。言二者诸法无决定相等者。案。琳疏。诸法无决定者。是所观之境。且就色法。明非有非无。乃至四句准之可悉。
　　言但第三句与前二句相违等者。述义解云。上二句云。生死涅槃。皆名不实。非生死非涅槃名实。所以相违。今明不明不相违。即各各为人悉檀准之可悉。
    疏问曰知佛下此释第二章菩萨得等者。言即发起偈二文等者。述义解云。自知不随他与下三句是也。言寂灭相故下等者。所言戏论者。疏主释云。无记心中往复言论。名为戏论也。硕法师解云。五钝烦恼。名爱论。贪。真。慢。疑。无明五利使。名见论。身见。边见。戒取见。取邪见。准之可悉。

观时品第十九

    疏所以有此品来等者。就此品来由大文有二。初明来由。次明品目。初中有三。初约三章。以明来由。次二者诸佛菩萨下。第二约二段。以明来由。次问何故下。第三问答以明来由。今此文初也。案。琳疏云。又前二十一品明世间观行中。有三意。前来一十七品略广二文。破遣迷情。显示中道。第二观法品。迷执既除。实相又显。故有三乘得益。但众生无尽。其中复有未悟之者。故从此后第三。重破迷显实。使未悟之徒因而得晓。已解之辈观行增明。而即观时品者。对前法也。准之可悉。
    疏二者诸佛菩萨等。此下第二引例约就三段。以明来由。谓约二十一品。初十七品名正说。明次观法一品。名称叹。今此时品下。此第三门。准之可悉。
    疏问何故次法品等者。此下第三问答明近次上品生。凡有三番问答。如文可悉。述义解云。时法相对者。数人云。因法假名时。离法无别时故。言三者法品末最后偈云等者。案。彼偈文云。若佛不出世。佛法已灭尽。诸辟支佛智。从于远离生。今取意略引之。言既有三时者。述义解云。辟支出时。及前后二时。准之可悉。
    疏所方时者外道有二师等者。此下第二。明品目。言外道有二师等者。此二外道计显在。大论初卷末。具引论文。解释如记第二卷也。案。硕疏云。但外道解时有二种。一师云。时是常。何故尔。四时三世是常有。故名不变因。所以计时是常。一师云。时是无常。何以尔。所以释论云。时来众生熟。时出即摧促。时能觉悟人。是故时为因。所以计时是无常。言一云时体常等者。影疏解云。更有实执云。诸万物等。非时所作。但既时常故。以时为生因。花果等为了因。时既常法。微细不可见故。以花□等来证。取了出此时。常知有。时是常法。是第三执也。言次云别有时体等者。影疏解云。此第二时执。彼人计云。微尘世性时。方虚空涅槃等是常。乃至一切万物。由之而生。故云。以时为因。言故偈云等者。时经偈文。所言时来等者。由夏时来故。所以热。春时凉。若使其者。那无实时。今者就热时为语。故云熟耳。具明如上也。言佛法中亦有二师等者言婆沙云为止此说明法即是时等者。□□□（二十五字缺）
    言萨婆多部中有四大等者。案。婆沙论第四十八卷云。萨婆多中有四种论师。一说事异。二说相异。三说时异。四说异异。乃至第一名达摩多名。第二名瞿沙经三名和须蜜。第四名佛陀提婆。言一者相异等者。婆沙论第四十八卷云。相异者。言法行世时。过去法有过去法有过去相。非不有未来现在相。余二亦尔。如人爱一女色。于余女色非不有爱。彼亦如是。今案。杂心论第十一卷释品云。相异者。过去法与相合。不离未来现在相。如人着一色非不着余。彼亦如是。今引杂心文。以为润饰言一为正未来傍有过去现在义等者。述义解云。此未来有可不过去义。亦有为现在义故也。所言瞿沙人者。杂译论云。尊者妙音也。言二者事异等者。婆沙云。说事异者。言法行世时。事异体不异。譬如金银器破已更作。虽形有异。其色不异。乳不成酪时。香味虽异。其色不异。如是未来法至现在时。虽舍未来法。不舍其体。现在法至过去时。虽舍现在法。不舍其体也。杂心论亦同之。言达摩多罗者。新译论云。法救也。言第三时异等者。言法行世时。以异故生于异名。非其体异。譬如算筹初下名一。一转名十。复转名百。如是至千万算筹是一。转其处故。有种　名。彼亦如是。如是说世者。名不娆乱。说以所作故。便有三世。若法未有所作。名未来。已作名现在。所作已灭。名过去。杂心略同。述义解云。此第三世友说。以就作用。位有差别。谓法作用。未有为未来。有作用时。为现在。作用已灭。为过去。非体有殊。言迎送正望等者。述义解云。迎就未来言。送就过去言。正者现在望之。应知。言正现在等者。述义解云。正现在谓。是现在也。曾未来谓。今日望昨日为未来也。当过去谓。今日望明日为过去也。
    言正过等者。述义解云。正过去谓。望今日而昨日为过去也。曾未来谓。望去第三日而昨日为未来也。曾现在谓。当昨日昨日为现在也。言正未来等者。述义解云。正未来谓。望今日而明日未有故为未来也。当现在谓。当明日明日现在也。当过去谓。以今日望明日今日为过去也。言第四异异等者。婆沙云。说异异者。言法行世时。以前后故。生异名。犹如一女亦名为女。亦名为母。以其有母故名女。以其有女故名母。如是法行世时。以前后生于异。非时异体。如是说者。即名娆乱。所以者何。一世则有三世。地去世有三世。过去前后杀那。名过去未来。过去中杀那名过去。现在未来世亦如是。杂心亦同。俱舍论第十四卷分别惑品第五。具说四种萨婆多。恐烦故略之。
    疏品开以二等者。言大品云等者。案。彼经第二十四卷初。舍利弗问言。为欲说有一菩萨不须菩提语。于诸法如中。欲使有三种乘耶。舍利弗言。不也。如中可得分别有三乘不。舍利弗言。不也。是如。有若一相。若二相。若三相。舍利弗言。不也。汝欲于如中乃至有一菩萨乘不。舍利弗言。不也。今取意略引之。
    言次偈明不相在等者。述义解云。不因过去。而有现在相。故云不相在也。
    言就释难中有五等者。述义解云。何以故下。一难也。三若字下。即为中三难也。如是亦应下。第五难也。
    疏问曰如有岁月日下生第二等者。言体相者。述义解云。时之相也。时者。体也。故名体相也。言摄论约五种明时等者。案。梁摄论第十一卷释因果修差别之二修时章第五云。阿僧祇有二种。一谓阿僧祇劫。何以故。由此劫日夜半月。月时行年双等时不可数故。名阿僧祇劫。二谓阿僧祇。何以故。于此劫中。菩萨修行。若以劫为量。又不可数。故名劫阿僧祇。今略引之。言十二月分为三分等者。述义解云。十二月下半至四月上半。以为一分。四月下半至八月上半。以为一分。八月下半至十二月上半。以为一分也。西域记云。如来圣教岁为三时。正月十六时至五月十五日。为热时也。五月十六日至九月十五日。为雨时也。九月十六日至正月十五日。寒时也。言一分有雨时者。一分内四月各以二月。为一时故也。言次有小劫时等也等者。疏主解云。从八万四千岁。渐减至十岁。名一小云。如是十九变为中劫时。如是八十变。不大劫也。言小乘六十数等者。疏主解云。有人言。经言三大僧祇行成佛者。此取数六十四为大劫之劫满三僧祇也。今谓。经中多明水火劫等。为三僧祇。不取后大劫为三僧祇。若必有文证者。亦宣明也。又净名经疏云。然劫有大小。大劫有三。火水风。所以名大者。时节长故。坏处阔。从欲界至三禅故。人之与物。□皆无故。故名大也。七过火劫起。烧欲界初禅。然后一水劫起。漂欲界乃至二禅。如是七七劫起。有七劫起。后更七火劫起。然后有一风。吹坏欲界乃至三禅也。故杂心论第十一卷。偈云。一火一水灾。七七火七水。复七火后风。小劫亦三。饥馑。疾疫。刀兵。所以名小者。谓时节但。又但在欲界。唯阎浮提。但损于人。故名小也。准之可悉。智度论一弹指等者。□□□（二十一字缺）
    言康伪会云等者。述义解云。有传记云。集众论义。而取胜处。以集作书。又有云。是人名未详。应推。今案。高僧传第一卷末云。康僧会。其先康居人。世居天竺。年十余岁二亲□亡。至性奉孝服毕出家。厉行甚峻。明学三藏博览。从吴黄武元年。至建兴中。所出维摩。大般泥洹。法句。瑞应。本起等四十九经。曲圣义。并注了本生死经等。又出小品及六度集杂譬喻等。又注安般守意法镜道树等三经。并制经序。至吴天纪四年四月。皓降晋。九月会遘疾而终。是岁晋武太康元年也。
    言同百论等者。案。彼论下卷破卷常品云。内曰。过去非过去。（修□路）若过去过去者。不名为过去。何以故。离自相故。如火舍热不名为火。离自相故。若过去不过去者。今不应说过去时行过去相。未来亦如是破。是故时法无实。但有言一说。今略引注文。更加语耳。疏主解云。注释为二。初别解偈本。次是故时汉下。总结无时。初又二。前开二关。破过去。次例破未来初中又二。初门有四。言若过去等者。第一牒也。土为过去。是一过去也。此土复灭。无复土相。复是一过去。故云。过去过去也。不名为过去者。第二难也。土既灭后。无复有土。故不名过去也。何以故下。第三释也。土既谢灭。则离土自相。故无复过去也。如火下第四举喻也。若过去等者。第二关正释偈本。又二。言去不过去者。第一牒也。明过去土住过去土不谢灭。故云。过去不过去也。今不应说下。第二破也。若过去土不谢灭。则犹是现在。汝不应言过去行谢灭之相也。未来下经二。例破未来。亦应开两关问之。一云。若未来未来。则无瓶相。以瓶是未来。名一未来。复未有此瓶。复名未来。若尔便无未来。若未来不未来者。已有瓶相。便是现在。汝不应言未来行未有之相。准之可悉。

观因果品第二十

    疏问自上以来等者。约此品由来。大文有二。初问答以明来由。次问答以明品自。初中有二。问与答。答中有三。初约广略。破以明来由。次约所诠义差别。以明来由。后约品次以明来由。此文初也。案。琳疏云。又因果道理。从义大宗。立信生解。趣正之本。然惑者多谬。上来诸品虽复略破。今复重而广论。准之可悉。如外道计等者。案。康疏云。计因果中。自有四家。迦毗罗人谓。因中先有果。因果是一。卫世师人谓。因中先无果。因果是异。勒沙婆人谓。因中亦有果亦无果。因果亦一亦异。若提子人谓。因中非无果。因果非一非异。准之可悉。言大小乘人十家所说者。一因中有果家。即是僧佉之与上座。明因中有果。二因中无果家。盖是卫世僧祇二世无义。三因与果作因家。即成论师义。四因不与果作因家。是毗昙义。亦是摄论师立二义。一立闻薰飞灭作报佛。二立闻熏习灭不作报佛。五因果一时。亦是成实五阴。一时成人。萨婆多八相。一时共起义。六前果后因家。七因灭变为果家。八因灭不变果。九与十者遍不遍义准之可悉。具明如疏。
    疏二者上来虽破因果为成余法等者。此下第二约所诠义。以明来由。案。硕疏云。然因果是佛法中难义。前来已散破。但未别作破因果名目说故。如破因缘品中破四缘。亦已破因果。但来意各有主对。因缘意正为破生义破。生则涅槃及因果。次破五阴。破苦即是破果。观行观业等者。即是破因。虽复已破。但是逐执散破。未约作破因果名。然因果之理难识。凡情种种谬计。论既将竟。故复收来别因果名。准之可悉。
    疏若逐近来者从时品生等者。此下第三约品次以明来由。案。硕疏云。破时后即以破因果。从前品明。因果法生在三世中。而时无别体。假法为体。彼虽闻破时。犹计有因果。因果别成。时义则在。准之可悉。
    疏问因果有几种等者。此下第二问答。以明品目。凡有二番问答。即分为二。初悉问答。显因果数。次番问答。正明品目。如文。案。康疏云。言因果者。因是假藉之名。果是先逐之目。能生为因。所生为果。然因果有二种。一者内。二者外。内谓因业有身。外谓因种生谷。又有二种。一者了因因果。如灯照物。二者生因因果。如谷生种。又有二种。一者正因因果。如种生谷。二者缘因因果。如地水等。以硕疏云。因果略有三种。一者相生因果。如泥生瓶。如善恶因得苦乐果也。二者相缘因果。如梁柱成屋。合五成卷一时而有也。三者了因因果。如万行了出本有涅槃。如灯照物等。准之可悉。
    疏所以四偈绞络等者。所言绞络者。昙摄字释云。上交络。广雅云。交也。五人边也。下力各反。郭璞云。络绕也。言以佛地因果等者。述义解云。因果正是中道者。就因缘之因果也。有无正等者。就定性有无也。言如经云等者。此即大经第二十一卷德王品文。今略引之。疏主解云。此正答他生难。前云。有漏之法亦是生家之他。无漏之法亦尔。何故不生无漏之他耶。今正答之。法宝师解。未至生位。或未出胎前。已有生性。故云。有漏之法等以有生性故。生缘能生。故云。故能生也。具如中记第六卷也。言又若事因于理等者。述义解云。所言更有所因者。即是所依。因者由也。准之可悉。
    疏第三偈上半重牒有等者。言外道泥中之瓶等者。百论上卷破一品云。外曰。不然。多因一果现故。如色等是瓶。（修□路）如色分等多因现一瓶果。此中非但色为瓶。亦不离色为瓶。是故色分等不为一。足等分与身亦如是。准之可悉。言内法瓶为四尘成等者。述义解云。五尘之中。简除声尘。非能造之法故也。言又内法等者。述义解云。成论云。泥之四尘是实。瓶是假色以识心知实。以想心知假故。言三者二俱是无等者。述义解云。所言而有有无者。果有因。果无因。在者成果因。亦可在不成果之因也。准之可悉。
    疏问曰因为果下第二破等者。言成论师云因是有为等者。□□□（二十字缺）言又云一念之因辨果力足等者。□□□（二十七字缺）言故成论文云等者。案。彼论第三卷过去业品第三十二云。论者言。迦叶鞞道人说。未受报业。过去世有。余过去无。答曰。此业若失则过去。过去若不失。是则为常。失过去异名。则为失已。后失是业与报作因。已灭报在后生。如经中说。以是事故。是得生。如乳灭时与酪作因。何用分别过去业耶。今取意略引之。言又去作因已灭者。案。成实论第二卷二世无品第二十二云。又汝言智生者。因与果作因因与果作因与已灭。如训与牙作因已灭（乃至）虽过去灭未来未至。以成就故。不得无言。今略引之。聪疏解云。又汝言下。破第五事习因有故过去有义。因与果作因已灭者。明过去无边。言虽过去下。破第九事。就在有三。此初明。曾有当有是正见之境。非溟伏怪有也。述义解云。成就力者。因与果竟虽灭。而以成就力。现在不失而有。故名成就。以用不起故。名灭耳。然成就在故。能引生后果。如过去冥伏有义也。言今遂言作等者。今遂言。成于自果亦自灭者也。言如百论等者。案。彼论下卷破因有果品。内曰。（修□路）疏文所引全同。注释云。汝言。泥中当出瓶。故因中先有果。今瓶破故。应当无果。是以因中无果。疏主解云。破上各取因证因中有果也。此就当义破之。汝果非是现有。必是当有。泥中之瓶。有当来义。复有当破义。若泥中瓶当成义。遂言因中有果者。亦因中瓶当破义。亦应当无果。准之可悉。言又难开善义云等者。述义解云。所言成就现在等者。成就现在之心。为能缘以不也。言若不能缘等者。述义解云。毗婆阇婆提部义宗。立一切烦恼。皆摄于不相应。故不能缘。故非立一切烦恼。皆摄于不相应。故不能缘。故非心。能缘为故非色。若非色心非心者。应同彼义也。今案。杂心论第四卷使品末云。问。彼使为心相应。为不相应。此何所疑。二师异说故。毗婆阇婆提欲令不相应。育多提婆欲令相应。于此有疑。准之可悉。言又开善亦是过去过去义等者。所言同迦叶鞞等者。成实论第三卷。难迦叶鞞义云。失者过去异名。则为失已复失。准之可悉。
　　疏问曰若谓因不与果下第二破等者。言至长安见摄论师等者。述义解云。疏主从南土至长安也。言如人工等者。述义引婆沙云。从金非出金。从金出金刚。故知。金之中精名金刚。所言朴者。玉篇。普木普角二反。王逸曰。朴大也。方言。朴卒也。郭璞曰。仓卒急速也。说文。木皮也。有本。作非字。言以成实师本执金刚心等者。述义云。金刚心者此喻名也。婆沙云。从金非出金。从金出金刚。故知。金之中精名金刚也。问。金刚与如意珠何异。答。二义。一大论云。帝释与阿修罗闹时。帝释所执金刚。堕阎浮提。而还成如意珠。故知不异。二者婆沙云。金刚能破波赖珠。亦能破知意珠。故知异也。准之可悉。
    疏答曰下上半牒等者。言破意云夫相生之道等。案。硕疏云。凡论相生之道。能生在现在。所生在未来。不得□。又理应能生是有所生是无。以能是有。故能生他。所生是无。故从他生。如因体是有前。牙在未来。是有故能生他。所生是无。故从他生。如因体是前。牙在未来是无。由因有力。辨无成有。汝若立因果一时俱有。则失因果能所相生之义。生者能生。可生则所生。能所生一时俱有不可。准之可悉。言又涅槃云等者。彼经第二十九卷是师子吼品。佛告师子菩萨文。今取意略引之。法实师解云。此辨缚体也。名色之与众生。更无别体。故说相续也。述义解云。名者四阴。四阴微细。非眼识境故。色者四阴。具明如缚解品记。准之可悉。
    疏问若先有果生下等者。言如须达等者。金刚般若疏上疏此卷。引贤愚经第二卷文。广说须达长者造祇洹精舍之因缘云。舍卫国波斯匿王有一大臣。名曰须达。其人居家巨富财宝无限。好喜布施（乃至）是时须达绕佛三匝。却住一面。世尊即说四真谛。皆即证初果。白佛。唯愿垂慈。愿舍卫城中。使众生除邪就正。佛言。彼无精舍。云何得去。须达言。能起。愿许。世尊默然。须达言。唯使一弟子共往□示。世尊思惟遣舍利弗。于时二人案行诸地。无可意处。唯有只陀太子园。正得处所。舍利弗告之。须达白太子欲买。太子笑之。须达不已。太子戏云黄金布地。令间无空地。便当相断与。须达布金。太子不许。须达责之。即共往诣。事人所。时首陀会天。当为佛起精舍。断事人云。不应妄语而有戏哭。既已许卖。不宜中悔。遂断园与须达（乃至）诸外道言。不可造精舍。舍利弗即为说法。各得道迹。六师弟子三亿。于舍利弗所。出家学道。长者共身子。还图精舍地。物自捉绳一头。身子含□。长者即问六欲天何处最胜。身子答云。第四天中少欲知足。恒有一生补处菩萨。来生其中。须达言。我正当生第四天中。长者出此言已。五宫悉灭唯第天宫湛然不变也。身子言汝于过去毗婆尸佛。亦于此地。为彼佛起精舍。乃至今日。凡九十一劫受一种。不得解脱。生死长远。唯福是要。不可不兼。是故身子８忧长者悲愍也。长者起精舍。用妙旃檀为香泥。别房住止千二百处凡一百二十处。拓犍槌谢设欲往请佛。白波斯匿王。我为佛已起精舍。愿大王遣使请佛。时王闻已。遣使诣王舍城。请佛及僧。愿赴旷舍卫国。尔时世尊与四众。前后围绕。放光动地。至舍卫国。渐近城边。一切大众持诸供具。迎待世尊。到已放大光明。指案。三千世界。皆悉振动（乃至）世尊尔时随病。为说法药。各是道迹。今取意略引之。言难陀实未得地犯等者。述义解云。引杂实藏经第八卷云。佛弟难陀。其妇孙陀利端正人少双。佛将难陀。向那波山。令见老猕猴。至忉利天。见诸天女。至地狱见苦难等。乃至广说。言又影。公云等者。案。影公此论疏云。第八遣先果后因。非直欲备诸破门。惑者亦有此谬。如谓先有舍法故备楝梁。如其无先备之何为。今略引之。言又经中云等者。案。大经第一卷末。佛告高贵德王菩萨言。涅槃之体。非本无今有。若本无今有者。即非无漏常住之法。有佛无佛。性相常住。以诸众生烦恼覆故。不见涅槃。便谓为无。菩萨以戒定慧。勤修其心。断烦恼恺已。便得见之。当知。涅槃是常住法。今略引意。疏主解云。此答。初本无今有。可是无常。今既本来已有。故非无常也。然两土诸师解本有义。不出二家。今明涅槃未曾有无。岂论本始此文所以明本有者。此是德王本无今有。故无常之难。故云本有。此一时答难。至论涅槃。未尝本始当之与现也。准之可悉。
    疏答曰。上半牒等者。言如数人命根等者。述义解云。彼宗以修惑发业也。以见修二惑。通为润业故。杂心论云。欲界三十六使。一一今有亦有续故今云。十使中随一使。润一生也。准之可悉。
    疏问曰因不尽灭下第二外故等者。言旧云昔日等者。涅槃经智度论云。昔七宝鹿已今变成释迦等。如此等事如来诚言。然琳法师光法师等。□作经疏同执。作有所得分别而说。故成所破耳。述义解云。发心菩萨五阴假者。相续至佛。故经中言。昔时鹿我身是也。此谓人度万福万行至金刚心。因中行不至佛地。故行不度。准之可悉。言又僧祇义心性本净等者。□□□（三十七字缺）言又如外道等者。大论第七十卷。有此外道计。具引如先。影疏解云。从宜初来入。即曰后入冥初。立此始终二种。边见说无嵩义。然谛云。僧佉经广说世性。即是僧佉外道计也。
    言又摄论师云梨耶体无生灭等者。□□□（二十字缺）言楞伽明八识义者。案。入楞伽经第二卷。佛告大慧菩萨。诸识有二种灭。一者相灭。二者相续灭。阿梨耶识虚妄各别。种种熏灭。诸根亦灭。是名相灭。相续灭者。相续因灭。即相续灭。今取意引之。
    疏答曰泥团前灭而有瓶生不名为变等者。言如百论等者。案。彼论下卷破因有时果品云。内曰。若果生故有不失。因失故有失。（修□路）汝言。瓶果生泥团不失。瓶即是泥团。若瓶果生。是时失泥团因。故是则无因。若泥团不失。不应分别。泥团瓶有异。今实见形见。力知名等有异。故有亦应失。今略引释文。疏主解云。破上有不失也。注初牒外不失。瓶即是泥团正破之也。凡有四难。初作即是难。若瓶果生者生者。第二失因难。若泥团不失下。第三作无异难。今实等者。第四举五事异验失。五事者。一泥瓶两形异。谓泥形灭瓶形生。谓形失也。二泥时灭瓶时生。三泥灭瓶力生。四智泥智灭。智瓶智生。五泥名灭瓶生。准之可悉。
    疏问曰因虽灭失下第二破灭不亦等者。言若谓理善感等者。述义解云。又佛应为事。又佛出世故以可生善。遂成之义。为事应也。言经云有为无常等者□□□（三十字缺）疏问曰是因遍有果下等者。言凡计因果等者。案。琳疏云。问是下第五破遍不遍一双。谓初句牒。三句破。凡计因果。各自不同。乃至广说。准此疏意。凡计果因下。释偈文破。十家因果将就。故总释显之。言见莲中有子下。显第一有无一双。次见因灭下。显第三前后一时一双。次见乳下。显第四灭变不灭变一双之中灭变。次见镜中下。正释第五遍不遍偈。寻文自愿。言数人云等者。案。婆沙论第三卷云。问曰。得忍凡夫命终时。为舍忍不。答曰。或有说者舍。问曰。何以不生恶道。答曰。复有说者。彼恶道也。得非数缘灭终不现行。慧基毗昙章第三卷四善根义中解云。问曰。舍凡夫性者。若世第一舍。为苦法忍舍。答。婆沙有三说。一世第一舍。二苦法忍舍。三说二处共舍。问曰。有三邪性。一者邪趣。谓三恶趣。二者邪业。五无间业。三者邪见。谓五见也。此何处舍。答。或有说者。苦法忍舍彼三邪。问曰。邪趣邪业。实义言之修道所断。云何乃言苦法忍舍。答曰。所言对治。有其众多。有舍对治。有持对治。不作对治。不趣对治。其苦法忍。是凡夫性。正舍对治。京于见苦所。断十使。为断对治。诸无漏道。是持对治。不作无间业及余不善业是。不作对治。不趣恶趣。是不趣对治。如是等故。名舍邪性。准之可悉。言今问涅槃破先尼云等者。案。彼第三十九卷如品云。梵志先尼言。一切众生有我。遍一切处。是一作者。佛言。若我周遍一切处者。应当五道一时受报。若尔者。汝等梵志何因缘故。不造众恶。为遮地狱。修诸善法。为受天身。今略引之。
    疏复次若言过云因下第二总破因果等者。言又未来当果等者。述义解云。成论师云。未来之境为生现在心在境。今难。若未来境。为现在心生之境者。可言现在。不可言未来也。言经即生此念时等者。胜鬘经初五言偈中有此文今略引之上半文。疏主解云。即生此念时者。应时也。佛应与心念同时。若声响之相应。亦云。要须力成就。如来应念现身。但示起速无著。故云尔。佛于空中现者。明应处也。若约释者。男女有隔。既应后宫。不宜到地。若约理而言。法身无为而无所不为。即寂而动。亦可示起感无方来无处所。卓尔现空。亦可会胜鬘上难。上难云。我所闻佛音声。世所未曾有。世间之人不知感逝空即应。今既知感。逝空即应故。是世间所无。准之可悉。
    疏若因空无果下等者。言此犹是去来品等者。案。去来品凡有二十五偈。大有七破。然最后二偈云。有无破。亦云。决定不决定破谓决定有去者等。二偈是也。作者品凡有十二偈。文分为四。初有六偈。第一实有实无门。二半有半无门。三一有一无门。四一三门。准之可悉。谓决定不决定者。当果空不空。实有实无者。当因空不空也。
    疏此品有成坏品第二十一六意等者。约此品由来。大文有二。初明来由。次问云何下。第二明品名目。初中有六。今此初也。案。净义等疏云。所以此品生者。从因缘讫。此破世间人法空人。外情便谓。向未初破。则有人法成。今既被破。则人法坏也。若尔则有成坏。不应都空。准之可悉。
    疏二者外人等者。此下凡有四段。第一约总别。以明来由。第二约宾主成坏。以明来由。第三约内外法成坏。以明来由。初三如文。第四之中言五净土不毁等者。案。法花经第六卷。如来寿量品偈文云。我净土不毁。而众见烧书忧怖诸苦恼。如是悉充满。今略引此半偈文。疏主解云。此一行偈。结净土不毁众生见烧。准之可悉。言如二缘见一质净秽等者。疏主偈云。次明一质异见。所言一质者。此有多门。若望正道为论。未曾净秽。随净秽一缘。见净秽二土。以对净秽二见。故言非净非秽。名为一质。故言。一质二见也。若就缘自论一质异见者。自有是一净质。薄福之人。自见其秽。自有是一秽质。于定福德之人。自见其净。准之可悉。
    疏六者世间外道等者。此下第六文。言闻经中五轮世间界成等者。备法师广百论疏。初引成立世界经云。诸圣弟子佛言。地轮何。佛言。依金刚轮。乃至水轮何依。言依止风轮。风轮何依。虚空轮。复更问言。空转何依。佛即答言。汝问大过。虚空无色无空无见无对。当何所依也。述义解云。此言经者。楼炭长阿含等应见。五轮者。成器世界。最下有空。于空轮上有风轮。风轮上有水轮。水轮上有地轮。故大论第八卷云。此三千大千国土中。风上水。水上地。地上人。又新俱舍论第三十一卷云。谓诸有情增上力。先于最上依止虚空。有风轮起。其广无数厚十六亿踰缮那。雨澍风上滴如车轮。积水成轮。感别风起以搏此。水结成金。于金轮上。有妙高山等也。言三灾世界坏者。大论第八卷云。是三千大千国土。大劫亦三种破。水。水。风。小劫亦三种破。刀。病。饥。火灾至初禅。水灾至第二禅。风灾至第三禅。下皆至无间狱。诸经论中处处说之。可知。言故下文云等者。案。此品下偈文云。复次。若谓以现见而有生灭者。则为是痴妄而见有生灭。今取意略引之。硕法师解云。此就无生灭。引以破成坏偈上半。取意明。汝若言我眼实见诸法生灭。汝云何破言无耶。生灭犹是成坏耳。下半呵啧破。亦是□拨破明。汝以愚痴因缘。横谓见见有生有灭。其实无也。此一往□拨是痴妄所见。彼犹不信。更须为释旖妄所见不可信意明。此肉眼是过去颠倒因。生因既是无明。虚妄不实果报所见。宁当可信耶。言然所见境既无等得。此取涅槃无名论妙存文。以释显之。如先类引释。恐烦而已。言内外□冥等者。此昙影师智度论序文。略引之。言是名涅槃者。此亦涅槃无名论文准之可悉。云何名成坏等者。此下第二问答以明品目。言成名众缘合等者。案。康疏云。成是成就。坏是破坏。即以缘合为成。缘离为坏。准之可悉。言五轮合等者。案。宝崛中卷云。劫初成时。有持水风。令水不散。有消水风。令水渐尽。以成世界。世界坏从下以向上。世界成从上以成。故论云。初坏处最后成。最后坏处最初成。故用水聚。出生三千大千世界。水之轻妙音。成上诸天宫殿。水之滓浊者。成下山河大地。是水聚能生大千世界藏。问。欲界身不能触得上界物。云何得以欲界火烧上界禅。答。俱舍论云。从欲界火别出火烧初禅。不用欲界火。烧上界禅。又净名疏云。时节长故。所坏虚阔。从欲界至三禅故。人之与物□皆无故。故名大劫也。言六种合等者。案。大智论第二十卷。释初品中。三三昧第二十二云。复次四大及造色围虚空。故名为身。是中内外入因缘和合生识种。身得是种和合。作种种事。言语坐起去来。于空六种和合中。强名为男强名为女。又净名疏云。时节短故。又但在欲界。唯阎浮提。但损于人。故名小劫也。言又如地论人等者。述义解云。总相者。真谛是常。俗谛是无常故。又一切有为法。皆无常故。别相者。俗谛之中。三聚别别故。又虽无常法。而苦空无常无我故。同相者。三聚之中。以色摄色类。以心摄心类故。不相应亦尔。又苦空无常无我。虽别而皆同无常故。异相者。具足四相。是有为。不具中四相。是无为故。成相者。有为法一念起故。坏相者。有为法一念坏故。准之可悉。
    疏问曰下生第二尽不尽门破等者。言故云无常等者。述义解云。无常是能切。行苦是所切也。又云。成论师义云。若受有轻重。而非谓行苦有轻重。金刚心菩萨生灭无常。与三途众生生灭无常同。故无轻重。但有□细耳。
    言地地论称不成实无常等者。案。彼论第八卷方便处菩提分法品中。广说菩萨观一切行无常义。具明五阴品记。述义解云。彼明三种无常。一分段无常。二念念无常。三不成实无常。谓非折法法即空故。瓶是本来虚假不实故名无常。不得成实。成无常故。准之可悉。
    疏若谓以现见下第六生灭门破成坏等者。言即摄论无尘等者。案。梁摄论第五卷释应知胜相第二云。论曰。如此众识唯识。以无尘等故。释曰。识所变异虽有内事相不同实唯一识。无有尘等别体。故皆以识为名。若无尘此识离尘。爱憎等受用。云何得成。今取意略引之。故云似根识等者。梁摄论第五卷释应知胜相第二释论云。若广说有十一种识。若略说有四种识。一似尘识。二似根识。三似我识。四似识识。一切三界中。所有虚妄分别。不出此义。由如此识。即约显现。今略引之。述义解云。似尘识者。五尘也。似根识者。五根也。似我识者。末那识也。心识识者。六识也。此皆梨耶识为本而也。言又今论与楞伽同实无外四句鯐等者。言摄论师云等者。案。梁摄论第八卷云。释曰。知尘无所有。是通达真。知唯有识。是通达俗。复知此识无有生性。是通达真。知此识是假有。为通达俗。。若不通达俗。无以能得见真以离俗无真故。若不通达真无以遣俗。以俗无别体故。准之可悉。然未其人名也。言□现业品者。案彼品云。虽空而不断。虽有亦不常。业果报不失。是我佛所说。诸业本不生。以无定性故。诸业亦不灭。以其不生故。疏主解云。此二偈中二谛中道。明业离断常。于中前偈明二谛不断常。次偈明第一义谛无有生灭。述义解云。初偈明世谛不断常。次偈明真谛无有生灭。准之可悉。问若尔摄论等者。案。彼论第十二卷云。释曰。外尘本来是无。识变异所作。识即缘此为境。故言。无转为境。此义已立。不应复疑何以故。若拨无此理。无成佛义。今略引此文。以为难问也。言又就外义等者。若萨婆多义者。十四不相应中。有生灭。即是四相之中二。此不相应摄。十八界者。此法界所摄。故云生灭是法尘也。然不相应是假。故非五识所说。一人处为色入。答。虽有众色。但说一色入。当知。一净入中阴境界故。释曰。于彼入中。三眼境界者。是为色入。肉眼。天眼。慧眼。以色□故。说十种。所谓青黄赤白。长短正不正。方圆高下。云烟尘雾。光影明闇。彼长等此事。三种分别。余悉无记。彼论疏解云。色入得名广。若十一种。此中取□二。说三眼所见。偏得色名。以色□故。说二十者。举数别名。彼长等下生性各别。次下疏文准之可悉。言论云此是相待假想心所得等者。□□□（三十六字缺）
    疏问曰下第二救义等者。言犊子亦说等者。案。真谛所翻俱舍论第二十二卷破说我品第六云。跋和弗多罗部所说。必定有我与五阴。不一不异。准之可悉。言方广亦说等者。案。大论初卷云。方广道人言。一切法不生不灭。空无所有。譬如菟角龟毛常无。准之可悉。言摩亦说等者。案。大品经第二十卷初。佛言。须菩提。恶魔到菩萨所。坏其心作是言。萨婆若与虚空等。无所与有相。乃至诸法空。无所有相中。无有得菩提者。亦无有不得者。准之可悉。言一者就法等者。案。硕疏云。二者约因果。谓明不断不常。以因坏灭故不常。果起续因故不断也。然此成实师义也。言二就人明不断常如业品云等者。案。彼品文云。无明之可蔽。爱结之所缚。而于本作者。不异亦不一等。文略明下半偈。又净义□疏解云。下偈立。作受二者不一不异。以人牛约假之实法生灭。是故不一。假名相续转。人作牛。所以不异。亦可约人牛两形。是故不一。神明无别。所以不异。准之可悉。言故净名云者。此即彼经上卷佛国品宝积长者所说偈文。疏主解云。此合就人法。辨非有无也。以无我人。是故非有。而不无因果。所以非无。但今为破断常显示中道。故明无人而有于法。所以然者以无人故。破其定常。以有法故。非是断灭。故远离二边。称为中道。而我是受者异者。我为真宰之主。此为体也。能造善恶之因。受祸福之报。此二为用。是故为异。准之可悉。
    疏复次若初有灭者下第八三世门破等者。言又毗昙明等者。案。杂心论第十卷杂品云。问。几种有。答。生有及坏有。本有亦复中。当知二刹耶。一染三有二。释四。生有者。谓生分五阴与俱。故名生有。相续心俱生义。坏有者。死边五阴与死俱。故名死有设心俱起。本有者。除分死分五阴。彼中间。有本业所种久住。故名本有。中有者。死已乃至未得余生有。于其中间。向受生有。五阴□所不摄。于二中间起。故名中有。准之可悉。言又二生死等者。案。□□□三卷云。七种苦谛恶三种集谛。故名出世。章第五卷变易生死义中解云。三种集谛谓皮□□□□□谛谓三分段为三。变易有四。故七种。准之可悉。

中论疏记卷第七（末）
中论疏记卷第八（之本）（集众异说不敢和会）

          大安寺沙门案澄撰
              

疏第九卷
如来品第二十二

    疏大乘观行凡有二门等者。约此品由。大文有二。初明来由。后明品目。初中有二。初约世出世。次辨来由。后约出世一间。以辨来由。初中有四。第一明世也世难易。次又自上已来下。第二明以无出世亦无世间。次又大小学人下。第三明世出世等无有二相。便入实灭迷。次又惑者下。第明因性悟出世。如文可悉。而言涅槃经云等者。案。彼经第七卷。具有此文。今略引之。宝疏解云。俗相有异。真体无二。愚者知俗异。智者知真一也。述义解云。明者解也。无明者烦恼也。今疏主解云。今明。求此时无明体相。毕竟不可得。何所论其异。若了明无明不二。即是智人。若见明无明二。则是愚人。准之可悉。言因世间悟出世间者。述义明云。问。二十一品为破世间之中。今因何世间。令悟出世间。答。二十一品所破。此是横世间。今因如幻化世间。今悟出世间耳。问。令悟出世间。何故破出世间耶。答。外人谓。世间有生灭。出世间无生灭。故求其横谓世间。令悟即是出世间。然以彼谓异于世间有出世间之出世间故。名破出世间也。判世出世四义。一义一者十信为世间。三十心为出世。此就未伏无明。与伏无明。二者初地至六地为世间。七地已上为出世。此就不□观义与□观义。三者七地以还为世间。八地以上为出世。此就功用与无功用。四者十地以还为世间。金刚道后。为出世间。准之可悉。
    疏就一间凡有四品等者。此下第二约出世一章以明来由。于中凡有三复次。此即第一复次。有五第一约世出世。以明广略互现。次又显执出世间下。第二明破世间即破出世。次又世为出世本下。第三约本末辨之。次又如来下。第四约人法。解惑以论之。次又破如来下。第五约人法。以明之。如文可悉。言前世间中直以广略为二者。述义解云。上二十一品中七品辨大乘行为略。十四品辨大乘行为广。故以广略为二也。准之可悉。
    疏又四品次第等者。此下第二复次。于中有二。初明诸佛出世为破烦恼。说四谛教宗归一灭。次又如来下。第三明能离所离所观所证四义。如文可悉。案。琳疏云。虽有四品。合而言之但唯人法。如来是人。余三是法也。但以人为法将开导之原。所以先明如来。大觉既兴。累无不遣。破染成净。次观颠倒。然解生惑灭。必假胜境方成。次观四谛。四谛平等即是寂灭涅槃。所以后观涅槃。准之可悉。
    疏又前破如等者。此下第三复次。于中有四。第一明世出世互破人法。次二者下。第二明以有人故必应有法。次三近从成坏品生下。第三明通从上品而生。次四者下。第四明的从上一偈而生。如文可悉。言世间法中等者。就二十一品破世间人法。初七品破法。次作者品下破人。然破法之中。非无人。破人之中。亦非无法。互有傍正故也。言世间是生灭等者。案。硕疏云。造而为论。外人谓。世间虚空可得是无。出世如来不无也。若无如来即邪见。故得举而破之。准之可悉。言以内坏结等者。案。硕疏云。外人云。如来内坏外坏魔军。故菩提树下得成佛道。便有成有坏。何俱言无成坏耶。述义解云。内坏结贼者。谓起心惑。又有漏五阴身也。外破摩军者。谓烦恼魔也。又有漏四取也。亦可魔者。四魔也。军者。十军也。
    疏所言如来者等者。此下第二明品名目。于中有三。初明如来名义。次释如来不同下。第二明外人情计。即为所治。次问若具破一切佛下。第三明论旨归。此文初也。于中有二。初明观如来之所以。次据法而言下。第二正明如来名义。如文可悉。言据法而言等者。第二正明如来名义。如文可悉。言据法而言等者。案。大论第二卷释初品中。婆伽婆第三云。云何名多陀阿伽陀。如法相解。如法相说。如诸佛安隐道成。佛如是来。更不去后有中。是故名多陀阿伽陀。影疏解云。此正明义合三号如来如去如住等义。准之可悉。
    疏释如来不同等者。此下第二明外人情计。此中有三。第一明外道所计。次经小乘有三说下。第二明小乘计。次地论不真宗下。第三明大乘计。此文初也。言故论云等者。案。此品破他之中。第二纵破偈长行云。我有种种名。或名众生人天如来等。康疏解云。我名无量。略举四种。如大论说我众生等十六名字。准之可悉。
    疏小乘略有三说等者。此下第二明小乘执。于中有二。初通明三师所执。次成论师立五时教佛下。第二别明成论学人所执。此文初也。有三师所立。即为三别。文处易知。言犊子部云等者。此初师计。所言人法者。犹是人体也。言成为师明等者。此第二师执。于中三说。言假别有体等者。是庄严义。言无体无用者。是光宅义。言无体有用者。开善义。此三师□是成实宗大师也。言阿毗昙等者。此第三师执。案。杂心论第十一卷择品云。若修诸相即方便彼起业。从是转增。进说名为菩萨。长行释曰。度三阿僧祇劫。于百劫中。种相好业。乃至广说。彼论疏解云。此偈明决定菩萨相。凡有二决定。一者菩提心决定。谓从初阿僧祇云。至第三阿僧祇劫。决定成佛。不退作二乘是。二者趣到决定。谓从百劫之初。造相报业。始得决定到佛是也。述义解云。三十四心者。断三界见惑。十六心与断九地修惑。九无碍。九解脱。合为三十四心。此中前三十三心不因位。第三十四心为果位。问。二乘断见修。与佛断见修何异。答。异。何者二乘但断染污无知耳。佛断染污无知不染污无知故异也。染污无知者。见修之中无明是也。不染污无知者。不知草木几尘所成之心。余物准之。言在无漏心等者。案。琳疏云。毗昙人明二种如来。一有漏五阴。为生身如来。二无漏五阴。为法身如来。故三僧祇行有漏行。百劫修相好业。后三十四心成佛。佛在无漏心。不为缘缚。若出在有漏心。则为缘缚也。准之可悉。
    疏成论师立五时教佛等者。此下第二别明成论学人所执。案。灌顶玄第十卷　云。庄严旻师判四时教。谓十二前明三藏见有得道。名相教。十二年后。明见空得道。名地无相教。于无相后常住之前。指法花会三归一万善悉向菩提。名同归教。最后双林。明一切众生佛性阐提作佛。名常住教也。开善光宅用五时教。四时不异前。更约无相之后岿之前。指净名思益诸方等经。为褒贬抑扬教。准此师意。今言。成论师者。开善寺智藏师。光宅寺法云师。所言五时者。三藏。大品。净名。法华。涅槃也。案。法华御制法师品疏云。高原譬初教及第二般若教。干土譬八十年果。施功不已者。譬闻净名教。湿土譬净名教。七百阿僧祇果少近泥。譬今日法花经至法花方知寿量果。准之可悉。悉第五时佛之中言一云如来体是世谛所摄等者。□□□（二十五字缺）
    言二释既云等者。案。硕疏云。二者计空是佛。如明庆寺尚禅师用即空是佛。用大品中空无来无去。无来无去即是佛也。疏主解云。此南方尚禅师义也。言故大品云等者。案。彼经第二十三卷大如品末云。尔时须菩提语诸天子。汝等言。须菩提直佛子随佛生。云何为随佛生。诸天子。如相故须菩提随佛生。何以故。如来如相不来不去。须菩提如相亦不来不去。是故须菩提随佛生。今略引之。言次北土智度论师云等者。案。净名玄第四卷末云。有人言。佛有三种。一者法身佛。二者报身佛。三者化身佛。实相则是法身佛。实相可轨。名之为法。此法有体故名为身。而实相非佛。能生佛故所以者名佛。二者报佛则修行。会实相理。实相既常。报佛亦常。以法常故。诸佛亦常。三化佛则应物之用。此北土论师释也。言四云佛果灵智非二谛摄等者。此应庄严义。故硕法师云。 佛出二谛外。不同俗谛浮伪之有。不同真谛虚９之空也。
    疏地论不真宗等者。此下第三明大乘执。案。北地论师作四宗。一因缘宗。谓数家义。二假名宗。是成论义。三不真宗。指三论义。四真宗。谓唯识义。又法花玄第三云。爰至北土。还影五影。制于四宗也。述义解云。光律师所立。彼师取他宗。为自宗。故以为所破。今灌顶玄十卷云。六者佛驮三藏学士光统。所辨四宗判教。此即南方所立。何为指此师耶。然未详彼名也。言真宗明于三佛等者。述义解云。不住道者。谓权智也。又言。以大悲故。不住涅槃。经云。不动真际。建立诸法。由空观故。不着生死。经云。不坏假名。而说实相。故云。不住道为因。故有化佛也。言助道为因等者。谓十地六度万行因。就三智者。加行智也。证道为因者。谓正因也。证于真如正体。无分别智也。
    疏问若具破一切佛等者。此下第三问答申论旨归。以遣惑情。文中有二。谓问与答。答中有三。初别破空有四句。次又论破十二种佛下。第二据通破十四种佛。次又有异三师云下。第三破异师说。以显论是归。此文初也有三。初正破四句佛。以为论旨。次又大小乘人下。第二破有佛之见。次又有所得人下。第三破邪正二见。初中言外人计佛等者。案。硕疏云。外道小乘大乘众计虽多。不出四句。一计有是如来。如外道小乘人。言有佛是一切知人不可无也。二者计空是佛。如明庆寺尚禅师。三计亦空亦有。以佛是世谛故言亦有。即真边故言亦空。如开善解。四计佛出二谛外。不同俗谛浮伪之有。不同真谛虚９之空。故非空非有。如庄严解佛二谛外。下文具破如此四句。准之可悉。次中言故净名呵善吉云等者。案。净名经上卷弟子品须菩提章内外平等者门中。有此文。而云乃至可取食者。此疏主加引之。言此明善吉等者。疏主解云。善吉自谓见佛闻法。而言不见闻者。其言似反。其理实顺。若有佛可见。即是有见。故不见佛。若有法可闻。即是有闻。故非闻法。今明。无佛可见。乃名见佛。无法可闻。始是闻法。盖是斥三乘之有。是故说无。既知佛非有。则识佛非无。如是五句无所受始是法身。如斯而悟名见佛也。后中言故净名呵云等者。案。彼经文云。外道六师（乃至）是汝之师因其出家。彼之所堕汝亦堕堕。乃可取食。今略引之。疏主解云。彼外道六师者。声闻人。谓以见佛闻法。即事佛为师。已为弟子。异于外道。故次泯之。释迦出世正值六师也。言是汝之师等者。此令善吉事外道为师。因其出家。现世受其邪法。故堕邪见。后世同其果报。故堕恶道也。言乃可取食者。若不同六师。则见邪正相异。便无等观。故不能受食。若知六师即是法身。以同六师。是同法身便得等观。乃可受食。问。云何六师即是法身。答。四句求六师不得。六师身即是实。实即是法身。故云。观身实相。观佛亦然。又同六师。即体邪即正。故是正见人。若不同六师。则谓邪正二。名邪见人。故同六师也。言七佛者。案。四分戒本初偈云。毗婆尸式弃。毗舍拘留孙。拘那含牟尼。迦叶释迦文。宾律师疏解云。过现七佛同说。一毗婆尸。二式弃。三毗舍。四拘留孙。五拘那含牟尼。六迦叶。七释迦文。乃至广说。准之可悉。言故下偈云等者。案。此品最末偈云。如来所有性。即是世间性。如来无有性。世间亦无性。今略引上半偈文。硕疏解云。此来偈略示如来体性。前偈既言。佛过戏论。恐外人云。若尔世是与佛异。世间虚妄不无。如来出过世间故。终应是有故。今齐世出世法。无毫厘差别。世间既无性。如来亦尔如来无性。世间亦尔。准之可悉。
    疏又论破十二种佛等者。此下第二通破十四种佛。此中有二。初明列十四种佛。破此故以名品。次问十四种佛下第二问答。明十四种佛初破之所以。如文可悉。而言论丰十二种佛等者。案。此品文云。空则不可说。非空不可说。共不共叵说。但以假名说。寂灭相中。无常无常等四。寂灭相中。无边无边等四。疏主解云。初偈破空等四句是佛。后偈破常边等八句是佛。准之可悉。
    疏又有异三论师等者。此下第三破现说以显旨归。文中有二。初列异师二说。是应北土三论师即琛法师等。次今明不然下。第二破谬执以显正义。如文可悉。
    疏大分为二等者。言佛于九道中尊等者。案。康疏云。为世所尊。故曰世尊。更无与等者。故曰唯有。体如而来。故曰如来。如法相知。故称正。穷一切种。谓之遍。无碍谓之知。于法自在。故名为王。无法不知。名一切智。问。法性无量无边。佛智能尽知不。答。十住论中。论主自释言。所知法无量无边。佛智亦无量无边。以无量无边智。知无量无边法。如函大盖亦大。问。大品经中。佛言。一切智是二乘智。一切种智是佛智。今何故云佛是一切智人耶。答。下不兼上。上得兼下。故知。佛亦名一切智。准之可悉。
    疏所以有此五章者等者。此文中总明此如来一品五章。即为五别。第一明破有是佛章。次外人既闻有非是佛下。第二明破空是佛章。次外云若空有下。第三明料简空有俱非佛所以章。次自上以来破病既周下。第五明呵责外人章。次三问破病下。第五明略示佛相章。如文可悉。
    疏初偈五求破等者。言五求破者。述义解云。论文云。为五阴是如来。为离五阴有如来。为如来中有五阴。为五阴中有如来。为如来有五阴。准之可悉。言楞伽经有法身品等者。入楞伽经第六卷此品文云。佛告大惠菩萨。如来法身于五阴中。非一非异。如来法身五阴一者。即是无常。以五阴是所作法故。如来法身五阴异者。即二法。不同体相。如牛二角。乃至法身之相。于五阴中不可说一。不可说异。今略引之。
    疏长行为五等者。言一者阴陉生灭等者。案。琳疏云。若与阴一。则同阴习。则无积习之功智照之用。准之可悉。言如五阴品说等者。案。此论第一卷观五阴品最后偈长行云。若实无常。则无业报。眼耳等诸法念念灭。亦无有分别。若之可悉。康疏解云。答家反难云。汝难我云。若也是常。则无业报。眼等诸法不能分别故知。无常者我还难汝。若也无常亦无报。眼等诸法亦不可能分别。何得是无常乎。
    而言眼耳等法者。眼耳等六根法也。亦可眼耳等是根。诸法是尘。根尘无常。念念不住。能所皆然。若为分别耶。虽有二说。今取初说也。言涅槃经云等者。案。彼经第二十二卷中。佛告德王菩萨。云何非常。以有知故。常法无知。犹如虚空。如来有知。是故非常。今略引之。疏主解云。瞿师罗长者。大富而无儿息。请祷神明。后生一女儿。身长三尺。此儿不久。忽然死已。长者爱念失于本心。如来观其道根应熟。化作此身。长者见大欢喜得悟。佛因复本身。为说法。即得初果也。如来非常。身有分故。即是丈六之身。分限故也。就就身业也。次明。有起即是意业。有言说即是口业。今略引意业文。法华玄第九卷云。又非常故。不同虚空。下云。常法无知。如来有知。是故非常。念念灭不同有为。故如来身非有为非无为也。准之可悉。
    疏问曰下第二不自不他门破等者。言即是犊子计等者。案。大论第一卷具有此人计。今略引之。述义解云。此部宗立人法俱有。而言五阴和合别有我法者。我者是人。法者即体。谓五阴和合别有人体也。四大和合别有眼法者。同毗昙义。以四大造根造根等五根及一切色。而能造之色是无记。所造之色通三性。何者。四大品是报法。故为无记。所造之色。有报色及善无作。与恶无作色。故通三性。准之可悉。言又是成实等者。庄严云。假有本。有用有名。开善云。无体有用今取此二师说。故云师等也
    疏答中有三偈等者。言俱舍论出犊子义等者。案。真谛所翻论第二十二卷破说我品中。有此文。今略引之。具引之如燃可燃品记也。
    言无佛者为释疑故来等者。所言无佛者。此文标释相违。亦检论文。亦无此文。若有异本。然今本云。若法非我者。即应此文。若尔此文应云。无我者为释故来也。下释处云我故也。言故常云等者。述义解云。人者神我之异名。以统御义为人。如众生命者等也。玉篇。孔子云。仁者人也。郑玄曰。人谓施以恩义。准之可悉。
    疏若不因五阴下第三前后破等者。言答本住品等者。案。此论第二卷观本住品初长行。具有此文。今略引之。案。琳疏云。此是卫世师外道。虽复离身计我及微相。还用阴等为相。准之可悉。言二者小乘人谓等者。所言五分法身者。述义解云。戒身者。佛尽无生智。无学正见智。共生身口无漏戒也。又以道共戒为体。以色十一中无作为性。依第四禅起也。定身者。佛尽无生智。无学正见智。共生无漏三三昧。与无漏道相应而起。以心所中定数为体。依第四禅起也。慧身者。谓无漏正见也。解脱身者。正见智共相应。起解脱数。新译书云。无漏胜解。此有为德。亦是智德也。解脱知见身者。谓尽无生起。于解脱身中起。故名解脱知见。此无为德。亦此断德也。
    疏今实不受阴下第二偈夺破等者。言破初家义等者。案。琳疏云。下一偈夺。上半夺本。言今者。今于本也。明本既不受阴更无如来法者。夫明有法不出色心。本地既无五阴。则无色心。将何物为有。故云。更无如来法也。准之可悉。言故肇师云等者。案。肇法师注净名经序。具有此文。疏主解云。原肇公论本迹之意者。正欲解不思议。此经说既名不思议。约何物法辨。不思议中。有本有迹。故开本迹二门。虽有本迹而同。是不思议。故明不思议耳。述义解云。本者理之与智。迹者。教之与形。准之可悉。
    疏问曰下第二章偈破空等四句等者。言如江南尚禅师者。案。硕疏云。如明庆寺尚禅师用即空是佛。准之可悉。
    言开善义佛具空有二句等者。所言金刚者。案。开善师金刚心义云。金刚三昧者。是学地之终极。以其照邻佛慧。万惑因此而忘故。借以金刚。喻其解用。世有金刚。真实坚而且利。以其坚故。所不能伤。以其利故。能摧坏万像。譬穷学之心。以其照一切境故。能断诸惑。以思坏道遣之相故。惑所不能。又此是虑法。故受心名。是定中能有。故名三昧。准之可悉。所言至忘弥存者□□□□□□□□言四句不可说者。案。康疏云。不可言方有空。不可言无空。不可言亦有亦无空。不可言非有非无空也。即如大虚空。诚是无物。今以四句微责义亦不成。何者。太虚若有。有何形质。太虚若无。无所容受。亦有亦无。是则相违。非有非无。复成戏论。世间大虚。当离四句。至于理也。岂复可论。故曰。空则不可说也。准之可悉。言如涅槃无名等者。案。大经第二十三卷德王品云。如抵罗婆夷。名为食油。实不食油。强为立名。名为食油。善男了。是大涅槃亦复如是。无有因缘。强为立名。准之可悉。言涅槃经生生等六句等者。案。彼第二十一卷德王品云。佛言。善男子。不生生不可说。生生亦不可说。生不生亦不可说。不生不生亦不可说。生亦不可说。不生亦不可说。有因缘故。亦可得说。云何不生生不可说。不生名为生。云何可说。何以故。以其生故。云何生生不可说。生生故生。生生故不生。亦不可说。云何生不生不可说。生则名为生。生不自在故不可说云何不生不生不可说。不生者。名为涅槃。涅槃不生故不可说。何以故。以修道得故。生亦不可说。以生无故。云何不生不可说。以有得故。云何有因缘故。亦可得说。十四缘法为生作因。以是义故。亦可得说。今取意略引之。疏主解云。第五能难之中。有七句。弹其难。初标七句。次云何不生生下。第二释七句。于中有二。初有六句。正弹共四句六句。即是弹其生义。弹其说义。弹有六句。第二有一句。弹其无六义。弹无说义也。十四缘法为生作因者。十二因缘中。是第十一。老死第十二。今不取生老死。但取过去二因。现在五果。现在三因。此十因缘为生作因。准之可悉。述义解云。今合六句。为四句不可说而证。以常等四名不得取佛也。第七为一句可说而证。但以假名说之也。十法者。即大经云。十二因缘法。谓六因四缘是也。
    言空违于有等者。案。硕疏云。明空与有想违。是相违害法。为汝执有假名说空。以违完汝有耳。实无此空也。准之可悉。
    疏如是正观思惟下生第二偈等者。言摄论云等者。案。梁摄论第十二卷释论云。譬如虚空有四种德。一无染。二无碍。三无分别。四无边。根本智亦尔。一切世间八法七流等。所不能染。由是彼对治故。故说无染。于一切境。如理如量。无障无碍。故说无碍。于一切法。一味真如。空遍满故。故说无分别。离一切诸边。中道不可量故。故说无边。譬如色于空中显现。空不可分别。色可分别。后得智亦尔。因不可分别。此智可分别。谓此是能分别。此是所分别。若佛果是无分别智所显。离则别众生。云何得作众生利益事。如理不倒。今略引之。
    疏如是性空下第二明等者。言般若实际品等者。案。大品经第三十七卷实际品余初有此文。所引全同。所以不引。言又诸法性等者。述义解云。冥寂者。绝智曰冥。绝境曰寂。斯乃廓然寂静之义。又云。冥者。泯然能所无间。故云冥也。支道琳师以泯为冥也。睿师亦以泯然为冥。今意亦尔。心泯成中。智泯无相。准之可悉。言答大品云等者。案。彼第三十七卷实际品余。佛言。第一义相者。无作无为。无生无相无说。是名第一义。亦名性空。亦名诸佛道。今略引之。言问成实论二世有无品云等者。案。彼论第二卷二世无品第二十二中云。又汝言则无佛者。佛之灭相。虽现于。不称有无。况灭度耶。今取意略引之。聪法师疏解云。第十七事破第十九事无佛难。就中有二。此初约本明有无。言佛寂灭相等者。解者不同。一云。佛应身即空。即空故寂灭相。寂灭相不称有无。况灭度。二弥沙塞部解云。约应身为论。佛身非业烦恼所造。不得言有。三十二相八十种好现显故。不得言无。故言。佛寂灭帮不称有无。三解约本为论。佛法性身非有非无。故言寂灭相。应身虽现于世。随本不称有无。今同第三解。准此论文。今应云二世无品。不应言二世有无。以彼论无二世有无品故。但有一切有无品。然彼品中。无此文故。又言不摄有无者。准论应言不称有无也。言以智度轮。第十一卷忍度余有此文。今略引之。影疏解云。本为破有病故。所以说无。为破无病。所以说有。为破非有为病。故说非无。为破非无病。为破非无病。故说非有。若闻说。诸法不可说是常。不可说是无常故。剬执言诸法定是非有常非无常者。此还是。故为痴论。此论缚论。非为解论。何意如此。本为破有破无。故说非有非无。有无既无。何得别有非有非无。无法在故为痴论。此是无知论。故云痴论。一云。痴论者。见前三句有过。遂计有一法。不同前三。不得言说。为哑论。亦名愚论。准之可悉。言大品云等者。案。彼经第三十六卷。佛告须菩提言。若法性外更有法者。应坏法性。法性外法不可得。是故不坏。何以故。须菩提。佛及佛弟子。知法性外法不可得不可得故。不说法性外有法。今略引之。言又楞伽等者。案。入楞伽经第六卷。佛告大慧菩萨言。不生不灭者。即如来异名。譬如释提桓因帝释王等。虽说百千名号。而不知是如来异名。乃至有知实际者。有知涅槃者。有知法界者。有知法性者。准之可悉。
    言净名云等者。案。彼经下卷见阿□佛品中。有此文。今略引之。具明如记初卷。言是故经云等者。此诸法无行经文。案。目录云佛说诸法无行经一部二卷三十二纸也。今案。彼经下卷。文殊自举本章。过去久劫有佛。名师子音王。灭度已后。有二菩萨比丘。一名善根。便说诸法实相清净。二名胜意。持戒清净。行头陀法（乃至）善根。为胜意徒。一心说偈。淫欲即是道等七十余行偈。大论第六卷末又有此事。影疏解云。若能解淫欲无淫欲者。淫欲实相。即是于道。恚痴亦尔。此明实相义。明淫欲实相即是道义也。而今言贪欲者。染者品云。贪欲有种种。名爱□染淫贪欲。准之可悉。

观颠倒品第二十三

    疏问四品破出世间等者。约此品由来。大文有二。初问答以明来由。次问云何为颠倒下。第二明品名目。初有三番问答。此初番问答。有二。问与答。如文。言前破世间等者。案。康疏云。前虽破世间。亦破出世。缚解品是也。后破出世间颠倒品是也。准之可悉。言三者又显等者。案。硕疏云。今品非但破外道邪见。亦佛法中计涅槃如是常亦破。若言不破者。那有破如来涅槃耶。故此品破常。即是破汝所见出世间法也。准之可悉。言四者二乘之人等者。案。大乘玄八倒义中云。外道起生死。计有常乐我净。佛初说四谛。破四倒。说生死中但有苦无常无我不净。无有常乐我净。比丘闻此。非便生死苦无常无我不净。佛果亦苦无常无我不净。起后四倒。故涅般经云。便生死无常无我不净。佛果是常乐我净了□□□□破其佛果苦无常无我不净。若外凡夫起到者。是见谛烦恼。若学人起者。是修道烦恼。若罗汉起者。辊界外烦恼也。外凡人不起前四倒。八内凡位。不复起之。后四倒者。八内凡位。乃至罗汉起。准之可悉。
    疏问染者品等者。此下第二番问答。有二。即问与答。答中有二。初明烦恼难破故须多破。次又前破染下。第二约爱见二使。以显二品差别。如文可悉也。
    疏问何故等者。此下第三番问答。有二。即问与答。答中有二。初约自行化他。以明来由。次二若接下。第二明近接上偈文起之。如文可悉。
    疏问云何为颠倒等者。此下第二问答以明品目。文中有二。第一明外人情计即为所治。次问云何破颠倒下。第二申论旨归。正明品目。初中又二。即问与答。答言中有二。初明通倒。后辨别倒。此文初也。言故大品云等者。案。彼经第二十八卷末。须菩提言。众生颠倒因缘故。造作身口意业。随欲本业报。受六道身。又第三十八卷末。佛告须菩提。凡夫人不入圣法。不知法无性相。颠倒愚痴故。起种种业因缘。是诸众生随业得身。若地狱身乃至天身。今略引之。
    疏别而为言等者。此下第二明倒。文中有二。初列颠数。次三倒者下。随列别释。文中有四。第一明三倒。第三明十二倒。第四明八倒。初中又二。初举邪显正。次问答以辨三倒生断差别。举邪之中。凡有三异执。文处易知。言想心见者。述义解云。想谓心数法中想数也。心谓心王也。见谓心数法中慧数也。言毗昙云等者。案。杂阿毗昙心论第八卷修多罗品长行云。如是说者。此义不然。何以故。颠倒是见性故。想心为见所乱。故说想心颠倒。受等虽为见所乱。非世所传故不说。今略引之。述义解云。想但于长短方圆。能想像耳。未起决定心。故非倒体也。心但想心之为想像。境上总为缘耳。不分别此青黄等。故非倒体也。见者于前二境。分明起决定执。故为倒体。花严十藏品云。先起想。次起心。后起见。体僻为心倒者。四心之中识心是也。言毗婆阇婆提人言等者。案。杂心论第八卷修多罗品长行云。毗婆阇婆提欲令有十二颠倒。所谓无常常想倒。见倒。心倒。余亦如是。彼八种见道断。无常无我六。（此二各心想见故也）若有乐见倒。不净净见倒四。见道修道断。苦及不净想倒心倒（乐净见一向见谛断。乐净想心见道修道断。以见谛者见道断而想心不尽也。）今取意略引之。
    言成实师有二释等者。言今龙树意等者。疏主解云。一切心了别是心倒。一切心想像。皆是想倒。一切心决了。名见倒。可悉。
    疏问三倒等者。此下第二问答以明三倒生断差别。文中有二。即问与答。如文。言智度论释随喜品明等者。案。彼论第六十一卷释随喜回向品第三十九云。问曰。见为诸颠倒本。如得初道人。然起想心颠倒无见颠倒。以见谛断故。答曰。是颠倒生时异断时。异生时想在前。次是心。后是见断时先断见。见谛所断故。颠倒体皆是见相见谛所断。想心颠倒者。学人未离欲。忆念忘故。取净相起结使。还得正念即时灭。如经中譬喻。如渧水堕大热铁上。即时消灭。小错故名颠倒。非实颠倒。是故说。凡夫人三种颠倒。学人二种颠倒。今取意略引之。影疏解云。问曰下婆沙释云。三倒之中。唯见为倒性。唯从见倒。生四颠倒。此意以见违理故。说为倒性。心想二倒。但缘事起。是爱分故。非正是倒也。答曰正若大乘诸义皆言。从颠倒生心倒。从心倒生见倒。从见倒生四颠倒。此是从受生见。故断见之时。四倒永灭。若小乘中乃言。从遍使生诸烦恼者。即是从见生爱。此中既扶大乘义。故云。生时断时异也。师释云。言从见生爱者。是及起相生。从爱生见者。据住处相生耳。准之可悉。
    疏四倒者。此下第二明倒。文中有二。初总明种颠倒。即是前四倒。次问答释成。凡有三番问答。文处易知。言四倒者。谓于生死中等者。案。婆沙第四卷末云。有四倒。所谓常乐我净。为相似法所覆。故不知无常。为适意威仪法所覆。故不知苦。为皮肤所覆。故不知不净。为所作事覆。故不知无我。言同四倒等者。此初番问答。案。婆沙次文云。问曰。此四倒性是何。答曰。是慧性。准之可悉。言问五见等者。此第二番问答。案。婆沙次文云。问曰。若是慧者。此五见几是倒。几是非倒。答曰。二见半是倒。二见半非倒。二见半是倒者。身见见取及边见所摄常见。二见半非倒者。邪见戒取及边见所摄断见。言我见中等者。案。婆沙卷。说无常见常处云。问曰。边见是何义。答曰。取于断边。取于常边。是边见义。复次起我见者。犹是边僻下贱。世所呵责。况复于我。计有断常。复有说者。此见行边处。故有二种义边处。一行常边。二行断边。以是等义。故名边见。今疏主引此文。加增释成上。述义解云。独头足上者。于无物处。取有物心。是名独头见取。由前心。而起后心以定执故。名足上见取也。又婆沙第四。说净见不净处云。问曰。此但说我见。何以不说我所见。答曰。我是见颠倒性。我所见非倒性。复有说者。我见是根本。若说我见。当知亦说我所见。准之可悉。言问何故尔耶等者。此即第三番问答。案。婆沙第四卷末文云。已说自体所以今当说。以何等故名为倒。答曰。倒有所增。故名倒。此四倒唯见苦断。所以者何。缘苦生故。还见苦断。复次此倒缘果生。还以见果慧断。复次身见。见苦所断性。是倒若断身见亦断。复次苦□。若于□苦有错谬者。贤圣所呵。如人书日错谬。人之所呵。三谛微细。若于微细有错谬者。不深呵责。如于夜中有脱失者。则世人不深呵责。准之可悉。但初三如次相当。然后二前后相当也。述义解云。迷理惑者。谓见谛惑。迷事惑者。修道惑也。果上起等者。数人云。四倒迷于苦集理。故但由若集起耳。成论云。净倒起苦集上。何者。苦集是不净物。谬计净故。常乐二倒。依苦集道。二谛无常苦。谬计常及乐故。我倒通于谛起。何者。四谛下皆无我为计我故。今就数人义。而为言之。言婆沙又云等者。案。同卷次上文云。问曰。以何等故二见半是倒。二见半非耶。答。以三事故名倒。一转行。二增益。三性倒。邪见断见。虽转行性。倒而非增益。所以者何。是坏物性故。戒取虽转行。虽增益性。非是倒。所以者何。有少相似法故。亦说。有色界道。能离欲界欲。有无色界道。能离色界欲。此是自体。是我。是物。是相。是分。是性。又案。第五十四卷智犍度他心智品下云。先作是说。以三事故。是颠倒。一以猛利。二以妄取。三以一向性颠倒。须陀洹爱染。虽是猛利及以妄取。而非一向性颠倒。今古引此二文。准之可悉。述义解云。言同性倒者。于假我上。起实我故。此是我倒。又昨日色相。似今日色。故计有我。此是常倒。世间之中。实无乐净。而沐浴时谓净。计五欲为乐。此皆妄取也。犹利性者通起也。言俱舍三义立倒等者。案。彼论第十四卷分别惑品一云。余师说。其取云何以我所为倒。彼见我于是处自在。故于是处。起我所见。是故此见。皆是身见。由二门起。若汝计我。是第一执。我所第二。若我与带物称我。此二文应成别执。云何不立余惑为颠倒。由以三因成立颠倒义故。云何为三。偈曰。颠倒故。决定度增益故。释曰。此二见半一向颠倒故。于境界决定度故。境益义故。断邪见不能增益。非有门起故。戒执取非一向倒。随分量清净。为境界故。所余诸惑。不能决度。是故不立为颠倒。若尔于经中说。于无常执常。是名想倒心倒。此中云何唯见为倒。偈日。想心随见故。释曰。由随乐见倒与相应想及心亦说为倒。云何不说受等为倒。由世间成故。于世间说。此人颠倒心此义明了。不说世间颠倒受。如此颠倒。于须陀洹人。一切皆灭。由诸见见谛所灭故。所余相应法亦同灭。今略引之。
    疏次明十二倒等者。此下第三明十二颠。言上座部及毗婆阇婆提明四倒等者。案。杂心论第八卷修多罗品云。毗婆阇婆提。欲令有十二颠倒。所谓无常常想倒。见倒。心倒。余亦如是。彼八种见道断无常无我六。苦有乐见倒不净净见倒四。见道修道断苦。及不净想倒心倒。今取意引之。无常无我。各有想心见故六也。乐净见一向见谛断。乐净想心。见道修道断。以见谛者。见断而想不尽也。又婆沙第五十四卷智犍度他心智品下文。如次下所引。言俱舍论更出一师云等者。案。彼论第十四卷分别惑品有此文。如次上所引。言数人云等者。案。杂心论第八卷修多罗品长行云。谓彼四颠倒。当知。见苦断者。一切四颠倒。不寻根本。故苦处起。故见苦断。又又婆沙第四以五义。明名倒所以。次上所引。又俱舍论第十四卷分别惑品云。是前所说。有常倒我倒。为喻是名倒。为更有余。颠倒有四。谓于无常常颠倒。于苦乐颠倒。于不净净颠倒。于无我我颠倒。今引此文。准之可悉。言问初二果人等者。案。婆沙论第五十四卷智犍度他心智品下云。问曰。须陀洹斯陀含。起爱染时。为是乐想净想。为是苦想不净想。若起想净想者。云何不是颠倒耶。若是苦想不净想者。云何起染爱耶。答曰。应作是说。起乐想净想。问曰。若然者云何不是颠倒耶。答曰。先作是说。以三事故。是颠倒。一以猛利。二以妄取。三以一向性颠倒。须陀洹爱染。虽是猛利及以妄取。而非一向性倒。复次或有于谛计乐计净。或有于境界计乐计净。于境界计乐计净者。须陀洹未断。复有说者。须陀洹起爱染时。计苦计不净。问曰。若然者云何爱染耶。答曰。从无始已来。学习此法。身心生热。为制伏此心故。起此染爱。犹如自喜婆罗门指触粪秽。诣锻师所以火净之。时锻师语言。可以灰土浣草而以净之。婆罗门言。如此等物不能净于我指。必当以火净之。是时锻师烧钳。作火色以钳其指。时婆罗门为热所苦逼。便振其指苦口中。婆罗门审指不详。但为苦痛所逼而着口中。彼亦如是。今略引之。言锻师譬者。玉篇。锻都乱反。摇也。推也。小冶也。言十二倒者毗婆阇婆提云等者。案。婆沙第五十四卷云。此四颠倒须陀洹几断。几不断。问曰。何故造此论。答。始如毗婆阇婆提。说有十二颠倒。谓无常有常想颠倒。心颠倒。见颠倒。苦有乐想见心颠倒。无我我想心见颠倒。不净之想心见颠倒。八是见道断。四是修道断者。无常常想见。苦有尔想见。无我我想见。不净净想见。四是修道断者。无常计常心。苦计乐心。无我计我心。不净计净心倒。同见道断者。苦比丘忍现在前。毕竟断。诸修道断者。金刚喻定现在前时。毕竟断。今略引之。言若依杂心等者。案。彼论第八卷修多罗品云。颠倒是见性故。具引如上。准此论文。今言。见心者。想心见中。唯见之所起。名为颠倒。非谓见与心之所起。准之可悉。
    疏所言八倒等者。此下第四明八倒。言杂心师等者。言成论师云前后八倒皆是见惑等者。□□□（十八字缺）言常谓无常等者。述义解云。就后以四倒中而为言之。言复有说云后四倒属无明摄等者。□□□□□言问皆外道凡夫等者。案。婆沙第四卷云。无常有常见者。无常名一切有为法。而外道言常者。见色相似相续。诸心法忆本所作。能诵持诸论。是故计常。苦作乐见者。五受阴是实苦。彼诸外道言是乐者。以少时乐故。如人极时息为乐等。不净见净者。不净名为一切有漏法。彼诸外道见者。愚于所行。以少时净故。如治爪等。疏主解云。八倒者。前倒常乐我净。外道起四倒。谓常倒。乐倒。我倒。净倒。佛破四倒。故说无常苦无我不净。比丘佛果上更起苦无常无我不净。更起后四倒。谓无常倒。苦倒。无我倒。不净倒。前后合论故有八倒。准之可悉。言答言具有也。疏主解云。只就今具得有八倒。今且就初倒作倒。后即可知。如来实非是苦。彼谓如来是苦。此于乐中。生于苦倒。以计如来是苦故。自谓此解为是。既谓此解为是。即生欢喜。故复是颠。是即具二倒。谓若说如来是无常。名大罪苦。此是佛名其为罪苦。若言如来是常。即是我见。我见无量罪。是故说如来无常。谓此解为称心。故欢喜乐也。无常常。想法师云。此约令昔语无常者。名不修空不修苦。故寿命短促者。此语难解。今明。言不修空者。空无十相。十相者。五尘三男女等。今涅槃修空。空无此十相。故是常。若不修空者。有此十相。故即无常也。。无我我相者。二乘不修空。故寿命短促。故无我。佛法修空有我。故寿命得长。广说如四倒品疏也。
    言凡夫之人具足八倒者。述义解云。生死计乐常我净。亦计二乘涅槃是无常苦无我不净。应知。言答此品等者。案。硕疏云。然颠倒有通别。通论一切有得皆是颠倒也。若别则唯三倒四名倒耳。问。三倒四倒八倒。何者通。何者别也。释云。三倒即通。四倒八倒即别。如一常倒。具有三倒。谓想心见。故三倒通。四倒即常乐我净。八倒更足苦无常无我不净。复成十六倒。何者。只见生死是苦无常等。见涅槃常乐我净等。向已自是倒。何故尔。诸法实相中。岂有生死是无常涅槃是常。见有此八。已自是倒。而复横谓生死中。作常乐我净。计涅槃苦无常无我不净。复是倒上更起倒。故二八成十六倒。准之可悉。言凡夫八行者。生死是无常苦无我不净。涅槃是常乐我净。此为八行。望于实相中八行。皆是倒。故名破八行也。随分为言。无常等四是行非倒也。今案。大第玄第三八倒义云。三修者。一常无常。二若乐。三我无我。常者凝然也。无常者迁流。乐者怡应愈。苦者逼恼。我者性实。无我不自在。通称修习业也。若具足而应是四修。离即八修。谓净不净。所以除净不净者。不净观是远方便。因中除不净观。故果中除净观。准此玄文。今言行者犹是修也。然有经云。生死是苦空无常无无我不净者。就生死之无我。分为二义。如成论云。知无我者。名之为空。知法体空。名为无我。依净名意。知无有我。名为无我。知无法体。名之为空。文云。众生是道场。知法无我故。诸法是道场。知法体空故。然则一无我上分空义。故为五。空与无我合故为四。准之可悉。
    疏问云何破等者。此下第二问答申论旨归。文中有二。即问与答。答中有三。初明。不知本性空寂。而令知之。次又内外大不下。第二明外颠倒生灭。而令识不生灭。次又外人下。第三明破二见悟小二。如文可悉。
    疏开此品者异释云云等者。言开此品者等者。琳法师云。此品二十四偈。分之为二。初一偈外人总立。下二十三偈展转破之。康师云。前有十二偈。破颠倒所起之烦恼。后有十二偈。破烦恼所因之颠倒。硕法师云。品开三段。初十二行破烦恼。次九行破颠倒。第三二行双破二种涅槃。准之可悉。言又净名经云等者。案。彼经上卷弟子品须菩提章有此文。今取意略引之。疏主解云。此第二就解惑平等门呵善吉。所谓理唯二彻。一断三毒。二者与俱。俱谓凡夫也。断即二乘。今闻不断不俱。理出意外。茫然不解。大士体三毒本自不有。故不与俱。今亦不无。称为不断。乃至广说。准之可悉。言普贤观经云等者。言故无行经云等者。案。彼经下卷文殊自举过去事处之偈文。今取意略引之。具明如上也。言又天魔等者。此他化自在天魔也。言故火宅中等者。案。法华经第二卷譬喻品火宅偈初具有明毒虫恶鬼事。具引文明如上。言又依花意等者。案。法华经第二卷譬喻品火宅偈。明迷悟不同有四种人以为净第。初明在家起爱众生。不知生死亦不知出。如经有五百人止其中下。明五钝使是。第二明。出家外道知厌恶老病。迷于出路而不知出处。如经处处皆有魑魅魍魉下。明五利使是。以上二人显总譬中。第三明二乘之人知厌知出。但是曲出。故于佛道□回稽留之住半。不更进求。如经是时长者下颂三车救譬是。第四明菩萨之人知厌知出。名为直出故。第是宝车直至道场。如经尔时诸子下颂。等赐大车譬是。准之可悉。
    言从忆想分别等者。案。硕疏云。忆是心倒。心能忆境也。想即想倒。分别者即见倒。见能推获分别也。余二师亦同之。准此等文。今言。三毒因者。想心见三倒也。何者。以众生内邪三倒故。外见净色即生贪。见不净色即生恚。见中庸色。即生痴也。言故净名云等者。案。彼经卷观众生品中。说两舍行处有此文。今以意略引之。言贪欲者。前世贪爱也。受身虽具藉从结闰业闰生。爱为其主。故偏说欲贪。言颠倒者。法本非有。倒想为有。既以为有。然后明其美恶。此则或心内传为倒。然后妄分别外事也。忆想分别者。虚妄分别也。无住者。非有则绝四句亡百非。言断虑穷。即是诸法实体。为一切法本。而此实相更无有本。然今检经文次乱。何者。经云。贪欲本分别。分别本颠倒。颠倒本无住故。述义解云。今此言。颠倒者。虚妄分别也。想分别者。颠倒想故不相违也。
    疏答中五偈等者。言经中明烦恼等者。案。硕疏云。今第一作无性破。无性故无法。汝引经言。三毒等从缘生。故应必有。今明。只为从缘生。故知其决定不有。何者。三毒等烦恼。本无自性。乃因不净故生。复无自性。因前世业。前世业亦无自性。如是推求。卒终不实。既其无实。则无所有。准之可悉。所言经中明得者。第一偈长行。经说因净不净等者是也。
    疏第二偈以人例法破等者。言大品多举等者。彼经第三卷中。佛告须菩提言。譬如说我名和合故有。是我名不生不灭。但以世俗名字故。说般若般若波蜜菩萨。菩萨字亦如是。皆和合故有。亦不生不灭。但以世俗名字故。今取意略引之。言龙树云等者。案。大论第一卷云。佛弟子等虽知无我。堕俗法。说我非实我。今限意引之。言上半举我以无者。案。硕疏云。以之言与也。起惑之主。即是我人。准之可悉。
    疏若谓虽无我下生第四偈五求破等者。言答摄论师等者。案。彼论第二卷释中云。于世间中。离分别依分二法。更无余法。阿利耶识。是依他性。余一切法。是分别性。此二法摄一切法。皆尽三界。唯有识故。准之可悉。
    言若身见与五阴一等者。案。影疏云。若与阴一言。即应为五。变是色声及善无漏等。若异即同无为。非阴所摄。准之可悉下半有二各五求等者。案。康疏云。烦恼于垢心。五求亦不得者。杂心云。烦恼者。九结十缠。从此烦恼。更生害恨诳高。是烦恼之垢。故云垢心。烦恼于垢心中。五求不得也。前以我为能有。五阴是所有。于五阴中。五种求我。不可得。今以烦恼是能生垢心是所生故。于垢心中。五种求烦恼。亦不可得。然此五求不出一异。影师作一异。互求释云。若结即垢心。应在识阴。垢心即结应摄行阴。若结非垢心。应离心别有垢心。异结则可与善俱起。若准此释。则垢心是心王。烦恼是心数。不得以害恨等为垢心。准之可悉。言即释净名经明等者。案。彼经上卷弟子品优婆离章。维摩诘言。唯优婆离无重增此二比丘罪。当直除灭。勿扰其心也。所以者何。彼罪性不在内。不在外。不在中间。如佛所说。心垢故众生垢。心净故众生净。心不在内不在外不在中间。如其心然罪垢亦然。今取意引之。疏主解云。如佛所说下。第二次辨心空。夫罪由心起。则心是罪根。然心本尚空。罪未宁有。故逆寻其本也。凡有三句。初此佛诚言。夫心有垢染。则众生受果。众生受果。便是垢累众生。垢义既尔。净义亦然也。心亦不在下。第二句明心空也。若在内应不由外境。心若在外。内应无心。即非二处。岂在两间。如其心然。罪垢亦然。此第三句以本类末也。夫罪之生由因缘有。求其实性。不在三处。不在三处。则见罪空。以见罪空。便悟理实。悟理实则发心正观。正观既生则烦恼灭。烦灭尚灭。罪岂在哉。准之可悉。言又即大乘人皆执经中云。三界一心作。或云。一贪心作等者□□□（二十字缺）
    疏问曰下第三救等者。言此救来意有二等者。案。康疏云。问。前言。从净不净。生贪恚痴。令何故言。从六尘生耶答。此义无别。但言有出没。因见六尘有净秽等。故生三毒。前但举六尘家净秽。今举净秽之六尘。准之可悉。
    疏答曰下第四破等者。言还破外救中等者。述义解云。由六尘起净不净倒。由净不净倒生三毒。此为三事。应知。言一庄周时间无定等者。案。庄子内篇齐物章云。毛嫱丽姬。人之所美也。鱼见之深入。鸟见之高飞。麋鹿见之决骤。四者孰知天下之正色耶。郭象注曰。此略举四者。以明天下所好之不同。不同也而非之即无。以知所同之如是矣。成法师解曰。毛嫱越王之嬖妾。丽姬晋献公宠嫔此二人者。姝妍冠世。人谓之美也。然鱼见怖与深入。鸟见惊而高习。麋鹿走而不顾。举此四者。谁知宇内定是美色耶。故知。凡鄙愚蕊１０迷。妄生憎爱。以理观察。孰是孰非哉。决卒疾貌貌也。麋似鹿而尾长。荐旻草也。准之可悉。言二譬喻部明等者。案。杂心论第四卷使品长行云。譬喻者说。结成人不成。事不成境界不定。有欲无欲故。有时于彼。起欲起嗔起慢起嫉起悲起舍。准之可悉。言三摄论明境亦空等者。案。彼论第六卷。说十种散动中。异执散处长行云。若投分别性。说言色即是空空即是色。何以故。此分别色。永无所有。此永无所有。即是有即空。此空即是色无所有。不如依他性于真实性不可说一。由清净不清净境界故。今取意略引之。
    言法之有无等者。案。影疏云。未与心合。夫法之有无。何假心合。若未合时。无合岂有耶。此将明倒由心生。不在诸境。如鱼深鸟翔安住。准之可悉。言及楞伽经有二种意一者从此想心谓有前境等者。案。入楞伽经第二卷。佛告大慧菩萨言。彼诸外道堕于二见。不知唯心。妄想分别。增长自心界。如身资生器世间等。唯是心分别。不得分别免角离于有无。不得分别一切诸法离于有无。又第三卷有文。具明缚解品记也。今略引之。
    疏问曰经说下第二次破颠倒等者。言二者此中所立等者。案。硕疏云。他解。若金刚心还是无常苦空。金刚心后。是常乐我净。若于金刚心已还。作无常苦解。则非颠倒。若于后心佛地。作常乐我净观。亦非颠。若于佛地。作无常解。则是倒。若凡夫外道。于生死谬计。常乐我净。亦是始终合举。则成八倒不倒。今此文中。略举四不倒也。准之可悉。昔倒不倒等者。述义解云。昔于生死。起常等四倒即无常等倒。故此倒不倒。今皆成倒。合为八倒也。今佛果上。起无常等者四倒即常乐等非倒。故倒非倒。今皆成倒。亦为八倒。生死涅槃合十六倒也。言又计生死无常等者。前四倒各有四句。后四倒各有四句。合三十二倒。一一句中。皆有想心见。数之九十六倒也。
    疏答曰。下九偈三门等者。言可着是常无常境等者。案。硕疏曰。着即是前境。可爱之境。可行人意。故生着。故云可着也。著者。即是起贪着之人也。着即是受。心领纳前可爱境果也。所用着法。即是□□随用何根中取境。名为所用着法。准之可悉。
    疏有倒不生倒下第二三时门破等者。言又前是夺破等者。案。硕疏云。所以须作此破者。为上来性空门及寂灭。但是□夺破。直明诸法性空寂灭。都无如此倒与不倒。故今纵开。纵汝言有者。不出三时。故次以三时责也。准之可悉。
    言一师明生灭无生灭二种烦恼等者。述义解云。所言客烦恼者。直于理中无生灭。横计生灭。故名客耳。非望夺为客也。言如大品云等者。案。彼经第一卷末云。佛告舍利弗。行般若时。不见菩萨字。不见般若。亦不见我行般若。亦不见我不行般若（乃至）菩萨行般若时。不见一切名字。今略引之。
    疏如是颠倒灭下自上以来等者。言则十二因缘河倾等者。案。涅般经第三十二卷师子吼品中云。佛言。善男子。如恒河边有七种人。乃至广说即是生死河七人。又第三十六卷。迦叶品中。佛言。如恒河中有七众生。乃至广说。即是涅槃河七人。疏主解云。生死深旷。回流不息。悉能漂没六道众生。故名为河。佛性亦尔。深而无底。旷而无边。□□□大乘贤圣皆在其中。故名为河。准此等文。今□十二因缘河缘生死河。佛性河即是涅槃也。
    言问若尔经云等者。案。大品经第三十一卷有此文。今略引之。

中论观四谛品第二十四

    疏所以有此品来等者。约此品由来。大文有二。初明来由。次但谛有二种下。第二明品名目。初中有三。第一约二十七品次第。以辨来由。次二者外云下。第二约如来说说法前后。以明来由。次三近从下。第三约次上前品生。以明来由。此文初也。言苦集二谛等者。案。琳疏云。所言四谛。谓苦集灭道。三相所切为苦。相续感后为集。因果尽寂名灭。三学能通为道。四谛当相实而作虚。目之为谛。然苦集两数是生因因生果。灭道二谛通有二种。苦望本寂灭涅槃。性与法身。是了因因果。若据方便涅槃。始起二身。是生因因果。又苦集二谛名染因染。称为世间。灭道二谛是净因果。名为出世。染净虽殊。而因果俱实。故云四谛。准之可悉。
    疏二者外云者。此下第二。约如来说法前后。以辨来由。言故初教转四谛法轮等者。案。法华经第一卷方便品比丘偈中云。思以便是事已。即趣波罗捺。诸法寂灭相。不可以言宣。以方便力故。为五比丘说是名转法轮。便有涅槃音。及以阿罗汉。法僧差别名。疏云解云。若据自而言。佛初成道。目转法轮。谓初转也。今为他说法。即他转之初。然转法转具四义。一轮。二转。三言。国降敌。言轮者。以生灭观为体。即可轨名法。轮转为转也。转者。婆沙云。佛在菩提树下。转自身法轮。谓自得无漏。行四谛境。于鹿兰为他人转法轮。谓陈如等有应发之慧。须佛言教为其扣发。名为他转。但自转之义。就初成道。此义即短。从尔已后皆属他转。故他转时长。言方者。义转必有方所。即是转境义。若尔小乘生灭观。照四谛境。故轮于四方转。所以然者。小乘以苦集为相生。灭道为还灭。境既生灭。观亦复然。故生灭境。发生灭观。生灭观照生灭境。所以言生灭之轮四方转也。降敌者。即辨轮用。小乘于四谛方。转降四谛下怨。具明如法花玄第八卷也。案。大经第三卷初。迦叶菩萨问言。云何诸调御心喜说真谛。至第七卷中。为答此问。佛说四谛。准之可悉。言是迷悟之本等者。案。硕疏云。而两品所以相随者。是以迷四谛。故成四倒。只以悟四倒。便成四谛也。所言迷故成四倒等者。明生死实是苦无常。横计常乐我净。即是迷。苦谛具足。求四倒。既不识苦。岂复知集。即失集谛。既不解苦知集。即无有道。既无无漏道。将何物断惑得灭谛耶。故为四谛。故有四倒也。若了四即识四谛。何者。谛若识苦无常无我。即除常等四倒。即识苦。识苦即了集。既解苦集理。即生无漏道。即有道谛。既有道。即能断惑得成。故有灭谛。所以除倒即了谛。故两品相随。准之可悉。
    疏三近从颠倒品生等者。此下第三。约次上品生。以明来由。案。硕疏云。前外人举四倒救义。此意甚远。何者。四倒即是能障。而四即是所障。既有能障之倒。即应有所障之谛。既有四谛。能了此四谛。即名为智慧。智慧义既成。则前如来后涅槃。如此真法皆成。出世间法既。则前世间亦成。论主上得此意故。即破四倒。四倒既不存。岂有谛四谛。是故乃至一切世法皆无。然四倒为能障。四谛所障。既无能障之四倒。岂有所障之四谛。但外人今翻举四谛。还证有四倒。故此品来也。准之可悉。
    疏但四谛有二种等者。此下第二。明品名目。第一出外人情计。即为所治。次今言破四谛下。第二申论旨归。初中有二。第一总标量无量四谛。次释有量四谛下。第二正出计情。此文初也。疏主解云。有量无量者。二乘智力有限量。佛智无限量亦名作无作。举小乘谛。望后更有大乘观谛。可以修作。名为有作。以有作观智。詺所观谛。故名有作谛。举大乘观谛。望后更无余观可作。名曰无作。以无作观智。詺所观谛。名无作谛。变名边无边。亦名为无为。准之可悉。述义解云。有量者。三界见修烦恼并断智等有限故。言三界苦果等者。案。硕疏云。但四谛有二种。一有量。二无量。若三界内苦为苦为谛。三界内业烦恼为集。若灭三界内苦集。为灭。治三介内苦集。为道谛。此是有量四谛也。若三界内外一切苦集。为苦集谛。灭三界内外一切苦集。为灭。若道能治三界内外一切苦集。为道谛。如此即是无量四圣谤。准之可悉。
    疏释有量四谛等者。此下第二正出计情。文中有二。第一约有量四谛。以出计情。次无量四谛下。第二约无量四谛。以出计。初中又二。初正出计情。次问答解释。此文初也。言毗婆沙云等者。案。彼论第三十八卷智楗度八道品云。问曰。谛体性是何。答曰。阿毗昙者作如是说。五取阴是苦谛。有漏因是集谛。数灭是灭谛。学无学法是道谛。譬喻者作如是说。名色是苦谛。烦恼业是集谛。烦恼业尽是灭谛定。慧是道谛。毗婆阇婆提作如是说。八苦相。是苦是苦谛。余有漏法。是苦非苦谛。生后有爱。是集是集谛。余爱余有漏法。是集非集谛。生后有爱尽。是灭谛。余爱余有漏法尽。是灭非灭。觉入道支。是道是道谛。余学法一切无学法。是道非道谛。今略引之。惠基师阿毗昙章第五卷四谛义解云。依此论宗。诸说之中。毗云以为善也。述义解云。有漏因者。爱取有也。名色是苦谛者。一在五果中。第二名色也。结业是集谛者。现在爱取有也。止及观者。梵云。奢摩他此云止也。亦言定也。梵音。毗婆舍那此云观也。言方慧。住于一境。推求曰定。于诸法中。悟达曰慧。以此无漏定慧为道谛也。当来有爱者。当果令有之爱感当来有爱者。罗汉灭现在三因故。不感未来苦果。凡夫以爱等。感当来果故。余爱者。虽起贪心。若不用者。名余爱也。八正道者。正语。正业。正命。此配戒学。离嗔痴起。口业者。正语。离嗔痴。身业者。正业。离贪起。身口业者。正命。故正念正定。此配定学。求定初心。守于一境者。正念。求定之心。终不动念者。正定故正见正思惟。此配慧学。于法遍达而明悟者。正见。推求诸法之前方便者。正思惟。故正精进者。通三学也。
    疏问四谛摄法尽不者。此下第二问答解释。文中有二。初问答解释。次数论解下。第二明成实萨婆多所解不同。初中凡有三番问答。即为三别。初问答明摄法。次问答明单名谛所以。次问明名圣谛之所由。此文初也。有二。即问与答。如文。案。婆沙论第四十八卷云已说体性。何故名谛。谛是何义。答曰。实义（乃至）不异义。是谛义。问曰。若尔虚空非数灭。何故不立谛耶。答曰。若法有因有果。故立谛。虚空非数灭无因果。故不立议。复次虚空非数灭无漏故。非苦集谛。无记故非灭谛。无为故非道谛（乃至）复次若法能生厌离随喜者。立谛。此法不能厌离随喜。故不立谛。准之可悉。述义解云。数人义虚空非数灭者。不起邪见正见。故四谛不摄。若以四谛之外无法。相从而摄于灭谛也。
    疏问曰何名谛谛等者。此下第二番问答。案。杂心论第八卷修多罗品长行云。问。何故说名谛。答。此二因缘故。有二因缘说谛。谓自性不虚。及见彼得不颠倒觉。虚空非数缘成。虽自性不虚。无记故无漏。故不说谛。准之可悉。
    疏问云何名圣谛等者。此下第三番问答。案。杂心论第八卷云。问。圣谛有何义。圣于此诸谛起真实觉。及显示他。故说圣谛。言双昔有凡夫等者。案。婆沙第四十八卷云。尊者僧迦婆修说曰。佛在世时凡夫圣人共论此事。凡夫人作如是。诸行是常乐我常。圣人作如是说。诸行是无常苦空无我。凡夫人言。我所说是实。圣人亦言。我所说是实。以是事故。共诣佛所。佛作是言。圣谙实。所以者何。圣谛是圣人所知见法。是故名为圣谛。准之可悉。
    疏数论解有量而义不同等者。此下第二明成实萨与蒴婆多。解有量四谛不同。文中有四。初明苦谛。次数集下。第二明集谛。次成论即此能生下。第三明灭谛。次数明一切无漏行下。第四明道谛。如文。言数明苦通三聚者。案。婆沙第四十八卷云。云何苦圣谛。佛经说生等八苦。略说五取阴是苦。准此论文。约五取阴中。色阴是色聚。行阴之中。有不相应法。此非色非心聚。识受三阴是心聚。故云通三聚。言论但是心等者。案。聪法师成实论章第一卷云。唯据心神。不通三聚。又云。若从因名而果不定。或是有漏。或是无漏。言数但有漏者。案。婆沙第四十八卷云。如是等诸苦。是有漏取阴所摄。是故略而之五取阴苦。准之可悉。言数集通三聚者。案。婆沙第四十八卷云。云何苦集圣谛。佛经说。生复有爱及喜。心俱爱处处喜爱。是名苦圣谛。准之可悉。言论但取业烦恼者。案。成论章第一云。集谛业烦恼为体。业为因。烦恼为缘也。言数因集有缘等者。案。婆沙第四十八卷云。问曰。见集谛时。见集四行。谓因集有缘。可故但说集谛。不说因有缘谛。答曰。应说而不说者。当知是说有余也。聪法师解云。四卷毗昙云。成相似果故因。故此相续故习。一切生死穷可得故有。不相似事相续故缘。杂心云。种等法故因等故集。相故有相。成就故缘。准之可悉。述义解云。有事苦集。有理苦集。今所定者。是理苦集。后念应前念者为果。前念生后念者为因也。言成论即此能生等者。案。成实论第九卷嗔恚品云。问曰。嗔云何生。答曰。从不适意苦恼事生（乃至）或从屠猎蛇中来故嗔恚生。乃至广说。述义解云。彼不说理苦集。故一期报中。前灭后生。皆为报也。
    言数但取烦恼等者。案。婆沙论第四十八卷云。云何苦灭圣谛。答曰。佛经说□复有爱及喜。心俱爱爱处处喜爱。已１１已舍无余。是名苦灭圣谛。集亦应说。而下说者。是有余说。又说苦已说集。乃至广说。言论明无漏灭等者。案。成论章第一云。空解具三义。一照不失理。二智上无彼惑漏。三能灭无诸漏伏结。故名无漏。言数明方便道永伏等者。述义解云。四善根位信伏诸结者。此非数灭。非灭谛摄。此位未真无漏解。故名伏也。言成论明五方便中等者。述义解云。四念处为一。并四善根。为五方便也。言数明一切无漏行等者。案。婆沙第四十八卷云。云何苦灭道圣谛。答曰。佛经说八正道是也。述义解云。从苦忍以上诸无漏智。取为道谛。四善根位相似无漏。不为道谛。故名不取相似也。言论明真似等者。案。成论间第四卷云。五方便为相似道。苦忍以上为真。但空解有三义。一解二忘三善。合为道体。照空曰解。无一存曰忘。言照空者。照无所照。方名照空。亦云不只忘是照也。述义解解云。苦忍真无漏。方便相似无漏。皆为道谛也。言数明无被导法义者。述义解云。数义便入观时。起无漏心。出观之时。若佛若罗汉。不起无漏心。唯缘有漏境。故有缘缚义也。言论明有被导等者。案。成论章第一卷云。被导四心有一义。无被或漏也。述义解云。非但入观时起无漏心。亦出观时。初入观时无漏心。而发无漏心不为缘经也。
    疏次无量四谛者。此下第二明无量四谛。案。宝窟下云。权名有作。亦名有量。实名无作。亦名无量也。言作无作。从□立名。举小乘谛。望后更有大乘观谛可以修作。名为有作。以有作观智。詺所观谛。故名有作谛。兴举大乘观谛。望后更无观可作。名曰无作。以无作观智。谛所观谛。名无作。亦云。二乘智力有限量。佛智无限量。故云有量无量。乃至广说。述义引涅槃疏云。于不极处。作四谛而故名有作。极处说故名无作。此就界内外判。今案。灌顶法华玄第三初云。有师解。胜鬘无边圣谛。对二乘有余。彰佛究竟。二乘是作圣谛作者。有量四圣谛也。无作四谛者。无量边圣谛也。作无作就有量无量。就法二乘观谛。得法不入。更有所作。故名有作。得法不尽则有限量（乃至）今明无量者。迷中重故。从事得名无作。
    者。此下第二中论旨归。文中有三。初破二人怀四谛义。次双显此二人下。第二破二人不解佛大小乘义。次问何故就此品下。第三明外人执空有故俱破四谛。此初文也。有二。初明大小乘人俱坏四谛。次又有二人下。第二明单小乘人坏四谛义。初中又二。初明迷执。次所以然者。下释成。如文可悉。
    疏又显此二人等者。此下第二破二人不解佛大小乘义。文中有二。初破迷大小故出谛。次又观谛始末下。第二迷二谛。故不识大小。初中又二。初明不识大小迷二谛。次既迷大小下。第二胆论主破迷显道。初中又二。初总明大小二人不解大小乘义。次小乘人下。别明不解大小。如文。约论主破又二。初明。论主具智悲德。破外人迷执。显示中假道理。次又破此大小下。第二明破大小迷执。令识道未曾大小。约迷二。明论主破执中。因缘空有二谛。初中双二。初举外人执。次初执有难下。难外人迷有四。初明外人执空有。难论主故迷二谛。次亦是初执下。明外人执大小难论主。故不识大小。次又初已来下。第三明外人执自性空有。故不识因缘空有。次又显外人下。第四明外人执空有。故不成问答。如文。
    疏又显外人等者。此下第三明外人执空有故俱破四谛。凡有三番问答。如文。言大品云等者。案。彼经第三十七卷成就众生品云。佛告舍利弗。菩萨摩诃萨。住二谛中。为众生说法。世谛。第一义谛。舍利弗。二谛中。众生虽不可得。菩萨摩诃行般若。以方便力故为众生说法。今略引之。言论释云等者。案。大论第九十一卷云。不但说空。不但说有。为爱着众生故说空。为取相着空众生故说有。有无中二处不染等。今略引之。
    疏品开为二等者。言长行可有二义等者。案。硕疏云。已破颠倒故。通达四谛境。生智断惑得四沙门果。岂得二云都空耶。元康师解云。破四倒是四谛之因。四果是四谛之果。因果既有。四谛不无。准之可悉。
    言前半行牒论主执空者。案。康疏云。然此牒前有通有别。通者。若一切法空句是世谛。初以来品品。皆明法空。若也是空则无生灭。既无生灭。何有三宝四谛耶。此是住家意也。别者。无生亦无灭句是也。论牒标八不。今牒八不中生不灭两句。不生不灭即是空义。故云。若空无生无灭。乃至广说。准之可悉。言以无生故者。案。琳疏云。以无生故。便无苦集。以苦是可生。集是能生故也。以无灭故。则无灭道。以道是能灭。灭识是所灭。准此疏文。今言。灭至真谛者。灭谛也。言初偈明无四行者。康疏云。行者智也。以能行境。故名为行也。方后偈辨无向果者。案。康疏云。此偈明涅槃四果也。上半明失四果法。四果者。谓须陀洹等四也。下半明涅槃得向人也。得者。得于果。向者。向于果。若无所得所向之法。何有能得能向之人耶。准之可悉。言又初一偈等者。案。硕疏云。初三偈过论主无四谛。次两偈。论主无三宝。在文分别明。又下说论主还外人之过处云。第一还无四谛三宝之过。第二还无因果罪福之过。初中为二。第一还无四谛过。第二还无三宝过。初中有三。第一还无四谛境。第二还无四谛智。第三还无贤圣过。准此疏文。今应云就偈为二。第一过论主无四谛三宝出□法。第二过论主无因果福罪福世间法。初又有二。第一过无四谛。第二过无三宝。初中有三。初一偈无四谛境。次一偈四谛智。第三一偈半明无僧宝也。次无三宝中又二。初则明无三定次半行决结无三也。
    疏空法坏因果下第二等者。言一者上来等者。言鹿园者。案。法华疏云。波罗捺。此云鹿林。昔有王。以林施鹿。故云鹿林。婆沙云。仙人园。昔有仙人。在此处住。因以为名。今谓。波罗捺是其通处。鹿园是其别处。三世诸佛常在此说法。乃至广说。言□林者。泥洹经云。坚因林。此表示如来真身坚固不可破坏等。西域记云。在河西岸。其形类檞。而彼青白。叶甚完闰。四树特高。即是如来涅槃之处也。言今明无佛等者。佛初成道。为提谓长者等五百价人。说三归五戒十善等世间因果道理。即提谓经两卷云。不或目银也。言二者上明等者。所言世间仁义礼智等者。此间五常教也。案。孝经注云。道者。扶持万物。使各终其性命者也。是以总而言之。一谓之道。别而名之。则谓之孝悌仁义礼忠信。为之也。准之可悉。
    疏答中三十四偈等者。言初明不知三法等者。案。康疏云。山门云。不知空者。我所说空。是则色空。如大品经云。色即是空。空即是色。色不异空。空不异色。汝不知此。谓空异有。执有难空。是故生恼也。空因缘者。为破有病。是故说空。有现病若亡。药亦遣。如行品云。大圣说空法。为离诸见故。若复见有空。诸佛所化。汝不知此。谓有定空。是故生恼也。空义者。空以不空为义。如涅槃经云。又解脱者名空。汝不知此。谓空定是空。是故生恼也。言佛为治有病等者。案。此论第二卷行品末偈云。大圣说空法。为离诸见故。若复见有空。诸佛所不化。今取此偈意。疏主释云。外人向于有起爱。佛为治此病故说空。今复于空起见。乃至于绝四句。亦复起见。故云不化。此不化即化。故非永舍。广说如彼。言故因缘品云等者。此略引被初牒长行末文。言故下云等者。此品释因缘所生法等偈长行文。今略引之。
    疏诸佛依二谛证第二等者。言诸佛依二谛中等者。大品经第三十七卷文。略引之。见文如品初也。言外人着空失于世谛等者。案。二谛章上卷云。乘往二人并失二谛。萨卫既不知诸法性空者。亦不识诸法性空者。亦不识诸法于颠倒有。既失第一义即出世谛。次方广明诸法空。失于世谛。既世谛即失真谛。又云。中论具破二失。若大乘学二谛失二谛。若小乘不识二谛失。即是前方广萨卫。然方广未知何学。若小乘学则推画起邪。明有分既无诸分亦无。于有起邪见。闻大乘说毕竟空不知何因缘故空。若都毕竟空。云何分别有罪福报应等。者有罪福则不就推画空便起见也。既起空见。即不识世谛。既不识世谛。即不识真谛。又此空是邪见空故。二谛皆失。准此章文。今言。外人者。方广道人也。言如因缘品中等者。疏第一卷末说佛灭度后下文广说。
    疏三偈即开为三别等者。言初偈明论主识佛依二谛说法等者。约释此偈大分为二。初释上半。次释下半。初中有三。初明依三谛所由。次明于谛。后明于得失。此文初也。有二。初明宾主得失。后明能所俱实。各有问答。如文。今案。二谛章上卷云。问。诸佛何意。依二谛说法耶。解云。欲明十方诸佛所说皆实。故依二谛说法。何者。谛是实义。有于凡实于圣实。是二皆实。诸佛依此二实说法。是故诸佛所说皆实也。外道不尔。问。何故二谛说法。说法皆实耶。解云。诸贤圣如实悟诸佛法性空。如来依如实悟而说。故诸佛所说亦实。此依真谛说法是实。世人于瓶于瓶衣等是实。诸佛随俗说瓶衣。故所说亦实。准之可悉。
    疏问云何是二于谛等者。此下第二明于谛教谛。文中有二。初一番问答双明于谛教谛。后二番问答。别明教谛。如文。言所依即是二于谛等者。案。二谛章上卷云。于谛从两情解为名。但此义有两种。一者得失。判二于谛。有于凡实。名为世谛。空于圣实。名为真谛。此有谓情有为失。此空真解空为得。此就谓情真解判二谛。二就两谓判二于谛。如色未曾空有。凡谓色有。于凡是实。名谛。圣谓色空。于圣是实。名谛。此之有无皆是谓情故□是失。既凡谓有。圣谓空。此之空有悉须洗破。无如此有无。始得明因缘空有。既识非空有空有。即悟空有非空有也。前之空有□是所治之病。故皆失也。以如此义名教谛。以如此义名于谛。准之可悉。述义解云。所依即是二于谛者。权实二智所二谛。又凡夫有与圣人空。所依二谛。又瓶衣等为俗谛。诸佛知本性空。为真谛。而此所依二谛。又言得失二谛。又言悟二谛也。所言于者为。瓶衣为凡夫实。瓶衣空为圣人实故也。言百论引枣捺等者。案。彼论下卷破空品末云。内曰。不然。相待故。如大。（修□路）俗谛于世人为之。于圣人为不实。譬如一捺于枣为大于瓜为小。此二皆实。若于枣言小于瓜大者。是则妄语。如是随俗故无过。今略引注释文。疏主解云。如捺于瓜枣大小皆实。问。捺定譬何物。答。正譬俗也。如捺望瓜实小。形枣实在。形枣实大。譬俗于凡是谛。望瓜实小。譬俗于圣非谛。准之可悉。言智度论等者。案。彼论第二十六卷释十八不共法三十四云。复次有人信等诸根。未成就故。先求有所得。然后能舍。为是人故。佛说求诸善法舍诸恶法。有人信等诸根成就故于诸法。不求有所得。但求远离生死道。为是人故。佛说诸法空无所有。此二皆实。如无名指亦长亦短。观中指则短。观小指则长。长短皆实。有说无说亦如是。说有或时是世俗。或时是第一义。既无或时是世俗。或时是第一义佛说是有我无我。皆是实今略譬说文。惠影疏解云。如无名指已下。就五指中。若大名为大指。小者名为小指。中者名为长指。其次小指着。既无此等名。故名为无名指。此明相形复不定。皆有实义所以。将此喻来者。欲明空有二法对遣为论。相形尽有实义。既相形故说皆实。准之可悉。言能即是教教谛等者。欲明空有法对遣为论。相形尽有之义。既相形故说皆实。准之可悉。言能依即是教谛等者。案。章上卷云。为凡说夫众生说法。不为圣人说法。明众生迷有无未悟有无。故为众生。说有说无。令众生从有入无舍凡取圣。或是圣人已悟。故不爱教。何须为说。又云。为凡二谛。为圣说二谛。明凡夫迷我无我。故为说我无我。令离之。则悟中道。圣人解我无我。便闻我无我。令解之。此不就利益判。直明凡不解圣解。而言说法者。法品长行云。为凡说我无我。为圣亦尔。此为凡圣两人。名说二谛。涅槃经但说世谛。大论唯说真谛。准之可悉。言诚谛之言者。章云。教谛者。如业诚谛之言。依凡有有说有。有不住有。有表不有。依圣无说无。无不住无表不无。此则有无二表非有非无不二。二不不二□□。不二二即是理教。二不二即是教理。教理应教。理表理。谓教二不二因缘是为得也。
    疏问二于谛等者。此下第三单明谥谛。此中有三。初约情智判得失。次问已下。约两怀判。次又三句下。通约凡圣判。如文。言答一往二于等者。案。章上卷云。有于凡是实有。空于空空是实空。此空有于凡圣各实。是故为失。准之可悉文有广略。大意不违也。又案。章中卷初云。佛直说二于谛有三句。一皆得。二皆失。三得亦失。言亦得亦失者。即是前二于谛。诸法凡是有。此有为失。诸肾圣真知诸法性空。此空为得。示其空有。令识得失。令其舍有学空改凡成圣也。二皆失者。二皆是于故二皆是失。于凡有。有既失。于圣空。空亦失。何者。诸法未曾空有。于凡谓有。于圣谓空。如一色未曾有无。有见之人谓色有。空观之人谓色空。一色于空有两缘。成空有。故此空有□失也。两皆得者。只知于二即不二。此下五句皆净。于缘二岂是二。准之可悉。语殊而旨同也。言如涅槃云等者。案。彼经第十七卷具有此文。今略引之。
    疏下半明二谛名等者。此下解释下半偈也。案。章中卷云。谛以审实为义。俗于凡实。真于圣实。故谛以实为义。即是中百二论意。又云。欲于凡是谛。于圣则非谛。故亦谛亦谛非谛也。又真唯是谛。不得是非谛。俗亦谛亦非谛者。圣得望凡。云但望凡。不得望圣。故真但谛不得非谛。俗亦谛亦非谛。言圣得望圣。圣得望凡者。圣人了达圣境。故得望圣。问。何者是圣境。解云。诸法性空。圣人还了达圣空为实。故空于圣名谛。圣人复了达凡夫颠倒虚妄有非实。故有于圣非谛也。凡但望凡不得望圣者。凡但知凡颠倒境。此境于凡是实。故俗于凡是谛凡是谛。凡是谛凡不能知圣诸法性空。故真不得是非谛。具明如彼。准之可悉。
    疏第二偈得失等者。言外人不识等者。案。十二门论观性门长行云。若人不知二谛。则不知自利利他共利。如是若知世谛则知真谛。知真谛则知世谛。准之可悉。疏主解云。若人不知下。明不知二谛故失三利。此为识小乘人也。若知世谛下明知二谛则得三利。赞大乘人也。亦令舍小而学大也。悟世谛第一义谛生方便般若。为自利悟第一义谛世谛。生般若方便。为利他具生二慧为共利。又自悟二谛。生二慧。为自利。依二谛。为他说法。令他得二慧为他利。自他俱悟为共利也。
　　言故净名云等者。案。彼经中卷观佛道品维摩诘所说偈文。所引全同。疏主解云。实智内照为母也。方便外用为父。方便有二。而今辨适机三妙胜于实智故智称为父也。又章上卷云问。此二种二智何异耶。解云。初则就真俗判二智。何者。了世谛第一义谛。名方便实智。了第一义谛。名实方便智。了二谛。判二智也。后就自他内外判二智智。何者。内自悟二谛。名实智。外为他说二谛。名方便智。此则就内外自悟化他。以判二智也。广说如彼也。
    疏若谓一切法不生下第三明二谛。相资等者。言若望百论等者。案。彼破空品末。外曰。俗谛无不实故。疏主解云。外道总明悬智二谛义有相违。真有三义。可得是谛。一者空是真实故名实相。可得是谛。二者空于圣人为实此亦是谛。三既名为真。真故是谛。俗有三义。不应名谛。一者有是虚妄。不应名谛。二于凡为实。不足称实。三名中无真。不得称谛。故云尔俗若是谛。便入于真。又若二种俱。则二俱应真。准之可悉。言故涅槃经云等者。案。彼经第十七卷有此文。今略引之。言若依百论答等者。案。彼论古卷破空品末内曰枣捺喻文是。具引如上。然今引注释文也。
    言不敢信人漫语者。所言漫语者。下篇。漫漫不可分别也。王逸曰。漫漫长也。
    疏不能正观空下第三明等者。案。硕疏云。举譬蚁外。上半法。下半譬说。然观空本为求道。而有利钝两人。若利根人观空得道。增长法身慧今。若钝根人观空则住空。谓无罪福。堕断灭见中。反自伤害。何者。空是治烦恼业。若有方便。即养法身慧命。汝今起空见。非但不能得道。翻成自损法身。方便堕三有。故成为云。宁起身见。不恶取空。不以是见堕三恶道世也。下半即举譬。譬如为利故捉毒蛇。以不能善捉故。非但不得反所害。观空亦尔。无方便故。非但得道。反堕恶道也。此中有两譬。一不善□术。譬不善□术。为鬼所害。二捉毒蛇。譬不善根故。蛇为所害也。准之可悉。言故经云等者。案。入楞伽经第五卷有此文。如上所说。引亦可成实论文。述义解云。为二乘之空也。问。恶取空善取空云何。答。离有取空故。名恶取空。即有取空故。名善取空也。不以是见等者。是自见者。无记性故。不堕恶趣。又不恶取空者。犹离有见也。离有取空人者。有性堕于邪见空时。堕于断见。若即有取空者。不堕二见之中。准之可悉。
    疏世尊知是法下第四等者。言如法华云等者。案。彼经方便品说第三思惟处。直出所思惟事。凡有三事。今此半行明佛慧微妙。谓非愚非智。绝观绝缘。故称微妙也。言大品亦云等者。案。彼经第二十三卷末。化告诸天子言。色如相。乃至种智如相。一如无二无别。以是义故。佛初成道时。心云默然。不乐说法今略引之。述义解云。今言我者。宜以义詺佛为我也言亦法华云等者。此亦第三思中后二思唯。疏主解云。上半明众生钝根。言众生诸根钝者。明慧根钝也。着乐痴所盲者。非直钝根。复有二失。一者着乐。所谓爱也。二者愚痴。谓无明也。下半明不可以妙慧授钝根也。准之可悉。
    疏汝谓我着空下第二等者。言第二一行等者。有本云。第二一行。明空义为得。略出有过。第三三行释有过。案。琳疏云。初偈明无失。第二偈明成德。第三三偈总出彼过。准此疏文。今言第三略出有过亦无妨也。
    言答前偈空亦复空者。案。硕疏云。由空故有有。如由长故有短。我既有空。空有有。是则空有俱成。空有二既成。非空非有不二亦成。是则理教。是足汝但有有而无空。以无空故亦无有。无空有故。一切法不成。准之可悉。有本云。答前偈空亦复如空则是非空非有。今明非空非有空有得成。此亦无妨也。
    疏汝今自有过下第三等者。言譬说云等者。案。硕疏云。有二意。一云。其自倒乘马。而谓他人乘马倒。此则其自有过。而反谓他人有过也。二云。此人自乘马。如人与百匹骑乘共行。而其数唯见九十九匹。此人遂自忘其所乘者。便谓百人中一人无马。今亦尔。汝报诸法性有。则常无有造罪作福汝自有此过。而翻他人无因果罪福。如人乘马自忘所乘也。准之可悉。
    疏一者就破病渐舍等者。言众因缘生法等者。案。十二门疏云。外道执诸法有自性。如僧佉五尘和合别有瓶性五尘和合别有瓶性。体与尘为一。世师为异。勒沙婆亦一亦异。若提子非一非异。外瓶既尔。内总亦尔。今明。瓶为众缘所成无自性若有性不假众缘也。萨卫犊子等。准之可悉。言我说即是空等者。疏云。内学之人。乃不言众缘和合别有实瓶。与有无性假瓶。是故今明。若无有自性。云何有是法。故亦无假瓶。令内学人从因缘门悟瓶空。准之可悉。
    言成论师明等者。疏云。成实师云。虽无自性之法。而世谛有于三假。是故今明。若无自性。即无有法令悟此三假。即是四绝。准之可悉。言彼即谓若尔等者。案。大乘玄初卷云。开善明二谛一体用即是。龙光明二谛各体用不相离。即众师虽多。不出此二。准之可悉。
    疏次直依因缘正义等者。言经说因缘等者。涅槃云。一切从生悉有佛性。疏主解云。因名佛性。果名佛性也。若约五种佛性者。前四名缘。一后因。然总云佛性故故皆作因名等也。大品经说四缘。约上缘合五因名因缘。开所作因。以为三缘。此中虽具因缘。总名四缘。故云。皆作缘名也涅槃经说十二缘。约此十二。各具因缘义。故云尔。言无明望行等者。且如望行于无明。肯有无两义。谓无明内有行可生之义。此即有义。虽然行体未有。此即无义。若无明辨成行体未有者。即是因义。以亲生行故。若生可生之义者。此即缘义。以助□成行故所以无明具因缘两义。约余亦尔。言行起望无明等者。上明行无义。明有义。述义解云。我谓行也。行体非都无矣。汝谓无明即行。依无明起矣。言数人六因四缘等者。杂阿毗昙心论第二卷行品。并明六因四缘。又婆沙第十卷杂犍度智品中。说六因差别。具明如余文记也。言成论三因四缘等者□□□（十二字缺）
    疏第二偈上半摄法等者。言答是花首经等者。案。康疏云。有人云。此两偈是花手经文。今寻彼经。不见此偈。或可经本来未尽也。入大乘论云。问。空异十二因缘耶。答曰。不异。如尊者龙树所说。言十二因缘空。我今欲解说假名因缘法。此即是中道。彼论虽有一偈。与此两偈意同。应是翻译之家随时广略。若准彼论此偈。是论是论主自说。非佛说也。有人解云。检智度论。此偈四言。又彼经无五言偈。但有四言。又是长长散在。非是一处也。今案。彼经第八众杂品第二十七末偈云。我常修行空。空空及大空虽行是空法。而不着于空。若法及所得。二俱不在空。大名为真空。世界所不测。今应此此文。亦可第六卷求法品云。若人不随名。亦不分别我。知但假名。是人得寂灭。又云。如是展转生。空无决定子。于法无正。但着假名字。准之可悉。
    疏长行云。汝上所说下第此生第二段还有等者。言初又二等者。上外人难论主处疏云。后论主灭外人过。亦作此此别之。令案。硕疏云。今还推此二过。归外人。即成二别。第一推还其无四谛三宝之过。第二推还其无因果罪福之过。初中有二。第一推还其无四谛过。第二推其无三宝过。初中又三。第一推还无四谛境。第二推还无四谛智。第三推还无贤圣过。初中有三。第一总还柄明无四谛。第二别明无四谛。第三结明无四也。准之可悉。言问。论主说空。空可无有生灭。故无有生灭。故无四谛耶。答。外人执诸法定性义。诸法既有性定。则未生定未生。不可使之生。故无生。已生既定生。不可令灭。故无灭也。又一意。譬如定无无不可令有者。有既定有。亦不可令无。故无生灭也。准之可悉。
    疏若不从缘生下第二等者。此文应云。下第二四偈别无四谛。则释前章门。第一偈明无苦谛。第二偈明无集谛。第三偈明无灭谛。第四偈明无道谛。此初明无苦谛。然今文显故不更言。可悉。言数人正以无常刀切有漏五阴等者□□□□□□□□言成论师明等者。案。聪法师成论章第二卷云。第三通别。三苦通别释有两家。一云何苦通。二苦别而行苦通。释义不同。一治城秀治师解。一切心遍无常所动。行缘领境。境逼于心。心境相向生苦。为通行苦。二云见师释。偏取心向境。是通行苦义。苦苦与坏苦。皆就苦受。合缘为苦苦。离缘生为坏苦。故言二苦别。三一家旧一解。三苦皆有通别。通三苦者。三受举体。为缘所逼。即是苦苦。灭相毁坏。即是坏苦。三相迁役。即是行苦。别三苦者。不善果苦受。是别苦苦。因中说果。名乐受。为坏苦。后心觉前心行缘不停。心患此生苦。为别行苦也。准之可悉。言如前苦品引俱舍论释之等者。案。疏第六卷观品。引真谛所翻俱舍论第十六卷云。言苦受。生时苦。住时苦。灭时乐。以苦受生住二时皆苦故。与苦苦之名。乐受生时乐。住乐。唯果报坏时苦。是故乐受。名为坏苦。舍受生住坏三时苦。义□皆不彰。便为无常所迁。是故舍受。称为行苦。准之可悉。所言舍受者。聪法师云。背苦乐故。詺以为舍。舍是功能立称不苦不乐体为名。准之可悉。
    疏苦若有定性下等者。此文可落。案。硕疏云。第二偈明无集谛唯此疏文。可言苦若有定性下破无集谛也。康疏解云。第二偈释失集谛过也。定则自有。不应从生也。下半明既不从生则无有集也。准之可悉。次文应云。苦若有定性下。破无灭谛也。言成论师云等者。述义解云。有余灭假实二心也。无余灭空心者。无余涅槃时。灭无漏智。以灰身灭智故。今案。聪法师成论章第四卷。论云。灭三种心。名为灭谛。又云。一明三心灭。论言。为心灭灭谛。谓假名心法心空心。一等四执。执异我心。名假名或。执实五阴心。名实法。或缘泥洹心。名为空心。二或是所治。空心为能治。所治是因患。能治是果患。故对举三心。以明灭谛。准之可悉。次文苦若有定性下。破无道谛也。康疏解云。第四释文失道谛过也。修道断苦。良为无定。如其有定。则道不可修也。准之可悉。
    疏若无有苦谛下。第三总结无四谛等者。案。硕疏云。此一偈结破无四谛。上半结破无道谛。道谛是能至。灭谛是所至。今既无灭谛所至。故无能至道谛也。准之可悉。
    疏若苦定有性下第二等得。言无三宝等者。此文应言。就无三宝中即为一别。初明无僧宝。次一行偈明二宝。初中又二。初别明无僧宝。次无八圣故下。还外人结无僧宝。初中又三。初明无四行。次及四果下。第二还外人无四果。次若无有四果下。第三还外人无八贤圣。若如上分此。无四谛智。从及四果下。始是无僧宝。若尔者。从若如上分至智由何如。此第二说文也。准之可悉。问汝本有等者。案。硕疏云。所以无者汝义。凡定是凡。不见定是不见。前来是凡是凡。既不见定不见。今不应得见理生智也。述义解云。若从本不见四谛而今回邪入正见四谛理者。本不见四谛。故四谛理无。是故名亦本不境今境也。康疏解云。而言见者。此是行也。所见之苦。先来不可见。今就不应见也。准之可悉。言二若乘前破等等。案。硕疏云。二者智由境生。无境则无智。先来四谛境无故。则无智也。准之可悉。
    疏问曰下第二别明等者。言大乘论第四卷迦旃延云等者。案。彼论第四卷释初品菩萨第五云。问曰。菩萨何以故。以相严身。答曰。有人言。阿耨菩提住是身中。若身相若不端严。阿耨菩提不住此身中。譬如欲娶豪贵家女。其女遣使。语彼人言若欲娶我者。当先庄严房室。必令严饰。后我当到汝舍。阿耨菩提亦复如是。遣智慧使。未来世中到菩萨所言。若欲得我。先修相好。以自庄严。然后我当住汝汝身中。若不尔者我不住也。以是故。菩萨修相严身。为得菩提故。今略引之。言若尔经云等者。案。大品经第三十九卷中有此文。即是须菩提语。具引文解。如记初卷。今略引之。言问经言等者。述义解云。法华等诸经中。明释迦所行事如此也。言故夜半等者。案大论初卷云。复次菩萨厌病死。于夜半踰城出家。□年苦行现破魔军。成无上道。准之可悉。言故云五菩提耳等者。案。大论第十五卷云。问曰。是五种菩提。答曰。一者柔顺忍。二者无生忍。及三种菩提。于三中过二。而住第三。复有五种菩提。一者发心。于生死中发心。为菩提故。此因中说果。就十信位。二者伏心。断诸烦恼。降伏其心。行彼罗蜜。就三宝位。三者明心。观诸法相。分别筹量。得诸法上毕竟清净。谓般若相。就初六地。四者出到。于般若中。得方便力。故见十方佛。得无生忍。出三界到萨般若。就七地以上。五者无上道场。断烦恼习阿耨菩提。准之可悉。
    疏虽复勤精进下第二破因果等者。言明汝谓等者。案。硕疏云。此取意破。彼意谓。乃前是凡夫。后时修因得佛果。但凡时未有佛。佛时无复凡。成圣故也。宁得破我无因果耶。今取此意。而破之。汝义执有定性。凡时定有凡。定无佛。虽复勤精进。终不成佛。以无是定无故也。如铁中定无金。虽复终日人工。终不出金。准此疏文。萨婆多云。一切众生无有性得佛性。但有修得佛性。此部未知大乘性得佛性故。言问小乘人亦云等者。案。世亲佛性论第一卷破小乘执品云。若依毗昙萨婆多等诸部说者。则一切众生。无有性得佛性。但有修得佛性。分别众生。凡有二种。一定无佛性。永不得涅槃。是一阐提犯重禁者。二不定。若修时即得。下解云。所立中一切众生等者。总明性有无也。彼不明空。故无性得。言修得性。亦不同大乘非有非无等也。彼部言本无今有。有已还无故。又此部未知大乘性得佛性。故言。但有修得佛性。言分别众生等者。此下别明修得性有无也。初无性可知。次不定中贤善共位以上人者。疏云。谓凡夫及四念上。若不断善作逆犯重。称为贤善。此有通作三业圣人。故曰共位。准此论文。今言。汝谓等者。指萨婆多等。故云汝也。言凡夫等者。共位以上不定有无之人也。述义解云。此毗婆沙论言。如法结玄引之。言十家释于佛性者。述义解云。一师云。地虽有十家释性。未有用中道为佛性者。虽复众师释涅槃。亦无有总别释涅槃者也。如义章中真神为佛性。及以心为佛性等。应知也。言当现为异者。案。百论序疏云。北土略论当现二常。广论灭不灭等者。略论二常者。一云定现常。一云定当常。广论灭不灭等者。一云闻熏习灭。一云定不灭等。如此皆言有当也。准之可悉。
    疏若无有空者下论主答中第三等者。言如般若经等者。案。大品经第二十卷中。须菩提言。世尊。诸菩萨般若。为大事故起。所谓示是道是非道。又第二十二卷中。佛告须菩提言。如是深般若。为大事起故（乃至）所有声闻辟支佛法。若菩萨法。若佛法。一切皆在般若中。般若能成辨其事。今引初文也。故肇师云等者。述义解云。释僧肇注净名经云。法身者虚空身。众生而无不生。无形而无不形。乃至在天而天。在人而人。岂复近□□□而远求法身乎。准之可悉。言涅槃云等者。案。彼经第三卷末。佛告迦叶菩萨言。如来身者。是常住身。不可坏身。金刚之身。非杂□□即是法身。今略引之。言涅槃经见缘起等者。案。彼经第二十七卷有此文。今略引之。具引如上也。

中论疏记卷第八（之本）_
中论疏记卷第八（之末）

          大安寺沙门安澄撰
              

疏第十卷  观涅槃品第二十五

    疏问何以故次四谛品等者。约此品由来。大文有二。初明来由。次释涅槃不同下。第二明品因。初中有二。初明近次四谛品以起。次问何故下。第二明□二十五品复此品由。此文初也。有二即问与答。答中有四。初明小二乘所说不同。次又此灭下。第二明大般涅槃是究竟果。诸圣之所归。为万法之统本。次又由下。第三明受教生解断惑证理。次又成论者下。第四明即世所以。所说如文。言所以大小乘乘者。案。聪法师成论意初卷云。生灭流动。是为三聚法体。有此为故。詺之有为。三无为。无此为故名无为。胜鬘经言。三谛入有为。唯一灭谛。是无为也。大乘所明。准之可悉。言又成论者云等者。案。聪章初卷云。第一大意者。佛说四谛理。是法轮之始。化声闻法。凡有二意。一通引要门。二入空胜诠。此有近远。远者。为除三惑。先调其心。近者令四谛平等。入第一义空也。言四谛平等者。即有两义。一捉苦谛入空。谓以无常等柝法。作不有不无观。则入第一义空□□一时平等。二者相待入空。谓苦□□□。灭苦。既不实。灭则为□□。□□□□□□□□。如此相待观门。入第一义空。准之可悉。言大品盛有此说等者。案。彼经第三十八卷末。佛告须菩提言。是四谛平等故。我说即是涅槃。准之可悉。
    疏问何故等者。此下第二明远十十五品此品来由。文中有二。即问与答。答中有四。如文。言故肇公云等者。涅槃无名论第一开宗末云。恬乎而夷。怕焉而泰。九流于是乎交归。众圣于此乎冥会。今略引之。述义解云。次彰所得。怡乎夷谓大智等者行功德皆成就故。怕焉而泰。谓大悲等化他功德悉备足说。尚书注。恬安也。方言。恬静也。所焉犹宴寂义。九道众生□归趣之。三乘圣人皆会向之。无一众生不成佛者。当知一切皆趣。如大经云。一切众生（乃至）须陀洹等。皆悉归于大般涅槃。准之可悉。言故法华云等者。案。彼经第三卷蕴草喻品长行合喻中合同异□处明佛能知文。今略引之。为证涅槃。引归终于空文者。疏主解云。或名毕竟空。或名大般涅槃。或名诸佛道。然此品末破四句是。涅槃毕结云。涅槃绝四句起百非。不知何以目之。强名为空。准之可悉。言二者论佛等者。案。硕疏云。外人谓。诸佛菩萨出世大意本。□为令众生舍生死得涅槃。则应有生死可舍有涅槃可得。以理惟不应都空也。言三者外谓等者。案。硕疏云。然言汝上来如此破者。□众生既苦□□□□□□□□□□□□□□□□□。生死可舍。涅槃果可得。验知诸法非都空。若言不欲令众生脱苦取乐。何事劬劳出世。作教化物。破邪显正耶。复何以用汝为菩萨有大慈悲。以此义故知。当有涅槃。准之可悉。
    疏释涅槃不同等者。此下第二明品目。文中有二。初明外人计情即为所治。次问此品何故下。第二问答申论旨归。以遣惑情。初中有三。初明外道所计。次小乘二师下。第二明小乘所说执。次大乘四种下。第三明大乘所立。此文初也。凡有七家。初四。百论所列论。后三。余论所破。言一执涅槃等者。案。百论下卷破常品末。外曰。有涅槃法常。无烦恼涅槃不异故。疏主解云。立中三句有涅槃。是出世常法。言常者。明涅槃也。无烦恼下。释常义也。有烦恼则有生是故无常。若无烦恼则无生死。是故名常。正是成实义也。言二计等者。论次文云。外曰。作因故。（修□路）涅槃为无烦恼作因。疏主解云。此第二计涅槃与无烦恼恼异。前观涅槃。然后生解或得于无累。如因中发观。观生或灭。故名作因。亦如会真生解及数人因境发智。境为无烦恼。此是成论本有。及地论性净。数人无为皆是有法。有生死外。故修解断惑。然后得之。言三立等者。论次文云。外曰。无烦恼果。（修□路）此涅槃非是无烦恼。亦非无烦恼因是无烦恼果。是故非无涅槃。疏主解云。此第三计亦立涅槃与无烦恼异。名由断惑而得故是无烦恼果。此是成实始有义。故成实师断五住惑尽。二生死灭。然后得大涅槃即地论方便净义。由息妄故。然后得显真名无烦恼果。上来三家所计。此彼家有余涅槃也。言四明等者。论次文云。外曰。有涅槃是若无。（修□路）若缚可缚方便。三事无处是名涅槃。疏主解云。第四立断无为涅槃即是立无余也。外云。有于身智。故名为患。若灰身灭智。此则无患。准之可悉。言次檀提婆罗门等者。案。阿毗昙八犍度论第二卷。爱恭敬跋渠云。如彼檀提罗门身。生痈疽如蛇。无常实苦实空实无我。复以二手魔枚身言。此瞿昙不病此泥洹。此檀提梵志不识不病。况当识见涅槃。准之可悉。法华疏第四云。檀提婆罗门。指自腹为涅槃。即计欲界苦。为涅槃也。言次阿罗罗计无想为涅槃等者。□□□（二十字缺）
    言□头蓝弗计非总为涅槃等者。□□□□□□□□。
    疏小乘二师等者。此下第二明小乘所执。言毗计无为涅槃等者。案。杂心论一卷界品云。善有四种。自性相应共起第一义。第一义者。谓涅槃也。又云。一法界有为无为。于中三种常故无为。余法无常故有为。是故为无为共一。□□□□□不为三相所迁名常。论又□有为法□□□□□□□□□□□□灭善故常故说无上。准之可悉。疏主解云。数人所以说涅槃有者是第三谛。故为灭智知。故为无为。各有相故无为。是常故有也。言二成实明等者。案。成实论第八卷四业品第一百七末云。又泥洹名非白。是故此业。应名非白。又亦应说非黑非白。所以者何。泥洹名无法。此业为泥洹。故名不黑不白。聪法师疏解云。下第二二事。从泥洹名。名为不白。就中有二。一事明泥洹名非白。从果名名为。不白。又亦下第二从泥洹无法不白。名无漏。为不白不黑。准之可悉。
    疏大乘四种等者。此下第三明大乘所立。又中有二。初明诸涅槃。次又此四师下。第二明三点涅槃。初中又二。初明所计涅槃。次虽有四师下。明能计人此文初也。
    疏唯四师不同等者。此下第二明能计人。言大明二种等者。案。硕疏云。若大乘中计。有常住妙有为涅槃。但释者不同若灵味解。有体相涅槃。有功用涅槃。若旧相传。有本有涅槃始有涅槃也。若脱地论人解。有性净涅槃方便净涅槃。虽有三解。终是一意。体相与本有及性净终故是本有涅槃耳。功用与始有方便净故是始有涅槃耳。准之可悉。言成实者明等者。案。三论略章云。但体本有义不同。开善云。本有于当有故云本有。第二解云。本来已有众德。用惑障故。不得修习第三解。于此无常。即有常乐。说为本有。第四解云。本有而非德。道理即是常。例如二谛天然任有也。始有者。佛修因始得。故名始有。大乘玄第三云。成论师本有始有。其义虽异。便是一体也。准之可悉。言十地师明性净方便净等者。案。大乘玄第三卷涅槃义云。性净涅槃。是如来藏。本有佛性。显为法身。亦名涅槃。方便净涅槃。是万德上无累。称为灭度。故示涅槃各别。然穷论亦是正法中道为体也。述义解云。此二涅槃。有通有别。就通义言。以体涅槃名为性净。以用涅槃。为方便净。就别义言。即有三解。且就本始。其体涅槃。出于三世。非先有染。后时显净。夫涅槃者。不从作因而有。唯从了因。故曰性净。如佛果中修生功德断结无为。本无而今除障始净。曰方便净。广如肇论述义也。言摄大乘论四种等者。案。梁摄论第十三卷释学果寂灭胜相第九释论云。菩萨此灭。于四种涅槃中。是无住处。一本来清净涅槃。二无住处。三有余。四无余。菩萨不见生死涅槃异。由般若不住生死。由慈悲不涅槃。若分别生死。则住生死。若分别涅槃。则住涅槃。菩萨得无分别智。无所分别。故无所住。章第五卷涅槃义解云。本来性净。通是有垢真如。若据相说。本来性净是非择灭。不因择力。自余是择灭为体。准之可悉。言释无住处二一依三身品等者。案。梁论第十二卷释依慧学差别胜相第八云。菩萨于无余涅槃。恒起二身。无有边际。何况法身。以自利利他圆满故。有应身故不堕断。有化身故不堕尽也。摄论章第五卷涅槃义云。又依梁论及金光明经说。法身是无余。应化二身是有余。三身为无住所。准此等文今言。释等者。释摄论化师之语也。又案。第十三卷释无住涅槃。有六相中。第六相云。论曰。六广大转。由菩萨通达法无我故。释曰。人境功能三义皆广大。是菩萨人故。人广大观法无我故。境广大。自度度他又能究竟故。功能广大。分别是菩萨系缚。为除此系缚故。修法无我观。法无我是本。人无我是末。若得法无我。心先得人无我。虽复先得。犹未清净。以本根未除故。证法无我。后方得清净。法无我境能显四德。故观此境得离八倒。准之可悉。
    疏又此四师同释涅槃等者。此下第二明三点涅槃。言谓法身般若解脱者。述义解云。初法身者。显本法性以成其身。又以一切功德法。而成身故。言般若者。此云。智慧。能鉴照故。言解脱者。勉绝一切诸系故。其有二种。谓心解脱与慧解脱。就浅深者。断四住惑。世谛心净。为心解脱。断除无明。真谛慧明。为慧解脱。就体用者。断五住地性结。真心体净。为心解脱。断染污无知。慧解自在为慧解脱就此三点。有同异义。言同义者。此三同体。其犹虚空。以同体故。诸德积聚义为法身。诸德离累义为解脱。诸德明净义为般若。言异义者。此三异体。何者。以慧数为般若。诸佛于好色身功德。以为法身。自余诸德悉为解脱。若以解脱数而为解脱者。自余诸德同为法身。言生死与槃相对等者。述义解云。翻对烦恼。而说般若。般若慧明。能除惑故。对于业因。而说解脱。解脱无累。断系缚故。对于苦执。以说法身。法身清净。离众苦故。而言备于三德者。法身断德。应身恩德。如实义者。三身皆具三德。就法身者。本来自性无染。为断德。本觉解性。自体变照。为智德。性净慈悲等。解利法身。为恩德也。就应身者。断三烦恼尽。为断德。十地行满。成根本智证。为智德。起如量智解。现净土益诸菩萨。为恩德也。就化身者。示断烦恼。为断德。食消见性。成一切智。为智德。恒行大悲。益地前菩萨二乘凡夫。为恩德也。言二者众显如来等者。案。大经南本第四五两断尽四相一品广说如来身口意二密。谓品初。佛复告别迦叶。善男子。菩萨摩诃萨分别开示大般涅槃有四相义。何等为四。一者自生。他。三者能随问答。四者善解四缘善（乃至）善男子。如来亦尔。虽不现于阎浮提界。入涅槃中。不名常。如来出于无量烦恼。入于涅槃案乐之处。游诸觉花。观娱受乐。第一既口密。次迦叶复问。如佛言曰。我已名度烦恼大海（乃至）第五卷。是故涅槃名无疮疣。第二说身密。次世尊为等名涅槃（乃至）若有善男子善女人。欲断烦恼诸结缚者。当作如是持护正法。第三明意密。即是三业。次第二者胆昔身智护正法。第三明意密即是三业。次第二者明昔身智是有。解脱是无。身智是有。有即碍无。解脱是无无即碍有。有碍无故。无非无有。无碍有故。无非有无。此有无相碍故。即不□。所以名秘密。准之可悉。述义解云。具般若慧。故口中发语所自在也。言如涅槃四相品者。疏主解云。今言。四相品者。从初段开般若为四。于用因此为名。故云四相品。准之可悉。言四者对二乘等者。疏主解云。一者明昔三德不圆。有身智时。无解脱。有解脱时。无身智。时解脱不足。解脱足时已无身智。终不得三德圆正。故名为秘。准之可悉。
    疏问此品何故等者。此下第二问答中论旨归。以建或情。文中有二。即问与答。中有四。第一明破惑人执非涅槃为涅槃。第二明破执涅槃为非涅槃。第三明破大小乘人计有涅槃之执。第四明欲释诸大乘经明涅槃义。如文。言一者惑人等者。案。琳疏云。一者上明外道二乘同称涅槃。是有心存所得便惑有见。见即生死不名涅槃。今求生死涅槃。皆不可得。名为解脱。方名涅槃。今解上所别七种外道执非涅槃为涅槃。故须破之。言二者惑人等者。案。琳疏云。二者二乘之人。谓生死涅槃条然异体。断除生死。别取涅槃。今明。生死涅槃性常平等。彼此乐情。理情一味。故下论云。生死之实际。及以涅槃际。如是之二际。无豪厘差别。准之可悉。言故下文云等者。案。此品二际平等偈文。所引全同。琳法师解云。此偈正明染净虽殊而异际不二。无性理同。何得不齐。所言豪厘者。元康师解云。蚕口初出丝名忽。十忽为豪。十豪为厘。十厘名丝。以其微细故。以为喻也。言华严云等者。案。彼经第十一卷回向品第五回向中有此文。今略引之。法藏师解云。次生死非离等者。明离背向相。以法离生死相。故非杂乱。亦离涅槃相。故非寂静。具如缚解品记也。
    言三者虽有内外大小不同等者。案。琳疏云。四者涅槃寂相尽有无。随何所见。悉不相应。然复总之寂灭。取为涅槃者。唯是自心建立妄相所存。翻成生死。何预涅槃。故摄论云。若言涅槃本寂不生不灭。是依分别性说。准之可悉。言四者俗释等者。所言如大品云等者。案。彼经第十二卷纪人听法品。须菩提语诸天子言。我说。佛道如幻如梦。我说。涅槃亦如幻如梦。若常有法胜于涅槃者。我说亦复如幻如梦。今略引之。言所以然者诸法等者。琳法师云。所以然者。法性虚凝。未曾生死。生死不有理无可除。岂有寂灭称曰涅槃。但以众生妄想。故成生死。为止生死。强名涅槃。妄想既除涅槃亦息。准之可悉。言故华严云等者。案。彼经第九卷菩萨云集妙胜殿上说偈品第十中第七。智慧菩萨说偈曰。流转则生死。非转是涅槃。生死乃涅槃。二皆不可得。今略引之。法藏师疏第五卷解云。闻教生慧。故云智慧。谓生死涅槃相待故。俱不可得。又是二乘涅槃故。又染分是生死。净分是涅槃。双融故。俱不可得。准之可悉。述义解云。今改及作与也。言是法不可示者。案。法华经方便品略开三显一偈中有此文。今略引上半文。
    疏初偈上半牒空义等者。言下半正破空若一切法空等者。琳疏云。何断者。是小乘有余涅槃。断烦恼子缚。故名断也。何所灭者。是无余涅槃。彼入无余。身智俱俱尽。故称为灭。一切法空无灭。何有得二涅槃。准之可悉。
    言如大品下帙已去等者。案。道证师大般若藉因云。大品经在王舍城耆阇崛山中。大比丘人大数五千人。及士女五百。菩萨无量。四十卷。或三十。或二十七卷。八十九品。后奏弘始年。鸠摩罗什于常案逍遥园译。今约中本。故云下帙已去等也。所言帙者。玉篇。作１２字缠。除贝匿反。苍颉篇１２缠也。说文。亦帙字也。在巾部也。有本。作帙字。说文。书衣也。亦作帙字。玉篇。亦作帣字。居瑗反。囊也。三解为一帣也。
    疏答曰下等者。言下半破有若尔大内外等者。案。硕疏云。若诸法定性有。亦无生无灭。亦无断无灭。亦无得涅槃义。若定性有智慧不能断惑。是性有决定。不可断惑。惑凡定是凡。岂有得涅槃理耶。言裁者。玉篇。辞哉反。制也。野玉案制断也。尔雅。裁节也。广雅。制裂也。今须断训也。
    疏长行云所名涅槃者发下略示正涅槃等者。言又上是就缘假破等者。案。一卷玄义云。就缘假者。外又执有诸法。诸佛菩萨就彼推求。检竟不得。名就缘假。对缘假者。如对治常说于无常。对治无常。是故说常。准之可悉。言就小乘义等者。案。影疏云。有为果称得。无为果名至。尽相续曰断。相不为故常。行中起故生。诸行终故灭。而实非以不□。准之可悉。
    疏复次经说涅槃下第二等者。言依楞伽等者。案。入楞伽经第三卷。佛告大慧菩萨言。愚痴凡夫不能觉知唯自心见。执着外种种诸法相。以为实有。是故虚妄分别一异俱不俱等。因自心熏习。依虚妄分别心故。譬如群盖为渴所逼。依热阳炎。自心迷乱。而作水想。东西驰走不知非水。今取意略引之。言一□破门等者。述义解云。□有多训。而今义言□犹直也。谓不交申而直破。不交破而直申耳。言若破外道等者。案。琳疏云。外道计有为三涅槃。如檀提计此身是涅槃。即欲界有。阿罗汉罗计无想。即色界有。□头蓝弗计非想即无色有。故是老死。准之可悉。若破内法有所得义等者。案。硕疏云。今第一偈。涅槃若是有。即是老死门。然者明有即是有所得。有所得不免二十五有生死老之患。准之可悉。
    疏第二偈有为破等者。言智度论等。案。彼论第三十一卷释初品中十八第三十四云。复次若人舍有为着无为。以着故。无为即成有为。以是故。虽破无为。而非邪见。是名有为无为空。今略引之。慧影疏解云。若人下明此则与有为俱。悉被着故云。即成。以生□处不殊。故云成也。以是故以无为言无为空。以破□故。而非邪见。邪见者。尽拨无一切所有法等。此言无者。但即法明无破□。明无有二意。故为异也。准之可悉。言五十五卷云等者。案。大论第五十五卷上下文未见此文。盖是论本不同哉。然彼卷释华品中云。如来亦不在五众生灭无常苦空无我相。故非是如来。若是如来者。如来亦应是生灭。复次五众是五法。如来是一。云何五法作一。若即是一一亦应即是五。若尔者世间法出世间法。一发乱坏。今取意引之。影疏解云。即五众非如来也。今私案云。如来者。无为也。五众者。有为也。然则应云。汝如来从何而得。若因五众而得如来。亦目如来。而得五众。若尔此两相因。即实相为故皆是有为。更可捡求之。言若破常义等者。案。琳疏云。此偈正破大乘人言涅槃是妙有也。亦应是妙为。若言妙故非为。亦何妙故非有破明妙有是涅槃。体为是三相故。是有而非为。若尔亦应涅槃本离三相故非有。若有而非为。亦应为而非有也。准之可悉。
    疏第三偈有受破等者。言若涅槃是有等者。案。硕疏云。若涅槃是有即名为受。不得名无受。所以然者。有必从受生。若是有即是受□法。若有受□即缚。缚即是生死。不得名涅槃。准之可悉。言大品云等者。案。彼经第五卷。须菩提语舍利弗中有此文。今略引之。言汝今乃至受于有等者。案。康疏云。凡言受者。可有两种。一以五受阴法。名之为受。二以有受□心。名之为受。今言受者是受□心也。又化城喻品疏云。受者受□也。准之可悉。
    疏问曰下生第二无是涅槃等者。言若作二外道等者。案。百论下卷破常品末。凡有四外道。一计。涅槃与无烦恼不异。二计。涅槃是无烦恼因。三计。涅槃是无烦恼。四计。断无以为涅槃。四计之中。初三计有余。后一计无余。准此疏文。今言。二外道者。约计为二。初三外道同立有是涅槃。后一外道立无是涅槃也。言故百论云等者。案。彼论下卷卷破常品。四外道计中。是第四计修治。疏文所引全同。言前执今妙有等者。述义解云。前章说有是涅槃。此云。前执今妙有也。第二章计无是涅槃。此云。此执昔断无也。今妙有者。大乘涅槃也。昔断无者。小乘涅槃也。
    疏问曰下生下第二等者。言离合二种破者。述义解云。初破有是涅槃。次破无是涅槃者。离也。第三破有无合是涅槃者合也。
    疏答曰下两偈为二等者。言如华严云等者。案。彼经第九卷菩萨云集说品中。有十菩萨。各别说偈。今此文第七智慧菩萨所说偈。凡有十行。今此生死涅槃相待故俱不可得之偈文。今略引半文。准上可悉。言可谓损之又损者。案。涅槃无名论演明渐第七云。是岂顿得之要。损之又损之。以至于无损耳。述义解云。谓修甚深正观道者。游心于中道理。寂静无为。既游心于中道。而见疑等万累。念念消损。如此之事何顿得耶。必经地地。渐次消损。损之更损。至于佛果。都损尽已更无可损。损者。渐之异名。修正观者。见诸烦恼本来不生今亦无灭。乃是正道。如此之人不起惑染。是名损之。准之可悉。言答斗薮等者。述义解云。半薮者。唐俗语也。谓执衣颈而振之尘也。又云。犹慰也。玄应师四分律音义云。斗擞又作薮。郭璞注曰。方言曰。斗擞举也。言乃至十地及以摩罗等者。案。五重游意云。十地论以八识为宗。不及第九识。前七识如前。但第八识为异。何者。以真如为体也。摄论以九识。上八识就妄用辨体。第九阿摩罗识。以清净真如为体。今谓。十地论所计。性净方便涅槃。及以摄论师所立。四种涅槃。皆是化城。准之可悉。言故空权度一切者。案。大经第二十卷初品中三三昧第二十二。引佛说偈云。我坐道场时。智慧不可得。空卷诳小儿。以度于一切。今取意略。引下半偈文。准之可悉。
    疏答曰下第二四偈即四等者。言破云等者。案。康疏云。有是前有。无是前无也。解脱本脱于有无。岂即二体。而为之耶。准之可悉。言又经云等者。案。大经第五卷。佛告迦叶菩萨言。夫涅槃者。名为解脱（乃至）真解脱者。名曰。远离一切系缚。今略引之。疏主解云。或人言。正翻涅槃为解脱。以此文。今谓不尔。涅槃是彼国语解脱是此国语。佛于时复不自翻。那忽彼国说法。此国语翻译耶。今明将别释耳。涅槃名总。解脱语别。准之可悉。言又若有无等者。案。硕疏云。此偈□决破。汝若有无有无合为涅槃。则应有无合为解脱。亦解脱名涅槃。而汝义有无。不得合为解脱。解脱但是无耳。若尔何和有无合为涅槃。准之可悉。
    言又涅槃等者。案。硕疏云。复言非解脱破者。解脱是无法。有法非解脱。而今取有为解脱。乃取缚为脱也。准之可悉。
    疏第三偈上半牒而总非等者。案。琳疏云。又受此有所得者。有无智皆是有为法。不免生死。今私案。上文即是大论第三十一卷文意。准上可悉。言又因有为等者。大论第五十五卷文意。引之如上。言如百论云等者。案。彼论下卷破常品初。内曰。若强以为常无常同（修□路）汝有因故说常耶。无因故说常耶。若常法有则无常。若无因说常者。亦可说无常。今略引注释文。疏主解云。为有所以故说常。为无所以漫□常耶。此二俱破。于常若有所以。则是有因。汝言无因法常。今既有因。则无常耶。若无所以漫说常者。既是漫说。则是无常。准之可悉。
    疏第四偈上半牒非等者。言成论论云明闇共处等者□□□（十三字缺）
    疏问曰下第三等者。言是中假师等者。述义解云。此诠法师等也。言亦是立涅槃等者。案。琳疏云。问意明涅槃出二谛外故非有非无。是庄严义也。言又摄论师等者。案。上疏云。释无住涅槃。有二释。一依金光明经释云。二云。以二无我理三无性理。准之可悉。
    疏答曰上两偈为二等者。言影师云等者。案。昙影师此论疏有此文。所引全同。述义解云。于妄有余者。妄相胜故。余犹胜也。言今依长行等者。述义解云。言所因者所由。谓有无矣。
    言智度论六十五卷等者。案。彼论第六十五卷释无作品之余云。有人说。说有四种相。一者说有。二者说无。三者说亦有亦无。四者说非有非无。是中邪忆念故。四种邪行。着此四法故。名为邪道。是中正道。道是中。破非有非无。故名无法有法空。佛说。乃至破非有非无。故说无有转。无有转破非有非无。有二种。一者用上三句破。二者用涅槃实相破。今略此之。言肇师涅槃论破非有非无云等者。案。彼涅槃无名论折征出第二云。请核沙道之本意。果若有者。虽妙非无。虽妙非无。即入有境。果若无者无则。无而无差。则入无境。述义解云。次作二关。难果犹决定义。为定是有。为定是无。若定有者。言妙有而非无。即同虚空之有。若定无者。无法即无别。同兔角之无。准之可悉。
    疏如来灭度下第二就人门破涅槃等者。言此以能证之人等者。案。硕疏云。亦名举况破。如来是能证之人。涅槃是所证之法。又既四句求不得。所证法岂有。无四句中故。人法皆不可得。准之可悉。言又成论云如来在世尚非有无等者□□□（二十五字缺）
    言答过现已起等者。案。硕疏云。所以不举未来。此是略耳。明现在是已起。过去是已灭。就已起灭。尚不可四句求。岂况未来是未起未灭。而当有四句耶。准之可悉。
    疏涅槃与世间下自上以来等者。言肇师妙存章等者。案。涅槃无名论。演第四句曰妙存。述义解云。既言。涅槃不在有无不出有无。而为妙有。非有非无。在于即真。故曰妙存。今通取一章意。故云尔。言故涅槃经云等者。彼经第七卷有此文。今略引之。言法华明诸佛知见等者。案。彼经一卷方便品广开三显一中有此。今取大旨。准之可悉。
    言复为对真俗异体家等者。案。二谛章下卷二谛相即义中云。次龙光解。二谛相即义。此师是开善大学士。彼云。空色不相离。为空即色色即空（乃至）但不相离为即。此师立二谛异体。乃至广说。准之可悉。而言经言等者。案。大品经第□卷有此文。今略引之。
    疏灭后有无等下第二明等者。言如净名等者。案。彼经中卷入不二法门品。有三十一菩萨。各说不二法门是也言答净名经云等者。案。彼经中卷文殊问。有三十一菩萨。各说不二法门是也。言答净名经云等者。案。彼经中卷文殊问疾品中。文殊师利问言。空当于何求。维摩诘答曰。当于六十二见中求。又问。六十二见。当于何求。答曰。当于诸佛解脱中求。又问。诸佛解脱当于何求。答曰当于一切众生心行中求。今取意略引。然以初重答以答第三重问。疏主解云。问意欲明众生与佛不二。故发此问也。答意六十二见即毕竟空。故说诸见。求佛解脱。即泯邪正。准之可悉。言例如大品等者。案。彼经第二十八卷中具有此事。若通亘一部然也。引文如上。言经中云等者。案。大品经第六卷末。舍利弗言。我见众生（乃至）断见。常见。谛见。因缘等见。佛见。转法轮见。为断如是见故。而为说法。是名菩萨摩诃萨。今略引之。
    疏长行释三偈等者。言如智度论等者。案。彼论第十一卷舍利弗因缘第十四中云。菩萨摩诃萨欲以一切种知一切法。当习行般若。论问曰。云何名一切种。云何名一切法。答曰。智慧门名为种。有人以一智慧门智观有。以二三十百千万乃至恒河沙等者阿僧祇智慧门。观诸法。今以一切智慧门。入一切种。观一切法。是名一切种。今略引之。慧影解云。今言。菩萨欲以一切种者。即是经之宗旨。一切种智一切法。即是一切种智。是于果德般若。问曰已下上既告身子。辨经宗致。欲以一切种知一切法者。此义云何也。答曰一切种者。即是一切种种智门。法者即是一切诸法。如来具一切种种智门。知一切种别。皆知无不罄尽。欲得如此智慧能如是知者。常习行般若。准之可悉。
    言阿含梵动品明本劫本见末劫末见等者。述义解云。本劫本见者过去言。末劫末见就未来言也。言今依智度论七十卷等者。案。彼论第七十卷佛母品之余。广说六十二见。今略引之。慧影师解云。若略则就十四难明。广则六十见也。神及世间常下神。即是众生。世间者即是二种世间也。上常无常。既有四句。□五阴上尽尔。四五则成二十见。次边无边历五阴上复二十。足前成四十。即是十四难中八句。神即是身。神异身异。名即阴离阴。两我何为二句。次如去不如去有四句。历五阴上复二十。足前合成十四难。离为六十二见。准之可悉。言身一神一等者。慧影师解云。言身一神一者。以五见收之。属于邪见。即身即是神故。身灭神亦灭也。身异神异者。以二见生于五见。五见为六十二见之根本也。此是常边故属边见也。言智度论云等者。案。彼论第七十卷云。问曰。先说常无常等。即是后世或有或无。今何以别说如去四句。答曰。上总说。一切世间常。后世有无事。要故别说。今略引之影疏解云。此中间答明之。先言常者。即是如去。言无常者指尔。而灭即是不如去义。何故经中乃更明之。答曰下言。上无常无常乃总就众生等三种世间及三世等明之。今此中乃但就后世明之。
    言楞伽经等者。案。入楞伽经第六卷。佛告大慧菩萨言。譬如释提桓因帝释王等。名异义一。不依多名言有多体。我亦如是。三阿僧祇百千名号。凡夫虽说。而不知是如来异名。或有众生知如来者。乃至有知真如来者。有知实际者。有知涅槃者。有知法界者。有知法性者。今言。法身者。即是如来涅槃。准之可悉。
    言答净名玄义等者。案。净名玄论第一卷同异门云。今更开十门四句。以详得失。一者人四句。二者法四句。三者尘识四句。以上三句名单四句。四复论四句。五重复四句。六鉴深四句。七绝四句。八四句绝。九一句绝。十绝一假有。委曲如彼也。

观十二因缘品第二十六

    疏论有二分等者。约此品由来。大文有二。初明来由。次所言观十二因缘品下。第二明品名目。初中有二。初约大小。以明来由。次两品即为二章下第二约邪正以明来由。初正明大小两观。次门他亦明下第二问答显释。此文初也。言四依如佛者。述义解云。实行菩萨名如佛。权行菩萨名佛也。准之可悉。
    疏问他亦明等者。此下第二问答显释。凡有两番问答。如文。言初品所明者。述义解云。指因缘品初牒也。言今略明一意等者。案。昙影疏云。虽法性不□真圣贤无异道。然悟各有由。故令开津不一。而着相者。未能要其会归。遂取信非见非大乘法空。未肯便信。故复就其非见。以明其空。准之可悉。
    疏两品即为二章等者。此下第二约邪正以明由。文中有二。初总明邪正。后问答以明来由。文中有二。即问与答。答中有四。第一约浅深。以明大小差别。第二约傍正言。第三约广略言。第四约说教本意而为之。如文。言蔓莚者。昙捷法华字释云。上王怨文传云。蔓延也。广雅云。蔓长也。
    疏所言观十二因缘品等者。此下第二明品目。文中有三。初明诸佛菩萨说十二因缘之意。次问诸部云何下。第二叙诸执计。次但末世众生下。第三明观旨。此文初也。有二。即问与答。答中有二。初明说因缘之意。次当时下。第二明论主重论。如文。言借妄止妄者。述义解云。以轻妄止重妄也。
    疏问诸部云何等者。此下第二叙诸部执计。凡有二重问答。即分为二。初番问答示邪。后番问答显正。此文初也。即二。谓问与答。答中有二。初正叙执计。次此之三部下。显执人差别。如文。言毗婆阇婆提等者。案。毗婆沙论第十二卷人品云。问曰。何故造此论。答曰。为止他义故。如毗婆阇婆提说缘起是无为法。问曰。彼以何义故。说缘起是无为法。答。彼依佛经。佛经说。若佛出世若不出。世住法界。如来成等正觉。为他显王见。乃至彼以是义故。说缘起是无为。为止如是说者意故。缘起法堕在世中。当知缘起法定是有为。非是无为。所以者何。无有无为法堕在世中。准之可悉。
    疏问论主今明等者。此下第二显正。文中有二。即问与答。如文。言如大集云等者□□□（三十三字缺）言文殊问经云等者。案。彼经下卷分别部品有此文。今略引之。具文如记第二也。言涅槃经三十诤论者。案。彼经第三十四卷迦叶品广说诸诤论事。疏主解云。善男子若言如来毕竟涅槃下。第二别明说教。即具出诸诤论事。此第一明佛毕竟涅槃不毕竟涅槃。次善男子有诸众生生于断见下。第二明我无我诤论。次我于经中复作是言下。第三明中阴有无。次复说有退下。第四明罗汉退不退。次如来凡有二种下。第五明佛是为无为。次云何名十二因缘下。第六明十二是为无为。次我经中说作善恶业下。第七明心是常无常。次远离烦恼下。第八明世第一法通三界唯在色界等。次四种施下。第九明施体通三业不通三业。次涅槃即是下第十。明三无为有别体无别体。次为跋婆比丘下。第十二明造色色有无。次菩提王子下。第十二明无作有无。次圣人色阴下。第十三明心数有无。次我唯有一有下。第十四六道五道。次住迦毗罗下。第十五明五八戒等具不具受得。次犯四重下。第十六明犯四重失不失戒。次一乘一道下。第十七明三乘成佛诤。次佛性具有事下。第十八明诤佛性。次以是因缘或有言犯四重下。第十九明犯重禁五逆等佛性有无。次我于处处经下。第二十明十方佛有无。然元康师云。涅槃经第三十一卷中。明诤论凡有二十一双。案。法宝师疏第七第八中间。立五欲障道不障诤论。而今言。三十义论者。若是卷数。为当文字点余也。
    疏但末世众生等者。此下第三明观旨。文中有三。初总标观旨。次问以何文下。第二问答以显观旨。次今正观因缘下。第三总结也。初中言。故下破邪见品等者。案。彼品文凡有三十一偈。大分为二。初二十九偈破邪。以明小乘观。末后二偈重明大乘观。初中有二初中为二两立邪见。次何因缘故名邪见下。论主破邪见。开为二。别初十二偈约道理。破二世八见。约第二中又二。初六偈破过去四见。次若世间有边下。九偈破未来四见。初中又二。初四偈就即事破于四见。次复次生死无始下偈。就道理破除四句。又初周就人破四见后周就法破四见。准之可悉。
    疏问以何文等者。此下第二问答以显观旨。凡有六番问答。此初悉问答。答中言智度论释小乘生法二空等者。案。彼论第十八卷释般若第二十云。是经中佛说法空。若说谁老死是邪见是名生空。若说是老死是邪见是名法空。乃至无明亦如是。影疏解云。若说谁老死等者。谁即是人我等。为执实有人我等法是老死。故是邪见。谁老死谁老死不可得。此明无又可老死。故云。谁老死是生空也。是老死者。若执着实有。此老死法。定是老死。故是邪见。是老死者。明是老死法无实不可得。是老死法空故。故云。是老死是法空。今正欲取法空。但举生空。成法空义也。而言大因缘经者。论第三十一卷云杂阿含大空经。又云大空者。声闻法中。法空为大空。私案云。杂阿含经中。广说十二因缘。故云大因缘经。亦说法空。故云大空经。准之可悉。
    疏问论主等者。此下第二番问答。言如法华信解品第等者。案。彼经第二卷信解品偈有此文。今略引之。疏主解云。此两偈释不欣意也。空无小大者。此是成论人声闻空也。慈恩解云。此二颂空无相观诸法皆空空观也。二我既无。何有生等。故次下说无生灭等六种所无。□无相观也。言大品云须菩提等者。□□□（二十二字缺）
    疏问何故经论等者。此下次四番问答。此中有四。初番问答明经论说二空之□□。次悉问答明大小乘说二空之差别。如文可悉。
    疏品开为二等者。言即是钝根等者。案。康疏云。总以二乘为小道。通名声闻也。有人云。声闻二种。一缘觉声闻。二声闻声闻。今言声闻。是缘觉声闻也。言智度论云等者。案。彼论第七十九卷释中属累品云。复次二乘得空。有分有量。诸佛菩萨。无分无量。如渴者饮河不过自足。何得言俱行空不应有异。又如毛孔之空。欲比十方空。无及一。今略引之。
    疏答曰下第二正明十二缘观等者。言答欲明三乘等者。案。大经第二十七卷。说三兽同渡河。及菩萨善戒经亦有此说。准之可悉。
    言又智度论释无尽品等者。案。彼论第八十卷释无尽品第六十七云。问云。若无无明。亦无诸行等。云何十二因缘。答曰。说十二因缘有三种。一者凡夫肉眼所见颠倒者我心起诸烦恼业。往来生死中。二者贤圣以法眼。分别诸法。老病死心厌。欲出世间。求老死因缘由生故。是生由诸烦恼业因缘。何以故。无烦恼。人则不生。是故知烦恼为生因。烦恼因缘是无明。无明故应舍而取。应取而舍。（乃至）是法无定相。但从虚诳因缘。相续生。行者知是虚诳不实。则不生戏论。是但灭苦灭苦故。入于涅槃。不究尽求诸苦相。三者诸菩萨摩诃萨大智人利根故。但求究竟十二因缘根本相。不以忧怖自没。求时不得定相。老法毕竟空。但从虚诳假名有。所以者何。分别诸法相者说老。是心不相应行。是相不可得。头白等是色相。非老相。二事不可得故。无老相。今取意略引之。
    言答智度论云等者。案。彼论第二十七卷释初品中大慈大悲第三十五云。譬如长者有一子爱之甚重。其子得病。但求良药能差病者。不求分别诸药名字。取之时节合味分数。以是故诸菩萨。从果观十二因缘。不从因观。见多者从因观。爱多者从果观。诸声闻人因邪位。故有正位□故。但菩萨菩萨邪位。今取意略引之。影疏解云。长者喻菩萨。子喻众生也。从果观下。若从无明行观。名从因观。今菩萨唯为见众生生老病老。生怜愍故。欲救拨之。又所以经中恒作二种。明观十二因缘者。为众生虽诸烦恼无边。以或大分之不过见爱。为二人恒说此二观也。准之可悉。言婆沙问云等者。案。彼论第十二卷杂犍度人品云。问曰。若为下根众生。说缘起果。菩萨于一切众生中。其根最胜。以何等故。观缘起果。答曰。或有说者。彼随顺观法故。所以者何。菩萨见老死病作是思惟。此老病死何缘而有。皆由有生。复有说者。如先所说。为初学者说果。菩萨于最后生。名为初学。虽曾无数劫因缘法。后若观时。还从本始。如人先虽数数上树。后若上时还从根上。彼亦如是。今略引之。述义解云。一切根中最上者。菩萨于一切人中最上利根也。言于最后生等者。然三十四心之前但有漏行。未修无漏定慧。至最后身。坐菩提树下。始得无漏。故名初学。曾无数劫者。大论第四云。释迦文佛从过去释迦文佛。至四剡那尸弃物。为初阿僧祇。从尸弃佛至燃灯佛。为二阿僧祇。从燃灯佛至毗婆尸佛。为第三阿僧祇。若过三阿僧祇劫。是时菩萨种三十二相业因缘。极迟百劫。极疾九十一劫也。还从本起者。老死为起正观之本故。最后身坐菩提树下时。得初无漏。还观十二因缘中初无明也。言答声闻法中自有利钝等者。案。婆沙第五十九卷智犍度相应品下云。有四十四智体。知老死智体。知老死集智体。知老死灭智体。知老死灭道智体。乃至知行亦如是。又云。问曰。何故不说知无明智体耶。答曰。应说而不说者。当知此说有余。述义解云。十二因缘中除无明。就余十一。明四十四智。何者无明之因无故。无明不具四四谛。而先从果应观。何者老死即苦。老死之因是生。如言生缘。老死即集。老死之灭即是灭谛。得此灭谛。无漏圣道。即是道谛。如此求时十二因缘。具四十四智。言利根人观十二等。案。婆娑五十九卷云。云何七十七智体。答曰。知生是老死缘是一智体。非不缘生有老死。是二智体。过去生曾为老死缘。是三智体。非不曾缘过缘过去生有老死。是四智体。未来生当为老死缘。是五智体。非不当缘未来生有老死。是老死体及智法住智。此法是无常。是有为。从因缘生。是尽法。是灭法。是无欲法。知如来法者。是第七智体。如知老死有七智体。乃至知行亦有七智体。十一切智体。则有七十七智体。而不说无明者。当知此说有余。述义解云。七十七者。除无明。就十一因缘各具七。故正观审法三世各二。合以为六。□泥洹智为七。此智无三世相故。一而言三世各二者。就过去十二因缘。变就现在及未来世十二因缘。其义应知。准之可悉。
    疏众生痴所覆者此第一辨无明支等者。言无明者从所无受称等者。言答经云等者。案。八卷金光明经第四卷空品第八卷云。无明体相。本自不有。妄想因缘和合而生。无所有故。假名无明。是故我说。名曰无明。准之可悉。言答十使中无明等者。所言使者。案。慧基师毗昙章第二卷十使义云。婆娑有二说。初一论师三义释使。一者微义。谓微者也。在众生身细常起。二者坚着义。谓一切诸使。念念常生执着。三者相逐义。谓使得在身能生依果。譬如空行之乌乃为水行之鱼随也。第二外国法师国义解使。一者微义。谓自性微细。所以亦细。二者着义。谓使于此身。难离坚着。犹如小儿坚着于乳。三者遍。谓使遍在身。如油在麻。四者相逐。谓如空行影水鱼随。复次微义。使自性。着使所行。遍义。谓相应也。相逐。是使得也。又云。十名无明。谛宝中。愚无知不□名为无明。又云。此之十使七十五法。但用所法。以为体性。前五见使。用通大地。慧为体性。无明一使。烦恼大地。无明为体性。贪嗔慢疑五大地外十法三中。贪等四法。以为体性。准之可悉。言三毒中无明等者□□□（三十九字缺）
    言今此中通取一切烦恼等者。案。化城喻品疏云。言无明者。一显通隐别。故说无明。过去世中一切烦恼。皆有闇惑迷理之义。就此通义。故说无明。二者无明烦恼迷说本际集起生死。其力最强。从强为名。故说无明。无明有四。一迷理无明。所谓迷于二之理。二发业无明。所谓三根三毒烦恼。三根烦恼能发业思。三毒烦恼。发身口业。三覆业无明。谓造业已重于前境。起贪嗔等。覆助前业。令其增长。四润生无明。若依成实唯爱能润。余但远助。若据斯义。润生则狭。唯在于爱。生即广通于余结。地经亦然。故彼经云。爱水为润。无明覆蔽我心溉灌。毗昙云。润生受生诸结皆能。但能缠垢等能润。不能受生。准之可悉。
    疏为后起三行者第二次辨行支等者。言答婆沙云亦得说因等者。案。彼论第十二卷云。问曰。以何等故。但说无明缘行。不说无明因行耶。答曰。或有说者。亦说无明因行。如摩诃尼陀那经所说。佛告阿难。以如是因如是缘如是事□为老死因。如生为老死因。（乃至）无明为行作因亦如是。复有说者。若说无明因行。但说因缘不说余。若说无明缘行。则具说四缘。今略引之。言成实者云等者□□□（二十六字缺）
    言问大集经云等者。案。彼经第三卷。佛告陀罗尼自在王菩萨言。知诸众生以因缘故贪乐生死。云何名因缘。若诸众生思惟不善。是名生死因缘。因不善思惟故生长无明。是故不善为因。无明为缘。因无明故即生于行。是故无明为因。诸行为缘。（乃至）因生有老死等苦。故生即为因。老死为缘。今略引以难问之。言婆娑云等者。案。彼论第十二卷云。问曰。以何等故。唯说无明缘行。不说行缘无明。答曰。或有说者。若说行缘无明。则唯说缘不说因。复次此中说。此时缘起法前生者是无明。后生者是行。问曰。如无明是十二支缘。何以但说无明缘行。答曰。或有说者。缘有二种。有近有远。若说无明缘行。则说近缘。若于余缘。则说远缘。是中说近不说远今略引之。言问五阴中行等。述义解云。四识住者。色识住。受识住。想识住。行识住。识者心王。此心王住色等四阴。故名识住。依着彼故。有漏四阴。唯有情数。除心王及三无为余随四者。为四识住也。
    疏以诸和行因缘识受六道身者第三明识支等。言五阴中识等者。案。婆娑第三十九卷云。云何识阴。谓六识身眼身乃至意识身。又云复次阴是有漏无漏。取阴是有漏。准之可悉。言六大四食中识等者。所言六大者。亦名六界。故婆沙三十九卷云。六界。地水火风界。虚空界。识界。又云。复次六界能生养长色身。生者是识界。养者是地水火风界。长者是虚空界。复次此六界是一切众生根。谓欲色界众生从生有。乃至死有心。此六界无有无势用时。乃至广说。言故论云等者案婆娑论第三十九卷云。云何识界。答曰。五识身及有漏意识。问曰。何故界中。不说无漏意识。答曰。若有法能令有憎长者立界。无漏识与此相违。故不立界。今略引之。言是四食说等者。案。杂心论第十卷择品云。四食在欲界。四生趣亦然。三食上二界。搏食彼则无。释曰。地狱中铁丸铜洋。虽得增苦。坏饥渴故名及冷风触身。亦名为食也。上二界无搏食。身轻微故。无色故。问。诸趣一一何食增。答。饿鬼趣意食增境。以彼意行多故。明生亦意思食增。以彼处卵当念母。故得不烂坏。三无色亦意思食增。意行多故。除第四空也。人趣搏食增。多以搏食持身故。地狱识食增。识持名色故。非想非非想亦尔。欲界天搏食增色界触食增。受修禅食故。畜生趣中。湿生者触食增。持义是食义。如技持瓶安住不坏。如是以食持身。身则不坏。牵有故说食。问。若然者一切有漏法是食。牵有故。答。增上故说力。能牵有故说。食有二事。故说食。谓前方便牵。牵已复长养。问。何故说四是食。答随量所应故说四。彼搏食者。长养诸根四大。故说食。触者。长养心心数法。故说食。意思者。长养当来有。故说食。识者。长养名色。故说食。是故四食。述义解云。毗昙人云。食以次益为义。皆唯有漏。色十一中欲界香味触名段食也。触数令心境和合。为长养心心数。名触食也。思数名思食。心王名识食也。成论人云。美饮等名段食。如冷触身。名触食。过去思业。名为命根。此是命根。一期果报。不令灭坏。故名思食。诸根不令败坏。故名识食。若色声者。不相续故不为食。若无漏者。灭有漏相续。故不为食。欲界具四食。上二界但有识食也。言四空中识体是四阴等者□□□□（二十九字缺）
    言此明识等者。案。婆娑第十二卷云。如行缘识。亦说名色缘识。复说缘二生识。此三有何差别。答曰。有说者。行缘名色缘识。说染行识。缘二生识。说染行不染行识。又云。何识相续心及眷属。又云。行缘识有二种。与悔俱有不与悔俱。毗昙章第五卷十二因缘义中解云。悔俱者。谓欲内三恶道中中阴识也。准之可悉。言成论者云等者。案。开善师成实论大义记第十卷五阴义中三。次色识通别前后者。识是了别义。心皆当念了别。一切心是识。此通义。但了别功异取缘前后。故于通立别。何者。心始造缘。对实法境。既造实境照识义。又同现在。故初心宜名识。识得相应。没识为数。是以识阴从别立。又第十一卷十二因缘义中云。行缘识者。随业善恶。得受今身。身是父母遗体。有此色法。若无识托则非众生。故受身初心。名此为识。然识来托胎。自有多品。故论文所说有四。入胎初一不自忆入胎出胎。所谓恍忽不自觉知。便来受身形也。后复三种。虽甚优劣。然利根福德也。但就初入复三品。一谓处厕从秽恶中。二谓处林河之间。三谓处殿堂。登上高山也。品虽多大别唯两。一是五阴初识。二是前身行阴通识为识也。所以前后二身。业报悬绝。既改形易道。必生初识。若二身业果相似非隔绝者。则于前身见受生处。起爱则来。未更分别者。故经云。有善恶心无善恶心者。谓此也。大集经云。从业因缘。父母和合。初受意识。歌罗罗时。其身犹如亭历子许。未有出入气息。亦不觉苦乐。不苦不乐。离先色相。未具后色。无力无欲。无有精进。无有憍慢。初入胎心。名之为识。准之可悉。言问何故此识必是染污等者□□□（四十字缺）
    言问中阴属何支等者。述义解云。识以以正业感。故属生阴。中阴以方便业感。故名属行支。又生阴在后。故识支属生阴。中阴在前。故属行支。又唯言识支属识支耳。识支生阴同果报故。言又释中阴等者。此文难知。何者。中阴与生阴。以别体故。但生阴受生耳。中阴不受生故。为受生。生阴摄中阴事难也。
    疏以有识着下第四辨名色等者。言一云四阴名名色阴名色等者□□□（三十三字缺）言阿含经云等者。述义解云。痛谓识阴。想谓阴。受乐谓受阴。思惟谓行阴。痛者。觉恼义。故有人偈云。痛者受阴。昔翻经时。不知汉俗语。而为谬耳。今案。彼□□□（四十字缺）
    言次云即以色阴为名色等者□□□（二十八字缺）
    言故成论上经云心依名色者□□□（二十八字缺）
    言问化生云何识缘名色等者。案。婆娑论第十二卷云。问曰。如化生。云何识缘名色。答曰。此说胎生。不说化生也。评曰。应说化生亦尔。如化生者。初得诸根。未猛利时。说是识。时后若猛利说名。准之可悉。言答婆娑云等者。案。彼论第十二卷云。云何名色。已受生相续。未生四种色根。六入未具。一歌罗罗。二阿浮陀。三卑尸。四伽那。五波罗呵。如是等名曰色。准之可悉。述义解云。未生四种色根者。眼耳鼻舌此四根未开时。不具六识。故名六入未具也。歌罗罗者。正言。羯蓝。此云。和合。于七日中。阿浮陀者。正言。遏部昙。此云。疱结。于第二七日。卑尸者。正言。闭尸。此云。肉团。于第三七日。伽耶者。正言。犍南。此云。坚厚。于第四七日。波罗奢者。正言。钵罗赊迦。此云。枝枝。于第五七日也。大论第五卷云。歌罗罗受胎七日。赤白精和合时。頞浮陀二七日时。如云胞状。伽那三七日时。如凝酪五疱时也。准之可悉。
    疏情尘和合下。第六明触支等。言婆娑云等者。案。彼论第十二卷云。云何为触。此诸根已能为触作所依。未别苦乐。不能避厄害搊火触毒物刀诸不净。是时名触。今略引之搊者□□□（二十八字缺）。
    疏因于六触下第七明受支等者。言婆娑云等者。案。彼论第十二卷云。云何为能分别苦乐。避诸厄害。不搊火触毒。不把刃。离诸不净。能生贪爱。不起淫欲。于一切物不生染着。是时名受。今取意加。尔时但至淫欲。合十八字引之。而言即涅槃者。案。彼经第二十七卷中。佛言。染习一受是名为受。准之可悉。阿毗昙章第五卷十二因缘义中解云。云何受时四五岁。知分别苦乐避诸危害。于一切物资生爱。无淫欲爱也。言婆娑问等者。案。彼论第十二卷云。问曰。受相应共有法何故说触缘受。不说受缘触耶。答曰。虽是相应共有法。自有法。与彼法。有随顺。有不随顺。如触与受作缘。随顺。受触作缘。不随顺。如灯虽与俱生灯是照因照非灯因。彼亦如是。如向所说。此中说时缘起法。触是前时。受是后时。是故说触缘受缘触。今略引之。
    疏以因三受生故下第八次明爱使等者。言爱以染着为义者。章解云。云何为受。十五已去于二受中。能资生淫欲等爱也。言然三受通为爱作缘等者。案。婆娑第十二卷云。受缘爱。问曰。如乐受缘受可尔。所以者何。为称意故。四方追求。苦受云何与受作缘。尊者和须蜜说曰。苦受与受作缘。胜于乐受不苦不乐受。其事云何。如世尊说。为苦受所逼。贪求乐受。乐受故为欲爱使。复有说者。三种受尽能与爱作缘。其事云何。义言曰。乐受作如是说。我能使生有相续。众生以贪我故。四方追求。苦受作如是说。我亦能使生有相续。为我所逼。以贪乐故。四方追求。不苦不乐受。作如是说。有苦乐受处。我亦能使生有相续。何况第四禅以上无苦乐处。而不能也。准之可悉。言问三受等者。案。婆娑论第十二卷云。问曰。此三受云何与爱作缘耶。答曰。爱有五种。一求乐爱。二不欲离乐爱。三不生苦爱。四速离苦爱。五愚爱。求乐爱者。未生乐受。欲令生。故生爱。不欲离乐爱者。已至乐受。心不欲离。故生爱。不生苦爱者。苦爱未至。欲令不生。故生爱。速离离爱者。已生苦受。欲令速灭。故生爱。未生不苦不乐受。欲令生。故生爱已生爱。已生欲不失。故生爱。亦能生于愚爱。准之可悉。述义解云。于舍受亦生二爱者。如外道。身在欲界。计色界无想天。为涅槃。乐生彼天。以无想天心是不苦不乐。舍受之心。又彼生无想天者。慕不避彼处。故云。已生欲令不失也。言问何过去等者。案。婆娑第十二卷云。问曰。以何等者故。前生缘起。无明在初。后生缘起。爱在最初。答曰。复有说者。无明有四事。一缘有漏无漏。二缘有为无为。三是遍非遍。四能缘自界他界。爱唯缘有漏。缘有为。是不遍缘自界。以是事故。爱能生未来苦。胜故说在后缘起法初。此中因事故略说。后当广说。准之可悉。
    疏因受有四取下第九取支等者。言问爱取何异等者。案。婆娑第十二卷云。问曰。受缘爱。取中爱。此二有何差别。答曰。初生名爱。爱憎广名取。复有说者。下者名爱。上者名取。复有说者。若爱以受为因。是以爱为因。是名为取。复有说者。若爱是受果。是名受缘受。若受是爱果。是名为取。准之可悉。言成实者云贪使为爱余九使名取者。□□□（三十六字缺）
    言婆娑云等者。案。彼论第十二卷云。云何为取。以贪境界故。四方追求。是时名取。准之可悉。
    疏因取故有有者第十有支等者。言谓能有来果等者。化城喻品疏解云。业能牵于三有。故名为有。又令有来果。故名为有也。言婆娑云等者。案。彼论第十二卷云。云何为有。追求之起身口意业。是时名有。准之可悉。
    疏从有而生生者第十一生支等者。言数人生以起成为生等者。案。俱舍论第七卷分别世间品云。由此业从今生更退。认未来世正托生位。偈曰。更接有名生。释曰。此位名更接。何以故。于今生是识分。于未来名生。又云。生者。是未有。向有法相。准之可悉。言成论是本无今有义者。案大义记第十一卷云。生者起成义。亦本无今有也。言数人又云生是生相等者。案。俱舍论第七卷云。如此法起名生。又云。生是有为法相。故不曾见余常住法。应成无常法相。准之可悉。
    疏从生有老死下第十二支等者。言衰耄等者。案。大义记云。衰变为老神逝。死也。述义解云。耄者。衰老也。书曰。六十曰耆。七十曰耄也。最胜王经信行音义云。耄毛报反。莫报反。八十曰耄。耄諙忘也。又乱也。言数人云等者。案。俱舍论第七卷云。变异名老。灭名死。准之可悉。
    疏从老死故有忧悲苦恼者此四等者。言经云将死之时等者。案。华严经第二十七卷十地品中第六地云。死别别离时。贪着心热。名为悲。发声啼哭。五识为苦。意识为忧。忧苦转多。名为恼。今取意略引之。法华疏第六卷引十地经第七卷云。死别离时。愚人贪着心热名忧。发声啼哭为悲。五根相对为苦。意根相对为忧。苦转深为恼。准之可悉。
    疏如是等诸事下等者。自上以来。别明十二因缘。今第二总结过患。文中凡有二十三番问答。今此番问答。案。婆娑第十二卷云。当知三道亦如是。章解云。以三道者无明爱取。是烦恼道。行有二支。是为业道。现五来二七因缘分。以为苦道。准之可悉。
    疏问何故二世等者。此下第二番问答。文中有二即问与答。如文。答中答三问。即三。初答烦恼道问。案。婆娑第十二卷云。问曰。何故过去来缘。说是无明。现在业缘。说是一切业。答曰。趣生方时。为方便起处身缘。诸过去世不现见。故说行缘是无明。现在世如上所说。趣乃至缘尽是现见。是故彼业说缘是一切结。次过业下答第二业道问。案。婆娑第十二卷云。问曰。以何等故。过去业说名为行。现在业说名为有耶。答曰。以过去业已消已用已作已与。与果无势力。报已熟。犹如粪扫弃于空地。不能生果报。以是事故。说名为行。与上相违。说名为有。次现果交起下。答第三苦道。
    疏问何故三世中等者。此下第三第四两番问答。案。婆娑第十二卷云。问曰。三世各有十二支缘。何故说。二在过去。二在未来。八在现在耶。答曰。现在法以因推因果。以果推因。现在以因推果者。现在爱取有。是未来生老死。生老死是其果。以果推因者。现在五果是因。此过去无明行。以现在因推果。以现在果推论推因故。而作是说。此中说众生数缘起法。准之可悉。
    疏问无明有因等者。此下第五番问答。案。婆娑第十二卷云。问曰。无明为有因。不老死为有果不。若有者。云何不有十三十四支缘耶。若无者。云何无明非是无因法。老死非是无果法果法耶。答曰。应作是说。无明有因。老死有果。但不在有支。何者是地明因。谓不正念思惟。何者是老死果。谓忧悲苦恼。复有说者。无明有因。老死有果。体是有枝。非不在有枝中。是故有枝有非十三十四。无明因是何。谓老死。老死果何。谓无明。现在爱取是过去无明。现在名色六入触受此四。若在未来名老死。如说受缘爱。当知说老死缘无明。十二枝缘。当知犹如轮转。准之可悉。
    疏问三世各具八支等者。此下第六番问答。述义解云。答约一身等者。就一世身而说十二也。
    疏问三界具十二等者。此下第七番问答。案。婆娑第十二卷云。此十二枝缘。几在欲界。几在上二界。答曰。或有说者。此中唯说欲界网生众生。复有说者。欲界有十二枝。色界有十二枝。除中色时。无色界有十枝。除名色六入时。色界应作是说。识缘六入。无色界应作是说。识缘触评曰。应作是说。三界各有十二缘枝问曰。色界无六入。云何俱有十二耶。答曰。如初生色界众生。诸根未猛利。名色时。无色界虽无色有名。虽无色根。而有意彼应作是说。识缘名。名缘意入。意入缘触。以是义故。一切处悉有十二枝缘。准之可悉。
    疏问十二因缘等者。此下第八番问答。案。婆娑论第十二卷云。问曰。此十二枝缘何刹那几何相续。答曰。二是刹那。谓识与生。余是相续。今加增引之。言增一阿含三十卷云。识支具六识等者。□□□（三十四字缺）言大集经等者。案。彼经第二十五卷末。佛告明星菩萨言。诃罗罗时住六七日。六七日转名頞浮陀。形色犹如小枣。住七七日。转名伽那。形色胡桃壳。今取意引之。言智度论云。等者。案。彼论第四卷云。伽那时知住伽那（三七日时如凝酪时名也）此亦取意也。又第四十四卷云。问曰。何故说。识即是六情。六情即是五众。答曰。是识十二因缘中第三事。是中亦有色。亦有心数法。未熟故受识名。从识生六入。是二时俱有五众生成。故名五情。名成故名意情。六情不离五情。以是故说识。准之可悉。
    疏问五果等者。此下第九第十两番问答。述义解云。答极小等者。除名色爱取有。故云有八也。除名色。故云十一也。
    疏问十二支等者。此下第一问答。言答婆娑云何者。案。彼论十二卷云。闩此缘起法体性是何。答曰。体是五阴。五阴是缘起体。是性。是我。是物。是相。今略引之。言智度论云等者。案。彼论第四十卷云。问曰。若尔。十二因缘中。处处皆有五众。何以但说六情有五众。答曰。是识今身之本。众生多错。名色未熟。未有所能。故不说。六情受苦乐。能生罪福故说。其余十二因缘。故说五众。今略引之。
    疏问十地经曰等者。此第十二十三十四□三番问答。言十地经云等者。十地经第七卷文。今案。花严经第二十七卷十地品第七地中云。又十二因缘。说名三苦。无明行识名色六入名为行苦。触受名为苦苦。受取有生老死忧悲苦恼。名为坏苦。准此经文。今言。十地经者。十地经论第七卷第七地文也。今略引之。述义解云。答。无明等者。无明至六入。为无常所切。故云行苦。触受知冷热苦乐。故云苦苦。从爱至恼。虽我身不衰不死。而衰老死。故云坏苦也。毗昙章解云。名色六入。未是□心分别苦乐分齐。同判行苦。爱取有等心。是同归老死散坏。判坏苦。又观未来散坏苦也。
    疏问四果具几支等者。此下第十五十六十七十八并四番问答。言答罗汉不起三因果等。案。婆娑第十二卷云。□□□□□□□言问何故三相中等者。案。婆娑论第十二卷云。问曰。以何等故。三有为相中。生独说一枝。老死共说一枝耶。尊者婆奢说曰。佛知诸法相。余无能过。乃至广说。复有说者。随其事相故。法起时。生势用胜。法灭用胜。老死势用胜。复有说者。法起时。生能使此法相续成立。老死能使不相续不成立。准之可悉。
    疏问病何故不立支等者。此下第十九番问答。案。婆娑第十二卷云。问。何等故。病不立有枝耶。答曰。或有说者。病无枝相故。得有说者。若一切众生一切时一切处。有者说枝。病非一切众生一切时处尽有。如尊者。婆拘罗所说。我于佛法中出家。年过八十。不曾有小头。何况身病。如此欲界众生不尽有身病。况色无色界。准之可悉。述义引付法藏经云。过去施药故。今得罗汉。百六十年未曾有病身热头痛五死报。烧不燃。釜煮不烂。水溺不死。鱼吞不坏。刀割不伤也。
    疏问十二相生等者。此下第二十番问答。述义解云。无明若生不善等者。无明起过去三业事不碍。故有所作因。即增上缘。依无明起三业恶。与恶相生。故有自分因。为起业之亲因。故有遍因。以上二因并是因缘也。今案。婆娑论第十三卷云。无明与不善行。作四因。谓相应共生相似遍因为作因缘。无明与色界隐没。无记行行亦尔。今所说此有何所出。可求定之。行生识等者。由行生识支之果时。以不碍义。有所作因。即是缘缘。就报因报果门。故有报因。即是因缘也。识生名色等者。由识生名色之时。以不碍义。有所作因。自类相生故。有自今因。若识生识阴者。次第缘。若识生余四阴者。缘缘增上缘也。名色生六入等者。若名色生六入者。以不碍义。名所作因。自类相生。是自分因。若约名色生六入者。名生六入。是缘缘义。色生六入。是因缘义。亦增上缘也。言及触受等者□□□（二十六字缺）
    言受生爱等者。由受生爱之时。有不碍义。故是所作因。即增上缘也。言爱生取等者。不障义。所作因即次第缘。自类相生义。自分因。爱与取同是现在烦恼。故亦是因缘也。
    取生有等者。若取生现在不善三业者。取起三业事不障故。有所作因。即增上缘。作取起业。自类相生故。有自分因。为起业之亲因故。有遍因。以上二因并是因义。故云。同无明生行也。有生生等者。由有生生之时。以不障义。有所作因。即是缘缘。就报因报果故。有报因。即是因缘义。故云。同行缘识也。生生老死等者。若识生名者。自分因。识生色云。所作因也。
    疏问十二相生通三性等者。此十第二十一番问答。
    疏部十二几漏无漏等者。此下第二十二番问答。婆娑者。案。彼论第十二卷云。几是染污。几是不染污。答曰。五是染污。谓无明。识。爱。生。取。余是染污不染污详详曰。此中说时缘起法。应说是染污不染污。如前所说五时。若是心心数数是染污。余染污不染污。今略引之。
    疏问十二因缘云何如树等者。此十第二十三番问答。案。娑论第十二卷云。此十二枝缘如树有根有体有花有□。无明行是其根。识名色六入触受其体。爱取有是其□。此十二枝缘。或有花有□。或无华无□者。谓阿罗汉。准之可悉。
    疏问十二因缘云何破除十使等者。此十第二十四番问答。
    疏问缘生与缘起何异等者。此下第二十五番问答。婆娑论第十二卷云问曰。缘起法。缘生法。有何差别。答曰。或有说者。因是缘起。果是缘生。（乃至）尊者富那奢说曰。此中应作四句。或有缘起。非缘起。过去现在阿罗汉最后是也。亦缘生或缘起。除过去现在阿罗汉死五阴。诸余过去现在法是也。或非缘生。无法是也。准之可悉。言又有缘生等者。案。大经第三十四卷迦叶品云。佛告。善男子。有十二缘生。谓未来世十二枝也。有从缘生非十二缘。谓阿罗汉所有五阴也。有从缘。谓凡夫人所有五阴十二因缘。有非缘生非十二因缘。谓虚空涅槃。疏主解云。有不从缘生者。谓未来世十二。未有现在因缘故。故非缘。而有未来十二因缘也。有从缘生非十二因缘谓阿罗汉所有五阴。从前十二生故有缘。不更起从因果。故非十二也。准之可悉。
    言毗昙又有四种十二因缘等者。案。杂心论第八卷修多品云。问。有四种缘起。何等为四。答。谓彼相续转。刹那与连缚。及前谓分段。此则说缘起。释曰。相缘缚者是无始义。因果展转相缚故。说缘起轮。犹如满月始不可知。乃至一刹那顷。一切有枝现在前故。说刹那。如身轮说于庄严事（乃至）展转相缚故。说连缚因缘。根本展转久远义（乃至）分段间可得。故说分段。彼过去生时烦恼分说无明。余如前说也。法魏疏解云。偈明四种十二因缘。相缘转者。轮转十二枝。刹那者。一念具十二支。连缚者。由因生果。果不离因。造相边属名连缚。分段者。明三世十二支。各有分齐段也。而言明一支起时等者。法魏师解云。合备具十二支。如一念具五阴庄严身轮事也。今且就贪心起时。说十二。于事无知。即是无明。同时生于贪数。即无明缘行。由爱造作。名为行。同时心五。分别前物。是识。与识俱生四阴是名色。与名色相随诸想。是六入。总名名色。离为六入。六入和合。是触。心法中。触数作时分以色为触。触所更是受。心法中。欲数为爱支。俱生睡掉无惭等。为取支思几及身口作业。是有支。现在五果。是过去家未来。名生支。阴熟为老。舍阴是死。准之可悉。

观邪见品第二十七

    疏此是第二等者。约此品由来。大文有二。初明来由。次明品所诠义。即释品目初总明。次十二因缘品。后邪见品。次问答显大上观差别。如文。案。琳疏云。小乘法中。上辨因缘。发生正观。正观既兴。理须遣惑。故因缘品后次明邪品。故云既破邪见也。
    疏问大小乘等者。此下第二明品所诠义。即释品目。文中有二。初广邪见。次问前破大乘迷下。第二明诠旨归。初中有三。初问答邪见。次就文下。第二辨通一论明邪见。次就今下。第三明此品辨邪。此文初也。有二。即问与答。答中有二。初明外道邪见。次小乘下。明二乘邪见。有三。初总明二乘有俱为邪见。次如云下。别明空有邪见。次故知下总结。别明之中有二。初引在经第二十四卷德王品文明邪见。次引大经二十一卷德王品文。明有邪见□略引之。初文意。疏主解云。小乘又入于空观不见布施。破大乘行。故云破戒。破大乘□□□邪见也。次文。案。彼经第二十一卷德王品初。佛告高贵德王菩萨言。见于菩萨从兜率下化我象降神母胎。（乃至）□尸那城入般涅槃。如是等见。是名声闻缘觉曲见。准之可悉。
    疏就文明异等者。此下第二明通一论辨邪见。文中有二。初明就大乘法中说邪见。次就小乘法中。明邪见。案。硕疏云。若大乘教中。辨凡谓有毫末有依有得。不问生死涅槃凡圣解惑。皆是邪见也。小乘法中但以五见及六十二见也。而言邪见者。案。康疏云。邪见不正之名。见是分别之称。凡言邪见。查有二种。一通以一切有所得报。皆名邪见。二别以凡夫二乘所见各异。名为邪见。准之可悉。
    疏就今品意等者。此下第三就此品而为言之。文中有二。初约所执。明三邪见。次问此品何故下。第三约此品。偏破我见及断常。初中有二。初列三种邪见。次故下偈云下。引论文问答释成。此文初也。言一者断常等者。案。此品文凡有三十一偈。今之为二。初二十九偈。正明小乘破邪见次末后二偈。归功礼赞。初中有二。初二偈立。后二十七偈破。破中开为二别。初十二偈。就理破二世八见。次复次若天即人下。十五偈就事破二世八见。初中为二。初十一偈广破过去世四见。次一偈略破未来世四见。初中有三。初六偈破常有句。次过去我不作下四偈。破断无句。次复次如过去世中下一偈。合破亦常亦无常亦有亦无二句。故云。断常为邪见也。如此等即是我也。言二者别有我体等者。案。论文言。若当离于身何处别有我。疏主解云。若言我见本我身非本身。则我离身。离身何处有我耶。此即破小乘人犊子及假有缘体家。准之可悉。言三者若世谛中□无我等者□□□（二十九字缺）
    疏故下偈云等者。此下第二引论文。问答释成。言故下偈云等者。案。论文以六偈破过去世四见。第六偈第三句云非无非无。今加增引之。疏主解云。非无受结重破离门。非无结破即中若都无有我门。言故下结云等者。第四句此是决定义。疏主解云。非即非离非有非无。此是小乘中决定义也。以小乘中有假名我故。非是都无也。言答下偈破生死始等者。案。论文第二周指事破八见中云。法若定有未来。及定有去者。生死则无始。而实无此事。疏主解云。此偈正破无始。辨无有常意云。求法往来义成。可有无始既无往来。则无无始。此文分明。辨小乘教中有法空义。言又破无常等者。次偈云。今若无有常。云何有无常。亦常亦无常。非常非无常。疏主解云。举初句例后三句。前偈明三句无故后句无也。既破无始堕于常见。亦破有始堕于常见。亦破有始堕于断见。亦始亦无始。非始无始。堕后二见。准之可悉。
    疏问此品何故等者。此下第二。此品偏破我见及以断常文在有二即问答中又三。初明邪见以断常文中有二即问与答中又三。初明邪见。次六十二见者下第二明六十二见。次问住下。第三问答会违。初中又二。初正明破断常等。次又此品下。重广明邪见。此文初也。言如二夜经等者。案。大论初卷引之二夜经。今略引之。具文如上。述义解云。未见经本良是未译经也。
    疏又此品破见等者。此下第二重广明邪见。文中有四。初通内外。明邪见。次就小乘法中下。第三偏就小乘法明邪。次就亦邪见下。第三明通别邪见。次所言五见者下。第四别明五见。如文。言是见非邪等者。案。琳疏云。了知世间阴入等法。但名为见。不名为邪也。硕疏师云。世间正见也。言非邪非见等者。案。硕疏云。除前三。其余诸法是也。言五阴名身等者。案。成实论第十卷身品云。五阴中。我心名为身见。实无我故。说缘五阴。五阴名身。于中生见。名为身见。于无我中。而取我相。故名为见。边见品云。若说诸法或断或常。是名边见。有论师言。若人说我若断若常。是名边见。非一切法。所以者何。现见外物。有生灭故。经中说。有名常。无见名断。案。次二取品云。于非实事中。生决定心。但是事实。余皆妄语。是名及先说非胜法中。定生胜想。亦名见取。案。次文云。若人舍智以洗浴等戒。望得清净为戒取。又云。又戒取因缘处爱诸苦。谓受寒热。卧灰土木刺棘等上。投渊赴火。自坠高等。后世亦受剧苦果报。如经说。持牛说若成则还为牛。若不能成。则堕地狱。次案。邪见品云。若实有法。而生生无心是名邪见。如言无四谛三宝等。又云。取要言之所有倒心。皆名邪见。问曰。是邪见云何生答曰。以痴故生。染着非因似因。故邪见生。乃至广说。聪疏解云。五阴中下。庄严解云。明我见体。一标体。二释名。而言五阴中等者。有二解。一云。会身见我见二名。二解。今所习标我见体也。说缘五阴者。无离五阴缘假名我。要带五阴。缘假名义。就中有二。初明身见名。计五阴身生。故名为身见也。于无无中下。第二明我见名。于无我中计我。故名为我见。明身见我见二名。有二解。一旧解云。然从境得名。计五阴身。计假名我故。二白马解云。身见同旧。我见名者。从心所作我境。得名之解。今所习身见同旧。我见名从心功用得名。执有我相故。从心用得名也。次明边见。谓断常二见乖中道理。故云边见。言若说诸法法等者。略明边见体有三。初标断常二见体次有论师下。出他解。次经中说下。第三论主引经会通前二解。若通而为论。一切万法但一世都尽。后世永无。生邪见。名为断常。如前解。若别而为论。计有情物是常。是断者。如他解何者。无情物现。见一世尽不复更生。故非此断见。故论主不非他解。引经会通。次于非实事下。明见取体有二。初明从起见趣。即是正诸见。从五见起。故言。从起见取也。但是实等者。是五见人所见所说皆是实。佛与弟子所见所说。皆是虚事妄语也。及先说下。第二明独头见取。即非胜胜想。谓非见取。属邪见摄。取者引取向己义。是正诸见见取。非胜胜想见取我计法是胜妙法。引取向己故成取义。胜想者无引取向己义。故不成取义。故非见取也。次若人舍智下。明戒取有二。初标戒取体。次又戒取因缘下。明过患也。言持牛戒等者。贪牛一生中持牛戒。以持牛戒恶业得牛报。是人计牛惑以持牛或恶业得牛报。是人计持牛戒得涅槃果。故持牛戒。临命终时。见受生处。则生邪见□。我持牛戒。故得涅槃。而今我后生。斯则无戒因。亦以邪见恶业。随阿鼻地狱。次若实有法下。明邪见体有二。初明别邪见。是拨无一切法也。次取要言之下。明通邪见。是不当一切道理。邪心心尽推。初中有二。初总标邪见体。次如言下。第二别释邪见。次取要言之下。明通邪见。一家解云通一见取。就见取中。离出四见。四见不摄。属见取摄。庄严解云。就通邪见。离出四见。四见不摄。属邪见摄。但非胜胜想。是名见取。胜非胜想。净道非道想。是属邪见摄。今用后说。而言如前释者。此品初释通别邪见。今指此文。故云如前也。
    疏六十二见等者。此下第二明六十二邪见言上以一释者。言一者即色是我等者。婆娑第四卷云。如分别行缘阴。应说二十。不分别所起处见。色是我。色异我。色属我。我在色中。如色四种。受想行识亦如是。如是四见则有二十。又云。色是我者。云何为色。诸所有色尽四大。四大所造定。诸所有。有二种。一者不尽。如求糟糠等小物有。二者尽。如求一切物及糟糠等。此中唯说尽诸所有色也。色异我者。于此四阴。展转计异于我。如人有财名为有财也。色属我者。于此四阴。展转计展计属我如人有僮言属我也。色中我者。于此四阴。展转计是色中我。如油在麻中。准之可悉。
    言又释世出世等者。案。上涅槃品灭后有无等。偈长行云。如来灭后有无等四见。依涅槃起。世间有边等四见。依未来。世间常等四见。依过去世起。准之可悉。
    疏问经何故等者。此下第三问答会违。言我见摄六十二见者。案。大品经第二十八卷。具有此文。引文如上。言或云断常为本者。案。大经三十八卷云。佛言。诸有薄定之人。不种善根。不随善知识。没在我见中（乃至）一切种种见中随在边。若断若常。以邪见故。非法言法。法言非法。今略引之。言或云一异为本者。案。大品经第二十一卷佛母品云。神即是身见依色。神异身异是见依色。受想行识亦如是。今此一经。三处相违。故举问之。言我等者。正会三处违文。言我是本等者。会初即是身者。有人言。身即是神。神好是身者。有人言。身即是神。所以者何。分折此身。求神不可得故。复次受好丑苦乐皆是身。是故言。身即是神。身异神异。者。有人言。神微细五情。所不得多。亦非凡人所见。揲心清净。得禅定人。乃能得见。是故言。身异神。复次若身即是。身灭神亦灭。是邪见。说身异神异向身灭神常在。是边见。准之可悉。
    疏问前破大乘迷等者。此下第二大段问答。明论旨归。此有四番问答。如文可悉。述义解云。前破小乘。复次□破大乘者。指二十五品言也。今破外道等者。小乘两品是也。
    疏开此品者多有错误等者。言错误者。玉篇上。七各七故反杂也。交也。合错乱之错也。
    言答小乘邪见局等者。所言局者。狭也。言问何故不立现在邪见等者。案。硕疏云。问。约三世起六十二见。此中那止出过未。不举现在耶。缘云。此是文略故耳。又云过。未冥晦难了。故须辨之。现世显著易解。不待出。准之可悉。言冥漠者。下摩木反。幽隐也。百论记云。冥漠者。闇昧也。
    言答上半明见本等者。案。康疏云。明胜有我无我等。则起常无常等四见。我无我等是因。常无常等是见。准之可悉。
    疏何因缘故名邪见下生起第二破等者。言如青目等者。案。重牒长行。初释第二偈。次不生者下释初偈。次不生者下释初偈。文中有二。初就第一义门释。次复次万物无生下就世谛六释。准之可悉。言龙解八不始末等者。因缘品说八不。初谓不生不灭。去来品说八不未谓不去不来。故云尔也。言亦有亦无。是一句故。今案。下疏文云。复次如过去世中下。第三章一偈。次破其第三亦作不作非作□□□。准此疏云。今文应云。后一偈合破亦常□□□□□□常亦有亦无非有非无二句也。故论文云。若共若不共是□□皆不然也。言下半正明等者。下半正明过去我不作今我也。言明我遍等者。案。琳疏云外人明等也。
    言又释离身既无等者。案。昙影疏云。第三偈言。离身既无更不过二。若即身若都无下当破也。所言若都无者。若犹及也。言余二章破如文可解者。案。硕疏云。上半作灭难。汝义我是常。身相生灭无常。何得身即是我耶。故知。身不得即是我也。下半作人法颠倒难。受即是法。受者人。法即是人。便成人法倒乱。故不得以受即为受者。准之可悉。而论云但身者。案。百论上卷。破一品经云。非但是为身。疏主解云。此云。非但者。非是也。准此应云但身者身也。
    疏若离身有我下此第三重破离等者。言如莎提比丘等等者。成实论第二卷立论品末云。沙提比丘说。生死往来常是一识。准之可悉。言一者如本住等者。案。此论第二卷本住初长行云。有论师言。先来有眼等法。应有本住。因是本住眼等诸根。而得增长。今取意引之。
    疏长行释总别二章等者。言如人浣衣时下等者。浣者。胡管反。漱也。刈者。鱼废反。取也。绝也。
    疏问曰下第二救等者。言有用者有二种用等者。案。康疏云。初明□□□□举喻□明罪福依我我有所依之用。我有□□□□□□□用。以此二义故。非无用也。故知者应是起业因缘者。知者能起诸业故业因缘者。又云。知者是我。此我能起诸。故名起业因缘者。有人云故字属上句也。罪福是作法者。是我所作法也。有本云。知者应是我。从起业因缘属下文。亦可然也。作者是我。身是我所用者。我用身。作罪福业。我是能作。罪福是所作。我有用。准此疏文。于法说中有二。初明所依用。须知者应是下。明造作用也。喻合准之。而言系者。玉篇居的反。未烧者也。字书。土轨也。
    疏复次若有颠倒下第五总破有我等者。言若有颠倒等者。案。琳疏云。若过去有我。复作今世我。则颠倒过父子一我也。言遮通者外云等者。案。硕疏云。若谓无我等者。此是取外人意。外人反过论主。汝若言。我计有实我。有上过者。汝佛法中。说五阴相续。名之为我。亦有如上过。不应独破我也。文云。无我五阴者。此是三藏中说。佛无我。但有五阴和合相续。假名为我。但有名字。为破外道实我。彼今执此过。汝亦有此假名我。岂不同前过耶。论主弹云。不然。明三藏中。虽说五阴相续有假名字我。而有兴废。故有时用。有时不用。但众缘和合则有用。有假我名字。此□则兴。众缘离散则□□□□□□□如苦酒。既有时用。有时无用。则无定法。岂有常□□□□□□为破断见不识罪福者。说有假名。此则有用。若为常见有□无我。即是无用。故无上过。汝计有一我始终常定。故有如上过。准之可悉。
    疏是故当知下生起第二等者。言前第二句等者。案。上科文云。就初文三。前六偈。破常有句。次四偈。破断无句。后一偈。合破亦常无常亦有亦无二句。准此疏文。今言。第二句者。四句之中第二句也。言计过去世四句皆言等者。案。此品初文凡有二偈。初偈立过去四见。谓我于过去世。为有。为无。为有无。为非有非无。后偈立未来四见。谓我于未来世。为作。为不作。为作不作。为非作不作。又案。硕疏云。前偈破我过去是有。破过去我作今我义。今破去我是无。过去我。不作今日我。亦不可。准之可悉。言故不作之言等者。述义解云。上释为有句说意。今释无之句也。
    次三偈别破等者。案。硕疏云。第二偈明相离过。昔不作今。离昔有今。昔我灭前。今我自生后也。第三出相离有大过。则成断灭前时之用。无复感果之功。因既灭不得果。则失业行果报义。过去之我。既□。今我岂不他。此此受此不可也。第四偈重出过。上半本无今有过。下半明无因果过。昔不作□□□□□□无因耶。准之可悉。
    疏复次如过去世中下第三章等者。案。硕疏云。此偈释。破我于过去世亦有亦无非有非无。□□□牒有无二句。既不成下。半例破余二句。亦怀偈云。若共不亦有。亦无若不共。即非有非无。此两句亦同前过。若前有无两句成。可有亦有亦无。前两句不成。汝义第四句。还是第三句。非有是亦无。非无是亦有。若第三句成。可有第四。第三既不成。故第四句自坏也。
    疏复次今生死无始下生第二周等者。言佛为声闻等者。案。杂阿含经第五卷云。佛在毗舍离猕猴地中。为在学地阿练若比丘。说法云。比丘当知。生死长远无有能知其根源者。琳法师解云。佛为令众生于生死起厌离。故说生死长远无始。而凡夫不解佛意。执有无始。则是常见。准之可悉。言光宅云等者。述义解云。众生无头云。众生无始也。头犹始也。言开善去始于明初念等者。案。琳疏云。他云。无始明。始尽初念。而言无始者。无复始于此者也。言地论师云等者。述义解云。以彼论云作无始观。故云如此也。违真起妄。犹举也。言初偈意云等者。案。硕疏。云今求往来生死之人。不可得。谁于无始。往来六道。若有往来有。可有无始生死。今求不可得。无往来者。岂有无始耶。
    言第二偈举初句等者。案。硕疏云。复次今若无有常下。第二偈例除□□□□□为两。上一句牒前。破常无始。是常无始不可得故。无有常也。下三句。例破余三句。见若有常。可有无常等三句。既无有常。三句亦破。准之可悉。
    疏就初五偈为四等者。言初偈意明等者。案。硕疏云。上半偈。借后世破有边。若有边即断灭。那行有后世。而今有后世。故非有边也。下半。借后世破无边。无边即是常。常法始终是一。无相作义。那有后世。而有后世。故知。非无边也。
    言第二偈明等者。案。硕疏云。标正见章门。即是借相续义。破边无边。相续不断故非边。念念灭故非无边。小乘中。相续生灭离断常。名为正见。如此也。
    言初偈明若先阴坏等者。案。硕疏云。若先世阴灭坏。坏故无所因。则无后世。世间便有边。有边即断灭也。言次偈明前阴不灭等者。案。硕疏云。若先阴不坏。不坏则始终常一。亦无有因前生后义。如是则世间无边。无边堕常见。而今现见有后世相续不断。故知。非是边与无边也。
    言三灾洞尽者。述义解云。洞者消也。通也。
    疏复次四百观论中说下等者。言付法藏经云提婆菩萨等者□□□□□（四十二字缺）
    言例如龙树智度论第十八卷叹□□□等者。案。智度论第十八卷释般若第二十。如赞般若偈说。般若波罗□□□不颠倒。念想观已除。言语法亦灭。乃至广说。凡有二十行偈。今指此文。慧影师解云。明此般若其德特尊。能出三世诸佛等四种大人故。就体相中。应须赞叹。准之可悉。言但龙树等者。案。马鸣传云。龙树菩萨南方之照。违罗法师。西方之１３ 。鸠摩罗罗陀法师。北方之善。马鸣菩萨。兼三。方于东方。又云。鸠摩罗陀。章违罗二法师善业三藏。不信大乘也。言偈意明等者。案。硕疏云。此明。若具真法如行说者及听者。三事具足。生死无边便有边若无三事。边而无边。边无边出两缘也真法者。即无可得。无所得。无依深。无生灭法。说者。即无说无示。听者。即无问无得。具此三事也。而言答其说法者等者□□□□（三十字缺）
    疏一切法空故下论有三分等者。言生起来意具如初品者。指初牒明论章段开合。寻之可悉。言又依摄大乘论等者。案。梁摄论第十二卷释云。声闻□□□乘有上□及大乘故。菩萨乘无上以无别乘胜大乘□□□□为体。于大乘□。智为上首故。由此五义故。二乘智与菩萨智。有差别。言又接此邪见品生等者。不畅者。玉篇□亮反。汉书音义曰。畅通也。广雅。畅达也。长也。充也。荡者。玉篇。达朗反说文。涤器也。摇动也。
    疏瞿昙大对主下第二推归于佛等者。言如百论云等者。案。彼论下卷破空品内曰。虽自性空。取相故缚（修□路）注释云。一切法虽自性空。但为邪想分别故缚。为破是颠倒故言破。实无所破。譬如愚人见热时炎。妄生水想。逐之疲劳。智者告言。此非水也。为断彼想。不为彼水。如是诸法性空。众生取相故着。为破是颠倒故言破。实无所破。今略引喻说文。疏主解云。注为三。谓法譬合。法说如文譬说中举愚人者。对上外道呵论主。若空而破是为痴人。是故今明。愚人见炎生于水想。外道颠倒无神见神。□□见法。无空见空。今欲止其水想。实无水可破。此是便除其病。而不除法。谓病故见法无法可除。名不除法。准之可悉。言一者释迦等者。案。十二游经云。昔贤劫之初。有一菩萨。作大国王护国。与弟出家学道。游行深山。求觅师故。见一婆罗门。性曰瞿昙。因从学道。形体改常。复归本国。无人识者。谓为小瞿昙。菩萨于城外甘蔗园中以作精舍。坐禅行道。王问曰。汝无子何次王位。菩萨答曰。命在须臾。何陈了孙。王即杀之。大瞿昙悲泣。取土中余血。以泥团之。持着山中。分作三分。着左右器。愿曰。此道士若有其识。天神当使血作为人。却后十月。左即成男。右即成女。从此已后经八万四千二百一十土。为摩迦城王。于是立瞿昙姓。准之可悉。

中论疏记第八（之末）

    夫以寻师于千里。典贲之所著。求法于百城。遍照之所宣。是以名贤。伤佛日晖没。屡设传法莚。后生悲法轮榍脱。常增泥习勤。于是贫道猥当行撰。谬事复述。是以集众师异说。勒成余卷。所恐每文违于本疏朋友难会。负讥白骨。所冀。同贤诽谤不及。良是自为。不敢示他。然诫罔像。若契先望。谨誓。愿正观之光。耀于三千。中道之风。扇于百亿。广及四恩。一切含灵。同寂二轮。俱归不二焉（起延历二十季迄于大同元年了）
