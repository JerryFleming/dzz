第0段 No. 2225 金刚顶大教王经私记卷第一

　　          沙门昙寂撰
    　　

    今释此经略有三分。初陈纲绪。次演题额。后解经文。
    初纲绪者。（今举开题解不须自述矣）。
    宗家开题云。蜗角民盲罗□。蚊脥族聋大鹏。况乎法佛三密。四种言语不能及。曼荼四身。九种心识不得缘。
    解云。此初明小知不及大知。此有二。是初举喻明显乘小机绝见闻最大教王。盲聋即不见不闻之喻也暗用庄子意。彼第一云。连叔曰。然瞽者无以与乎文章之观。聋者无以与乎钟鼓之声。岂唯形骸有聋盲哉。夫知亦有之。又用花严如聋如盲喻。亦通矣。蜗角蚊脥同喻小机。罗□大鹏俱比教王。蜗角者。庄子杂篇曰。戴晋人曰。有所谓蜗者。君知之乎。曰然。有国于蜗之左角者。曰触氏。有国于蜗之右角者。曰。蛮氏。时相与争地而战。伏尸数万。逐北旬有五日而后反。（云云戴晋人。有道者也。齐惠王。与魏威王战。惠王之臣惠子。令晋人谏之。晋人举此喻以喻之）。罗□。法花文句第二云。罗□此云障持。障持日者也。是畜生种。身长八万四千由旬。口广千由旬。宝珠严身○又日放光照其眼。不能得见。举手掌障日。世人咸言日蚀怪俭。种种邪说。掩月亦如是○昔婆罗门。听明广施。四千车载食。于广野施。有一佛塔。恶人所烧。即以四千车。载水灭火救塔。欢喜发愿。愿得大身。欲界第一。既无正信。好斗爱战。以喜施故。生光明城。作罗□修罗王也。蚊脥。文选第三。鹪鹩赋云。阴阳陶烝。万品一区。巨细舛错。种繁类殊。鹪螟巢于蚊脥。大鹏弥乎天隅。将以上方不足。而下比有余。普天坏以遐观。吾又安知其小大之所如。善法曰。晏子春秋。景公曰。天下有极细者乎。对曰。有东海有虫巢于蚊睫。再飞而蚊不为惊。臣不知其名。而东海有通者。命曰鹪螟。庄子曰北冥有鱼。其名曰□。化而为鹏。怒而飞。翼若垂天之云庄子第一云。北冥有鱼。其名为鲲。鲲之大不知其几千里也。化而为鸟。其名曰鹏。鹏之背不知其几千里也。怒而飞。其翼若垂天之云。是鸟也海运则将徙于南冥。南冥者天池也。水击三千里。搏扶摇而上者九万里。去以六月息者也。法佛三密等。此正明经甚深义。法佛三密者。正指教主毗卢遮那法界体性自性身。（此中与礼忏同。四种身外立法界体性智也）是佛自证境界故。言语道断。故云四种言语不能及。释论第二云。言说有五。云何为五。一者相言说。二者梦言说。三者妄言说。四者无始言说。五者如义言说。如是五中。前四言说虚妄说故不能谈真。后一言说如实说故得谈真理。马鸣菩萨据前四故。作如是说。离言说相是释本论离言说相之文也。前四种者。依楞伽经。第五即依三昧契经。四种言说是生灭门。配四家大乘。法云四言不及。第五即真如门。言说法身说法真实语故。今除之但云四种。故二教论云。唯有自性法身。以如义真实语。说十绝离境界。是名真言秘教。曼荼四身等。此明自受法乐相。二教论下云。又金刚顶瑜只经云。金刚界遍照如来。以五智所成四种法身。于本有金刚界金刚心殿中。与自性所成眷属。乃至微细法身秘密心地。超过十地。身语心金刚等。又云。诸地菩萨无有能见。俱不觉知。又分别圣位经云。自受用佛。从心流出无量菩萨。皆同一性。谓金刚性。如是诸佛菩萨。自受法乐故。各说自证三密门如是等并是自性自受用。理智法身之境。是法身等自受法乐故。说此内证智境界。与彼楞伽法身说内证智境。应化不说文冥会。此则显教所绝离之处也。
    解云。曼荼谓三十七等集会。三十七等一一圣尊皆具四身。故能所具并举云曼荼四身。此是自受法乐境界故。都绝心缘。故云九种心识不得缘。释论第二云。心量有十。一者眼识心。二者耳识心。三者鼻识心。四者舌识心。五者身识心。六者意识心。七者末那识心。八者阿梨耶识心。九者多一识心。十者一一识心。如是十中。初九种心。不缘真理。后一种心。得缘真理。而为境界。今据前九。作如是说。离心缘相此释本论离心缘相之文也。于中八识是生灭门。第九一种生灭所入。法相三论谈八识故。是生灭门。二家大乘立九识故。即生灭所入也。第十心识是真如门。心识此为密乘。故总指诸显教云九种心识。凡释论有三门。一生灭门。二真如门。三不二门也。宗家引用释论亦有二门三门之异。今依二门分别故。生灭门为显。真如门为密。然二教论生灭真如二门。总为修因满显教。以不二门为真言教。即是三门分别也。
    是故名言绝而机水涸。身土隐而应月没。大惠恳请能仁不许。迦叶至扣寂尊犹閟。海妙但见月光。地藏略赞日蔽。大衍称其绝离。地论显其不说。
    解云。此明自证境界都绝感应也。是故者。踏前起后之辞也。名言绝者。名于法中是遍计摄。言依觉观称为戏论。俱与法体不相应。故云绝。起信论云。是故一切法。从本已来离言说相。离名字相。离心缘相。毕竟平等无有变易。不可破坏。唯是一心。故名真如。记释云。是故者。是所执本空故。真心不动故。由此一切诸法皆即真如也。离言说相者。非在言说音声中故。离名字者。非在文句诠表中故。此二句言语路绝。非闻慧境也。而机水涸者。机依言教而发闻惠。既绝名言。何有机感。故云机水涸。水即机感之喻也。夫自乐境界甚深微妙。等觉十地俱绝窥窬。故二教论云。自性自受用佛。自受法乐故。与自眷属各说三密门。谓之密教。三密门者。谓如来内证智境界也。等觉十地不能入室。何况二乘凡夫谁得升堂身土隐等者。身谓法身。土即自证。非是九种住心因人所见。故云隐。法身常现自证长庄。是此身土常恒显现。不能见闻即机之过。所谓甚深秘藏者。众生自秘之耳。非佛有隐也。即此之谓也。机水涸无。岂有何应。故云应月没。月即应现之喻也。大慧下。举经及论证其义也。初举楞伽。大惠即对告主也。二教论下引经云。楞伽经第九云。我乘内证智妄觉非境界。如来灭世后谁持为我说。如来灭度后。未来当有人。大惠汝谛听。有人持我法。于南大国中有大德比丘。名龙树菩萨。能破有无见。为人说我乘大乘无上法。喻曰。我乘内证智者。是则示真言秘密藏。如来明记。若人说通。有智之人。不须狐疑。楞伽第二又云。复次大惠。法佛执佛说一切法自相同相故。以执着虚妄体相。因人别心勋习故。因分别心勋习故。大慧是名分别虚妄体相。大悲是名报佛说法之相。大惠法佛说法者。离心相应体故。内证圣行境界故。大惠是名法佛说法之相。大惠应化佛所作。应佛说施戒忍精进禅定智慧故。阴界入解脱故。建立识想差别行故。说诸外道无色三摩拔提次第相。大惠是名应佛所作。应佛说法相。复次大惠法佛说法者。离攀缘离能所观故。离所作相量相故。非诸声闻缘觉外道境界故。又第八卷云。大惠应化佛作化众生事。异真实相法说。不说内所证法圣智境界。喻曰。今依此经三身说法。各有分齐。应化佛者不说内证智境界明也。唯有法身佛说此内证智若揽。后文斯理即决之。
    解云。能仁不许者。释迦此云能仁。即应化佛。应化佛未曾说真言秘藏内证智境。故云不许。论喻释甚明矣。迦叶下。举涅磐经证。迦叶即对告主也。经第八云。迦叶菩萨白佛言。世尊云何如来说字根本。乃至善男子。有十四音名为字义。所言字者名曰涅磐。常故不流。若不流者则为无尽。夫无尽者即是如来金刚之身。是十四音名为字本。住心论第十云。问花严般若涅磐等经。皆说四十二字。与此经四十九字何别。答花严般若所说字门者是末也。涅磐所说虽是本母。然但说浅略义。秘之深秘义。此经四十九字者。即指此经及大日经所说字门也。华严般若说合字故。非是根本字。故云末。涅磐虽本母。但是浅略未显深秘。故云寂尊犹閟。意明甚深奥义秘而不显也。寂谓寂默。牟尼之翻名也。海妙但见月光者。已上二句明应化不说。此明机不及也。大乘同性经下云。东方过阿僧祇恒沙等佛刹。彼有佛刹。名清净光轮功德庄严宝楼界厕。彼佛刹有佛。名开敷精妙具庄严神通法界轮一盖孔声毗卢遮那安自在王如来○彼佛刹中有菩萨摩诃萨。名海妙深持自在智通。经说四乘十地。谓声闻十地。缘觉十地。菩萨十地。如来十地也（如来十地者他受用报身十地也。）然海妙欲见佛身。如来现初地报身。汝见之耶。海妙见之。现第二地报身。汝见之耶。其时海妙但见月光朦胧不能见相好所引意明海是菩萨于第二地报身。唯见月光朦胧。何况法身色相乎。地藏略赞等。百千颂大集经地藏菩萨请问法身赞云。归命礼法身。住于诸有情。彼由不遍知。轮回于三有。其性即生死。净时亦复然。清净是涅磐。亦即是法身○日月常无垢。以五种覆蔽。云雾与烟等。罗□手及尘。如是心光明。覆蔽于五垢。贪爱嗔恚眠。掉举与疑惑。意明地藏但赞。在缠法身而未如秘经云以五智光照常住三世无有暂息平等智身等故是显略也。大衍称其绝离者。次引论证。是初释论也。具云释摩诃衍论略云大衍。梵汉并称也。称其绝离者。叹秘密藏也。二教论举论五重问答毕云。又曰。何故不二摩诃衍法无因缘耶。是法极妙甚深独尊离机根故。何故离机。无机根故。何须建立。非建立故。是摩诃衍法诸佛所得耶。能得诸佛。诸佛得。不故。菩萨二乘一切异生亦复如是。性德圆满海是焉。所以者何。离机根。故离教说故。喻曰。所谓不二摩河衍及圆圆海德诸佛者。即是自性法身。是名秘密藏。亦名金刚顶大教王。等觉十地不能见闻。故得秘密号。具如金刚经说。地论。谓天亲十地论也。彼论释十地经我但说一分经文云。是地所摄有二种。一因分。二果分。一分者是因分。于果分为一分。故言我但说一分。二教论上云。华严五教第一卷云。今将开释迦佛海印三昧一乘教义。略作十门。初明建立乘者。然此一乘教义分齐开为二门。一别教。二同教。初中亦二。一是性海果分。当是不可说义。何以故。不与教相应故。即十佛自境界也。故地论云因分可说果分不可说者是也。二是缘起因分。即普贤境界也。喻曰。十地论及五教性海不可说。与彼龙猛菩萨不二摩诃衍圆圆性海不可说言悬会。所谓因分可说者显教分齐。果性不可说即是密藏本分也。何故知然。金刚顶经分明说故。有智者审思之三大异域。一心别源。废诠之客。憩郊放牛。绝虑之宾。临庙待鸡。水照椎轮。摧辕染净之岳。水波游艇。折楫风水之海。
    此明四家大乘皆在因满未知不二也。于中初二句总明因满相。释论有因满果满二门。果满者谓不二位。因满者一心三大。于此一心三大开前后两重。于其前重有八法八门。（一心下。分生灭真如二门。彼二门亦分能入门所入法。三大亦各各分真生二门。亦各各分能所故。合成十六门法也）后重亦开八门八法。总成三十二法。是云因满。合不二果满。总说三十三种。具如论第一卷。今文意明。一心三大各各相分成三十二门。故云三大异域等。域谓区域。一心是本。故云别源也。废诠之客下。正明四家大乘各住因满。是初第六住心也。二教论上云。慈恩法师二谛义云。瑜伽唯识二谛各有四重。乃至胜义谛四名者。一世间胜义谛（亦名体用显现谛）二道理胜义谛（亦名因果差别谛）三证得胜义谛（亦名依门显实谛）四胜义胜义谛（亦名废诠谈旨谛）前之三种名安立谛。第四一种非安立胜义谛。又云。胜义胜义者体妙离言。迥超众法。名为胜义。圣智内证。过前四俗。复名胜义谛。又云。第四胜义胜义谛者。谓非安立。废诠谈旨。一真法界也。解云。废诠谈旨是彼宗之极处故。举其宗极云废诠谈旨之客。客谓寓客。未入不二都。故称云客。次宾亦尔憩郊者。尔雅邑外曰郊。憩息也。言自留止废诠外郊。未知内证智。故云憩郊。宝钥云。此位住心之佛未到心源。但遮心外之迷。无开秘藏之宝。斯之谓也。放牛者。于羊鹿牛三车之中。彼为牛车。故云放牛。宝钥释他缘乘名云。缘法界有情故他缘。简声独羊鹿故大名。运自他乎圆性故曰乘绝虑之宾等者。此明第七住心也。此宗谈第一义谛中一切戏论息寂灭绝离。故云绝虑。虑即戏论也。二教论云。龙猛菩萨。般若灯论观涅磐品颂曰。彼第一义中。佛本不说法。佛无分别者。说大乘不然。化佛说法者。是事则不然。佛无心说法。化者非是佛。于第一义中。彼亦不说法。无分别性空。有悲心不然。众生无体故。亦无有佛体。彼佛无体故。亦无悲愍心。又云。第一义中如幻如化。谁说谁听。以是故如来无处所。无一法为说。喻曰。今依斯文明知。中观等息诸戏论寂灭绝离以为宗极。如是义意皆是遮情之门。不是表德之谓。论主自断入道初门。有意智者留意九思之宾即客也。其义如前临庙待鸡者。西域记第十云。至驮那揭磔迦国（亦谓大安达罗国南印度境）国大都城围四千余里○城南不远有大山岩。婆毗吠伽（唐言清辩）论师住阿素洛宫。待见慈氏菩萨成佛之处待鸡者。即待弥勒出世三会晓也。论师自执绝空入窟期慈尊者。未知不二妙道故也。故云临庙等以显其不极也。水照椎轮等者。此明第八住心也。永照喻寂照智。水喻智体照比智用。宝钥云。寂光如来融境智而智见心性。应化诸尊愿行愿而分身随相。寂而能照。照而常寂。似澄水之能鉴。如莹金之影像。湿金即照影。照影即金水。即知境即般若。般若即境。故云无境界椎轮者。是车之初。最素质者。以喻大白牛车也。陆士衡羽扇赋。夫创始者恒朴。而饰终者必妍。是故烹饪起于热后。玉辂基于椎轮。文选序云。夫椎轮为大略之始。大略宁有椎轮之质。言大白牛车妙则妙矣。而比曼荼罗教无尽庄严。犹如椎轮比于大辂。（淮南子注大略天子车也）故以椎轮喻白牛也。摧辕染净等者。染净谓染净本觉一乘妙体。故法华开题云。妙法者且有六种浅深。一染净本觉妙法。二清净本觉妙法。三一心法界本觉妙法。四三自一心本觉妙法。五一如本觉妙法。六不二本觉妙法。此就六重且分显密妙法者。初五显妙法。后一密妙法。又前五中初四显。后一秘。又四本觉中更有显秘。初显后秘。如次可知。今所说经者。染净本觉之妙法也。何以得知。他受用身应化佛随机所说故。染净本觉者。是后重生灭门。天台所立不出后重生灭所入一法界心故。摧辕者。喻住自乘不能进。谓因满一乘大白牛车沉睡于染净本觉妙乐不欲进后位。故云摧辕。宝钥云。问如是一法界一道真如之理为究竟佛。龙猛菩萨说。一法界心非百非背千是。非中。非中背天。背天演水之谈足断而止。审虑之量手亡而住。如是一心无明边域。非明分位。水波游艇等。此明第九住心也。水波者。彼宗宗极之喻也。五教章上云。然此一乘教义分齐开为二门。一别教。二同教。初中亦二。一是性海果分当不可说义○二是缘起因分。即普贤境界也。此二无二全体遍收。其犹水波。思之可见。游艇者。喻彼所乘。游谓浮游。艇是小船也。风水龙王圆融无碍。高则高矣。而尚在因分可说。未知果分不可说故喻小船。宝钥云。虽入此宫初发佛。五相成身可追寻。即此义也。折楫者。亦住自乘之喻也。宝钥云。风水龙王一法界。真如生灭归此岑风水龙王者。生灭所入名。判此住心为论所说生灭所入三自一心之本觉也。释论第二明所入十名中。第三名出生龙王。此有真生二门差别。论云。三者名为出生龙王。此中有二。云何为二。一者出生光明龙王。此中有二。云何为二。一者出生光明龙王（真如所入）二者出生风水龙王（生灭所入）第一龙王以净光明（纯净法）而为依止。第二龙王以风水德（染净二法）而为依止。二种本法出生龙王亦复如是。一体本法以纯净法而为其体。三自本法以染净法而为其德。乃至无始契经中作如是说。譬如大海中有大龙王。名曰。出生风水。从其德头顶出生澄水。（生灭门净法）从其尾末出生标岚（生灭门中染法）由是龙故。大海（生灭门）风水（染净）常恒相续无有断绝。一心龙王亦复如是。能出一切差别平等。种种诸法。常恒相续无有断绝。又论第三云。风者喻无明住地。水者喻本觉真心。妙云开塔之朝。金萨灌顶之时。三密秘藏赫神光而曜大虚。五智大我湛妙相以坐灵台。十六轮王各领自国。四摄宰辅分职利他。恒沙万德森罗自居。无尽庄严尘麻非喻。各奉大日之垂拱。如众星共北辰。三十七圆智微细住自然。四种曼荼罗本居金刚性。四种法身共陈斯道。十八瑜伽同示此趣。
    解云。此正明今经也。于中初二句先明此教流传阎浮之所以也。付法传上云。第三祖者释迦如来掩化之后。八百年中有一大士。名那伽阏赖树那菩萨萨埵（唐云龙猛菩萨。旧云龙树讹略语也）迹南天。化被五印。寻本则妙云如来。现迹则位登欢喜。开塔之朝者。龙树开塔之因缘。具如义诀。恐繁不引。金刚萨埵灌顶之时者。谓于塔内亲受灌顶也。付法传上云。遂则入南天铁塔中。亲授金刚萨埵灌顶诵持此秘密最上曼荼罗教流传人间。三密秘藏等者。正明流传。三密秘藏即指金刚顶经。出生义云。大种性人法缘已熟。三秘密教说时方至既出塔内流于阎浮。故云赫神光等。曜大虚者。即出塔流世之意也。五智大我等者。自下明金刚顶所说法门。所谓五智十六四摄八供等即是金刚界曼荼罗法门也。五智大我即五如来也。五智可知。大我者。疏第五云。大我谓诸如来。成就八自在我。于法得自在者及诸摩诃萨埵也此等诸尊各具三十二相八十随好。故云湛妙相。法华所谓微妙净法身具相三十二是也。坐灵台者。座表所证五方如来所证法门各各有异。毗卢遮那住普门法界门。阿□住菩提心门。宝生住福德门弥陀住智慧门。不空住精进门。其所坐。师子座·象座·马座·孔雀座·迦娄罗座。即表此义。五种虽异而都言之则不出心莲。故云坐灵台。灵台者。心之异名也。庄子杂篇（第二十七三）灵台者。有持而不知其所持。而不可持者也。注灵台心也。十六轮王者。谓十六大菩萨。所持三昧各各不同。故云各领自国。金刚萨埵主本有菩提心。乃至拳菩萨主悉地成就等是也。四摄宰辅者。四摄谓钩索锁铃。宰谓主宰。各宰一职也。辅谓辅佐。各辅政事。故云分职利他。辅佐法王行如来事也。此中五佛喻垂拱之君。十六菩萨喻万国君长。四摄比朝廷百揆。四波八供略而不明也。恒沙万德者。此二句明现劫十六尊五类诸天乃至无尽无余诸佛也。恒沙万德者。秘经云。各于五智光明峰杵。出现五亿俱胝微细金刚。遍满虚空法界也。二教论释此文云。此明三十七尊根本五智各具恒沙性德。所谓各具五智无际智。谓之恒沙万德。森罗谓多罗列也。自居者。自谓自尔。犹言法尔。居谓居住。言一一功德皆是法尔常恒不坏法身。简彼暂现即隐佛身。故云自居。秘经次文云。常于三世不坏化身利乐有情。无时暂息。即是也。无尽庄严者。恒沙万德显现于外。是云无尽庄严。即曼荼罗之异名也。第一疏云。佛从平等心地开发无尽庄严藏大曼荼罗已。还用开发众生平等心地无尽庄严藏大曼荼罗。妙感妙应皆不出阿字门。又云。如来亦尔。将必定师子吼宣说一切智门。故先旧迅示现无尽庄严藏。所谓庄严者。谓从一平等身现一切威仪。如是威仪无非密印。从一平等语普现一切音声。如是音声无非真言。从一平等心普现一切本尊。如是本尊无非三昧。然此一一三业差别之相。皆无边际不可度量。故名无尽庄严也。尘麻者。举喻显无尽义。尘谓微尘。义诀云。以一切世界末为微尘。此诸世界尚不知数。况复为尘一尘一佛麻谓油麻。莲心轨云。诸佛如胡麻遍满虚空界。各奉大日等者。此二句正明曼荼罗相。无尽庄严海会诸尊。围绕中央毗卢遮那。谓之曼荼罗。奉请奉仕。表眷属义。大日是曼荼罗主故。以喻君王。故云垂拱。第三释曼荼罗义中云。若以轮王灌顶方之。则第三重如万国君长。第二重如朝廷百揆。第一重如宗枝内弼。中胎如垂拱之君。故花台常智为大漫荼罗王也。如众星等者。论语第一云。子曰为政以德。譬如北辰居其所而众星共之。疏皇侃云。北辰者北极紫微星。所福地也。众星谓五星及二十八宿已下三星也。三十七圆智等者。此二句叹曼荼罗德。一切诸法至极醇熟。平等一味（无比味所谓醍醐也）一处聚集（聚集义）云曼荼罗。谓三十七智其相各别皆悉一相一味到于实际更无少分未等一法未满。故云圆智。圣位云。佛德三十六皆同自性身。礼忏云。如上金刚界大曼荼罗三十七尊并是法佛现证菩提内眷属毗卢遮那互体。即是也。微细住自然者。秘经云。大日金刚峰微细住自然。今是转用明三十七智与本法身无地二无别。故云三十七圆智微细等。微细者。虚空无碍义。谓三十七智众相差别。不泯差别互相融会。是云微细。下文云。一一福德资粮。一一智慧资粮。住于果位量同虚空。然各各分齐。各不杂乱。又各各智相。法住法位。性相常住。无有变易。故云住自然。又华严大疏第三十四云。达磨驮都此云法界。亦云法尔法尔即自然。亦法界者。即实际。疏第一云。由此众德皆悉一相一味。到于实际。故名集会。故知三十七尊皆住实际云住自然也。四种曼荼等者。所谓大三法羯也。此叹所说法也。居金刚性者。金刚性所谓阿字门。疏第十二云。阿字门如来金刚性而功德藏具足无缺常住妙理之门也。所说法门无量无边不出四曼。四曼者。四字。其体阿字。故云本居金刚性。圣位云。自受用佛从身流出无量菩萨皆同一性。金刚性。亦即是也。四种法身等者。此二句能说教主。谓一一诸尊皆具自性受用等四种法身。为自受法乐故各说此经。故云共陈此道。宝钥下云。真言密教两部秘藏是法身毗卢遮那如来与自眷属四种法身。住金刚法界宫及真言宫殿等。自受法乐故所演说。十八会指归等其文分别。十八瑜伽等者。谓金刚顶一十八会。会会虽异。皆说三十七尊瑜伽法门。故云同示此趣也。
    斯乃不舍此身顿证佛位不共佛法速疾神通之教也。自非轮王种性秘密加持。何能闻不思议法信难信之教。
    解云。初二句叹秘经顿成功德也。故总指上所说云斯乃。大日经第三云。不舍于此身逮得神境通游步大空位而成身秘密身秘密者。谓证得法身三密。（具如即身义释）即是顿证佛位也。不共佛法者。释经云。纯一者表如来瑜伽。不与三乘同共教。故唯如来究竟内证。不共佛法。法圆乐智。速疾神通之教者。疏第一云。龙树以为。如人远行。乘羊去者久久乃到。马则差速。若乘神通人于发意顷便至所诣。不得云发意间云何得到。神通相尔。不应生疑。则此经深旨也。又释真言道清净句法云。所谓清净句者。即是顿觉成佛神通乘也。自非轮王等。此明感应胜相也。轮王种性者。简三乘机而明秘教相应机。机教相应入灌顶坛受秘密戒者。总云轮王种性。疏第八举轮王太子灌顶职位。以显法王子灌顶相者。意在此矣。然疏第一释第三劫菩萨中。举轮王太子喻以明初地净菩提心功德彼释明初地正所被机。今是转用少相应机亦称轮王种性。若云不尔。未得初地者岂无入灌顶而修行此法乎。故第三卷云。以先安住心谛理人自不可多得。但使从本净流出已。正趣是中者即可运无碍慧为建立悲生曼荼罗也。应思之。又圣位经云最上乘者。出生云。大种性人。菩提心论云。上根上智人等皆是也。秘密加持者。明法佛神变加持。凡秘密经所要。所谓诸佛加持护念。故大日经名神变加持经。夫毗卢遮那常住大悲加持三昧。有机则应。犹如方诸向月水降圆镜向日而火生。谓之秘密加持。以加持故即能发生宿殖之机。若其不尔凡夫岂得闻甚深法而生信乎。故云何能闻不思议之法等。疏第四云。十方世界诸众生。少有志求声闻者。求缘觉者复少。求大乘者甚希有。求大乘者犹为易。信此法者最为难。故以普眼观之。堪受是法者。犹须弥大海之尘渧耳。
    于纲绪中私开十门。一辨能说教主。二明说经时分。三演说经会处。四明经本不同。五述经本支流。六明结集异说。七辨流传缘起。八演教体。九辨宗趣。十明所被机根。
    第一辨能说教主者。经云。一时薄伽梵。乃至常恒住三世一切身口心金刚如来。理趣释云。婆伽梵者。能破义也。所破即四魔也。夫薄伽梵有多义中。独取能破义者。意为明法身断德义也。故知。薄伽梵者即自性法身也。疏第一云。薄伽梵者即毗卢遮那本地法身。本地法身即是自性法身也。二教论云。自性自受用佛。自受法乐故。各说三密。谓之密教。又云。唯有自性法身。以如义真实言。能说是绝离境界。是云真言秘教。金刚顶经是也破四魔者。即自受用德也。故第十四云。毗卢遮那世尊正等觉坐菩提座。观十二字真言四魔降伏。此法界现生三处流出天摩降者。谓大日如来坐菩提场时。平等观法界而说十二句真言王。即以此力能降四魔除其罪垢也。然四种魔中。三摩无色。是佛于阿迦尼吒天时。已降伏之。唯天摩有相。为欲令世界中知自在力故。复于此土而现伏天摩也应知毗卢遮那世尊。于尼吒天降伏三摩。成最正觉。称为自受用佛。即是此经教主也。已降四魔故称云婆伽梵也。问自性自受是二身名。何故合呼云自性自受。答自性理也。自受智也。智证于理。为自受用。为显理智冥会称云自性自受。其实是自受用佛也。故性灵集第九云。理佛智佛秘宫受乐。乃至密则本有三密以为教。具说自证理。如义语真实说者也。理佛智佛者。谓理智冥会。即自受用佛也。故五密轨云。若依毗卢遮那佛自受用身所说内证自觉圣智法二教论引此文释云。是金刚顶所谈毗卢遮那佛自受用身所说内证自觉圣智法者。此则理智法身之境界也。
    第二说经时分者。今此经自受法乐常恒三世不绝说故。以一切时为其说明。故经云。常恒三世一切身口意金刚如来大日经第一云。毗卢遮那佛一切身业一切语业一切意业。一切处一切时于有情界宣说真言道句法又经云一时。梵云者。一义（见第六疏）等义。故知一时者。即是一切时也。然小野纂要云。若准释迦说教次第。法花后说真言教。金刚顶三十七尊出生义云。起化城以摄之。由粪除以诱之。及干大种性人法缘已熟。三秘密教说时方至。遂却住自受用身。据色究竟天宫。入不空王三昧。普集诸贤圣削地位之渐阶。开等妙之顿旨若依出生。次法花说此经。其时分明。云何会释。凡此经宗有浅略深秘二重说。出生所说浅略随他说。随于机情定其说时也。所谓一切时者。随自深秘说。若约佛界。则与自眷属常恒说法。机根熟者则入说会。听味妙法。是故约机云乃至遂却住自受用身等。既云自受其实是常恒说也。慈觉疏引出生会云。若依此文应云大日如来说法有时。何故今云一切时耶。答此亦且就一分机熟而为时。至是非谓为普说之时。又云。大兴善寺传法阿阇梨云。诸宗所立皆是随机。若准实义辨说毗卢遮那如来说法时。应云一切时也。
    第三辨说经会处者。经云。一切如来游戏处住阿迦尼吒天宫中大摩尼殿明其会处亦有浅深二门。若浅释者。即所谓第四禅色究竟天是也。若深解者。谓随如来有应之处无非此宫。即是常恒不断之说处也。秘经云。唯此佛刹尽以金刚自性清净所成密严华严。以诸大悲行愿圆满诸有情福智资粮之所成就。慈觉疏云。言阿迦尼吒天者。不是世间所说三有色界顶天。是则毗卢遮那心中本有大菩提心光明心殿。故瑜只经云。金刚界遍照如来。以五智所成四种法身。于本有金刚界自在大三昧耶自觉本初大菩提心普贤满月不坏金刚光明心殿中阿迦尼吒此云色究竟。心是诸法究竟所归故。为究竟。故华严云。三界唯心也。实相功德妙住之境。金刚五智心王都故。为天王宫良惟色究竟之称。足表密严会场。秘密心殿实有所以欤。
    第四辨经本异者。此有二。先辨其异。次正明今所释经。初辨异者。开题云。此经都有十万偈十八会。通号金刚顶瑜伽。别名者随会树号。初会名一切如来真实摄大乘大教王。即此经是也。乃至此十八会瑜伽。或四千颂。或五千颂。或七千颂。都成十万颂。又一本开题云。是经有十万颂三百卷（大般若经二十万颂译为六百卷应并思矣）又大日经开题云。此经总有三本。一法尔常恒本。诸佛法曼荼罗是也。二分流广本。龙猛所诵持传十万颂经是也。三略本。有三千颂又依义诀。彼塔内本都有三本。一无量颂广本。诀云。其大经本。阿阇梨云。经夹广长如床。厚四五尺。有无量颂。在南天竺界铁塔之中又云。菩萨大藏塔内广本绝世所无。二次略本（开题云。分流广本是也）诀云。此经有百千颂。广本非此土所闻。是诸佛菩萨等甚深秘密境界相。亦非声闻缘觉及人天小智之所闻知。此地梵网经两卷。从此经中出浅略之行相也。其中广相未有堪。此略瑜伽西国得灌顶者说授相付。而其广本亦不传之。其百千颂本。复是菩萨大藏经中次略本也。次略本者。是龙树大士于塔中所记持之经也。又诀明此义云。此大德至心忏悔发大誓愿。然后得入此塔中。入已其塔寻闭。经于多日赞此经王广本一遍。谓如食顷。得诸佛菩萨指授所堪记持不忘。便令出塔。塔门还闭如故。尔时书写所记持法。有百千颂。此经名金刚顶经者。菩萨大藏塔内广本绝世所无。三略本。诀云。此经百千颂本。此国未有。此略本者。于开元之初。金刚菩提三藏云。我从西国发来度于南海。其有大船三十余只。一一皆有五六百人一时同过大海。行至海中逢于大风。诸船及人并皆漂没。我所附船亦将没。尔时两本经夹。常近于身受持供养。其时船主见船欲没。船上诸物皆掷海中。当时怖惧忘收经夹。其百千颂亦掷海中。唯存略本此略本者。恐是略出经所云四千颂者。海云记云。金刚顶梵夹略本四千偈。中本十万偈。广本则无量百千俱胝那庾多微尘数偈今统众说总有四本。一无量颂广本（唯在塔内不传此土也）二百千颂本（宗家云分流广本。海云云中本）略本有二。一四千颂（金智译略出经）二三千颂（不空译大教王经也）问宗家所谓法尔常恒本与诀所谓无量颂本为同为异耶。大经要义辨其异云。法佛恒说者。指性海常谈故。不可当结集本。彼塔内本。既定经夹云四五尺结集云无量颂。非法尔。彼性海谈者。金刚顶经略释云。双圆性海常谈四曼自性。重如月殿恒说三密自乐。人法法尔兴废何时。机根绝绝正像何别。
第0段     次明今所释经者。即大广智三藏所译三卷经是也。依十八会指归初会有四大品。一金刚界品。二降三世品。三遍调伏品。四一切义成就品。于中第一三四各说六曼荼罗。第二一品独说十曼荼。总合成二十八曼荼罗也。今此经。别译第一金刚界品中。大曼荼罗成身一会。为三卷故。其品题云金刚界大曼荼罗广大仪轨品。金刚顶经略释云。初会中有四品。乃至四品中各具四智印。初品四印中。先广说大曼荼罗仪则。故云仪轨品。然宋译三十卷教正译初会全分故。总具四大品二十八曼荼罗也。今此经。对彼宋译当从彼初卷至第六（二十九纸）卷。然彼经。阙四大品中各一印曼荼罗。恐是梵本有异故。耳。又依宋译及指归文。初会终说诸部秘密成就助成方便。（宋译第二十四（六丁）所明一切如来摄真实。一切仪轨随应方便大教理分第二十三之一已下四分是也。经卷云。自下四分并诺佛秘密教理所摄也）兼说普贤菩萨降于阎浮现释迦身八相作佛等事。如是总第一会也。今且出初会六曼荼罗。
    金刚界大曼荼罗。成身会
    陀罗尼曼荼罗三昧耶会。
    （宋译经题云。金刚秘密曼荼罗广大仪轨分。然经中云。大毗卢遮那如来入一切如来金刚总持三昧出生金刚加持。故云陀罗尼曼荼罗。又三十七尊真言中皆有玉呬野语。故云秘密曼荼罗也。）
    微细曼荼罗。微细会。
第0段     （三十卷第七云。金刚智法曼荼罗广大仪轨分。经中云。尔时俱德金刚手。复入一切如来微妙金刚三摩地（云云）三十七尊真言皆有速（引）叉摩（二合）句。此翻微妙。亦云微细）
    一切如来广大供养羯磨曼荼罗。供养会。
    （又经第八。金刚事业曼荼罗广大仪轨分云。尔时具德金刚手。复入一切如来无上供养广大仪轨舒遍羯磨三昧（云云）。）
    四印曼荼罗四印会。
    （又经第八（十一）现证三昧大仪轨分第五云。尔时具德金刚手。以自加持及世尊毗卢遮那加持力故。宣说一切如来部所生一切如来族大仪轨广大法用摄一切成就事业悉地四印曼荼罗（云云）。）
    一印曼荼罗。一印会。（三十卷经不说之也）
    然现图金刚界曼荼罗总图九会。于此六曼荼加理趣。降三世羯磨会。降三世三昧耶会。总成九会。其理趣会即第六会也。三世二会于物会中。降三世曼荼罗而开出也。
    第五辨经本支流者。龙树所诵十八会十万颂经总为本部。其余皆从此而分出故。总为支流也。故略出经云。我今于百千颂中金刚顶大瑜伽教王中。为修瑜伽者成就瑜伽故。略说一切如来所摄真实最胜秘密之法三十卷教王出初会全分。三卷教王出初会有四品中之第一品。故皆是本部之支流也。今具举诸经辨之。
    金刚顶瑜伽略出经念诵法经四卷（金刚智译。此经多分略出初会。兼杂他会说。总说四会。于中成身羯磨三摩耶三会。从初会金刚界品所说大曼荼罗中第一金刚界大曼荼罗出。大供养一会从第四广大供养羯磨曼荼罗出。又说召罪。摧罪。业障除等印明。是皆从第二降三世品出（见三十卷经第十。十纸）此外初起行住作法并正觉坛十三尊曼荼等。皆是应从余会中而出矣）
    金刚峰楼阁一切瑜伽瑜只经一卷（金刚智译。古来有二义。一此经十八会外深秘经（云云）一凡金刚顶不可出十八会。故此经亦十八会所摄（云云））。
    金刚顶修习毗卢遮那三摩地念诵法一卷。（金智译。心觉发问集意。此轨从金刚界品所说一印曼荼译出。依十八会指归一印曼荼罗具十七尊。十七尊者大日为中四波八供四摄总成十七尊。此轨中亦说此十七尊也）。
    虚空藏求闻持仪轨一卷（善无畏译。此轨从初会中一切义成就品而出。彼品说宝部法。金刚顶开题云。第四一切义成就大品中说六曼荼罗。此中说宝部虚空藏法（云云）仪轨。内题下注云。出金刚顶一切义成就品。）
    金刚顶莲花心念诵仪轨一卷（不空译。此轨有成身羯磨三昧耶大供养四会。与略出经其义相同。此等外有欲大乐等印明。应是从第六理趣会中而出矣）
第0段     金刚顶三十七尊分别圣位经一卷（同译。出金刚界品第一曼荼罗中成身会）
    金刚顶寿命陀罗尼经一卷。
    金刚顶寿命陀罗尼仪轨一卷。（同译此二本出初会第二降三世品）
    大乐金刚不空真实三昧耶经一卷。
    金刚顶瑜伽他化自在天理趣会普贤修行念诵仪轨一卷。（同译此二经从第六会而出）
    金刚顶瑜伽金刚萨埵五秘密修行念诵仪轨一卷。（同译。此轨应是从第十三中而出。指归云。复说秘密中曼荼罗十七尊支分。共成五尊同居一莲台等故。）
    金刚顶胜初瑜伽中略出大乐金刚萨埵念诵仪轨一卷。
    金刚顶胜初瑜伽普贤菩萨念诵法一卷。
    大乐金刚萨埵修行成就仪轨一卷。（同译。此三本从第八会而出。彼会名胜初瑜伽故）
    金刚顶一切如来真实摄大乘现证大教王经二卷。（同译。此经大都与莲心轨同也）
    诸佛境界摄真实经三卷。（罽宾三藏般若译。此经亦应从初会金刚界品而出。然与不空所译三卷教王等说相大异）
    佛说一切如来真实摄大乘现证三昧大教王经三十卷。（施护三藏宋朝太平兴国年中翻。初会四大品皆具）。
    佛说最上根本大乐金刚不空三昧大教王经七卷。（法贤三藏宋太平兴国中译出。是十八会中第六会广本也。不空所译理趣经彼会略本。故段段曼荼罗等不说之。七卷经具说之。又明世出世间种种悉地。与指归说符合矣。）
    佛说一切如来金刚三业最上秘密大教王经七卷。（施护译。十八会中第十五会名秘密集会瑜伽。此经应是从彼会出。检其说相与指归文最符合矣右多依杲师抄出之。）
    第六判结集浅深者。慈觉疏云。佛于六波罗蜜经中。收摄法会以为五分。一素恒览。二毗那耶。三阿毗达磨。四般若波罗蜜多。五陀罗尼门。而举五人以为灭后传教者。谓阿难。邬婆离。迦多衍那曼殊室利菩萨。金刚手菩萨。如次令各受持一藏。若依此义者。应云金刚手之我闻也。若依结集伴者。义通阿难。亦将阿难故。智度第一百云。佛灭度后。文殊师利弥勒诸大菩萨。亦将阿难集是摩诃衍。是故义亦通也智证大日疏钞亦大同此释也。辨云。此释不可依。智度云集是摩诃衍。不云集陀罗尼藏。明摩诃衍者。是显诸大乘。非陀罗尼藏也。阿难何关金刚顶陀罗尼藏结集乎。应知此释不解秘密义也。秘藏记云。结集修多罗藏毗尼耶藏（优婆离也）阿毗达磨藏（迦旋延也）般若藏秘密藏（普贤）是守护国界经所说。又显教中说云。佛灭度后。普贤文殊菩萨。率阿难于铁围间。结集诸经。是则总。守护国界经所说别耳。解云。总者与智度说同。总云摩诃衍。别者如守护经。别开陀罗尼藏。为金刚手所持。应知金刚顶等秘密陀罗尼藏。唯金刚手结集。阿难不关也。况且自性法身与自眷属各说三密门。谓之金刚顶大教王。既云与自眷属。阿难何关。又大日经开题云。问何人如是指言。答有三释。初之词也。次亲之指言也。三尔有。无人增减。无人增减者。金刚萨埵释云。离传闻出工言。我金刚萨埵亲大日尊闻也。复次广眼尊亲指自证境表如宝智说。言如是我闻觉知（此释真伪未审。然义甚深故今用之）解云。有三重释。第一与守护说同。即是金刚萨埵结集故。自指云如是我闻。第二是一重深释。海会诸尊皆悉如来。能听所听皆金刚性。一体无异。唯是一毗卢遮那。故云亲之指言也。第二十卷疏明金刚手观音等种子皆悉具因行证入方便五义毕云。以是义故金刚手者。即是大日如来。观世音亦是大日如来。文殊师利者亦是大日如来。乃至鬼神八部。一一亦有此义。亦即是成大日如来。体虽是一而义各异。所以瑜伽中云。毗卢遮那言。我即是文殊观音等。我即是天。即是人。即是鬼神。即是龙象。如是等无不即是者由此义也今且分别说听。大日为教主。金手为对告主。其金刚手即毗卢遮那故。金刚手听即是大日自听。故云如是我闻。第三约法。是秘中深秘也。凡此经自受法乐法尔常恒说。故云尔有。大日经云。此真言相。非一切诸佛所作。不令他作。亦不随喜。何以故。以是诸法法如是故。若诸如来出现。若诸如来不出。诸法法尔如是住。谓诸真言。真言法尔故法自说法。法自听法。故云无人增减。第十一疏云。此阿字即是佛口。即是佛心。即是说者。即是闻者。法界依力。无等之力而生。平等语表出无量声。即是如来普门导利之语业作用也。又梵网开题云。一一字字句句。皆是诸尊法曼荼罗身也。因缘结集学彼本有不得自由。是故金刚萨埵结集时。安如是我闻之词。其源依毗卢遮那亲指之言。毗卢遮那亦作始说之。法性法尔离造作所成。一字一文遍法界。无始无终亘三世。各各声字带理趣。法然而有故离佛天人造作意明。金刚萨埵结集时。安如是我闻之语者。学彼法然本有而云如是。如是者。显法尔义。故刘虬注无量义经云。至人说法。但为显如。唯如为是。故云如是法住法位称如。第七云。龙树云。此中法位即如是之别名为显此法尔如云是。故知显法住法位。常恒如是非是佛自作。故云如是。我今结集亦复如是。结集法尔说听而非造作。正显此义云如是。夫宗建立法尔常恒经本故。于其结集亦立法尔义。是秘密不共甚深之妙旨也。
    第七明流传缘起者。此亦有二。初总明阎浮流传。次明大唐翻译时节。初阎浮流传者。毗卢遮那于自证宫授之金刚萨埵。金刚萨埵自持在南天铁塔。以待龙树开见。佛灭度后八百年中。龙树大士自入塔内。亲随萨埵受之。从厥以来次第相承流传阎浮。性灵集第九云。如实智雷震于法界殿。秘密曼荼传于阎浮提。从金刚萨埵传授龙猛菩萨。师师相传迄今不绝金刚顶义诀云。其大经本。阿阇梨云。经夹广长如床。厚四五尺。有无量颂。在南天竺界铁塔之中○时有大德。先诵持大毗卢遮那真言。得毗卢遮那而现其身及多身。于虚空中说此法门及文字章句。次第令写讫即灭。即今毗卢遮那念诵法要一卷是。时此大德。持诵成就愿开此塔。于七日中绕塔念诵。以白芥子七粒打此塔门乃开。然后得入此塔中。入已其塔寻闭。经于多日诵此经王广本一遍。为如食顷。得诸佛菩萨指授所堪记持不忘。便令出塔。塔门还闭如故。尔时书写所记持法。有百千颂。此经名金刚顶者。（此中称大德者。即龙树菩萨。具如付法传引十卷楞伽辨之）又付法传下云。金刚智三藏说。如来灭后有一大德名龙猛。即蒙萨埵灌顶加持。诵持所有秘密法门。宣布人间。又如前楞伽经如来悬记是其明证。
    次明翻译时节者。贞元录第十五云。至癸已年天宝十二载令赴河西至武成城住开元寺。译金刚顶一切如来真实摄大乘现证大教王经三卷。行军司马礼部郎中李希言笔开元二十九载之秋金智示寂。其后不空三藏再诣南天。谒于龙智传受大本金刚顶经等。天宝五载还于唐国。至十二年于武威城开元寺译十卷经。三卷教王即其随一也。吾大师入唐求法。大同元年归朝。载录奏进。是本朝之流传也。
    第八演教体者。若顺常途教。或以名句文为体。如唯识论（第二。三纸已下）或唯以声为体。如杂集论（第一七纸）或具前二方为其体。如维摩经（菩萨行品）或以唯识为体。如无性论或以真如为体。如起信论等。乃至大唐天台贤首等诸师各各不同。具如彼疏记。今此经以要言之。曼荼罗为体。曼荼罗者。即诸尊各各三昧。于自证会自受法乐各说三密即是教体也。经初所说五相真言。是五佛三昧。次说金刚萨埵等诸大菩萨真言三昧是也。又诸尊各各音声及名句文等摄常途所谓声名句文等。又其各各三昧。所谓唯识真如。乃至法藏等所立海印炳现等。一一皆摄尽更无有余。故称云摄真实大教王。诸佛境界摄真实经第一云。我今说是深妙法（三十七尊真言三昧）三世诸佛心中之心。一切如来佛法摄入此经。一切佛法从此经出。是法名为一切如来真实境界大乘瑜伽微妙对法。又其所谓诸尊三昧即是众生自心。于中五佛四波是心王花藏。十六尊等无尽诸尊。即是所具百法心数眷属。故大日经疏第五云。内心妙白莲者。此是众生本心。妙法花陀利花秘密□帜。华台八叶圆满均等如正开敷之形。此莲华台是实相自然智慧。莲花叶是大悲方便也。正以此藏为大悲胎藏漫荼罗之体。其余三重是从此自证功德流出诸善智识入法界门耳以此准知今此金刚曼荼罗无尽海会。亦即众生自心圆明月藏。迷此心者称为众生。悟此心者名为诸佛。迷悟虽异不出此心。是以诸佛皆说此心。而令众生如实悟入。故实以此心为体即非他也。此心即是曼荼罗。第十二释摩诃萨意处云。即指此众生自心之处即一切诸佛大悲胎藏漫荼罗也。故知今此教体广之则曼荼海会无尽庄严诸尊三昧。统之则众生一心普贤圆明本具月藏也。
    第九宗趣者。当部所崇曰宗。宗之所归曰趣。宗有总别。总谓三密为宗。两部虽异不出三密平等法门故。故出生义云。法缘已熟三秘密教说时方至疏第一释越三时如来之日加持故身语意平等句法门云。平等法门则此经之大意也。又三密平等即真言义故。总云真言宗。疏第一云。真言梵曰漫怛罗。入真言门略有三事。一者身密门。二者语密门。三者心密门。其别者。两部异宗。彼名胎藏宗。此名金刚顶宗。胎藏名理。金刚称智。愚按妙（兴教大师）云。问何以得知金刚界是智。胎藏界是理。答秘藏等中分别说故。又胎藏大日住定印是表圆寂也。金刚大日结智拳印即显大智也。又云。胎藏之名已是理之摄持不共等义。金刚之称亦是智之能破能胜等义。又胎莲花为宗。理之清净摄持不共等义故。金月轮为宗。表智之能照能破明了等义。一心本法虽体性平等。理智功德义门不杂乱。故于不二独尊之境界开两部理智曼荼。理摄持故胎藏九尊凝乘莲之相。智光照故金刚五佛严坐月之貌。点尘身云恒沙心数亦以如是。论其法体全理全智无妨无碍也。又不二义章云。即理是智谓之金刚。即智是理谓之胎藏。已各圆满何互相对。各离待对俱居不共。又云。若举金胎藏不出此外。若胎为主金刚摄入此中各独尊无比。不二唯一。相即互融。轮圆周备今正金刚顶为宗故。金刚顶名通十八会。具如下解。趣者。谓境行果。境谓所观境圆明月轮。故经云。我见自心形如月轮。行谓三密。果即五相。故菩提心轮云。凡修习瑜伽观行者。当须具修三密行。证悟五相成身义。
    第十明所被机根者。此亦有二。一正被。二普通。初正被者。出生义云。大种性人。法缘已熟。三秘密教。说时方至。遂却住自受用身。据色究竟入不空王三昧。普集诸圣贤。削地位之渐阶。开等妙之顿旨。大种性人者。简三乘一乘一切显机。今真言门菩萨。受身语意戒。生在佛家者。（初地位也）称族姓子。即大种姓人也。第五疏云。初句言佛子者。梵云矩罗是族义。部义。补怛罗是男子义。若世谛释。于四姓中。生皆名大族。故云族姓子。今得生如来家。于诸族中最为殊胜。故名族姓子。经云若族姓子住是戒者当以身语意合为一者。此戒梵云三缚罗。是共缘共成此戒之义。所谓惠方便等所集成理趣释云。毗卢遮那如来名遍照报身佛于色界顶第四禅色究竟天成等正觉。为诸菩萨说四种自证自觉圣智。此诸菩萨者。即大种姓人。故得听味自觉圣智也。又大日经云。复次真言门修行菩萨行诸菩萨。无量无数百千俱胝那庾多劫。积聚无量功德智慧。具修诸行无量智慧方便皆悉成就应知对一切显机云真言门修行菩萨。正是此经正机也。
    次普通机者。金手发问佛随问答者。非但为会座大菩萨等。其实为欲远及未来令有缘者皆入此道。故理趣释云毗卢遮那。在大众中为未来有情修瑜伽者。对诸十地菩萨。说受持读诵具修行福利。速灭无始时来无量诸重业障。乃至未来际以悲愍广大愿力。周游六趣利乐有情。由闻及修不染不受诸不善异熟业。获得世间出世间殊胜悉地。即于大十六生作金刚萨埵菩萨等。乃至金刚拳菩萨。最后身便成毗卢遮那身也又云。佛告金刚手菩萨。若未来有情闻此中修理趣福利。心不获豫能发净信修行。则现世恶报及来生能转定业。疾证无上菩提也。应知今日入灌顶坛。随分修瑜伽者。皆是密乘有缘之人。若如说修行。成就世间出世间悉地岂是唐损乎。故大日经说三劫六无畏次第渐入相。疏第三云。渐次证入者。如初无畏时。以声字观修曼荼罗行。第二无畏于有相观中修曼荼罗行。乃至第六无畏于平等心中修曼荼罗行。离垢以去各于自地观心中修曼荼罗行。又释第一无畏云。佛言秘密主。彼愚童凡夫修诸善法害不善。当得善无畏者。善义通于浅深。今此中意明十善业道。如世人以十不善道因缘。漂沉恶趣无有穷已。后得顺世八心。也渐受三归戒于无量世生人天中。后至涅磐以免离三途剧苦。名最初苏息处也。若真言行者。初入三昧耶依三密供养修行位与此齐等也。又第十卷释声字观云。即是最初发足处也应知初入三昧耶三密修行者为第一无畏。即是最初发足处。谓之未来有缘机。从此渐进乃至第六无畏称为正机。正机者。谓见心佛入佛自证。自证虽高从发足处而起。良惟我等凡愚。遇难遇之法。信难信之教。应佛悬记而得未来机之称。自非宿殖之渐善诸佛之加力岂有此事。实可贵实可喜矣。

第0段 金刚顶大教王经私记卷第一
金刚顶大教王经私记第二

          沙门昙寂撰


    第二解题名者（又举开题解不作自解也）。
    开题云。次演题额者。所谓金刚顶瑜伽一切如来真实摄大乘现证大教王经是其额也。
    解云。此标题名。今依指归标名。故云金刚顶瑜伽。经题无瑜伽两字也。题额者。正字通云。题梯尼切。音啼。说文额也。又云。额说文颡也。增韵题也。又云。书题。注疏有孟子题辞。所以题号孟子之书。题即额也。连绵云题额也。
    此有二总与别也。总者金刚顶瑜伽五言是也。此经都有十万偈十八会。通号金刚顶瑜伽。别名者随会树号。初会名一切如来真实摄大乘现证大教王。即此经是也。
    解云。此明题有总别二义。金刚顶瑜伽者。是十八会通称。一切如来真实摄等者。初会别名。故指归标云金刚顶瑜伽有十万偈十八会。次一一题中皆略去金刚顶瑜伽言。意显此五字通诸会。此经都有十万偈等者。述明金刚顶瑜伽言十八会之通称也。十万偈者。所谓十万颂广本也。此偈者。以梵文三十二字为一偈。所谓首卢偈也。法花义疏第二云。偈有二种。一首卢偈。凡三十二字。是外国数经之法。数经之法者。莫问长行与偈颂。俱具三十二字便为首卢。二结句偈。要以四句备足然后为偈。别名等下。引指归文明十八会各各别名。即此经也者。宗家加释。意明初会即今所释经也。
    次第二会名一切如来秘密主瑜伽。于色究竟天说。具四大品。广说微细实相理。及广说降魔醯首罗天摩醯首罗天以偈与金刚菩萨酬答。
第0段     解云。具举指归文。下皆准知。此会广说降摩醯首罗故名秘密主瑜伽。秘密主者。是能降主也。故初会中明降三界主大自在中云。一切如来增上主宰金刚手等。亦当准知。凡降魔者。皆是金刚部三昧故。于色究竟天者。色究竟天是诸佛成觉处。除灭魔醯首罗根本无明成最正觉故。此处最相应矣。具四大品者。三十卷第十四。大金刚部广大仪分云。我今次第当演说最上四印曼荼罗其相犹如金刚界。今亦准知。应是犹如初会说耳。说微细实相理者。此会所降色界顶魔醯首罗。其实众生自心无始无明。自非实相法门岂得除之乎。智度五十六云。魔有四种。乃至此中以般若力故。四魔不能得便。得诸法实相烦恼断。则坏烦恼魔。天魔亦不能得其便。秘密宗云实相者。谓五色五大。故第六疏释五色中云。令种种普门身皆同一实相色。亦云法界不思议色法界者。即实相也。又第四释警发地神偈云。如实相世尊昔在菩提漫荼罗。降伏无明住地魔王及与尘沙大众时。以般若波罗蜜手屡舒五力。案一切众生心地。以降魔故称佛云实相世尊。其印般若手。谓大空也。五力即实相故云实相世尊也。又第十四释十二真言王云。大日如来坐道场时。平等观于法界而说此十二句真言王。即以此力能降四魔除其罪垢也。十二真言其体五大三密。即是实相。故云以此力能降四魔应知佛界大魔界五大同一实相。谓之实相理也。微细者。降色界顶根本无明微细魔故。其能除法亦复微细。秘经除自然障名微细定。应思之。微细梵云。亦云微妙。又不动尊降三界主大自在天。秘密漫荼罗品其所持刀云微妙大慧刀。刀表实相智。即是微细实相法门也。降魔醯首罗者。前云于色究竟天。即知是色界顶大自在天也。第十四云。大日如来（云云前引之）然四种魔中。三魔无色。是佛于阿迦尼吒天时已降伏之。唯天魔有相。为欲令世界中知自在力故。复于此土而现伏天魔。今依此释。色界顶魔即表烦恼蕴死三种魔。然宋译第九及理趣经第三等。皆云往诣须弥顶金刚摩尼楼阁等故。知是第六天魔也。故总有二种降魔。于色界顶自受用成正觉时。除灭三魔。又为令一切众生见佛威神故。诣须弥顶降第六天魔。是化身降魔也。第六疏释大勤勇声除众生怖畏中云。尔时地神欢喜展转称说。乃至声及净居。尔时大梵天等八部众等见此伏魔之外迹。是故有名称生。号为大勤勇者。然我实成佛处则非彼等所能测量也。
    第三会名一切教集瑜伽。于法界宫殿说。一切如来异口同音问金刚萨埵菩萨一百八问。金刚萨埵一一答。
    释经五部具会章云。此中曼荼罗广大。如一切教集瑜伽经所说。荐福大和尚金泥瑜伽曼荼罗是也。依此言之。一切教集瑜伽者。与五部具会同也。释经意金刚部中曼荼罗皆具五部。一一圣众具无量曼荼罗。四印等亦复无量。余宝部等三部亦尔。称云一切教集瑜伽者。是此义故耳。今所引略。指归具文云。此经中说大曼荼罗五部。一一部中五曼荼罗各具三十七。都成一大曼荼罗。一一尊各说四印。所谓大印三昧耶印法印羯磨印。各说成就法。此经中说一百二十五种护摩炉。所求各异。此文与释经说其意大同也。
    第四会名降三世金刚瑜伽。于须弥卢顶说。金刚藏等八大菩萨一一尊。各说四种曼荼罗（所引文略具文往见）。
    解云。金刚藏者。谓金刚手也。大日经第二云。金刚藏之右所谓忙莽鸡文殊及虚空藏亦云金刚藏。宝菩萨百八名中云。□日罗孽婆。因菩萨百八名中云。□日啰句舍。又百八契印云。金刚藏。唵跋曰罗三昧耶萨埵。恐具藏义。即是今金刚藏之梵名也。八大菩萨者。具如理趣释。
    第五会名世间出世间瑜伽。于波罗奈国空界中说。略说五佛曼荼罗等。
    解云。指归次具文云。及诸菩萨诸外金刚部曼荼罗。一一曼荼罗具四种。各说引入弟子仪及求悉地法佛菩萨是出世间。外金刚部即为世间。故云世出世间瑜伽也。
    第六会名大安乐不空三昧耶真实瑜伽。于他化自在天宫说。此经中说普贤菩萨曼荼罗及毗卢遮那金刚藏等曼荼罗。
    解云。此中所说所谓理趣经也。他化自在者。谓欲界顶也。普贤曼荼罗者。即初段十七尊曼荼罗。是本有三昧故云普贤曼荼罗也。毗卢遮那者。谓第二段。金刚藏者。指第三降三世品。若约八菩萨。是金刚手曼荼罗故云金刚藏。等者。等取观自在已下诸文也。所引文略。具文往阅。
    第七会曰普贤瑜伽。于普贤菩萨宫殿中说。普贤菩萨等至金刚拳及外金刚部一一尊。各说四种曼荼罗。
    指归具文云。说引入弟子仪。说受四种印修世间出世间悉地。此经中说修行人无时无方不依世间禁戒。以菩提心为先。无为戒为本。解云。普贤瑜伽者。又有普贤金刚萨埵瑜伽念诵仪轨一卷。恐从此会出。轨明道场观云。次想自心在须弥顶本初心无二边普贤境界。又云。曾入金刚界曼荼罗受菩提心戒。于诸有情有大悲愍。拔济安乐心不惜身命今云菩提心为先者。即此义也。无为戒为本者。无为戒即菩提心戒也。疏释无为戒云。获除盖障三昧时。心之本性即是尸罗。非造作法。不由他得。故云言住无为戒也心之本性尸罗者。即普贤大菩提心也。普贤宫殿者。谓须弥顶也。苏悉地疏第一明经说处云。若明处者。应指普贤宫。即须弥山顶。金刚手所住无非普贤宫故也。普贤梵云。与体同。又月云。须弥即普贤圆明月轮大菩提心也。宜矣其住须弥顶也。
    第八会名胜初瑜伽。于普贤宫殿说。大略同第七会。
    具文云。于普贤宫殿说。普贤菩萨等至金刚部。各各说四种曼荼罗。说贤相理及分别诸曼荼罗仪则。稍广于第七会说大略同。胜初瑜伽者。不空译胜初瑜伽轨从此会出。故具题云金刚顶胜初瑜伽中略出大乐金刚萨埵念诵仪轨。普贤菩萨等者。若准第七会当云普贤菩萨等至金刚拳菩萨及外金刚部。恐是文略耳。
    第九会名一切佛集会拏吉尼戒网瑜伽。于真言宫殿说。此中说立自身为本尊瑜伽。诃身外立形像。
    此会殊甚深。具举文辨之。所引次文云。广说实相理。并说五部根源。并说瑜伽法。具九味。所谓花丽（金刚萨埵）勇健（毗卢遮那）大悲（持金刚）喜笑（观自在）嗔怒（金刚光）恐怖（降三世）厌患（释迦牟尼佛）奇特（金刚笑）寂静（瑜伽中毗卢遮那）。解云。此会说秘密戒。夫戒者。诸佛大事因缘故皆悉集会。故以为会名也。第三释同共集会入大悲胎藏三摩地。文云。即以此本愿因缘故。一切如来同共集会。如僧中有大事因缘。（若结界若说戒之类）则众僧集会同共印持。以一戒一见故。不应别众也。今将说满足一切智智法门。亦是诸佛大事因缘。以同一本誓同一法界故。皆悉集会共以神力加持也。今亦如是。是诸佛同道戒故。皆悉集会也。拏吉尼者。疏第十真言释云。次荼吉尼真言。此是世间有造此法术者。亦自在咒术能知人欲命终者。六月知之。知己即作法取其心食之。所以尔者。人身中有黄。所谓人黄。犹如牛有黄也。若得食者。能得极大成就。一日周游四域。随意所欲皆得。亦能种种治人。有嫌者以术治之极令病苦。然彼法不得杀人。要依自计方术欲死者去六月即知之。以术取其心。虽取其心然有方术。以余物代之。此人命亦不终。至合死时方坏也。大都是夜叉大自在。于世人所说大极。属摩诃迦罗。所谓大黑神也。毗卢遮那以降伏三世法门。欲除彼故化作大黑神。过于彼无量示现。以灰涂身在旷野中。以术悉召一切法成就乘空履水皆无碍诸荼吉尼。而呵责之。犹汝常啖人故。我今亦当食汝。即吞啖之。然不令死彼。伏已放之悉令断肉。彼白佛言。我今悉食肉得存。今如何自济。佛言。听汝食死人心。彼言。人欲死时。诸大夜叉等知彼命尽争来欲食。我云何得之。佛言。为汝说真言法及印。六月未死即能知之。知己以法加护。勿令他畏得损。至命终时听汝取食也。如是稍引令得入道故有此真言。又天台别行疏上云。复啖精气鬼。人心中有七渧甜水。和养精神。鬼啖一渧令人头痛。三渧闷绝。七渧即死按甜水即甘露命根也。如来脐真言释云。甘露也。甘露者。智智之别名。一切智智即众生本心也。故知甜水即甘露。甘露即是心也。故疏云。取其心食之。又庵摩罗识与同。庵摩罗识。所谓自性清净心。亦名汗栗太。即是众生心也。应知甘露一切智智者。正是三世无碍戒体性也。然荼吉尼啖灭一切众生本性戒体故。即是菩提心障碍也。网梵云（戏论义具第五疏释）是障碍之喻也。第五释戒相偈中云。复次裂诸想网。是三□罗（三世无碍戒）义。谓戏论诸见之网。经纬相成。重复交络。故名为网。今行者观身口业自无别体统末归本唯是一心。而此心实相常是平等法界。是故住此戒时。种种身口意业。皆同一相。无量见网皆悉净除。是故得名住无戏论金刚印也以此义故。毗卢遮那现摩诃迦罗降伏三世身而降伏彼。三世者。谓三毒三界。差别见网。今约所降三世名荼吉尼网戒。其实所谓三世无障碍戒也。理趣释云。摩诃迦罗者。大时义。时谓三世无障碍义又荼吉尼属大黑者。表摄障碍以为功德也。真言宫殿者。真言梵云。具形音义三。即三密平等义。与三世无碍义同。即说处相应矣。第五云。三□罗者。是平等义。佛言。以身口意合无一者。即是住三平等法门。所以得名三世无障碍戒也。此中说等者。明所说法门。夫三世无碍者。所谓心之本性即是尸罗。非造作法。不由他得。故云立自身为本尊等。即是初地已上心佛显现境界故。广说实相理者。心之本性尸罗者。即是自心实相。正是此会所谓法门也。五部根源。犹如疏释。方便究竟句。云醍醐之妙果三密之源是也。具九味者。此中所说。全与大日经白檀曼荼罗九位同白檀曼荼罗者。正是第六夜所授三世无障碍智戒也。是皆第一重诸尊。于曼荼罗中。极无比味。无过上味故云味。又戒具解脱义。所谓如来解脱味也。今具配解者。金刚萨埵者。谓彼阿阇梨位也。萨埵是阿阇梨三昧故。花丽者所谓尸罗庄严也。毗卢遮那者。彼云五如来位。此总德故。即具五智。彼此不违也。毗卢遮那者。谓内心大我勇健菩提心。故称云勇健。持金刚者。谓金刚手。是大悲拔苦三昧故云悲。观自在即莲花手。住现法乐。故云喜笑。金刚光者。当彼不动尊。金刚光者。谓日轮。义与火生三昧同。嗔怒即不动威怒王也。降三世者。彼此不异。释迦者。当三角佛心印。亦名大勤勇印。第六释菩提树下降魔义云大勤勇。三角释迦共大精进义也。厌患者。患谓三毒。厌患即破有义也。金刚笑者。南方如意珠尊眷属。即当一切菩萨如意珠位也。奇特者。所谓奇特怪哉之笑也。瑜伽中毗卢遮那者。当佛母虚空眼。母是定义。故云瑜伽中毗卢遮那。寂静者。大悲义。大悲色白也。第五释佛母云。毕竟净句是彼教门之外饰。故曰缟素以为衣。即此之谓也。
    第十会名大三昧耶瑜伽。于法界宫殿说。此经说偈云。愚童覆无智。不知此理起。余处而求佛。不悟此处有。十方世界中。余处不可得。心自为等觉。余处不说佛。
    解云。大三昧耶者。大梵云普贤真言释云。大中之大。空中之空。又我也。性地（见六度经第九）我性即佛性也。理趣经云。所谓一切有情如来藏。以普贤菩萨一切我故。是也。三昧耶者。是平等义。一切众生。等具佛性。无有差别。故云大三昧耶。偈云心自为等觉。即明此义也。法界宫殿者。佛性亦名法界。疏第九云。以见法界故名为普贤。应知法门说处其义相应矣。愚童覆无智者。愚童谓六道凡夫。无智即无明也。疏第一云。愚童萨埵。谓六道凡夫。不知实谛因果。心行邪道。修习苦因。恋着三界。坚执不舍。故以为名。又释无始生死愚童凡夫执着我名我有文云。无始生死者。智度云。世间若众生若法。皆无有始。经中佛言。无明覆。爱所系。住来生死。始不可得。乃至菩萨观无始亦空。而不随有始见中。不知此理趣者。谓不知一切众生悉有佛性理趣也。若依大日经是明外道违理心也。余处而求佛者。谓初二劫行者虽闻悉有佛性理。尚心外而求故云也。疏释第二劫毕云。然上来原始要终。自发一毫之善。以至于超度人法有无二障。虽宗极炳着。转妙转深。犹是对治心外之垢。尚未开此心中秘密种种不思议事。从此以后方乃说之。十方世界中等者。述明心外无佛义。可知。心自为等觉等者。此即第三劫菩萨境界也。疏释如来应正等觉非青非黄等文云。此宗辨义。即以心为如来应正等觉。所谓内心之大我也。内心大我者。所谓佛性。见此佛性云正等觉显现即是第三劫菩萨。心自证心。不由他得。故云余处不说佛。
    第十一会名大乘现证瑜伽。于阿迦尼吒天说。广说实相理及三十七尊四印等。
    尼吒天说次文云。毗卢遮那等至金刚毗首羯磨菩萨及八大供养四摄出生。同真实摄瑜伽。一一尊具四种曼荼四种印。广说实相理心建立曼荼罗仪则。此明于色究竟天成最正觉流出三十七尊。故云大乘现证瑜伽等者。等四佛四波。至金刚毗首等者。乃至东西南总明十六尊。合次八供四摄。总成三十七。此明三十七尊流现。故云出生。是此出生诸佛自证。故心建立等即是所谓秘密曼荼罗仪则也。
    第十二会名三昧耶最胜瑜伽。于处空界菩提场说。此经中于自身上建立曼荼罗。说自身本尊瑜伽。广说阿字门通达于染净有为无为无碍。
    菩提场说次文云。毗卢遮那等四部中上首菩萨。金刚拳等二十八菩萨。及外金刚部。各各说四种曼荼罗四印等。此经中。于虚空界菩提场者。谓于菩提场虚空界中说。犹如第五会于波罗那空界中说。此说处表阿字大空无碍。故此经广说阿字门也。等者。等取四佛。四部中上首者。四部谓阿□金部。宝生宝部。弥陀莲部。释迦羯磨部也。上首谓金宝法业也。王尊已下十二菩萨。及四波八供四摄云二十八菩萨。总成三十七也。于自身上建立等者。与大日经秘密曼荼罗同。具如第十六卷疏释。广说阿字门者。若入阿字门则达有为无为等一切诸法本来不生。自住实际。故疏释第六无畏云。尔时于有为无为二种扼缚得息处。即是真言行者虚空无垢菩提心也。又云。因果自他有为无为等一切诸法。入此如实智中。究竟平等。同一实际。无浅深之异。入如实智者。即入阿字门也。故第七疏云。若见本不生际者。即是如实知自心。如实知自心即是一切智智。故毗卢遮那以此一字为真言入阿字门即是无生法忍（此义具如大日疏私记辨）得无生忍者。即入秘密曼荼罗。故上云。于身上建立曼荼罗。即此义也。
    第十三会名大三昧耶真实瑜伽。于金刚界曼荼罗道场说。十方一切诸佛异口同音请金刚萨埵。唯愿说三昧耶真实教法。我等先已受讫。唯愿金刚萨埵为菩萨说。萨埵得请已。说普贤菩萨十七字真言等。
    解云。等者等次文。今具出之。说适悦不定曼荼罗。具十七品。说四种曼荼罗。说一百八道契。说通求世间出世间悉地。随此诸菩萨及外金刚部。各各说本曼荼罗十七尊支分。各复入本尊身。共成五尊同居一莲花台。说一字真言。从眼口及一切支分。变异即成印。但住大印。结羯磨印。不待先行。不籍结护加持。亦假迎请。宿业罪障不能陵逼。亦不障碍。速疾成就大三昧耶真实瑜伽者。即金刚萨埵三昧耶。故理趣经题云大乐金刚不空真实三昧耶。此会说十七字真言。即斯义也。金刚界曼荼罗道场者。谓三十七尊集会故。云金刚曼荼等。故礼忏云如上金刚界曼荼罗三十七尊。又此道场名即表众生自心。百八契印偈云。脐轮次上金刚宫。心王明月藏中住。疏第八释正觉坛云。方坛即是大因陀罗。心王金刚界。应知此心即是金刚界。此心具三十七尊。故云曼荼罗。莲花三昧经云三十七尊住心城。又菩提心论三摩地段广明三十七尊流现相。禅要云。三摩地者。更无别法。直是一切众生自性清净心。故知金刚曼荼罗道场者。即是一切众生自性清净心。良惟此义与普贤三昧最相应矣。十方一切诸佛者。谓五佛及无尽无余佛也。我等先已受讫者。受授也。古通用。故指归中授皆作受。受四种眼。为弟子受速证菩提法等是也。得请已说等者。于第六会佛说十七字真言。具如理趣释。今亦为菩萨说。故云得请已说等。普贤者。本有萨埵之称号。正是说本有三昧故云普贤十七字等。适悦不定者。不定恐不空写误。具十七品者。恐应是理趣经十七段矣。说一百八道契者。有金刚顶毗卢遮那一百八尊法身契印一卷（善无畏译）恐从此会中而出。共成五尊等者。此即五秘密曼荼罗也。一字真言者。应是理趣经所说重吽字也。
    第十四会名如来三昧耶真实瑜伽。此经中普贤菩萨。十六大菩萨四摄为一身。及五部圆融。如来部即金刚部。莲花部即宝部。互相涉入。
    次全文云。法界即真如。般若即实际。于假施设有异。于本即一体。次普贤诸菩萨及外金刚部。各各说本真言曼荼罗本印契。如来三昧耶等者。此亦金刚萨埵三昧。此中说相与理趣五部具会相似。恐是无量无边究竟如来故云如来三昧耶等。普贤菩萨等。杲师钞云。普贤延命也。十六大菩萨四摄云为一身故也。普贤延命二十臂也。此持物十六四摄三昧耶也。可思之。今助一解云。前会说十七尊真言及五秘密曼荼罗。依此思之。此明五部具会。十六大菩萨者。应是欲触等十六尊。合普贤总成十七尊也。四摄成一身者。四摄者。召缚引喜。总言之则摄持义。谓摄持十六尊为普贤一身。云四摄成一身。即五部具会义也。五部圆融者。明五部具会相。谓十六大菩萨以为四方。四方即金刚部等四部。合中普贤总成部也。如来部即金刚等者。杲师引秘经金刚即宝光。莲花即羯磨。如如同一即此身五佛文。所引文与今不同。文明可见。今是与五密轨同。轨云金刚萨埵五密为如来部。即是金刚部。即是莲花部。即是宝部。五身同一大莲花。（云云应知今十六菩萨者即是欲触等五密文分明也）又宋译经第二十七云。萨埵无始亦无终。斯乃虚空出生相。乃至最初觉了自心已。成佛菩提如教说。即彼所成佛世尊。出生一切如来部。由是便成如来部。即此说为金刚部。净莲花部成亦然。此复说名大宝部。此佛所说一切如来轮法门。问此中举佛金莲宝四部。何故不举羯磨部耶。答宝及羯磨本自相同。不待圆融。故唯举宝部也。具明其义。四大品中一切义成就品即是北方羯磨部也。然指归明一切义成就品六曼荼罗中。皆是宝部三昧。明第一曼荼罗中云。入此曼荼罗除贫匮业。说求丰财求佛菩萨位及世间荣位。乃至第四羯磨曼荼罗具三十七尊○说加持掘伏藏事业法。并说宝部中广大供养诸佛仪。又宋译经第二十一卷云。一切义成就大曼荼罗广大仪轨分第十九。尔时一切如来又复云集。咸共称赞。已得一切如来灌顶宝者。执金刚尊。圣虚空藏菩萨摩诃萨一百八名而伸劝请颂曰。虚空藏尊利有情。摩诃萨埵大光耀。大宝复为妙胜宝。稽首归命金刚宝。（此百八名皆悉明空藏尊功德往见）又第二十三云。依法当结羯磨印。想空中画金刚宝。其宝置自分位中。想已得成羯磨主又第二十二三所明。一切义成就曼荼罗中。一一真言皆有啰怛那句。印皆作宝形。明羯磨部宝部三昧也。又五密轨云。宝部一切义成就。是以举宝则具羯磨故。总云五部圆融也。又诸金刚杵配四部时。五股为东。三股为南。独股为西。十字为北。南方三股二股相合为十字故。宝即羯磨也。又三股杵名事业金刚（见疏第十三卷）应知南方三股即事业义也。又此云事业。具福德义（见藏品帝释真言中）亦应并思。又羯磨总通如来部等四部是总故不举也。诸佛境界经中卷明五佛印中。明中东南西四印毕。次说北方不空成就无怖畏印云。一者中方毗卢遮那如来。能灭无明黑暗。出生般若波罗蜜等。尽虚空界洞达光明。二者东方不动如来。能摧一切频那夜迦恶魔鬼神等。悉令不动。三者南方宝生如来。能除贫乏。施天宫殿。天饮食。天衣服。天音乐。悉皆圆满。四者西方无量寿如来。能与行者三昧大乐。如是四义具足圆满。由是义故名无怖畏印明北方羯磨总具四部也。法界即真如等者。真如理也。法界谓事法界。界名分齐。缘起事法不相杂乱。谓之事法界。是即明事理无碍也。般若谓能证智。实际即所证境。是明境智无二一体。此会中不说说处。演密抄第一引指归文云。第十四会名如来三昧耶真实瑜伽。应知于金刚界曼荼罗道场说也。
    第十五会名秘密集会瑜伽。于秘密处说。所谓喻师婆伽处说。号般若波罗蜜宫。此中说教法坛印真言住禁戒。似如世间贪染相应语。佛言。汝等清净相应语有何相状。我之此语加持文字应化缘方便引入佛道。亦无相状。成大利益。汝等不应生疑。广说实相三摩地四种曼荼罗四印等。喻师婆伽者。杲师云。喻师二字汉语。婆伽两言梵名。喻师婆伽处。可训。师者佛也。喻佛女人。此解甚拙。今按喻师婆伽应是梵语。喻师言未知何义。婆伽即秘密义也。故云秘密处。教王经下云。次当说秘密成就。于婆伽入身。女人或丈夫一切想入已。彼身令遍舒又佛说大悲空智金刚大教王经第一云。如是我闻。一时薄伽梵。住一切如来身语心金刚喻施婆倪数秘密中秘密出生妙三摩地。时彼世尊从是三摩地起赞言。善哉善哉。金刚藏菩萨摩诃萨。奇哉金刚萨埵大萨埵三昧耶萨埵。大悲空智金刚大菩提心之所开示。大悲者定也。莲花也。空智者慧也金刚也。所谓莲金相合。称此云秘密。欲说此秘密法事故。入喻施婆倪三摩地也。理趣释观音章云。以自金刚与彼莲花二礼和合成为定慧。是故瑜伽广品中密意说二根交会（世间贪染相应语者即此义也）。五尘成大佛事。以此三摩地奉献一切如来亦能从妄心所起杂染速灭。疾证本性清净法门成大佛事者。所谓现法乐住也。故第五释观音云。此像及菩萨身。皆住现法乐熙怡微笑之容。又第二十释无量寿尊云。此是受用佛。即是成大果实。受用其果无量不思议现法之乐。又秘密八印中。观音真言有薄伽□语。薄伽具现法乐义可见。又现法乐者。定慧和合而生妙乐。所谓金刚萨埵大贪染三昧也。第十七云。梵音苏罗多是着义也着微妙之法故。名苏罗多。复次苏罗多者。是共住安乐义谓共妙理而住。受于现法之乐也。又理趣释云。妙适者。即梵音苏罗多也苏罗多者。如世间那罗那哩娱乐。金刚萨埵亦是苏罗多。以无缘大悲遍缘无尽众生界。愿得安乐利益。心会无休息。自他平等无二。故多苏罗多应知喻师婆伽者。是秘密义。秘密者。定慧和合而生妙乐。以事显理。故以世间贪染相应语。显内证秘密事也。又婆伽者。是女人义。谓女人为秘密处也。女人多欲为义。故次云贪染相应语。疏释六十心中云。云何女心。谓随顺欲法者。亦是人趣心。但以多欲为异耳。如经说言。女人多欲百倍于男子。号般若波罗蜜宫者。举其异名也。女是定义。定即实相般若。从此生无碍知见人故。亦名般若宫。故空智经云。瑜施婆伽出生妙三摩地。疏第一云。复次帝释声论谓女人为婆伽。是欲求因缘息烦恼义。又是所从生义。金刚顶宗即翻此义云女人者。即是般若佛母。无碍知见人皆悉从是生。其有志求因缘得与相应。烦恼戏论皆悉息灭。非如世间欲热虽小止息而实更增也。以密教不可直宣故。多有如是隐语。学者当触类思夫般若有实相观照二种实相定也境也。观照即能证智也。以心实相智觉心之实相。境智皆般若。此时得现法乐。现法乐者。即菩提心生。得此心者。不思议解脱菩萨。是云生无碍知见人。第十一释得见法安乐住文云。或令见法住安乐行发欢喜心也（即法喜初地也）又云。五欲者。谓四无量及菩提心。一切圣人以此现法而自娱乐供养如来。即是真法供养法身佛也。理趣释云。他化自在宫者。名为欲界顶。他化自在天王宫殿菩萨。证第六地。现前地菩萨住般若波罗蜜观。多作此天众王。为天人说般若波罗蜜。其天界五欲殊胜超越诸天。是故毗卢遮那佛。为金刚萨埵说大乐大贪染加持现证瑜伽理趣。速疾由是得闻不染世间杂染诸烦恼。超越魔罗之境应知五欲与般若相应。五欲者。其实四无量及菩提心现法之乐。四无量者是悲。菩提心者即智。所谓大悲空智。即是莲金相合生妙乐也。似如世间贪染等者。谓女人淫乐等杂秽语而说甚深理趣。即是金刚萨埵大乐大贪当相即道法门也。除盖障等者。此菩萨除灭贪染为其三昧。以相违法而为疑问。亦是法门相应之标记也。世间大人者。谓指佛。犹如言人中尊等。粗言杂染者。粗言即杂染。四分戒本云。粗思淫欲语者波逸提。即此义也。佛言汝等者。遣取净相执。凡一切语皆触七处起故。从缘无性。岂有可何相状。然执实有净语者。即是偏计所执也。加持文持者。凡一切语本来不生。无染净相。无相状中加持文字。随应化度成大利益。云何于此生疑。故云不应生疑。
    第十六会名无二平等瑜伽。于法界宫说。此中说生死涅证世间出世间。自他平等无二。动心举目。声香味触。杂染思虑。住乱心无二。同真如法界。皆成一切佛身。
    解云。无二平等瑜伽者。意明生死涅证等一切染净诸法无量差别。皆悉同真如法界平等无二。本来与佛不异。故结云皆成一切佛身。然杲师引秘经佛母品等。彼明由诵佛母真言功德所作三业皆同佛业。与此相似义即不同耳。于法界宫者。演密钞云。此经义当第十六法界宫处说也。所以知者。此经云如来加持大金刚法界宫今云。此解恐不尔。法界宫名同。非是日经说处也。何者此经广本有十万偈。大日经亦有十万偈。若尔都成二十万颂。未闻十八会二十万颂说。应知毗虑经非十八会中所说也。恐旦两部异宗所传不同。彼师只自读经。不知师师相承说。故为此解而已。
    第十七会名如虚空瑜伽。住实际宫殿说。说三十七尊四种曼荼四种印。此中修行者与一一尊相应。皆量同虚空。法身相应离一切万物。法体光明量同虚空无来无去。此说虚空三摩地相应法。
    解云。如虚空瑜伽者。此会中说胜义曼荼罗。故名如虚空瑜伽。都部要目云。五轮地轮水轮火轮风轮空轮。此经中三种修行。菩提心以为因。大悲以为根。方便以为究竟。依胜义世俗。若依胜义修行。建立法身曼荼罗。是故此经中说先抨虚空中曼荼罗。是故观本尊法身。远离形色。犹如虚空。住如是三摩地。若依世俗谛修行。依四轮以作曼荼罗。本尊圣者若黄色住地轮曼荼（其形方名金轮）圣者若白色住水轮曼荼罗。（其形圆名水轮）圣者若赤色住火轮曼荼罗（其形三角）圣者若青若黑住风轮曼荼罗（其形如半月）应知依胜义修行建立法身曼荼罗等者。即此中义也。住实际宫殿者。智度第三十二云。如法性实际者。是三诸法实相异名。又云。破地相以为微尘。以方破尘终归于空亦失坚形。如是推求地相则不可得。若不可得其实空。空则是地之实相应知大空不可得名为实际。今说胜义曼荼罗故。处亦与法相应。故以大空不可得为其说处。故云实际宫殿也。此中修行者等者。明如虚空瑜伽相。法身相应离一切万物等者。即与要目观本尊法身远离形色犹如虚空同也。
    第十八会名金刚宝冠瑜伽。于第四静虑天说。金刚萨埵菩萨。请佛为大梵天说五部瑜伽。
    具文云。请佛为大梵天娑诃世界主说五部瑜伽曼荼罗引入弟子仪。具三十七。亦说四种曼荼罗。具四印。下至外金刚部。为弟子受学心念诵。于月轮上右旋列真言字。住心一一字。实相理相应。周而复始。亦通成世间出世间悉地。不假持珠遍数以为剂限。但证理门心不散动。住本尊瑜伽为限。此经中微细说不成就二十种相。及说邻近悉地多种相。金刚宝冠瑜伽者。此中说五部瑜伽曼荼罗。即是五佛三昧故。应云宝冠瑜伽。智度第九释多宝世界名中云。言此宝大菩萨所有以为宝冠。宝冠中皆见诸佛。又了达一切诸法之性。解云。宝冠中见诸佛者。诸佛谓五佛。即是五佛宝冠也。又宝冠具了达诸法之性义。下云。实相理相应即此义也。第四静虑者。俱舍第二十八云。第四静虑名不动者。无灾患故。灾患有八。其八者何。寻伺四受入息出息此八灾患。第四都无。故佛世尊说为不动今此会中说心念诵下云但证理门心不散动。即与彼不动地相应故于第四禅说也。大梵天者指归云。娑诃世界主。今说处云第四禅故。是第四禅梵王必矣。然法花序品云。娑婆世界主梵天王。天台文句判为初禅天。嘉祥义疏有多义中。第四禅主名梵天王。今按俱舍等小乘论。唯初禅梵王云大梵天王。大乘说四禅皆有梵王。新译仁王上云。若菩萨摩诃萨。住百万亿佛刹。作初禅梵王。修万亿法明门。方便善巧智化。一切众生。若菩萨摩诃萨。住百亿微尘数佛刹。作二禅梵王。修百万微尘法明门。双照平等神通愿智。化一切众生。若菩萨摩诃萨。住百万亿阿僧祇微尘数佛刹。作三禅梵王。修百万亿阿僧祇微尘数法门。以四无碍智化一切众生。若菩萨摩诃萨。住不可说不可说佛刹。作第四禅大梵天王为三界主。修不可说不可说法明门。乃至常遍法界利乐众生。此经说。第四禅天云大梵天王为三界主。前三禅中不置大言。亦不云三界主。验知今云大梵天娑诃世界主者。即是第四禅天也。不假持珠遍数等者。洛叉翻为十万。亦云见。持珠遍数十万为限。是有相浅略洛叉也。见谓通达。通达即证理。是名深秘治叉。住证理门即是见义也。
    此十八会瑜伽。或四千颂。或五千颂。或七千颂。都成十万颂具五部四种曼荼四印。具三十七尊。一一部具三十七尊。乃至一尊成三十七。亦具四种曼荼罗四印。互相涉入如帝释网光明交映展转无限。一一佛等身分。一一毛孔。一一相。一一随形好。一一福德资粮。一一智惠资粮。住于果位量同虚空。然各各分齐各不杂乱。圆证四身。自性身受用身变化身等流身。
    指归等流身次文云。是能作顿利乐一切有情诸菩萨声闻缘觉及诸外道。名为瑜伽金刚一乘教王法。
    解云。或四千颂等者。辨经颂数。谓或四千颂或五千颂。会会有不同。合十八会总成十万颂也。具五部等者。略明经说相。谓十八会十万颂其说虽多。要不出五部四曼四印三十七尊也。一一部等者。如上所标五部中各具三十七尊。谓金部三十七。乃至羯部三十七等也。乃至一尊等者。谓金部三十七尊其一一尊亦各各具三十七。乃至羯部亦尔。一一部皆尔故云乃至。所谓各具五智无际智之谓也。亦具四种曼荼罗等者。非啻一一尊各具三十七。亦各各具四曼四印。是对上总中四种曼荼四印云亦也。互相涉入等者。举帝网喻明圆融无碍义。上中有二义。谓金刚部中三十七尊一一尊具三十七四曼互相圆融。乃至羯磨亦尔。又非只一部诸尊各各圆融。五部相对一一诸尊互相圆融。故云展转无限。一一佛身等者。此明圆融无碍各各诸相不相杂乱。上是差别无差别。此即无差别差别。即不思议二谛也。
    一一佛等身分者。谓三十七尊一一尊亦具三十七。指其一一尊而云也。一一相等者。谓三十二相八十随好也。一一福德等者。依智度第十五及第二十七施戒忍为功德分。精禅惠为惠明分。即福智二严也。住果位等者。此二句通于一一佛等已下文。谓三十七尊一一佛等皆是毗卢遮那内证功德差别智印。故与本法身无二无别故云住于果位。其一一相好无尽。无尽故云量同虚空。华严经说报身相好重重无尽。况是法身相好乎。故圣位经云。报身佛顿证身口意三种净业。遍周法界。于一一法门一一理趣一一毛孔身分相好。尽虚空界不相障碍。各住本位以成遍照光明毗卢遮那自受用身他受用身。然各各分齐等者。此二句正明圆融不相杂乱也。同证四身者。一一尊各各具四身也。指归此次文。是能作等者。上明诸尊内证。此明化他相。文易可知（已上解指归文毕）因辨会处者。演密妙第十一云。已上一十八会有一十四处。谓法界宫有三会。（三。十。十六）普贤宫有二会。（七。八）金刚界道场二会。（十三。十四）俱十四处。今按第二会色究竟天。第十一会阿迦尼吒天。此二名唯是梵汉异。华严音云。阿迦尼吒具云阿迦尼瑟吒。言阿迦者色也。尼瑟吒究竟也。言其色界十八天中此最终极也。即知是重处也。又第一会指归不言说处。经云。一切如来游戏处住阿迦尼吒天等。若尔阿迦尼吒有三会故。都成十二处。何云十四处乎。杲师抄又云十四处十八会。又第十八会于第四静虑说。与色究竟其异云何。杲师辨。今云。第四静虑总指第四禅。色究竟天第四静虑中是终极处。各有标记。举总别处以为二处也。今明其标记者。十二处十八会总为十万颂。法门虽广所说法体不出五部瑜伽。是以五与十二十八数犹如五蕴十二处十八界摄一切法故名为一切法。今亦如是。五部瑜伽十二处十八会摄一切法门尽故名云摄真实大教王。法门标相意在于此。
    若修行者普通达此理趣。与本尊三摩地相应。即与如上诸尊平等无异。
    解云。是宗家加释。意明。如上所明十八会瑜伽是所依教法。真言行人依此教法而修行故。略示其修相。其意可知。
    如上十八会同说金刚顶相应之法故。通总名金刚顶瑜伽。如上总别名略释毕。
    解云。此结释也。指上十八会十万颂中五部四曼等云金刚顶相应之法。是所修行法故。故下云。金刚顶瑜伽是行。如来现证是果是真言行者所修行法故。总名金刚顶瑜伽也。如上总别等者。金刚顶瑜伽是总。十八会是别。具举文释之故云略释毕。
    就第一会中有四大品。一名金刚界。二名降三世。三名遍高伏。四曰一切义成就。即表四智印。大羯法三等印如次配之。此四品中就总别二名中释得名所由。
    解云。已上广就十会一一经题释总别名毕。此还明就初会中品号亦有总别二名也。有四大品等者。先示四大品相即举指归文。即表四智印者。要目云。一切印契一切法要以四智印摄尽。大智印以五相成本尊瑜伽。三昧耶智印。（以二手和合金刚缚发生成印）法智印（各本尊种子法身三摩地一切契经文义）羯磨智印（以二金刚拳如执持器仗标帜如身威仪形）大羯法三等者。此十字宗家加释也。杲师云。问羯是北方也。何配南方降三世品耶。答南方宝通北方之义。先段––。但降三世配羯磨事理趣经第三段调伏难调释迦如来又云。时金刚手大菩萨欲重显明此义故持降三世印。此段释迦金刚手降三世合为一段。然释经释此段曼荼罗已上降三世品。释迦北方羯磨部也。依此义降三世品配羯磨曼荼罗也。降伏立相义事业故配羯磨部也。秘藏记降三世亘南北二方见。准此等释可得其意此解难依。且南方应尔。何故三昧耶智印配一切义成就品耶。今按恐是写误当作大三法羯。故结护云。四印会者。表四种曼荼罗义。大三法羯是也。又理趣经转法轮章及要目等皆此次第。更有何所以为大羯法三耶。此四品中等者。正明就品号有总别二名。此中略示大方不具明也。品题云。金刚界大曼荼罗广大仪轨品之一。金刚界是总。余皆为别。故次之卷皆略金刚界三字云大曼荼罗广大仪轨品之二等。
    或古德云。诸经题名或约人立名。阿弥陀药师经等是也。或据法得号。大般若大涅槃经等是。或约喻名之。譬喻经是。法喻合立。妙法莲花经是。或人法喻俱举。大方广佛华严经是。
    解云。已下广经题总别名义。于中是先举他释为准。其义可知。
    今此经题名。准古德浅略释具人法喻三。金刚顶是喻也。一切如来人也。余字法也。复次有十对。一人法一对。如来人真言等法故。二法喻一对。金刚顶喻真言等法故。三理智一对。如来现证能证智真如实相所证理故。四体用一对。真如实相体大乘教王等用故。五教理一对。大乘教王等教真如实相理故。六行果一对。金刚顶瑜伽是行如来现证是果。七能所一对。如来能入智金刚所入定故。八因果一对。如来因。如来即菩提。菩提心为因故。现证果故。九非因非果一对。真如实相法然之理常恒之法。非因缘生。是故真如非因实相非果。真则真如实则实相故。九体相一对。真如实相是体一切如来是相故。十相用一对。一切如来相大教王用故。
    解云。此正明今经亦具三也。真言以总持为宗故。人法融通互不相碍。次十对释即斯义也。大日经开题云。言人者即是人。一一字人种子故。言法者悉是法。一一字法智印故。言喻者诸譬以浅显深故。以此义故指古德释云浅略也。复次有十对者。明就人法喻有十对也。初二对可知。第三中。如来现证能证智者。如来是能证人。现证能证智。现谓现前。证谓证智。人智不离故总举人智云能证智也。真如实相者。真实即真如实相也。大乘教王等用故者。凡诸佛法教令诸众生断烦恼证得菩提以为其用故云也。金刚所入定者。谓金刚三昧也。如来因等者。如来谓如来藏。如来藏者所谓普贤菩萨内心大我。大我即菩提故云如来即菩提。一切众生皆悉具之故菩提心为因故。因是普贤圆因。果即毗卢遮那一一智智也。与证果故者。现谓现前。证谓觉证。现觉诸法本初不生称为一切智智。即是究竟果也。九非因非果者。谓从因缘生称为因果。真如本有远离因缘故云非因。一切诸法真如为相是云实相。实相是常恒之法。常恒之法非因缘生故云实相非果。一切如来是相者。证真如实相称为如来。如来内证无量功德。外以三十二相八十随好。而庄严身是云相也。相用一对者。自证真如以相庄严名为如来。自成如来故即张教网而摄众生是用也。
    复次约一一名句释其义者。此亦二。一梵言名成立。二唐言名句。
    解云。举梵唐二题约一一名句而解也。言名成立者。疏第七释经偈正等觉真言言名成立相如因陀罗宗诸义利成就文云。今且约最初三昧耶真言说之。言谓一一字。皆是一种入法界门。如言阿三迷者。阿字是无生门。娑字是无谛门。摩字是大空门。名谓此一一字门共成一名。阿名为无。三迷名为等。若更合之即是无等也。成立谓籍此众名始终共成一义。如初句云无等次云三等次云三昧耶共相成立。即是无等三平等三昧耶也。复次以多名共成一句。所谓诸行无常等。乃至综此多句共为一偈然后义圆。即是诸行无常是生灭法生灭灭已寂灭为乐等。皆是真言所成立相。余皆放此。
    初梵言名等者。据西国语正呼。（唐翻云金刚）（翻云顶）（翻云一切诸）（如来如去如知等）（大乘现证）（大教王经）唐梵翻译如此。
    解云。是初示唐梵翻译。标梵名中。恐写误。是示终末义也者。第七云。梵云衍那此翻为乘诸梵文中作。第五字故字转声云衍通同故。今云者。诸佛加持真言（一切如来）（现证菩提也）字引点也。合次云现也。证也。觉也。总云一切如来现证菩提。今恐字脱引点。玄奘翻云现等觉。今翻云现证是略也。此梵名中恐脱真实及摄梵名。法轮真言真实力也。业障除真言真实力也。第七疏云。梵云（萨跢）此翻为谛谛即真实义也。摄梵云（见藏品疏）又宋译经云。佛说一切如来真实摄大乘现证三昧大教王经今题无三昧两字。按理趣经初段云薄伽梵一切如来大乘现证三昧耶。或恐今经梵本脱三昧两字。
    梵言名成立者。一字曰言。二字曰名。多字成立亦名句也。今言始字是言。次字亦言。二言合表一金刚名。是则二字名。次此亦三字合表一顶名。次此亦四字合显一如来名。如此一字二字乃至三四字合诠一物名。积名成句。聚句为颂。一名一句皆诠人法等名。此名言等义甚广无际如声字义释。且略之。
    解云。明言名成立相也。与前所引疏释不异。其义可知。如声字义释者。彼引大日经等正觉真言言名成立等文广释往见。
    复次金刚者。具显秘二义。显义者。金刚是世间所有坚宝名。以喻如来实智。金刚宝具多功德。此宝埋地不朽入火不锁贫入难见得者富贵。战具中最胜常恒坚固。如是如来实智具多功德。久埋无明烦恼地中不曾朽烂。入无间嗔恚火不消不融。下劣凡夫亿劫难见。若能得证为三界王。横坚智杵摧坏四魔。常住不变自在安乐。
    解云。述释汉名。于中是初释金刚两字。此有浅深二释。初浅略中亦二。初明金刚名体。显义者者。标也。金刚者下释也。释亦有二。初总释也。是世间所有等者。疏第一云。如世间金刚宝有三事最胜。一者不可坏故。二者宝中之上故。三者战具中胜故。坚宝者。即金刚宝。所谓帝释所持者是。正法念经第二十一云。尔时帝释速过疾风。手执千刃金刚怖阿修罗。不以杀心。金刚宝具下。次别释也。此亦二。是初约喻。喻亦有三。此宝埋地等者。初明金不可坏德。疏三义中第一不可坏义也。贫人难见等者。第二宝中之上义。诸佛所得无上宝智非是凡夫二乘境界。故约喻云贫人难见等。与涅证所谓贫女伏藏喻同也。得者富贵者。喻见佛性。谓地已上分见佛性。自在受用犹如大长者。故云得者富贵。战具中最胜等者。即疏第三义。是明利用德可知。慈觉疏第一云。云阿阇梨。金刚者。坚固义。以表一切如来法身坚固。不坏者。无生无灭无始无终。坚固常在不坏也。宝中之上者。宝是显实相中道具恒沙万德也。战具中胜者。即表第一义空一切烦恼无敌对者。此三即是阿字三义。此等三法非佛所作及以非人天所作。法然道理无始无终无生无灭故云金刚。如是如来下。二法说也。最初不可坏义。无明烦恼地中者。总举五在位。其义可知。下劣凡夫等下。次明宝中之上义为三界王者。此经宗宝部佛称三界主。今宝中之上义故举相应称也。理趣释云。一切三界主如来者。宝生如来也。横坚智杵等下。明战具中胜义也。横竖智杵者。略出经第三。明阿□尊三形云。帝释方轮坛莲花座上画横金刚杵形。于横杵上有坚跋折罗。此名金刚心印。谓之横竖智杵。若明其义。如来实智横遍十方竖彻三世自在无碍故云横竖智杵。杵即战具也。摧坏四魔者。对喻中最胜义。刚强难坏无过四魔。佛智能摧故云最胜也。常住不变者。对常恒坚固。常住不变者。明佛智体坚。自在安乐明摧四魔得益。谓摧四魔故得自在力。安住涅证大安乐也。
    复次金刚名约显乘有一百差别。五十位各有能入智所入定故。
    解云。此第二约金刚法体有多少异而辨浅深差也。此下初约显乘。五十位者。仁王花严优婆塞戒经等不别立十信故。皆说四十二位。如梁摄论等开十信故说五十位。今由此故云五十位。
    约秘密乘竖位有一百金刚义。又一一地位具能入所入故。约横义有一百别。五十位人各具能入所入故。复有一千金刚。一一地分十地故。复有微尘数不可说不可说金刚差别。
    解云。此次总就秘密地位明对前显教其数无量也。竖位有一百等者。前云横竖智杵故。今约横竖而明义也。初竖义即与显不异也。此中恐剩有一百别至能入所入故十五字。约横义三字当接复有上而读复有一千等者。即横义也。一一地分十地者。上一百金刚各具十地故总成一千也。此依疏第十五所明宝炬陀罗尼经十地各具十地百心成佛义而明也。
    虽有如是不可说金刚。然除浅就深摄枝归本有三十七金刚。就此三十七又分能入金刚智所入金刚定能证金刚人。总有一百二十金刚名。是三十七金刚。金刚智惠之顶。金刚三摩地之尊。金刚人之王。此经能说如是三十七尊三十七王三昧。故名金刚顶。顶者头顶。表佛行之无上。此三十七智三十七定且约一曼荼罗上首名之。约三重曼荼罗眷属有一千五十七尊。此各各具定慧及人。都有三千一百七十一尊。人及定慧悉皆余法所尊所宗。故共得尊名。若约一一曼荼罗各具四种曼荼罗四智印有无量无边金刚差别。何况十八会各具四种三十七乎。帝网非喻尘墨难记。自非如来智慧萨埵定力谁敢究尽。
    解云。此明此经地位无量无边也。除浅就深者。五十位为浅为枝。三十七尊为深为本。五十位者是行者阶位。三十七尊即大日差别智故。以浅深枝本而到之也。或可五十位是显教位。三十七尊正是此经阶位也。故即身义云。欢喜地者非显教所言初地。是则自家佛乘之初地。具说如地位品中。十六生者指十六大菩萨生。具如地位品说（地位品者谓圣位经也）十地十六生是开合异故。十六生者即此宗阶位也。就此三十七等者。智定人三各有三十七故。总有一百二十一金刚名。今约满数云一百二十也。三摩地轨明五相成身毕云。行者作是念已证金刚定。便具萨婆若。我成等正觉。凡密教意有法必具人。其智定人一具法门。无须臾离。故大日法身而具此三。法身存色形者意在此矣。天台虽谈无作三身。理宝约三身相即。故法身位唯法不具人体也。是三十七金刚下释顶字。今约智定人开顶字为三云顶尊王也。此经能说下。此三名结归一顶字。三十七尊者。举人显智。三十七王三昧者。此金刚三昧一切三昧中最胜故云王三昧也。顶者头顶等者。慈觉疏云。顶者是最胜义。亦尊上义。谓此金刚教于诸大乘法中最胜无过上故以顶名之。故云阿阇梨释云。金刚顶者。如人之身顶最为胜。此教于一切大乘法中最为尊上故名金刚顶也。
    表佛行之无上者。智谓能证佛智。定是所入佛定。人即能行佛德。故圣位经云佛德三十六皆同自性身。故总云表佛行之无上也。
    此三十七智下。广明约三十七智定有无量无边金刚名也。约三重曼荼罗等者。解云。此就初会曼荼罗而辨尊数也。三重者。五佛四波十六大菩萨及四供养为第一重。外四供养及四摄并现劫千佛为第二重。五类诸天为第三重。总合三重成一千五十七尊也。都部要目云。瑜伽本经都十万偈有十八会。初会经名一切如来摄真实。其经说五部。佛部（毗卢遮那佛以为部主）金刚部（阿□佛以为部主）宝部（宝生佛以为部主）花部（阿弥陀佛以为部主）羯磨部（不空成就佛以为部主）彼五部主各各有四菩萨。以为眷属。前右左背而安列。四内供养各属四部。次第应知。四外供养亦属四部。四门钩索锁铃四部次第应知。又有四方贤劫中十六大菩萨表贤劫中一千菩萨。又有五类天二类有四天总有二十。并后复有五类成二十。五类者上界四天。住虚空四天。游虚空四天。地居四天。居地底四天。（文第三重。前右左背者。中央大日向东而坐。东方为前。西方为背。右是南方左即北方也）。此各各具定慧等者。约定慧人明增数义。都有三千一百七十一尊者。杲师云。前一千五十七尊各各具智定人故。千成三千。五十三五十五则成百五十。七尊三七二十一故前百五十尊加今二十一尊成百七十一尊。故都合三千一百七十一尊也。余法所尊等者。因释尊义。今约人故云尊。今此三十七尊等皆悉毗卢遮那自内证德同自性身。故云余法所尊。自余诸法皆悉从此而出故云余法所宗也。杲师云。余法者谓显教。即五种住心也。彼显教者。他受用应化佛应机说故。前后两重三十二种因满法门也。今真言于性德圆满果海所开佛菩萨等故。成因满余法所尊所宗也。若约一一曼荼罗等者。此指初会四大品中初金刚界曼荼罗中一一诸尊云一一曼荼罗。一一诸尊皆具四种曼荼罗四种智印故。若依即身义云大曼荼罗又名大智印等故。四种智印即四曼异名。二名并举也。何况等者。如上所举是初会一曼荼罗诸尊。一曼荼罗尚无量无边。何况十八会总合诸尊乎。其义可知。各具三十七等者。十八会中一一诸尊皆具四种曼荼三十七智也。帝网等者。举无量无边喻。华严玄谈第六曰。如天帝殿珠网覆上。一一明珠内万像俱现。珠珠皆尔。此珠明彻互相影而无穷尽。尘墨者。法花（化城喻品）云。譬如三千大千世界所有地种。假使有人磨以为墨。过于东方千国土乃下一点大如微尘。又过千国土复下一点。如是展转尽地种墨。乃至点不点尽抹为尘一尘一劫。
    自非如来智惠等者。智度第七云。问曰恒河沙中沙为有几许。答曰一切算数所不能知。唯有佛及法身菩萨能知其数。佛及法身菩萨一切阎浮提中微尘生灭多少皆能数知。何况恒沙于中佛无碍智故自然了知。菩萨入定而知。是为异也。
    复次一切如来者。具显密二意。显义十方三世一切诸佛名一切如来。是则各各众生修如实道去成正觉来化众生名如来也。
    解云。此释一切如来四字。此亦有二。是初约显教。此中取成实论意释。论十号品云。如来者乘如实道来成正觉故曰如来。
    密义五智佛名一切如来。聚一切诸法共成五佛身故。此五佛则诸佛之本体。诸法之根源。故名一切如来。此五智有二别。一自五智佛。二他五智佛。他五智佛亦二。一先成就者。二未成就佛。先成就亦二。一自先成就。二他先成就。自他本觉佛则法尔自觉。本来具足三身四德。无始圆满恒沙功德。所谓恒沙性德者。五智三十七智及尘数眷属等。
    解云。此次约密义释。理趣释云。一切如来者。准瑜伽教中五佛是也。其五佛者即尽虚空遍法界无尽无余佛聚成此五身也。而今云聚一切诸法者。一切诸法者。六度十八空三十七品禅定解脱百八三昧门五百陀罗尼门等。此宗意人法一体更无别异。为示此义改文云一切诸法。觉知此等诸法称为佛陀故云聚一切诸法成五佛身。一一诸佛皆具五智故云诸佛本体。如言诸佛诸法亦尔。故云诸法根源。此五智有二别者。牒如上五智判此亦有二别也。一自五智佛等者杲师云。自谓行者自身。他即一切众生也。四曼义云。问四种曼荼罗者。唯具法身如来所具众生所耶。答然具。问何。答具于此具有自他二义。问何。答一自二他。问于此自他亦有何种耶。答有之。问有几何。答有四种。问何。答一自之自。二自之他。三他之自。四他之他。问何自之自。他之他亦尔。答自之自者自本觉佛。自之他者自烦恼身。他之自者他本觉佛。他之他者他烦恼身。于此四种中今自他者。当自之自与他之自也。他五智佛亦二者。谓于他五智亦分先成就未成就。先成就者。谓已成佛释迦弥陀等是也。未成就者。谓当成佛一切众生也。异本即身义云。问他亦有种耶。答有二种。一先成就者他二未成就者他。问先成就者何。答先者已成佛未者未成佛。先成就亦二者。此就前先成就亦分自他也。杲师云。异本即身义云。问先成佛有种。答有二种。一者因缘已成就。二者本觉已成就校此文自先成就者。当本觉已成就。他先成就者。当因缘已成就也。且约先成就释迦如来料简自先成就他先成就者。依释迦如来久远实成之边本觉已成就也。约释迦如来因位为宝满梵士之时。初发菩提心今日成道边者。因缘已成就已。今就先成就分自他者即此义也。今自他分别异初自他之义。初自他者已身为自众生为他。今自他者。于先成就者一身上。本来成佛边为自。因缘已成就边为他也。（此一段道范禅林等料简重重难甘心乎）今助一解云。一自五智佛等者。自谓密教。他即显教。他五智佛亦二者。恐脱自字。当云自他五智佛。下云自他本觉佛。今当准知。一先成就等者。一切诸佛自然自觉故云先成就。一切众生虽具未显故云未成就。一自先成就者。自先成就谓密教佛。他先成就即显教佛。故下云此本觉有三种差别等。判本觉有显密有异也。自他本觉佛等者。此牒自他本觉具明本觉相也。法尔自觉者。述明先成就义。故下云自然自觉故名先成就本觉佛。本来具足等者。明本有恒沙性德。释论云。超于十地到无上地。圆满三身具足四德。
    故经云。薄伽梵金刚界遍照如来。以五智所成四种法身。于本有金刚界自在大三昧耶自觉本初大菩提心普贤满月不坏金刚光明心殿中。与自性所成眷属金刚手等十六大菩萨及四摄行天女使金刚内外八供养天女使。皆已微细法身秘密心地。各于五智光明峰杵出现五亿俱胝微细金刚遍满虚空法界。诸地菩萨无有能见俱不觉知。
    二教论下引此文自注云。金刚顶一切瑜只云。一时薄伽至遍照如来。（此以总句叹诸尊德）以五智所成四种法身（谓五智者。一大圆镜智。二平等性智。三妙观察智。四成所作智。五法界体性智。即是五智佛也。四种法身者。一自性身。二受用身。三变化身。四等流身此四种身具横竖二义。横则自利。竖即利也深义更问。）于本有金刚界（此明性德法界体性智）自在大三昧耶（此则妙观察智）自觉本初（平等性智）大菩提心普贤满月（大圆镜智）不坏金刚光明心殿中（谓不坏金刚者。总叹诸尊常住身。光明心者。叹心之觉德。殿者明心身互为能住所住。中者语密。亦离边义。此是三密离彼五边百非独住非中之中。等觉十地不能见闻。所谓法身自证之境界也。亦是成所作智。三密业用皆从此生。已上五句总明。住处。住处名则五佛秘密号妙德也。密意可知）与自性所成至身语心金刚（此明三十七根本。自性法身内眷属智）各于五智至俱不觉智（此明三十七尊根本五智。各具恒沙性德。若约次第有出现之文。若据本有俱明圆满如是诸德）宗家一义五佛为住处。今依此义。助一义云。薄伽梵金刚界遍照如来者。明教主也。大日经疏释教主云。薄伽梵即毗卢遮那本地法身本地法身即自性法身。是此经教主也。金刚界者。心王之异名。疏第八释字云。大因陀罗心王金刚界。华严第二十七云。愿一切众生得卍相庄严金刚界心。遍照即毗卢遮那翻名故。义与心王毗卢遮那同。心王毗卢遮那。即本地身此经教主也。以五智所成四种法身叹教主德。此本地法身具自性等四身。是此四身各以五智成故云五智所成四种法身也。于本有金刚界等者。正明住处。
    心殿中者。经于中两字第七转境于声也。与自性所成眷属等者。明眷属成就也。故注云自性法身内眷属智。一一眷属皆悉金刚自性毗卢遮那法身互体故。云皆已微细法身等。夫法身者。具无漏微妙色相故。墙壁不碍犹如虚空故云微细。藏记云。凡佛者舍有漏五蕴身。有无漏五蕴微细身。瑜伽十二明三摩呬多地中云。微妙者。自地烦恼不爱味得安稳道者所得道无退转故。（文微细梵云亦云微妙安稳亦义也）婆沙七十三云。问中有微细一切墙壁山崖树等皆不能碍。此彼中有为相碍耶。有作此说。此彼中有亦不相碍。以极微细相触身时不觉知故应知微细即无碍义。中有色相其尚如是。而况法身微妙色相乎。各于五智光明峰等者。明无际智。以此等故今引此经证于五智三十七智及尘数眷属等义也。诸地菩萨等者。杲师云。显教十地菩萨等也。慈觉释云。诸地菩萨俱不觉知者。是约显教诸地菩萨。若约秘密根凡夫具缚尚得圆智。何况秘教诸地菩萨。

金刚顶大教王经私记第二
第0段 金刚顶大教王经私记卷第三

　  　        沙门昙寂撰
  　  　

    又云。大日金刚峰。微细住自然。光明常遍照。不坏清净业。言大日金刚峰者。毗卢遮那法界体性智是。微细住自然者。金刚自性大圆镜智阿□佛是。光明常遍照者。南方宝生平等性智自证德是。清净者。本来清净心妙观察智无量寿佛也。不坏业者。无为作业者成所作智北方不空成就佛也。
    解云。又引经次偈证五智义也。毗卢遮那法界体性智者。毗卢遮那举其梵名。下释峰为顶义故。金刚峰即金刚顶。金刚顶即法界体性智也。二教论释本有金刚界云明性德法界体性智。即与此同也。法界体性智总具五智。金刚亦有五色别（见慈觉疏第一卷）五色金刚即是五智故。以法界体性智释金刚也。峰云。积集义。维摩经宝积佛。新经云宝峰言积聚五智及无尽众德超出一切故云金刚峰。若配五字门是第五字义也。本体字是金刚义。具足众点即峰积集义。应知字即大日金刚峰法界体界性智也。第二十卷释字云超八叶绝方所即此义也。金刚自性者。即初字义。第十二云。阿字如来金刚性。金刚性者。所谓阿字门本初金刚。即是阿□佛金刚不坏菩提心故。礼忏云金刚坚固阿□佛。此中释微细云金刚。释住自然云自性。微细梵云亦翻微妙。义释第八释出现品不分别如镜现前住微细句云。知世间万法毕竟不出阿字门。今观圆明种子亦复如是。以见初起时极微细故。则知但从心生毕竟无住无本。乃至若深秘释者。此是般若经中诸佛微细慧。以出过一切心量不可示人。然亦自在心加持无所不见。是故义云微细非细小之谓也诸佛微细慧者。即阿字门。金刚般若故云微细云金刚。金刚自性者。释自然义。谓金刚自性本来有处烦恼而不减。与净法相应证清净而不增。故云住自然。平等性智自证德者。光明常遍照即真如本觉自性光明故。出生义云南方宝光明功德界宝生如来。起信论云。所谓自体有大智慧光明义故遍照法界故。是第二字义。第十四释字云。兼有长声为行。行即火轮。火轮即光明遍照也。清净者等。西方主清净法门故。理趣经欲清净等为四理趣。其佛云得自性清净法性如来。即字门。本体字自性清净。上点入证义。入证即得义。可思之。不坏业等者。无为释不坏义。无为即无分别义。无为无分别无有一切能坏者。故以无为释不坏义。理趣释第二章云。一切业平等现等觉以大菩提一切分别无分别性故者。由如来无漏五识与成所作智相应现三业化。于净妙国土及杂染世界任运无功用无分别作佛事有情事是字义。字是无为。傍二点涅槃寂中事业也。
    此五智佛及三十七智佛。乃至无量俱胝佛不观修行不待对治本来住此法尔佛位。具四种法身备尘沙庄严。言四种法身者。自性身受用身变化身等流身是。如此四种法身自然自觉故名先成就本觉佛。
    解云。此五智佛等者。重略举上经文结归先成就本觉义也。此五智佛者。指五智四种法身等文。及三十七等者。指自性所成眷属等文。乃至无量等者。指各于五智等文。此正明觉体也。不观修行等者。明本觉相。观谓观待。不观修行法尔具足此等佛德。谓之本觉。是取释论第五五重问答中第二问答意。论云。清净本觉从无始来不观修行非得他力。性德圆满本智具足。本来住此等者。正明先成就义也。具四种法身等者。谓此等法尔佛位各具四种法身等也。
    此本觉又有三种差别。一三自一心门本觉。二一一心真如门本觉。三不二摩诃衍一心本觉。初三自一心本觉中有四别。染净本觉清净本觉一切法界本觉三自本觉是。真如门本觉又有二别。清净真如本觉。染净真如本觉。如是本觉重重无量。今此经所示本觉通摄一切本觉。别表不二门本觉。此本有法身其数无量故云一切如来。
    解云。此依释论明本觉有多种也。此本觉者。指如上先成就本觉也。杲师云。依论意前重一心下开真生二门。谓三自一心生灭门一体一心真如门也。今云三自一心本觉者。三自一心生灭门也。一一心真如门本觉者。一体一心真如门也。虽约为根本出前重一心下三自一心一体一心名字。实此二门总摄前后两重生灭十六门法真如十六门法尽。今释本义故用一心下名字也。三自谓体相用。宝钥第九住心下云。轮华能出体大等。论第九释轮华毕云此表三自门法。一一心真如门者。一一白白而无异故云一一真如生灭门有能证所证等。真如门理理自理故法界唯一理也。不二摩诃衍一心本觉者。杲师云。真如生灭是而二也。生灭门智也。（有能证智故）真如门理也。理智相对故而二也。不二者。超此二门理智泯绝故云不二也。问论中唯于生灭门立本觉名。今何于真如门及不二门立本觉号耶。答此论以一代百亿契经为所依故。若约显教真如门唯理非事故不立本觉名。不二门是果海故绝于言语。亦不可云本觉。今此论虽外属显内含密意。是以大师以真言教合不二摩诃衍。真言既有本觉不二何无。问何处有真言本觉名乎。答无障碍经云。归命本觉本法身。问释论云含密意何处不二位树本觉名耶。答五重问答从一切众生无始已来皆具本觉无舍离时。若如是者云染净始觉为明无明。清净本觉为明无明。一法界心为明无明。三自一心为明无明等故。此问最初从本觉中而起问故。今大师增广此意云不二本觉。已有不二本觉何无真如本觉。故于不二及真如门亦立本觉也今云。论第五明五重问答毕云。已说有觉门次说无觉门。何故一切众生无有本觉耶。无本觉故。何故无本觉耶。无众生故。何故无众生耶。无本觉故。率此二门应广通达。此文分明五重问答名有觉门。真如及不二有本觉称。岂有何疑乎。又明其理者。诸显教中真如名法界体性不立智名。且如佛地论第一释佛地名云所说清净法界大圆镜平等性智成所作智受用和合一味等事是佛所依所行所摄故名佛地是也。今此经云法界体性智其人名毗卢遮那。此云光明遍照。亦翻为日。一切众生等具此智。是此本智非本觉。而何耶。六度经第九云。一切有情本智如日。无明覆蔽忍光不现应思之。此三种本觉依宝钥引证。第一极无心。第二空性心。第三秘密庄严心也。初三自一心等者三自本觉是生灭门故。此中四种本觉皆是生灭门之摄也。染净本觉者。论第三云。本觉门中则有二门。云何为二。一者清净本觉门。二者染净。本觉门。乃至云何名为清净本觉。本有法身从无始来具足圆满过恒沙德常明净故。云何名为染净本觉。自性清净心受无明熏流转生死无断绝故。又第五论明五重问答中第二云。清净本觉从无始来不观修行非得他力性德圆满本智具足。（宝钥引此文证第七住心也）一法界本觉者。论第三问答云。一法界心非百非背千是（云云钥引此文证第八住心）三自本觉者。又论第四问答云。三自一心摩诃衍法一不能一等。（云云钥引此文证第九住心）就此四种本觉杲师有二解。一者如次配第六七八九四个住心。二者此四本觉不必配四家大乘。只是明本觉有多种类也。今取后义。初义有难。何者前纲绪中云摧辕染净之岳。既指法花云染净之岳。染净本觉岂是第六住心乎。又宝钥引第一问答证第六住心。第一问答中云。一切行者断一切恶修一切善。超于十地到无上地。圆满三身具足四德是正明始觉相。（第六住心是始觉门非本觉义也）又此文中无染净语明染净本觉非第六住心也。真如门本觉有二别者。论第三云。云何名为二种真如。一者清净真如。二者染净真如。虚空之理亦复如是。云何名为清净真如。二种净觉所证真如离熏习故。云何名为染净真如。三染净觉所证真如不离熏故。虚空之理亦复如是。以何义故强名本觉。字事差别其相云何。次明本及觉各有十义毕云。如是十种本觉字义唯依一种本性法身随义异释。据其自体无别而已。此中所说二本觉中当何本觉。谓清净本觉。非染净本觉。（已上清净本觉）染净本觉字义差别相云何。颂曰。染净本觉中。或各有十义。前说十义中。各有离性故。论曰此本觉中或各有十义所以者何。前十义中各有不守自性义故。字事配属依向应知。如是二觉同耶异耶。非同同故。非异异故。以此义故或同或异。或非是同或非是异。是故皆是皆非。今此经下。正明今经本觉也。此经本觉正是不二本觉二教论引五重问答毕云。喻云所谓不二摩诃衍及圆圆海德诸佛者。即是自性法身。是名秘密藏。夫不二者诸佛自证离机根法。正是秘密庄严之宗极也。是以毗卢遮那真言金刚界者。前释金刚峰云法界体性智。法界体性智者体具五智。十万广本其说虽广。要以五智为体。故知者是不二法体此经宗极也。其种子字本体字是不二义。出生无边门云。缚者愚者法圣人法随入无二。又守护经云。□字不二之道言语道断故。上点入证义。证不二者名为毗卢遮那故经云金刚界如来。正是不二之称号也。又非只此经胎藏大日亦不二为体。其种子字。守护经云。婀字者是菩提心义无二义。于中是不二理。即不二智。即是理智两部不二义也。兴教大师云。彼不二法身顿断无明现见不二一如理也。凡此宗宗极印玺皆示不二义（唯受师传者当自知耳）宗家以论不二摩诃衍为秘密庄严意在此矣。通摄一切本觉者。总有七种本觉。谓生灭门四。真如门二。及不二本觉。最后本觉摄前六种故云摄一切。称云摄真实大教王即斯义也。此本有法身下。结归一切如来语也。本有法身即本觉也。释论记云。不从缘生说为本有。功德依止说为法身。今指毗卢遮那法界体智不二本觉云本有法身。此摄四佛及遍法界无尽无余佛故云。其数无量。其数无量称云一切如来。一切如来者五佛及遍法界诸佛故。
    此如来余一切门之所不能摄。然此不二本觉能摄一切门之佛故名顶。如来顶则最上最胜义故。
    解云。此下辨摄不摄义也。犹如王能摄臣臣不能摄王。其义可知。总指真生二门之佛（即是一切显乘佛也）云一切门之佛。是此二门开为无量门故云一切门之佛也。故名顶者。以上顶字流如来句以显超出于诸余经。五佛云一切如来。即是法界体性智法无上故云如来顶也。
    次言真实者。真真如。实实知实相。真有十种。一根字事真。二本字事真。三远字事真。四自字事真。五体字事真。六性字事真。七住字事真。八常字事真。九坚字事真。十总字事真。如又有十种。繁故略之。
    解云。已下释真实两字。真真如等者。初略辨真实名义可知。真有十种等者。引释论而明其义。论第三云。颂曰。性真如理体平等平等一。无有一多相。故名为真如。论曰性真如理平等平等唯同一相。亦无一相亦无多相。无一相故远离同缘。无多相故远无离异缘。以此义故名为真如。如是真如二种净智亲所内证。复次真如各有十义。云何为十真。一者根字事真。乃至第十总字事真。如是十真十种本义相应俱有不相舍离。是故同名表示而已。云何十如。一者镜字事如。乃至第十觉字事故。如是十如十种觉义相应俱有不相舍离是故同名表示而已。所以者何。十种真理本有法身有德方便。十种如理萨婆若慧有觉方便。以此义故更重言词作如是示解云。论次前明本觉义中具明十义故此略不出。今引前论文。论颂曰。本觉各有十。体虽同字事。各各差别故。谓根镜等义。论曰本觉各十。云何十本。一者根字事本。本有法身能善住持一切功德。譬如树根能善住持一切枝叶及花果等不坏失故。二者本字事本。本有法身从。无始来自然性有不始起故。三远字事本。本有法身其有德时重重久远无分别故。四者自字事本。本有法身我自成我。非他自成我故五者体字事本。本有法身为诸枝德为依止故。六者性字事本。本有法身不转之义常建立故。七者住字事本。本有法身住于无住无去来故。八者常字事本。本有法身决定实际无流转故。九者坚字事本。本有法身远离风相坚固不动若金刚故。十者总字事本。本有法身广大圆满无所不偏为通体故。是名为十。云何十觉。一者镜字事觉。萨般若慧清净明白无尘累故。二者开字事觉。萨般若慧通达显了无障碍故。三者一字事觉。萨般若慧独尊独一无比量故。四者离字事觉。萨般若慧自性解脱出离一切种种缚故。五者满字事觉。萨般若慧具足无量种种功德无所少故。六者照字事觉。萨般若慧放大光明遍照一切无量境故。七者察字事觉。萨般若慧常恒分明无迷乱故。八者显字事觉萨般若慧清净体中净品眷属悉现前故。九者知字事觉。萨般若慧于一切法无不穷故。十者觉字事觉。萨般若慧所有功德唯有觉照无一一法而非觉故。是名为十。如是十种本觉字义唯依一切种本性法身随义异释。据其自体无别而已。
    真者真理。如者如理。此真与如各具二十种。十种清净真理与十种清净本相应。十种清净如理与十种清净觉相应。十种染净真理与十种染净本相应。十种染净如理与十种染净觉相应。
    解云。真者真理等者。真如名一理体。今对本觉分真与如以为二理云真理如理。起信论云。此真如体无有可遣。以一切法悉皆真故。亦无可立。以一切法皆如故此离舍名真离取名如。而实二名一体耳。
    此真与如各具二十种者。标也。谓清净真如中真与十种本相应。如与十种觉相应。染净真如中亦真与十种本相应。如与十种觉相应。是以清净具二十种。染净具二十种。故云各具二十种也。十种清净真理下。述释也。通法疏云。此真十义梯本十义人法不离故本与真同名表示。解云。前论明十本中云本有法身。故解本为人法即真也。十种清净如理等者。又疏云。又如十义梯觉十义理智相应故觉与如同名表示如理也。觉智也。故云理智相应也。
    今所言真如通摄染净清净二种真如。别显自门秘密真如。本能摄末故摄二种耳。
    解云。此正约今经释。通摄等者。初明摄二门真如可知。别显自门秘密真如者。正明今经真如。此经宗五字五大称为真如。谓之秘密真如。藏记云。率都婆五字所成任取一一可观自性清净心真如佛性如来藏法性。又法界体性智总具五智即是真如。心要云。此大菩提五智圆满（法界体性智）即毗卢遮那如来真如法界智处中位（中位也）也。出生义云。印成法界体性智自受用身即塔正中毗卢遮那如来也。毗卢遮那塔为三形以表法界体性智。即是藏记所谓率都婆。率都婆即真如云真如故法界智处中位。又第六疏释五色云。实相色亦法界不思议色。不思议界者即中胎藏心。应思之。本能摄末者。若约释论法界体性智者所谓不二摩诃衍。故能摄二门真如。不二是本二门即末也。
    实知实相者。三自门实知实相。一心门实知实相。性德圆圆海实知实相。各各重重差别。今所谓实知实相不二门实知实相是。然通摄二门实知实相。言实知者能达知。实相者所达境。又实知是心密。实相是身密。复次智则境。境则智。又非智非境。而智而境。然非九种心量之所缘。一一心之所缘而已。
    解云。前释实字云实实知实相。故今具明其义。实有其二。实知者谓能达智。实相即所过境。释论第四云。实知法者谓一切觉。则能达知。真如法者谓平等理。则所达境。三自门下。明此有三种别。三自门等者。谓生灭门实知实相。生灭门中三自胜故云二自门等。一心门等者。真如门实知实相。其一心名虽通二门。一心具一体义故今以一心称真如门也。性德圆圆海等者。不二门实知实相。二教论上云。又曰何故不二摩诃衍法无因缘耶。是法极妙甚深独尊离机根故。何故离机。无机根故。何须建立。非建立故。是摩诃衍法诸佛所得耶。能得于诸佛。诸佛得。不故。菩萨二乘一切异生亦复如是。性德圆满海是焉喻曰。所谓不二摩诃衍及圆圆海德诸德佛者。即是自性法身。是名秘密藏。亦名金刚顶大教王。今所言等者。明今经实智实相通摄二门。亦是摄真实之意也。言实知者下。明今所言实知实相亦有多种义。一能达所达。如前引论辨。二身心二密。心即能达。身即所达也。复次下。三明境智无二义。上分心身为能所达。而实心身不二一体。故第十七云。布诸支分者。支分即是自心也。由此心即摄一切身分。离心无身离身无心。亦同于阿字故互文也。以此义故智境无碍。故云智则境境则智。则身义云。诸显教中以四大等为非情。密教则说此为如来三摩耶身。四大等不离心大。心色虽异其性即同。色即心心即色。无障无碍。智即境境即智。智即理理即智。无碍自在。虽有能所二生都绝能所。法尔道理有何造作。能所等名皆是密号。执常途浅略义不可作种种戏论。又非智非境等者。述释上义。即双非句。谓智则境故智非唯智。故云非智。境则智故境非唯境。故云非境。而智而境者正明无碍圆融义。谓智非唯智故若言智则境智都归智。故云而智。境非唯境故若言境则智境都归境。故云而境。而智而境即是即智即境也。然非九种心量下。明如上境智圆融非显人所知。前具引第二论文云。十中初九种心不缘真理。后一种心得缘真理而为境界。是约二门分别明义。言第十一一心识即真如门本觉故云缘真理而为境也。又非一一心等者。是约三门分别为义。以不二门为真言故。重个真如门唯取不二门。即是此宗秘密实知实相故。
    复次金刚顶一切如来金刚顶一切三摩地。皆悉离戏论分别之虚伪证平等不变之真理。故名真实。约自他本觉辨真实。准前可知。
    解云。已上约智释真实义。此下约人及定而释。一切如来者。人也。三摩地即定也。悉离戏论者。释实义。如上引即身义以四大等为非情。色心不融即戏论也。证平等等者。释真义证色心不二。是云证平等等。
    自他本觉者。前二种本觉为他。第三不二门为自。具如上释一切如来中。意明二门本觉非是真实不二本觉以为真也。
    次言摄大乘者。此有二。初能摄大乘。次所摄大乘。能摄大乘者。根本总体不二大乘。所摄大乘者。二重三十二大乘。本能摄末故云。摄大乘。又三十二大乘各各有本有末。各各本法能摄末法。故云摄大乘。
    解云。此释摄大乘三字。论第一颂曰。有三十三种。十六所入法。十六能入门。及不二别故。论曰。立义分中法门名数总有三十三数差别。云何为三十三差别。所谓十六所入本法。十六能入门及不二摩诃衍各差别故。何故摩诃衍成十六种。根本摩诃衍中开。八种故。一心法界三大义中各开二种故。何故能入门成十六种。一心法界及三大义各二种故。或各开二种门故。是名为本数此中根本总体不二大乘者。正当此经。是为能摄以摄三十二大乘。三十二者。即显诸大乘也。又金刚界三十七尊。于中五佛理智二身。理智不二是乘所趣之处。三十二尊是所乘智。即对论三十二门称此云大乘。乘此大乘到所趣处。故经云真实大乘。是云根本不二大乘也。彼论亦说三十二大乘。故称云摩诃衍论。本末虽异俱具三十二也。又彼论三十二外别说不二摩诃衍。此经云摄大乘即是也。又三十二大乘各各等者。此有二义。一前重八法八门为本。后重八法八门为末也。一前后两重所入为本。两重能入为末也。
    现证者此有二。初法尔现证。次随缘现证。法尔现证又三。二门及本体。三种门本觉佛。自尔现觉一切法证得诸功德。随缘现证者。随缘本智流转生死背源时久。若遇内熏外缘力。厌生死欣涅槃。发始觉日光照无明闇夜。遍知本有宝藏悉得自家功德。名之现证。三门现证虽云差别无量而不过法尔随缘。所谓现证通别准前知之。
    解云。此释现证两字。又三二门及本体者。前所谓三种本觉也。自尔现觉等者。明本觉相。前所引论第三明十觉中云。四者离字事觉。萨般若惠自性解脱出离一切种种缚故（是当现觉诸法也）五者满字事觉萨般若惠具足无量种种功德无所少故（是当证得诸功德也）随缘现证者下。约流转还灭二相释。初流转义。
    随缘本智者。谓随染本觉。智即觉也。故论第五五重问答中明清净本觉云本智具足言流转生死三细六粗次第转起。背源赴末故云背源时久。若遇内熏下。明还灭相。内熏谓真如。外缘即诸佛加被。论第五云。乃至众生亦尔。虽有正因熏习之力若不遇诸佛菩萨善知识等以之为缘。能自断烦恼入涅槃者则无是处。若虽有外缘之力而内净法未有熏习力者。亦不能究竟厌生死苦乐求涅槃。若因缘具足者所谓自有熏习之力。又为诸佛菩萨等慈悲愿护故。能起厌苦之心信有涅槃修习善根。以修善根成就故则值诸佛菩萨示教利喜乃能进趣向涅槃道。发始觉日光者。谓以内外熏力故顿破无明觉智显发也。起信论云。又是菩萨功德成满。于色究竟处示一切世间最高大身。谓以一念相应慧无明顿尽名一切种智。自然而有不思议业。能现十方利益众生。记释云。谓一念始觉至心源时契于本觉故云相应。以无明尽故显照诸法。名一切种智也。此中即尔。始觉日光即一念始觉也。遍知宝藏者。谓始觉至心源时始本冥应。谓之遍知本有。上云欣涅槃故此中暗取涅槃经意而释也。现证通别前准知之者。指上所谓此本觉又有三种差别中上云今此经所示本觉通摄一切本觉别表不二本觉。今亦尔。通摄随缘中二种现证别表法尔现证也。
    大教王者。大有三种。一体大。二相大。三用大。初体大中又四。一无量无边诸法差别不增不减体大。二寂静无杂一味平等不增不减体大。此二法有二门大故成四。相大又四。一如来藏功德相大。二具足性功德相大。此二法又具二门大故为四。用大又四。一能生一切世间善因果用大。二能生一切出世间善因果用大。此二法又具二门大故为四。数三种大义各具四大都有十二大。此十二大皆是生灭门法门。约真如门。又具三大义。如是二门大义能含一切教法故曰大教。此大教各于自门。得自在故名之王。
    解云。此释大教王三字。初体大中又四等者。论第一云。一者体大者总标所入二种本法。云何为二。一者无量无边诸法差别不增不减摩诃衍。二者寂静无杂一味平等不增不减摩诃衍。谓一切法真如平等不增不减故总标能入二种别门。云何为二。所谓如本法名门亦尔故。二者相大者总标所入二种本法。云何为二。一者如来藏功德摩诃衍。二者具足性功德摩诃衍。谓如来藏具足无量性功德故者。总标能入二种别门。云何为二。所谓如本法名门亦尔故。三用大者总标所入二种本法。云何为二。一者能生一切世间因果摩诃衍。二者能生一切出世间善因果摩诃衍。谓能生一切世间出世间善因果故者总标能入二种别门。云何为二。所谓如本法名门亦尔故。三大各具四门。初二门约所入。次二门约能入。能入所入其名不异故云如本法名门亦尔故。三大各具四总成十二门也。此十二大皆是生灭门者。杲师云。问上列举三大名云。初体大中又四一无量无边诸法差别不增不减体大二寂静无杂一味平等不增不减体大此二法又有二门大故成四于体大下开二种。无量无边等者生灭。寂静无杂者真如也。于此生灭真如各开门法故成四也。相大用大亦复如是。故成三四十二法种也。然结之此十二大皆是生灭法门。难思云何。答宝性院义云。前后两重三大义复云十二大具可二十四大。仍生灭方十二故判尔也。性智院义云。一心三大形真如二门。仍一心下列两门真如为前生灭为后。三大义下各生灭为前真如为后。今十二大三大义故皆是生灭门也。今助一义云。十二大中六是生灭门。六是真如门。然是明生灭门。总结故。且言总云十二皆是生灭门。故次别举真如门云约真如门等也。约真如门又具等者。问真生二门三大义云何别耶。答论第六云。如是三种甚深大义二种门中云何安立。谓真如门中三种大义者唯各立一无双立故。若生灭门中三种大义者三种大义具足双立无前后故以之为别记释云。真如门中唯各立一无双立者。谓立体大相用皆体。或立相大体用皆相。若立用大体相皆用。无有对待双立义故。生灭门中体相用三由观待故三法齐立此大教下。释王字。其义可知。
    又上摄字流被此大教王字。摄大教王者此有二别。具能所故。能摄大教王者此经是也。所摄大教王者二门大乘教王是。即是应化身所说大乘教王一乘教王是。王是自在主宰之义。何故有能摄所摄差别。王之名通大小故。譬如四种轮王及诸粟散王。共得王名。然犹尊卑有差。如是教王亦复然矣。法身所说教王能摄一切应化身所说教王。法身所说者此经是也。应化身所说教王者。所谓诸显教是。虽云于自乘得王名而望法自证最胜顶轮王教犹如粟散王等轮王之所摄。故名摄大教王。
    解云。已上依释论总明教王相毕。自下明此教王摄一切教王。故上摄字流于此中而明显一切教王摄此教王也。二门大乘教王者。前所举真生二门。诸大乘教其数虽多要不出二门。都是应化身所说。应化者谓应身及化身也。大乘教王者。金光明最胜王经等是。一乘教王者。谓法华华严等是。法华（药王）云。又如帝释于三十三天中王。此经亦复如是诸经中王。今此教王摄此等大乘一乘诸教王故称云大教王。此经是能摄。前引诸佛境界经云一切佛法摄入此经即此义也。又大日经云大广博因陀罗王。应知两部大经并是能摄教王也。慈觉疏云。大教王者或诸大乘经虽说成佛义而经历劫数或得或不得。或大乘经虽明现证但理无量。或大乘经虽粗明真言印契等而支分不具未尽佛意。今此经具说五部三密五智成佛等事理具足尽佛大意故云大教王也此师意简法华等理密云事理具足。然台教末徒虽见此释漫怀高举自堕谤法。实可悲矣。王是自在等下。论辨决择成立能摄义也。四种轮王者。谓金银铜铁四轮王也。仁王经（菩萨行品）云。十善菩萨发大心。长别三界苦轮海。中下品善粟散王。上品十善铁轮王。习种铜轮二天下。银轮三天性种性。道种坚德转轮王。七宝金轮四天下。青龙疏。此十善位经十千劫入伏忍。忍方便故。粟散王者小王众多如彼粟散。从喻立称。又如劫初分香稻者。以粟散布名粟散王。（测疏云。依本业经十善有三。上品铁轮。中品粟散。下品人王）十位菩萨作铜轮王。十行银轮。十回向位作金轮。然四轮王王化别者一二三四洲化境为异故。此中意四轮王总喻密教。粟散王比诸显教也。法身佛所说等。又约二身辨能所摄。法身是本化身即末。本能摄末其义可见。法身自证等者对化身随他云法身自证。最胜顶轮王者。谓毗卢遮那金刚顶也。若约喻则四种轮王。故次明所摄云犹如粟散王等。
    若约竖次第有如是浅深差别。若约横平等悉皆平等平等一。然终不杂乱。又一一经互为主伴。若举一门为主故各得王名。举主摄伴故。又若约字门义无有高下浅深。悉皆法曼荼罗法智印平等无二。
    解云。此约横竖二门明差别无差别义。何者若约竖门浅深差别故。能所摄其义分明。若约横门一切显教皆从密教出终归密教故皆云平等等。虽是平等非昆而一。全差别相而无差别故。无差别时常自差别故。云终不杂乱。犹如曼荼罗。乃至世天等悉毗卢遮那而三重相终不杂乱也。此中取第一论意释。论云。颂曰。平等平等一。皆无有别异。各摄诸法故。然终不杂乱。论云如是能所十六法相遍满遍满平等平等一味一相皆无差别。所以者何。各摄诸法毕竟尽故。若尔本末及与总别皆悉浑洞应杂乱耶。终其本末不相杂。其总别门初后非无。各各别别皆悉等量故曰平等。非谓一法故称平等即此意也。又一一经下。明体平等故互为主伴。例如秘密曼荼罗品。若观音为主都会诸尊为其伴。即此义也。又若约字门下。约字门真实义明平等无二义。如上所谓经者。众字聚集成名句文。皆是字相。今是对彼明字义门。一一字门皆本不生不可得故云无高下浅深也。即身义云。三法曼荼罗本尊种子真言。若其种子字各画本位是。又法身三摩地及一切契经文义等皆是一一字门各各差别皆是诸佛法曼更无浅深故云也。
    经者贯串义摄持义。譬如以线贯花不乱不堕。如是能以教线贯人天花。不乱堕三途。又如以经丝能摄持纬成绫罗锦绣庄严男女身。如是真实语为经方便说为纬织成法曼荼罗锦绣绫罗庄严遍一切处定惠身。故云经也。又如以法智印丝结显密教网。罗杀无明烦恼之禽鱼。长养四种法身亦复然矣。
    解云。此释经字总有三义。三义各具法譬二义。第一是常途义总通显密也。贯串义等者。佛地论第一云。贯穿摄持所应说义及所被机故名素怛蓝。串与穿同。字汇云。串枢绢功。音钏。穿也贯也。譬如下。举喻明上二义可知。如是下。法说。四分律云。如种种花置于案上以綖贯持。虽为风吹而不分散。故佛说教其犹众花众生识心有如案矣。若不以綖连缀摄持邪见暴风或当飘散故。故结集者连缀佛言如綖贯花如经持纬。仁王青龙疏云。贯穿即綖。摄持即经。然其经字即同此方经籍之名。俗释。经常也法也。古今不易故谓之常。揩定是非称之为法。又如以经丝下。第二约曼荼罗义释。是秘密不共义也。义释第七普世真言释云。尾怛唧啰檗底是种种行。是巧色义。西方谓锦绣为唧怛罗。此锦绣之行名一切众生所喜见身又千字文锦云质怛罗与通同故以释义也。疏普世真言释云。种种行也。亦是巧色义。随类示现一切可爱乐身名巧色。亦是杂色义。以种种行种种杂色法门而除世间之暗。即诸明中无比义也（此释皆曼荼罗中义也）又大日经开题云。经者以语密为经以心密为纬为海会之锦。锦文千殊同名为锦。佛相万差共得称佛。经被杂色衣执金刚者即表此义（被杂色衣梵云杂色也衣也被着也）疏第一云。被杂色执金刚者。如萌牙增长茎叶花实渐次滋繁。菩提心树王万德开敷亦复如是。故云具种种色。复次以种种法界色染此无垢菩提心成大悲漫荼罗故名被杂色衣。（皆约曼荼罗义释可见）曼荼罗无尽庄严者。即普现色身三昧。谓之种种杂色。此经文文句句皆悉宣说曼荼罗海会诸尊三昧。故以曼荼罗无尽庄严义释经义也。如是真实语等者。谓以二谛织成曼荼罗也。疏第六云。真言相如是常依于二谛者。是结成不思议二智领解上文施设二谛之意。以知名相即实际故。能以实际加持而作名相。以知浅略即是深秘故。能以深秘为浅略随众生所成义利皆实不虚。若能解此世谛时自当通达第一义。故云诸佛说法常依二谛也。又上释不思议二谛云。复次智谓心莲华台具足。方便谓叶蕊开敷。二种俱不可思议故云希有也。庄严遍一切处等者。庄严者谓三重曼荼无尽庄严。遍一切处即中央毗卢遮那也。庄严亦名眷属义。三重诸尊围绕中胎云庄严遍一切等。即是都会曼荼罗也。中央自性法身体具定惠。故云定惠身也。第三疏云。如真言中有质多字。浅释只名为心。若作深秘释质谓遮字带三昧声也。遮是无迁变义。无迁变即是佛性。佛性亦名般若波罗蜜。亦名首楞严三昧。是故定惠具足。多字是一切法如如解脱不可得义。若如是说心乃名妙极之语也。金刚界大日以月轮为体。故云定惠身。应思之又如以丝下。第三约网喻释。千文糸云。钵吒素怛览绢也糸也。以糸经纬相成为网。网梵云长养四大者。第十卷释虚空藏尊云大悲胎藏义。真言中得。即是胎藏长养义。故知此中亦以义释也。法喻分明可知。
    复次约顺相缘释者。金刚即是最上故顶。金刚顶无量故一切。一切金刚皆是证如实理故如来。如来如知皆是离一切虚伪故真实。真实如来故能摄大乘。能摄大乘故现证大菩提现证大菩提故能摄大乘教。能摄大乘教故诸法之王。诸法之王故能为一切法之经纬。故名金刚顶乃至教王经。
    解云。此约相顺义释。金刚即是等者。金刚喻实相智。过一切语言心行道。乃至不可变易不可破坏故名金刚。故金刚智是诸法中最上义故称云顶也。金刚顶无量者。所谓无量智成就故云一切。大日经秘密曼荼罗品云。次得世尊身语意平等。身量同虚空。语意量亦如是。逮得无边智生于一切法自在而演说法即身义云。一切智智者。智者决断简择义。一切佛各具三十七智乃至刹尘智。不同显家一智以对一切得此号。一切金刚等者。释如来义。三十七尊名初皆有金刚字。云金刚萨埵乃至金刚拳。故知一切金刚即海会诸尊。诸尊即如来故以一切金刚释如来义。此一一金刚皆如智证如故名为如来也。第三疏云。又令普随类身而言悉现如来身者。明本迹俱不思议加持不二岂欲令独一法界作种种形耶。如来如知等者。释真实义。如来如知者。略举二名。皆义。如来可知。又如也。知也。故云如知。具如疏第一释。离一切虚伪者。即离无明也。第十九释如来名云。此慧能害无明故云慧害。虽不云无明然所害即是无明。又真实如来故下。释摄大乘。大乘真如为体。是一切如来之所乘故云真实如来故能摄大乘。起信论云。依于此心显示摩诃衍义。何以故。是心真如相即示摩诃衍体故。乃至一切诸佛本所乘故。一切菩萨皆乘此法到如来地故。能摄大乘故下。释现证义。谓乘大乘者。自证真如。自证真如即是现证菩提故云也。现证大菩提故下。释大乘教。又大乘者。谓大空大菩提心为体。故菩提心生或云大空生。或云大乘生。故云证大菩提故能摄大乘教。能摄大乘教下。释王义。谓人之无上名为佛陀。法之无上称云大乘。故十二门论云。诸佛大人乘此乘故。故名为大。故云诸法之王。王即尊胜义也。仁王青龙疏云。言王者主也。顺正理论于劫初时为分香稻共立田主三曼多王此云共许。若言天子者。金光明偈云。虽生在人世尊。胜故名天。由诸天护持亦得名天子。依书解者。韩诗曰。王者往也。天下往之。善养人也。故人尊之。善治人也。故人安之。善悦人也。故人亲之。善饰人也。故人乐之。具此四德而天下往。诸法之王故下。释经字。谓一切诸经皆从此经而出故。此经能为一切诸经之经纬而织成一切法教。故总名金刚顶乃至教王经。
    若约逆相承释者。此经能统论一切故为诸经之王。为诸经之王故即是大教。大教故现证佛菩提。现证佛菩提故能摄持大乘之理。牟摄持大乘之理故名如来。如来无数故名一切。一切如来最上人故曰顶。佛顶轮王能破四魔能胜难胜常恒不坏坚固不动故名金刚。如是题名文句即是字轮旋陀罗尼。互相释相生有无量无边义。恐烦故止耳。
    解云。此约逆相承释。其义与前顺义不异。准上知之。佛顶轮王下。释金刚义。上释金刚云如来实智。今佛顶轮王表佛智无上义。与上不异。五佛顶者是如来五智之顶。金刚亦有五种。慈觉疏第一云。又金刚顶有五种。一者青色金刚。能除一切灾障。二者黄色金刚。能升空身轻。三者赤色金刚。能得出火。四者白色金刚。能得出水。亦能澄水。五者碧色金刚。能消诸毒。如是金刚各具二义咸备功能。以譬如来五智利用碎坏烦恼满有情愿。又一本开愿云。帝释有金刚宝。其色白黄赤青绀。随一一色功德差别应知五种金刚即五佛顶。谓之五智之顶也。出生义云。今塔之上方所以独有五轮王会者。盖以诸顶生身皆摄入此无上五顶智焉。至如方不得而究者佛顶相也。是至胜之法亦然。不可得其际也。故称顶焉。其五顶王又一切真言尊宰割之主也。故称王焉。就五顶轮而金轮为之最。不然孰知胜绝唯一法哉。常恒不坏坚固不动者。是金刚四义。如次东南西北四智四佛。对上四魔为能破智。金刚是总德故即中央智。总成五佛顶轮王也。疏第一举智论第一第一义悉坛文释金刚义云。金刚喻实相智。过一切语言心行道适无所依。不示诸法无初中后不尽不坏。离诸罪过不可变易不可破坏故名金刚。不尽不坏不变不破即与此四义同。第一义者。谓真实智。是金刚体中央总德也。如是题名等者。此宗以十六玄门释一切经。今具举顺逆二门而自显余。故结云无量无边等。法华开题云。第二秘密者。据大日经及金刚教王秘法曼荼罗旋陀罗尼字轮海印三摩地释一切经具有十六门。谓遮情表德。浅略深秘。字相字义。一字摄多。多字归一。一字释多。多字释一。一字成多。多字成一。一字破多。多字破一。顺旋转。逆旋转是也。又有四种曼荼四种智印。依此等门说一切教。释一切经。是则诸经之根源。诸教之帝王。故名真实摄大教王。又疏第七释成破三各开二。义更加顺逆旋转总成八门。彼明八种旋转毕云。如是八种义门自在旋转说之。复次今言一切法者是总相耳。若依摩诃般若经色乃至一切种智一一别异说之。义则无理。又一一门当约真言住心品中浅深之相次第分别以字门转故义亦不同。以是义故能出生百千万亿旋陀罗尼也。今此中亦尔。互相释相成成无量无边旋陀罗尼也。杲师云。今就经题金刚顶等句顺逆释。是何云十六玄门中顺逆旋转等。答（举理趣释第三章五无戏论义云云）今云。此答未快。文既云如此题名文句即是字轮旋陀罗尼。何远求他释乎。夫题一部总摄故。此一题摄一经尽。是此经毗卢遮那甚深秘藏内证法门故称陀罗尼藏。是以题目文句即是字轮。故云字轮旋陀罗尼。岂容疑此间耶。今且依显文于句义中为顺逆释。即是字轮旋陀罗尼也。互相释相成者。一字释多多字释一。是相释。一字成多多字成一。是相成也。今且举顺逆二门以显一切故云无量无边。
    复次约六合释及六相义四悉檀三声等释有无量无数义。烦故不释。
    解云。此举诸释法广示。六合释者梵云杀三磨娑。此云六合。杀者六也。三磨娑者合也。亦云六离合释。梵名中无离义。具如大乘义林总料简章。六相者。如华严略策等。四悉檀者。如智度第一卷广明。天台依论以四悉释。具如彼文句中。三声者。八例句中有男声八转女声八转非男非女声八转。谓之三声具如慈恩传等。
    复次约佛释者。金刚顶大日尊密号。大日金刚峰故。峰则顶义。一切如来阿□名。阿□即普贤。普贤名遍一切处佛故。真实者平等性智佛。真如实法厌异舍别同同无二故。摄大乘者则无量寿人旨。摩诃衍法部故。现证大教者不空成就佛也。能证圆寂之理兼示教令轮作业故。王字通五佛。五佛共为五大之王。于诸法得自在故。此经说五佛三摩地故以人名冠题额。
    解云。此约五佛释。金刚顶者是总。总即法界体性智故云大日密号。又金刚具五色。五色即五智。五智即法界体性。法界体性非有心境。所谓超八叶绝方所故云顶。应知金刚顶即法界体性智大日密号。即中央尊也。百八契印入法身观门颂明中智云。稽首毗卢舍那佛一切如来金刚顶。又秘经云。若持此真言及以密印力印心额喉顶如金刚顶身。金刚顶即大日秘号可见。大日金刚峰者。引秘经。具如上出。金刚峰者。即五股杵故。又经云五智光明峰杵。五股是大日三形。故金刚顶即金刚峰也。理趣释释大摩尼殿云。皆从毗卢遮那佛福德资粮出生大妙金刚五宝所成金刚峰楼阁。其曼荼罗四方八柱列八位四门。中位毗卢遮那遍照如来内证之智解脱是也。是与胎藏中胎九尊同。金刚峰即中央毗卢遮舍那也。峰者则顶义者。峰之与顶梵语有异。义即不异。异言同义也。金刚顶第一云成五峰光明。略出云光明以为五顶。峰即顶义也。阿□即普贤者略出经云。勇猛阿□鞞。礼忏云。金刚坚固自性身阿□佛。阿□此云不动。即金刚不可坏勇健菩提心。普贤者。即主阿□尊勇健菩提心故。于东方四菩萨居于其初。故出生义云。于一切如来菩提坚牢体而生金刚萨埵焉。心要云。于轮光明中想五智金刚杵。光明照彻。即易杵为金刚萨埵。即普贤菩萨之异名。此表东方阿□如来金刚部也。应知阿□即普贤也。名遍一切处佛故者。普贤者即遍一切处菩提心也。疏第一释普贤名云。谓菩提心所起愿行及身口意悉皆平等遍一切处。纯一妙善备具众德故以为名又遍一切处者即字轮。字轮即菩提心也。第十四释字轮品云。有法门名遍一切处。彼菩萨字位住时。一切所作皆得成就者即此字轮法门。是遍一切处法门也。菩萨若住此字轮法门者。始从发妙菩提心乃至成佛于是中间。所有一切自利利他种种事业由入此法门故。一切皆得成就无挂有碍也（又第十七卷十五纸广明）又阿□此云不动。不动即字轮菩提心。第十四又云。又字轮梵音云恶刹罗轮。恶刹罗是不动义。不动者所谓是阿字菩提心也。又大悲空智金刚教王经第一云（宋法护译）阿□如来真言曰。唵遏葛拶吒多波野设莎贺阿□即字轮菩提心遍一切处义也。真实者等。此云真实。又平等也。性也。即平等性智也。真如实法下。述明平等义可知。摩诃衍法部故者。起信论云。摩诃衍者总。说有二种。云何为二。一者法二者义。所言法者谓众生心。是心则摄一切世间出世间法。依于此心显示摩诃衍义。何以故。是心真如相即示摩诃衍体故。众生心者谓自性清净心。此心为大乘体也。无量寿尊亦名得自性清净如来。应知摩诃衍法者即西方法部三昧也。又利菩萨百八名中云大乘。此尊四菩萨中居其第二。主无量尊大乘德故称云大乘也。能证圆寂之理等者。述释上义。能证圆寂述释现证义。谓释迦尊是正法轮所谓涅槃智故云证圆寂等兼示教令等者。述明大教义。大教即降三世教令轮。具如理趣第二段释往见。为五大之王者。五佛即五大。五大即王。非是依主之之也。于诸法得自在者。正释王义。五大周遍成一切法。犹如自在天能生万物自在无碍故名为自在。故五大自在德称之为王。即五佛三昧也。又五佛周遍成曼荼罗海会无尽庄严差别智印。五佛是曼荼罗宰割之主故云王。又五色即五大色故。以五色彩画名大曼荼罗。五色即五大之王。疏第六云。复次如世间彩画不过五色。然更相涉有种种深浅不同。巧慧者善分布之出生万像。无有穷尽。法界不思议色亦复如是。统而言之不过五字门。然亦更相发挥成种种差别智印。如来以普门善巧图作悲生曼荼罗。乃至出生世界微尘数随类之形犹不穷尽。若瑜伽行人若得此中意者。当触类而长自在施为。寂灭真如中当有何次。应知约智云五智。约法称五大。约人名五佛。约字称五阿。其体是一。此等五法更互相涉成诸法故称云王也。今此经题即五佛名故结云人名冠题额。
    复次约修行门释者。言金刚法佛三密是。身密即佛部。语密则莲花部。意密则金刚部。三密皆具福德资粮即是宝部三密。又具作业化用则羯磨部。真言行者手作印契则身业。与如来身密相应。口诵真言则与如来语密相应。心观实相与如来意密相应。辨种种供具供养诸尊则与宝部相应。三密所作精进不怠与羯磨部大精进门相应。若有善男善女四众人等。修行此三密法门。超过诸度于二乘六度等次第菩萨为尊为上故云诸行之顶。次一切如来者。三密五部中具三十七尊及尘数诸尊故云一切如来。即是如来者表身密佛部。真实者如来语密。真实语即是真言。此真言其数无量故云一切真实语。上句一切字被下句故。摄大乘者。摄念大乘理趣与真实相应。即是意密。行者意密与本尊妙观相应。则是现觉大菩提故云现证。此真言门三密法教为诸教之王故云大教王经。
    解云。此约修行门释者。由三密修行故证得上佛故次第也。金刚者法佛三密者。先明行体。故菩提心论云。凡修习瑜伽观行人当须具修三密行证悟五相成身义。所言三密者。一身密者如结契印召请圣众是也。二语密者如密诵真言令文句了了分明无谬误也。三意密者如住瑜伽相应白净月圆满观菩提心也。疏第十二云。真言诸行说。彼行不可得者谓平等三业真言之业。犹此如来之行得成无上大果报者。夫三密如来行者即是法佛自证法门。故云法佛三密。即身义云。法佛三密甚深微细等觉十地不能见闻。故曰密。若依释经金刚拳章。三密为别金刚为总。总别并举为四理趣。三密与金刚相违立名。又五秘密轨云。三密金刚以为增上缘。三密即金刚。持业得称。令即后义也。是此三密能摧难除犹如金刚。故三密金刚。身密则下。三密配三部可知。三密皆具等者。明宝部。如上三密皆具福德即南方行门也。福德资粮者。即六度万行。由三密方便满足六度即是宝部三昧也。真言行者等者。上明三密五部行体。是正明修行相。初明行者三密与法身三密相应。相应是即义故。行者三密与法身三密相应即是即身成佛。三密即佛金莲三部。三部即自证也。心观实相者。谓观本尊形相。形相即实相也。第十七云。自真实谓自持真言手印想于本尊。以专念故能见本尊。本尊者即是真实之理也。非但见本尊而已。又如实观我之身即同本尊。故名真实也。辨种种供具等者。明与宝部相应。种种供具者。香花等供养具也。则与宝部相应者。宝部是供养三昧。真言印契加持供具则所献花等遍满法界。起无量供养云。上献诸佛下施众生。谓之相应。三密所作下。明与羯磨部相应。三密所作即羯磨部事业也。具精进义。故云羯磨大精进门。礼忏明北方四菩萨云金刚大精进。即自业精进也。精进不怠者。即与羯磨义相应也。若善男下。释顶字。超过诸度者。谓三密加持力与羯磨大精进门相应故。一华一香遍法界。其劫超过六度行菩萨三无数大劫所修万行。藏记云。真言行菩萨超过十地者其心如何。所修之行也。非谓所得之果。如何其行超过。初从阿阇梨入曼荼罗。灌顶授法之人。其所修之行是佛境界之行也。非十地菩萨分际。是故曰超过十地。
    次一切如来下。释一切如来四字。意明由三密行证三密果也。三密五部者。上所举行体。谓三密五部流现成海会诸尊差别智印故。此中本自具三十七及尘数诸尊。一一诸尊皆是毗卢遮舍那具体法身。故云一切如来也。即是如来者下。次句亦配三密。其义可知。
    复次就此题目字。释摄经中诸文义尽者。此经所说不过四智印。说大智印文义者。如来字句中摄尽。说三昧耶智印文义者。金刚字句中摄也。金刚杵三摩耶身故。又通所有一切三昧耶形同名金刚故。说法智印文义者。真实及摩诃衍字句中摄。说羯磨智印文义者。大教王字句中摄。
    解云。此明此题目摄经中诸文义也。此经所说不过四智印者。谓此经文义虽广不出四智印。今此题名具四智印义故。摄经中诸义尽也。说大智印文义者。谓一一佛菩萨相好具足身名大智印。故如来句中摄也。
    又通所有一切等者。一一三形皆冠金刚号。所谓金刚钩金刚莲花等是也。又五相中第三成金刚心。于月轮中观其尊三昧耶形。第四证金刚身。三昧耶形成满之位。应知三形通名金刚也。真实及摩诃衍者。上云。真实者如来语密真实语即真言。又云摩诃衍者法部故。故此二句摄法智印也。大教王字句中摄者。谓张大教网罗人天鱼即是羯磨事业。故摄羯磨智印也。
    此经有四大品。一名金刚界。二名降三世。三名遍调伏。四名一切义成就。此三卷初一品中翻出。四品则表四智印。于初品中有六曼荼罗。所谓金刚界大曼荼罗。并说毗卢遮那受用身以五相现等正觉。五相者。一通达本心。二修菩提心。三成金刚心。四证金刚身。五佛身圆满。此即五智通达。第二说陀罗尼曼荼罗具三十七。此中圣众皆住波罗蜜形。广说入曼荼罗仪则。为弟子受四种眼说四种法。第三说微细金刚曼荼罗。亦具三十七。圣母于金刚杵中尽各持定印。广说入曼荼罗仪轨。为弟子令心堪住。令心调柔。令心自在。说微细金刚三摩地。修四静虑法。修四无量及三解脱门。第四说一切如来广大供养羯磨曼荼罗。亦具三十七。彼中圣众各持本标帜供养而住。广说入曼荼罗法。互说受十六大供养法。第五说四印曼荼罗法。弟子受四种速成就法。第六说一印曼荼罗。若持大日真言及金刚萨埵具十七尊余皆具十三。亦说入曼荼罗仪。与弟子受先行法修本尊三摩地。
第0段     解云。此述明此经不过四智印义也此中略举指归文。初标四大品名。一名金刚界者。此品明由五相观行而成金刚身。故云金刚界品。金刚界者毗卢舍那之异名也。下经明证金刚身文云。一切如来于一切义成就菩萨摩诃萨以金刚名号金刚界。又佛身圆满文云。一切如来入金刚如来彼萨埵金刚中时世尊金刚如来当彼刹那顷。三摩地轨佛身圆满文云。以证心清净。自见身为佛。众相皆圆备。即证萨婆若。定中遍礼佛。愿加持坚固。一切诸佛闻金刚界言已。尽入金刚中。便说金刚心真兴科。成金刚心为无间道。证金刚身及佛身圆满并为解脱道。故佛身圆满云金刚界。即修生大日也。故五密轨云。金刚萨埵住大智印者。从金刚界至金刚铃菩萨以三十七智成自受他受用果德身。三十卷第七云。中央跏趺相此名金刚界主宰。此等文明。举大日异名云金刚界。又金刚具五色故。金刚界者即法界体性智毗卢遮那处中位也。若配四种法是当东方息灾也。二降三世品者。已成正觉故即往须弥顶现忿怒降三世身。降伏难调。是即降伏三昧也。三十卷第九广说至须弥顶现三世身降伏摩醯首罗。即与理趣经第三章同也。问南方是增益福德门。何故今南方为降伏法乎。答南方有二义。若约虚空藏三昧则福德门。又具降伏义。故大日经南方为阎魔方。亦名下方。阎摩主死法门。即降伏三昧。故诸轨中明降伏法云面向南坐。今即此义也。又今此四品。第一佛部。第二金部。第三莲部。第四宝部。故第二是金部降伏三昧也。三遍调伏者。此观自在大悲摄伏三昧。其实敬爱。理趣释第三章云。以莲花面微笑而怒嚬眉者。圣者住内心与观自在悲愍心相应。外示现忿怒也。以此义故次三世品说遍调伏也。千手轨云。西方报瑟置迦（增益也）不空罥索经第九云。若摄导三昧耶应以面西。准提陀罗尼经云摄召。略出经西方云降伏北方云阿毗遮罗。此降伏者即今遍调伏也。三十卷第十八云。调伏一切世间大曼荼罗广大仪轨分。即遍调伏也。
第0段     四名一切义成就者。依三十卷第一所说一切义成就品皆虚空藏尊三昧。此义具如上辨。又前云。辨种种供具供养诸尊。则与宝部相应。三密所作精进不怠。与羯磨部大精进门相应。辨供养具是宝部三昧。其所作业即羯磨故此二门不相离也。此三卷者初一品中等者。是宗家加释也。谓今所解不空译三卷经。于四大品中从金刚界品中而翻出也。今按略出经及莲心轨等。虽有出没皆是初一品中翻出。何故尔者。初一品中明真言行者依三密五相观行随分得果之轨则。即与大日经三句法门同也。第二降三世品等具明果后所用故。非今日行者正所用法。是以初一品是最初发足处。于末世行人最为要法。故别翻出此一品也。
第0段     四品则表四智印者。四智印者。谓毗卢遮那内德。是此四品如次说内四智印故云表四智印。故要目云。此四曼荼罗表毗卢遮那内四智菩萨。问大曼表大智印。遍调伏表法智印。一切义成就表羯磨智印。此义可尔何故降三世降伏三昧表三昧智印乎。答上云。金刚杵三昧耶身故。又通所有一切三昧耶形同名金刚故。金刚摧破为义。即降伏义也。于初品中等者。此明初品中六曼荼罗。是初总标也。所谓金刚界下。第一明金刚界曼荼罗。所谓金刚界等者先标第一名也。并说等者。正明所说相。毗卢舍那受用身者。此品明毗卢舍那五相成觉相。故云受用身等。谓自受用也。五相者下。列五相名。五智通达者。明由五相故通达五智成自受用觉位。五相即五佛三昧。故明藏莲心轨。羯磨会五佛出五相真言。即明此义也。此中所引略。指归次文云。成佛后以金刚三摩地现发生三十七智。广说曼荼罗仪则。为弟子受速证菩萨地法。今经次五相成身说羯磨会三十七尊。至中卷末说入曼荼仪则。至文当悉。第二说陀罗尼下。明第二陀罗尼曼荼罗也。三十卷第六。金刚秘密曼荼罗广大仪轨分是也。经云。尔时世尊大毗卢遮那如来入一切如来金刚总持三昧（解云是明所入三昧陀罗尼此云总持）出生金刚加持三摩地。于是三摩地中从一切如来心成具德金刚手大执金刚者殊妙色相及普遍炽盛藏金刚总持三昧印诸贤圣众为出现已（炽盛梵云。普遍云。圆光普遍即百光遍照也。又财富义。即佛法财。法财即字轮百字明门也。诸贤圣众陀罗尼法智印圣众非常教所谈。是佛大智灌顶地三三昧耶身。入自金刚总持三昧所出生三十七尊金刚加持三摩地。圆光中现金刚总持陀罗尼三三昧耶身口意圣众已。是即大日经所云陀罗尼形也。）所有一切世界诸佛如来金刚总持智成辨已（谓上光中所现陀罗尼圣众即十方诸佛三十七智乃至无际智悉成辨已。以上即百字果品世尊于大智灌顶地住三三昧耶句示现陀罗尼形而为佛事也）乃至一切如来智印影像安立一切如来金刚界大曼荼罗法用。于净月轮中依止而住说此颂曰。大哉无上菩提心。诸众生心悉欢喜。为令无毗顺伏故。由斯示现明妃相解云。住波罗蜜形者。即现明妃相。明妃相者。即总持三昧也。于陀罗尼（此云总持亦云明）加女声故云明妃。明妃表定故云三昧。第十二云。破除一切无明烦恼之闇故名之为明。然明及真言义有差别。若心口出者名真言。从一切身分任运生者名之为明也。由增长义故女声呼之。如王以尊位故其妃亦复尊重。故云明妃也。又明妃即波罗蜜形故。四波罗蜜皆女形也。藏记云。四波罗蜜即是定。出生义云。由四如来智出生四波罗蜜菩萨焉。盖有三际一切贤圣生长养育之母。又此品名秘密曼荼罗。诸尊真言中皆有语。陀罗尼者诸佛秘语故。故知陀罗尼者。即秘密义。所以陀罗尼形者。即诸佛秘密身也。
    因辨。大日经百字果品云。秘密主入薄伽梵大智灌顶即以陀罗尼形示现佛事。尔时大觉世尊随住一切诸众生前施作佛事。演说三三昧耶句。第十八释云。大智灌顶地即是如来第十一地也。由住此第十一地入大智灌顶。乃能作如来事故。翻此大智地为陀罗尼身。（明妃相也）而作佛事。由此故能为一切众生而作佛事也。陀罗尼形者。谓总束真言轮而以为身。即成普门身也。由住此总持身故于一切众生前示所喜见身说应机之法无有差谬同入佛智也。
第0段     解云。入大智灌顶等者。当初金刚曼荼罗五相成佛自受法乐故现三十七智。即是大智灌顶也。陀罗尼形佛事者。即当第二陀罗尼曼荼罗住波罗蜜形也。受四种眼者。三十卷第七明欢喜眼动摇眼忿怒眼慈悲眼往见。要目云。又瑜伽中四种眼。法眼炽盛眼（钩召）忿怒（降伏心杀害烦恼）慈悲眼（除毒息冤）罥索第九云。慈悲眼（息灾）奋目瞻视数润眼睑（钩召）双目斜怒瞻视武略（阿毗）略出第一。慈悲眼（息灾）金眼眼（增益）明目（钩召）嗔怒眼（阿毗）受授也。具如前辨。说四种法者。又第七（四纸）明敬爱钩召降伏息灾四法往见。第三说微细金刚曼荼罗等者。解云。经第七（八纸）所说金刚智法曼荼罗广大仪轨分是也。经云。尔时具德金刚手菩萨摩诃萨。入一切如来微妙金刚智印三昧曼荼罗加持三摩地。说此最上心明曰。唵速叉摩□曰啰倪也那三摩野吽解云。是初说大日真言也。速叉摩此云微妙。亦云微细。□曰罗金刚也。倪也那智也。三昧耶平等也。吽种子也。已下诸尊真言皆有速叉摩语。故云微细金刚曼荼罗。此会诸尊皆住于定受微妙乐触。故云微细金刚。于金刚杵中各持定印者。即表此义也。智界记（本圆）云。羯磨会三十七尊真言终皆说种子。约此种子立微细名恐不得意矣。圣母者。指归作圣众。母字写误。于金刚杵中尽各持定印者（尽字指归作书。诸师所引或尽或画更不一准。今云尽字为正）经无此义也。不空尊位云。微细会诸尊皆花上敷三股坐五重结护云。云何微细会诸尊背后有金刚杵。取此定中所作寂心所辨故表定体也。九会密记云。微细会诸尊皆以三股随其身也。曼荼罗抄释三昧耶会中引指归云。此会诸尊为呈自性坚固三昧耶以金刚杵为座。深入禅定故（此抄解现图云杵为座者恐不可。现图背杵故）今检现图曼荼罗微细会诸尊印契身色与羯磨会全同。但一一诸尊皆背三股杵。而非为座。结护及密记解现图。故云背后有金刚杵。然指归云于金刚杵中故即以金刚为座也。又指归不云何杵。依不空说明三股杵也。尽持定印者。与现图不同。现图羯磨会诸尊皆持各各印。且如大央大日持智拳印等是也。应知云各持定印者与现图永异。然曼荼罗妙引合指归文者。不解两文有异也。又智界记引果宝说云。此金刚杵者可为羯磨杵。所以尔者微细会亦名羯磨会。然结护释诸尊背后杵义云定心所作寂心所辨故。是则羯磨事业义也。此说违现图又不知三股即羯磨义故作此说耳。微妙曼荼罗经说有二种羯磨杵。经第五云。有四面作十二股于莲花中出股头不相着。此名羯磨金刚（是杲师所谓羯磨杵也）又云。或有三股亦是羯磨金刚疏第十二（七纸）云。作事业金刚。谓诸事业金刚即是三股拔折罗印是也。应知三股即羯磨杵。故若取三股即不违现图。应思之。广说入曼荼罗仪轨者。经第七明之往见。为弟子令心堪忍等者。此明定中所得微妙乐触。身心垢尽堪受乐触故云令心堪忍。已受乐触身心轻安故云。令心调柔。已调柔故随心所乐广敛卷舒而得自在故云令心自在。十住婆沙十七云。能自思量者。行者作是念。我身不净无常死相为何所直。如是念已即不自高下于他人。信解身及他无我我所故无所得。猗者。得如是法故心轻柔软堪忍受法。以此猗乐心不自高。观诸法平等者。以空观有为无为法一切悉等无上中下差别。次第禅门第五释璎珞经第二禅猗支云。猗名为纵。纵名为住。既内无垢椅任自在。不虑声刺及觉观所牵故云猗。华严大疏三十五下明初禅义中云。言身心猗息者。猗者美也。此轻安乐异解脱乐。说微细金刚三摩地者。经第七说速叉摩□曰罗等四真言（广敛等）是也。四静虑法者。同四无量次有四真言。恐当此矣。修四无量者。同说之。三解脱门者。同说三满多跋捺罗尾舍等三种真言。恐是三解脱真言。第四说一切如来广大供养等者。经第八（初纸）金刚事业曼荼罗广大仪轨分是也。经云。尔时具德金刚手菩萨摩诃萨。复入一切如来无上供养广大仪轨舒遍羯磨三昧金刚加持三摩地。说最上心明。又经中从极妙乐至大涂香说十六供养。谓之各持本标帜供养而住。广说入曼拏罗法者。经明之。结护云。是真言门菩萨。以大智心发行大佛事之行相也。
    第五说四印曼荼罗者。经第八现证三昧大仪轨分是也。经初五佛各谓摄一切成就一切如来印大明。谓之四印曼荼。各真言中有母瑟致语。此云拳。即成就义。故三昧耶会拳真言（一切成就也）经云。获得妙悉地。拳即悉地成就三昧也。故此五印皆云摄一切成就等。今云四种速成就法者。即此义也。问经说五印。何云四印。答大日是总四佛为别。今但取别故云四印。结护云。次四印会。此会印相有二传。一云通用外缚安心额喉顶。一云用三昧耶四佛印。此显四种曼荼罗义也。现图中央大日。四方金手空藏观音金刚业四菩萨。心要所出四大印者。即此四菩萨也。曼荼妙云。此会意大日如来。为四佛说四印会。说四印曼荼罗。四佛即蒙本地觉王加持教敕。现四菩萨形像。为自眷属说四种悉地法。其四菩萨者。东金南虚西观北拳也。是则中央大日应用身四印加持相为名。而号四印会也。又云。或说曰。东寺小野方意。普通五佛相传。当流不用之。金虚观业四菩萨习也。今按所云小野说与三十卷经及结护说同。次说即与现图及心要同也。又按三十卷意。金刚界曼荼罗是佛部故。阿□等四佛为四印。降三遍调羯磨三品皆金虚眼业四菩萨为四印。恐简佛部故以四菩萨为四印。与现图其义不同耳。为弟子受四种速成就法者。经（十三纸已下）广明往阅。又指归次文云。以此曼荼罗求悉地成就。如上四曼荼罗中所求悉地于此像前求成就解云。求悉地成就者。明一切悉地依此四印而成就也。如上四曼等者。指所成就体。谓如上所说金刚界等四曼荼中所求悉地皆由此得成就也。
    第六说一印曼荼罗者。三十卷经不说此曼荼罗也。结护云。如是无量色相威仪。唯是不过一法性内。是故有一印会。虽是独一法身。而尘沙万德法门眷属来无不围绕。为表最上无比之法。示现独一会也。仪轨云。众会眷属自围绕者也。谓五部众住于圆寂大圆镜智者。一印会。如是无量一一身无不具四种曼荼罗。多必不多。一必不一。故此一印会可有四波罗蜜八供养四摄四忿怒八天及后等位也。四忿怒者。东北不动。东南降三世。西南军荼利。西北六足。八天如常自身观坛场时。顶以为内院。自胸肩下为中院。脐上自胸下为外院。或说。坛有四重。顶为内院。眉间为中院。胸间为第三院。腹脐间为外院。即忿怒尊天等位。脐下不入坛例耳解云。上广明四印表四种曼荼毕。次明一印故。如是无量色相威仪等者。即指上四种曼荼中诸尊一一色相。意明一一色相威仪皆摄入一印也。次云此一印会可有四波罗蜜等者。即述明此义也。自身观坛等者。谓行者自身为坛观布诸尊位。即自身为一印曼荼罗也。九会密记云。次至五相成身观自身净月轮上一大莲花中诸尊皆悉摄入如镜与影自身本尊也。然则一切诸尊皆入本尊身。本尊外更无余尊唯一尊住智拳印。是一印会也。园城寺次第云。结大日智拳印印四处。是一印会也。凡无量色相威仪是不过一法性中。所以有一印会。为表最上无上之法体示现独一法身会。虽独一法身尘沙眷属本自摄入今云。如上所明四曼荼表四种曼荼。故以四智印摄一切法要尽。其四曼中一一诸尊无量色相。皆从大日自体而出各表内证法。今此一印即明其一一诸尊还摄入于大日法身都为一体。谓之一印。独一法身住智拳印者。即表此义也。若持大日真言等者。已无经文故不可知是何义。若强解者则为臆说故今不须解也。

第0段 金刚顶大教王经私记卷第三
金刚顶大教王经私记第四

　　        沙门昙寂撰
    　　

    第二品降三世会说十种曼荼罗。此中说大佛顶光聚佛顶及一字顶轮法等。
第0段     解云。此略举文。此品指归甚广往阅。第二降三世者。三十卷经从第九至第十六说之。略指文处。第一大曼荼罗（第十一十九纸）第二秘密曼荼罗（第十二四纸）第三法曼荼罗（第十三十五纸）第四羯磨曼荼罗（第十三二十三纸）第五四印曼荼罗（第十四十五纸）第六一印曼荼罗（此经不说之）第七教敕大曼荼罗（第十五十二纸）第八教敕三昧耶曼荼罗（第十六五纸）第九教敕法曼荼罗（第十七十一纸）第十教敕羯磨曼荼罗（第十七十五纸）然此品说十曼荼罗者。初六曼荼与前前同。后四曼荼是金刚部降伏三昧故。受佛教敕降四种魔。故别说教敕四种曼荼罗。是与余不同也。现图举三昧耶及羯磨二种教敕故。具二种降三世会也。此中说大佛顶等者。指归明教敕大曼荼中云。此中说大佛顶及光聚佛顶真言及契。亦通一字顶轮法意明。光聚顶真言亦通一字顶也。三十卷第十五云。一切如来大士顶轮大明曰（真言略不出之）说此大明时。说一切如来顶中出现具德金刚手大菩萨像。中复现无数色光普照世间。照已旋还合于金刚手大菩萨上。然后乃成一切如来顶轮光聚。于是光聚中出此一切如来顶轮大明曰。真言中有帝儒啰尸（引光聚）句。此真言亦通一字顶故。名一切如来顶轮大明也。又第十六说大士顶印及光聚顶印。往阅。
    第三遍调伏大品说六曼荼罗。此中说莲花部观自在法。
    解云。经第十八（初纸）所说调伏一切世间大曼拏罗广大仪轨分是也。经云。尔时一切如来复云集。为劝请具德执金刚一切法主观自在菩萨摩诃萨故。从是一百八名颂曰。
    遍调伏者。谓观世音大悲敬爱三昧也。具遍调伏义。何者具遍义。诸梵文中有伊点加上字略去本体字例。如作是也。此中亦尔。伊加字而作形。略去字。则是遍义广义种种义也。即大悲摄伏义。不空罥索第二十三云。迦字门因业性离为法教身。日初色光遍一切害（即遍调伏也）治诸垢超度生死应知。即遍调伏也。宋译第十八云。尔时观自在菩萨。即入现一切色三摩地。说此调伏一切世间自心大明曰。唵吽纥哩呼说是心明时。从圣观自在菩萨心出现具德执金刚尊。如圣观自在菩萨相安处莲花。结莲花印。众妙色相庄严具足。融现如来等一切大士体相。大菩萨像出现已。于一切世界现自色相。普尽无余诸有情广为一切有情如应调伏作众事业已解云。现一切色三摩地者。与理趣经观欲不染说一切群生种种色心同。其种子。字一切众生心莲花藏自性清净故。云观欲不染。称观世自在者即以此义也。说此调伏一切世间者。即是遍调伏义也。一切世间者。谓三毒故。理趣经云。所谓世间欲清净故则一切嗔清净。又世间者。谓五蕴。五蕴即众生。一切众生五蕴从三毒生故。了义灯第一云。疏依大般若八转声中释世间云。是世间出故名世间者。以五蕴体即是世间。非是五蕴别从世间而出。以五蕴体世间故五蕴自现之时名世间出。乃至因世间故者。过去惑业体是世间。从彼招感。因彼故名因世间即从声也。又俱舍第一云。烦恼名取。从取生故名取蕴。如草糠火。意言烦恼名世间。五蕴从烦恼生故亦名世间。今是亦尔。三毒名世间。五蕴从三毒生故。五蕴亦名世间。应知调伏一切世间者。是调伏三毒及五蕴也。又五蕴即众生故。云广为一切有情如应调伏。以要言之。调伏世间一切有情三毒烦恼。得涅槃大安乐。是云遍调伏。即是大悲三昧也。理趣经观自在章。以三毒涅槃为四理趣。即斯义也。又心经云。观自在菩萨。行深般若波罗蜜多时。照见五蕴皆空。亦当并思矣。六种曼荼罗者一大曼荼罗（第十八四纸）二三昧耶曼荼罗（第十九二十纸）三法曼荼罗（第二十一十五纸）四羯磨曼荼罗（第二十一十二纸）第五四印曼荼罗（第二十一二十三纸）第六一印曼荼罗（亦经不说之）此中说莲花部等者。是莲花部故皆观自在菩萨三昧。故指归明六曼荼罗中各皆云具三十七尊皆观自在菩萨变现。
    第四一切义成就大品中说六曼荼罗。此中说宝部虚空藏法。
    解云。经第二十一（二十六纸）所说一切义成就大曼荼罗广大仪轨分是也。经云。尔时一切如来又复云集咸共称赞已。得一切如来灌顶宝者。执金刚尊圣虚空藏菩萨摩诃萨一百八名而伸劝请颂曰。说六种曼荼罗者。一大曼荼罗（第二十二初纸）二秘密曼荼罗（第二十三十五纸）三法曼荼罗（第二十三二十五纸）四羯磨曼荼罗（第二十四初纸）五四印曼荼罗（第二十四六纸）六一印曼荼罗（亦不说之）此中说宝部虚空藏法者。指归明六曼荼罗毕云。皆是则彼薄伽梵执金刚虚空藏变化。又经第二十二明第一大曼荼罗初云。尔时圣虚空藏菩萨摩诃萨从自部出生已。所有一切如来等一切胜愿皆悉圆满。说此一切义成就大曼荼罗（云云）意明。虚空藏尊已于南方一切胜愿悉皆圆满故。即入北方羯磨三昧一切众生随应为利。故云此中说宝部虚空藏法。故经一一诸尊真言中皆有啰怛那句。正是宝部三昧也。又一切义成就即羯磨部。具福德及事业两义。事业也。其义可知。又福德义（见帝释真言释）福德即空藏三昧。应思之。今按此四大品如次佛金莲宝四部。息灾降伏敬爱增益四法也。第一佛自证息灾三昧。（息灾亦寂静法。指归云。摩醯首罗等刚强难化不可以寂静法。而受化）自证已满住大悲愿。入降三世三昧伏难降者。是名降三世品。金刚部阿毗卢遮噜迦三昧也。既降伏即入观自在在敬爱三昧。调伏一切。是名遍调伏。故经云调伏一切世间大曼荼罗即大悲摄伏三昧。（具如上辨之）既以摄伏三昧摄取众生令入法故。次入宝部三昧施无量珍财而为义利。是云一切义成就。义谓义利。理趣经空藏章明南方理趣云。义利施故得一切意愿满足。是也。应知初一自证。次三化他。是此三尊。理趣经所说三兄弟。以此摄取一切众生也。
第0段     已上遂文解毕。今具辨其余意。指归云。有四大品乃至表四智印。要目云。表毗卢遮那佛内四智菩萨。四智印者。谓大三法羯。四菩萨者。为何菩萨乎。三十卷第十四明降三世品四印曼荼。同二十一。明遍调伏品四智印曼荼中。金宝法业四菩萨为四智印。为指此四菩萨乎。答应非是四印曼荼四菩萨也。何者彼南方为宝菩萨。北方为业菩萨。是常途四方上首菩萨已。今此南方为三世尊。北方即虚空藏故。故知此四智菩萨如次金手三世观音空藏。故经二十五明四种成就教理中云。如来部三昧真实成就教理。诵苏啰多萨怛鍐。一切印契皆成就。由自所结成就故。是即大士真实语。此佛所说大三昧真实法门。金刚部三昧真实成就教理。依法一称吽字时。一切印契如次第。是中自他印契门。自结亦复令他结（金部）莲华部三昧真实成就教理。萨哩□秫驮称时。是中若自若他人。出生门等合相应。于一切处不舍离（莲部）宝部三昧真实成就教理。唵字如是作成就。一切印契如次第。一切世间胜亦然。自然成此胜供养（宝部）此文甚明。苏啰多者。是金刚手（佛部息灾）称吽字者。与理趣经降三世品种子吽字同（金部降伏）莲部可知。宝部者。是虚空藏。唵字者。是虚空库也。空藏尊入北方事业三昧故。羯磨即空藏三昧。虚空藏即虚空库故。大日经所说虚空藏转明妃者。即虚空库供养三昧。然名虚空藏。依此思之。虚空藏转明妃者。转即虚空库供养事业。应知此真言名亦具二尊。故知要目四智菩萨者。此四菩萨也。问何处三世尊云菩萨乎。答理趣经转轮章明四轮中。东云一切如来法轮（佛部）南菩萨轮（金部）西妙法轮（莲部）北一切事业轮（宝部）释经释南方云。入义平等则入大菩萨轮者。由称此般若理趣忿怒轮则成入降三世轮。属降三世十种曼荼罗三世忿怒轮称菩萨轮。应知今四菩萨即是北也。此四菩萨主毗卢遮那佛金莲宝四智德。故云内四菩萨智也。四大品者。如大（佛部）三（金部）法（莲部）羯（宝部）即表内四智印也。问三昧耶曼荼罗何故表降三世金部乎。答结护云。三者佛常安住法性平等三昧耶定。常恒不变犹如金刚。是故示以金刚杵形也又此义。具如上辨。
    复次据梵名释者。初字门具二义。一字相二字义。字相者。字门一切诸法有言有说。又字义者。若入字门一切言说不可得故。亦最上乘声。从此一字生十二声字。从十二声生百八乃至千名。劫初具有千名。今但在十二言。十二声者。此十二字表最初字为因也。次九字行也。第十一字证果。第十二字入涅槃声。又第一字根本字母是为本体名男声。次声女声。男声诠慧。女声表定。譬如男女因缘故生成诸子孙。定惠和合能生成佛果亦复如是。
    解云。此据梵名释。此亦有三。初约悉昙生字法释。初字门者。题初云金刚顶梵云。以字为初。是种子字也。有言有说者。下经云。□字门一切诸法言语道断故言谓语体。说谓以言说令人解也。说文曰。直言曰言。论难曰语。又韵会。语鱼据切。以言告人也。字汇说输爇切。音刷。论说。又解也训也述也。又所论之辞也。亦最上乘声者。总指字相字义二门也。文殊问云。说婆（无可反）字时。是最上乘声。又圣位经称真言教云最上乘。即是等诸字门。一切字门两字为本。字是本不生义。字即不可得义（具如大日经百字位成品）一切字门不出此二字。故称字云最上乘声。即一切真言法教之体。故今此经以初字为体名金刚顶。金刚顶即最上乘也。又毗卢遮那字为种上点入证。证字门最上乘法故。称云毗卢舍那自性法身也。从此一字下。明生字相。从十二字生百八字者。三重十二成三十六。三重三十六成百八。百八之数从十二起也。劫初有千名者。唯识枢要上云。瑜伽第十五云。处所根栽施。设建立者。如树根栽树之根本故名曰根栽。即是字也。辨出声处所名为处所。本声明也。谓劫初起梵王创造一百万颂声明。复命惠减帝释复略为十万颂。次有迦多没罗仙。略为一万二千颂。次有波腻尼仙。略为八千颂。此上四论总名处所。今现行者唯有后二。前之二论并已灭没。字体根栽声明论有三百颂。波腻尼仙所成略成声明颂有一千颂。名为声明略本颂。复有八界论。有八百颂名为因缘。又有闵释迦论。一千五百颂。又有温那地论二千五百颂。此五声明并名根栽。能与根本处所声明为生智解处所依本故。然护法菩萨造二万五千颂。名杂宝声明论。西方以为声明究竟之极论盛行于世。然声明论有五品。瑜伽云。相续名号总略彼益宣说。一相续。是合声合字法。为一品。是第一分。二名号。明劫初梵王于一一法皆立千名。帝释复减为百名。后又减为十名。后又减为三名。总为一品。是第二名号品名号分。三总略。是声明中根本略要。四彼益。次中略之。令物生解名为彼益。五宣说。是广宣说。谓略中广。是后三品即后分。十二声者下。依字记明。字记举等十二字毕云。右悉昙十二字为后章之韵。如用迦字之声对阿伊瓯等十二韵呼之。则生得下迦机钩（矩候反）等十二字。乃至且先书短迦字一十二文。从第二字已下加其^8□多即字形别也。用悉昙韵呼之则识其字名也。佉伽已下至叉字例然。此十二字表等者明摄十二字为因行证入四义。又第一字等下。约定惠二声明义可知。
    又此字于五大中水轮种子。一切色法水能生能持。一切天人及傍生大身小身有情。皆是水大所生水轮所持。若使须弥山王高十六万由旬非水大能摄随风飞散。何况自余小山乎。大身有情亦复如是。
    解云。此约水大种子释。水大种子即毗卢遮那种子。意明毗卢遮那诸法根源也。一切色法等者。初总约情非情故云一切色法。
    一切天人下。分情非情释。初约有情。一切有情男女交会二谛合时。识始诧故云水大所生。水大印一切有情种子也。既生已后肾能持寿。肾为寿源。故云水轮所持。于人一身脐轮为水。如来脐真言。阿没□睹（甘露也）嗢婆□（生也）甘露者。智智之别名。能除身心热恼。得而服之不老不死。以喻于如来之智也。今以此智除一切众生热恼。令得常寿之身。此甘露味亦佛心生也。脐轮为水即是肾水。一切众生之寿根也。名之为一切智者。即是法身常寿字为毗卢遮那种子意在于此。甘露即肾水也。天台次第禅门第八。五藏配五大中云。火对心水对肾。又五字配五轮。字布脐轮。字水轮即肾水也。肾梵云没力迦。即甘露水也。又脐轮为寿根。花严大疏第一释大精进金刚脐菩萨名云。坚利智惠精进俱故得称大智。为行本。若脐为寿根。夫世间脐为寿根以喻内智为行本。竖智即一切智智。今依此真言脐轮即甘露。甘露即一切智智。金刚脐寿即坚智行本当体即是。故知一切众生脐轮肾水即是毗卢遮那一切智智。以毗卢遮那种子字布脐轮者。即示此义也。若使须弥下。约非情释可知。
    又此字金刚萨埵菩萨种子法身。一切众生最初发心悉由金刚萨埵加持故。金刚萨埵名一切如来菩提心。此菩萨为本出生三十七尊四种法身等。其上首尊名毗卢遮那佛。故此会尊种子及心真言用字。此则此经之体宗也。上来题额略释了。
    解云。此约法门种子释。字金刚萨埵种子者。初字为种子。又疏第四云。当转阿为□。以金刚萨埵加持自身又者。字为体。字即菩提心为因也。名一切如来菩提心者。金刚萨埵是毗卢舍那之圆因。毗卢遮那是圆因之果。故云一切如来菩提心。理趣释云。金刚手菩萨者。表一切如来菩提心。初发菩提心由金刚萨埵加持。修证普贤行愿证如来地。此菩萨为本者。从因生果故因为根本。一一诸尊皆从此而生起。又十六生配十地故。即是十地次第此生满足义也。其上首尊等者。毗卢遮那种子字本体字。菩提心为因义。上点入证。证此因者称为毗卢遮那自受用身。故毗卢遮那字为种子也。此会种子者。指羯磨会。其字义。诀云。鍐字法界塔相形如圆塔及心真言用字者。恐字写误。此经之体宗者。体谓本体。宗谓宗旨。一部始终从字出而归字。故字为体宗。题是一部之总称故。初有字以为种子。故此题摄一经尽也。
    次正经文。品名者。金刚界大曼荼罗广大仪轨品之一者。金刚界者总名。已下别名。金刚界者。梵云翻云金刚。界义身义体义差别义。金刚身者法佛身密是。金刚不坏得名。身由积聚立义。如来具戒定慧等五分法身及常乐我净等四种法身般若解脱等三点及三十七菩提分法十八佛不共法。如是无量法以为佛体。故以身名之。
    解云。已下释品题。金刚界者是总者。大曼荼罗对陀罗尼曼荼罗等名故是别名也。对此别名云总。金刚界三字总通已下五曼荼罗故。金刚身等者。初释身义。即身义。礼忏清净法身梵云（出石山次第）法佛身密者。谓秘密不共法身也。金刚不坏得名者。金刚字为体。第十七释第二字印云。皆□字形。此是金刚不坏印。金刚者如来智。非从缘生不可破坏故。名金刚不坏也。其曼荼罗形圆如字之形。涅槃第三（金刚身品）云。尔时世尊复告迦叶。善男子如来身者是常住身不可坏身。非杂食故即是法身。身由积聚立义者。淄州最胜疏二释三身中云。身谓依义。体及积聚。如成唯识论第十解。又真实义。梁摄论云。身者名实。不可坏名实。或相续名身。梁论云。三世诸佛相续不异。随其所应。自性法身通体依实三义名身。应化通五。异遍计故亦得名实。又非肉身之所成故亦名为实。若望自性法身而说不得名实若依此释。法身无积聚义。今还用此义彼解法为真如。彼云。自性法身体即真如。在缠名藏未名法身。恒沙万德相未现故。非功德法之依。出缠之位即名法身。恒沙万德相已现显。说功德法名为法身。胜鬘经云。在缠名如来藏。出缠名法身。成唯识论云。在大牟尼名法身故。既云在大牟尼名为法身。明非本称故是新得。今此中以五分法身等无量功德法为法。此等法积聚称为法身。故以积聚为身。与彼唯真如为法义大不同。此等诸法差别无量皆悉法性自尔。与本法身无二无别更无异体。何为能依何为所依。故直以功德法为身故云积聚立义。第二十卷疏云。又云法身而有自在神变加持此不足疑也。乃至然常途说法或云法性或云法身。寂静如空无所动作。都不说具足如是力用。以为凡起神变皆是有为之心。三昧之力而不言法体如是。此其未了也。第十一（十纸左）云。善男子。真言加持力故法尔而生无所过越以三昧不越故者。所谓真言悉地本来成就。何以故。如来现证如是不思议法。所谓阿字自体从本以来具足无量自在力不思议力。此悉地体常住不变也。但由行人不自了知故不得如是之果。今以此行净其身口意业。若能与法相应即自成就。诸法自尔终不虚也。具戒定惠者。华严第二十一（十无尽藏品）何等为世间法。所谓色受想行识。何等为出世间法。所谓戒定惠解脱解脱知见。大疏释云。智论八十八云。戒众者摄一切戒。和合成众。众即蕴也余皆准之。然即转前五蕴成此五分。谓转色蕴成于戒身。表无表戒皆色蕴故。转受蕴而成定名。定名正受。入四静虑出四受故。转想成慧。凡所有想皆是虚妄。见相非了法身故。转行为解脱。无贪等行名心解脱。永断无智惠解脱故。转识成解脱智见。若与邪受妄想相应。谓识依根了别诸境。若与正受智惠相应。即是现量。如实知故。秘藏记云。凡佛者舍有漏五蕴身有无漏五蕴微细身。今秘说者。五分法身者。即五字。一切字门五字为体。声字实相即是法佛身密无漏微细身也。声字义云。声字实相者。即是法佛三密众生本有之曼荼也。常乐我净等者。所谓四德波罗蜜。自性身常恒不变金刚不坏体故云常。受用身与自眷属各说三密自受法乐故云乐。变化身者于阎浮提现大我身降伏难调故云我。等流身者一切鬼畜等从毗卢遮那净法界出与清净法身无二无别故云净。所谓乃至世天等悉是毗卢遮那是也。亦即四字。大日经悉地出现品。名正等觉心。第十一释云。从法佛性心四德开敷。此中以事表内证之理四德即常乐我净。即是四种法身其实四阿。正等觉心表内证理。云常乐我净等也。法身般若等者。三点秘藏。即疏释三部诸尊云字三点眷属是也第五疏云。大凡此第一重上方是佛身众德庄严。下方是佛持明使者。皆名如来部门。右方是如来大悲三昧。能滋荣万善故名莲花部。左方是如来大惠力。能摧破三障故名金刚部也。是故入阿字门一切诸法不生是法身义。入娑字门一切诸法无染着是莲花义（解脱）。入□字门一切诸法离言说是金刚义（般若）如下字轮品中以此三字统摄百明意在此也。三十七菩提分法者。即三十七尊也。圣位经云。若依二乘次第而说。若不具修三十七菩提分法证得道果无有是处。若证自受用身佛必须三十七三摩地智以成佛果十八不共法者。即佛顶法门。第十疏云。一切佛顶者即是十八佛不共法之别名。真言中三为体。凡此等功德法门。克其实体皆是字门。此等字门积聚为体称为法身。谓之金刚界。应知金刚界者。即毗卢遮那法身也。
    因辨。今此宗所谓法身者。即字轮也。具引文明之。第七（八纸）。释此真言相非一切诸佛所作等文云。此意言。如来自证法体。非佛自作。非余天人所作。法尔常住。而以加持神力出兴于世。利益众生。今真言门秘密身口意即是法佛平等身口意。然以加持力故出现于世利益众生也（声字义云声字实相者是法佛平等之三密）义释第八云。次从诸字发声。今又总此声字转成本尊三昧耶身。在圆明中深邃而住。当知此尊即具三密。以众字形色故具足身密。以众字音声故具足语密。以众字义趣故具足意密。以三事等故当知行者一缘不乱善住三密观中解云。具形音义三密在圆明中即是法身。是云法佛平等身口意。即是声字实相。第十一云。次第二正觉句者。初观本尊（世间成就）今但观佛（出世间成就即法身也）所以尔者。一切尊形皆是法身门故。于镜漫拏罗大莲花座深邃住三昧者。又此镜中如有窟偈。观此窟甚深中有如来在此窟中深邃而坐之也。总持发髻冠无量光圆绕。离妄执分别本寂如虚空。乃至是名真见佛也。义释云深邃而住者。正指此位。即是法身也。总持髻冠。谓字门。无量光圆绕。即百光遍照。即是字轮也。谓之见法身也。又第七云。复次如来一一三昧门声字实相。有佛无佛法如是故。即是故不流。即是如来本地法身。（此明法尔文字所谓法佛身口意也）为欲以此法身遍施众生故。还以自在神力加持如是法尔声字。故此声字即诸佛加持之身（此明加持文字所谓见法身门也）此加持身即能普作随类之身无所不在。当知加持声字亦复如是。行者但一心谛缘观此声字。自当见佛加持身。若见加持身即见本地身。若见本地身时即是行者自身。故此一一字门即是如来不思议果。不从别处来也解云。声字实相等者。所谓法尔文字。是云法佛平等三密。三密即形音义也。此文字梵云。义释第八（五纸）云。梵音阿乞洒啰此翻为字。以一切法本不生故。即是菩提心义也。乞洒是法尔如是。非一切如来所作。非作故性寂啰字者。言此心本净故无尘故名净菩提心。从此菩提心出如来无边语轮相。故云第二名为声。是深秘之释也。应知具法尔非所作义。即是本地法身。亦具无尽无坏不动等义。涅槃经云。所言字者曰涅槃。常故不流。若不流者则为无尽。夫无尽者。即是如来金刚之身金刚名不坏。字轮即金刚不可坏法身也。又六度经第二（九纸）云。此陀罗尼文句是三世诸佛法身肢节法身者。以诸字门为身支分。故云支节。应知法者是诸字门。以此为身故称云法身。应思之。
    界者。法界心界众生界三种差别。法界则先觉者。心界则修行者。众生界者。十方三世六趣有情非情。又界有十种。十种法界是如来金刚曼荼罗。聚十界身相为一个曼荼罗身故名界。
    解云。此约界义释。第三广明三种界义。与此不同。今此中明摄十法界（六凡四圣）为三。法界先觉者。谓诸佛也。第十一云。胜生谓先生也。先生谓先觉此法者。若觉此法者即无尽庄严。无尽庄严。定惠力妙严之藏。谓过去菩萨名为胜生严。此即佛子也。即是先修行者。如言先生也。梵云避部。是不久满足诸财宝。谓法财也。即以此德以严身。此先觉者即曾得如是法。一切诸佛亦皆得此法也。得此法者。即一切诸佛。谓之先觉者。法界是所证。先觉即能证。今举能证以显所证。故释法界云先觉者。心界则修行者。谓二乘菩萨三乘行人。欲证此心发心修行。故释心界云修行者。众生界。如前。又界有十种等者。明开三为十。十种法界谓六凡四圣也。声字义云。十界者。一一切佛界。二一切菩萨界。三一切缘觉界。四一切声闻界。五一切天界。六一切人界。七一切阿修罗界。八一切傍生界。九一切饿鬼界。十一切捺落迦界。自外种种界等摄天鬼及傍生中尽按胎藏因曼荼罗故具列十界。义准金界亦尔。因果体一故。故金刚界者即十法界。十界依正即是法身。毗卢遮那具体。云聚十界身相为一个曼荼罗身。
    又界是差别义。如来身以六大为体故云界。此约差别义释。六大非一故云差别。五大是理。识大为智。理智二法总名法身。故云六大为体。又即身义云六大法界体性。应知金刚界者。法界体性毗卢遮那法身也。
    大曼荼罗者。一切如来具四种身。谓大曼荼罗身。三昧耶曼荼罗身。羯磨曼荼罗身。法曼荼罗身。此会有四品。即表四身。初品说大曼荼罗身具三十七故云尔。
    解云。此释大曼荼罗四字。不空图位云。大曼荼罗者五大也。谓绘像形体等高广义。即身义云。一大曼荼罗。谓一一佛菩萨相好身。又彩画其形像名大曼荼罗。又以五相成本尊瑜伽。谓以五大色彩画故称云大也。
    初品说大等者。初金刚界品说相好身。又说五相成身轨法。由此成本尊瑜伽故云大曼荼罗也。
    解云。此释广大两字。一一诸尊与本法身等。周遍法界。一一诸尊皆同自性身故。如言三十七无尽庄严乃至鬼畜等身与本法身不异。故疏第七云。随入一门皆具一切法界门。乃至世天等悉是毗卢遮那。何有浅深之别。
    仪轨者。仪仪形。轨轨则。是法身能一切菩萨二乘天人等所仰则。又此品说一切如来法则引入弟子仪法故云尔。
第0段     解云。此释仪轨两字。总有三释。初相承上法身义而释。法名轨持。所仰则者。仰谓仰望。则即轨则也。谓法身佛为一切菩萨等轨。一切菩萨等所仰望为则。故云仪轨。一切如来法则者。二明此品所说法身如来秘密法则。总指一品所说也。慈觉疏云。仪谓仪式。轨谓轨范即是一切如来秘密顿证之仪式。普度群生之轨范。故云仪轨。引入弟子等者。约灌顶法释。今经中卷及三十卷第五所明是也。
    四种智印各别分区。以类相聚故云品。诸品之中此最初故云一。
第0段     解云。此释品第一三字。慈觉疏云。品者类也。品类区别故。一冠首章。数之极者。于此仪轨品总有三品。此品居初故云一也。今云。不可云三品。但是于一金刚界品分为三卷。三十卷经分为六卷也。
    次释译号者。（当在品号前释之。然开题无此释故。今于是释之）
    特进试鸿胪卿大兴善寺三藏沙门大广智不空奉诏译。
    解云。特进试鸿胪卿及大广智者。是代宗所赐。付法传举代宗敕书云。虽出尘之心齐谢于名位。而褒崇之典式旌于贤哲。俾应嘉命用叶朝章可特进鸿胪卿。仍赐号大广智不空三藏。特进。唐职官志曰。特进正等第二品文散官。不带职事官者朝参禄奉并同职事。鸿胪卿。又职官志云。鸿胪寺卿一员从三品。小卿二员从四品。上卿之职掌宾客及凶仪之事。率其官其属供其职务。小卿为之贰。凡四方夷狄君长朝见者。辨其等位以宾待之。凡天下寺观三纲及京都大德皆取其道德高妙为众所推者补充。试者。杜氏通传曰。试官自则天天授二年始。试者未为正命。凡正官皆称行守。其阶高而官卑者称行。阶卑而官高者称守。官阶同者并无行守字。若员外检挍试摄判知之官皆是甄才录效制敕时拜。非吏部州府之正命。肃宗至德已后多于正员。至代宗广德已来乃立制限。大兴善寺。在西京。隋文帝开皇二年诏以长安龙首山宜建都邑。城曰大兴城。殿曰大兴殿。寺曰大兴寺。开元录云。天宝（玄宗）十五载奉敕还京住大兴善寺令开灌顶。智通经律论称为三藏。沙门者。释氏通称也。经音（玄应）云沙门旧云桑门。或云丧门。皆讹略也。正言室摩那拏。或言舍罗摩拏。此言功劳。言修道有多劳也。又云勤息。言至诚也。义言息以得法故暂宁（息也）。旧译云息心。或云静志是也。奉承也。补注云。奉诏者。诏上命也。释名云。诏照也。照人闇使照然也。亦告也教也。译者传言也。变易西音使同秦语也。
    第三解经文者。先总科文。后随文解。凡显密诸师释诸教论皆以三分。谓序正流通。亲光菩萨佛地论。释经云。总有三分。一教起因缘分。二圣教所说分。三依教奉行分。总显已闻及教起时。别显教主及教起处教所被机。即是教起所因所缘故名教起因缘分。正显正教所说法门品类义差别故名圣教所说分。显彼时众闻佛圣教欢喜奉行故名依教奉行分。然则可谓先圣妙解远契西天也。今释此经亦分为三。从初如是至诸胜宫自在为第一序说分。示现智用惊发会众。此亦有二。从初至而为上首以为通序。与恒河沙至胜宫自在即为别序。次薄伽梵乃至经末为正宗分。正宣秘旨。开悟物仪。自受法乐。其第三分即阙而无。何者此经于十八会十万颂中略出初会少分故。疏云（已下云疏者皆慈觉疏也）序有三义。一次绪。二述叙。三发起序。次绪者。居一部之初冠众说之首。故云次绪。述叙者。于叙方将述于当益。故云叙述。发起者。发其信起于教。然次绪是通述叙发起二序。是别而今此经无述叙文。于义无失。发起之中有表当益义等故也。通序亦名印定序。三世诸佛经初皆安如是故。智论云。过去诸佛经法初首皆称是语。未来诸佛亦称是语。现在诸佛末后般涅槃时亦教称是语。我今般涅槃后经初亦应称如是我闻一时也。亦名通序。与诸经同故。亦名经后序。结集者所置故。亦名经前序。遗属令安故。亦名破邪序。对破外道阿沤故。亦名证信序。令闻者不疑故。又云。通于诸经故为诵序。别于一经故为别序也。通序文通意别。诸佛经初安如是我闻等故。故为文通。如是诠异。我闻人异。感应时异。佛住处异。听说人异。故为意别也。别序或文别兼通。如别序中通序。诸经或文别义别不同他部故。今此经序不叙显教。但在秘密故文义别也。今云明二序亦有多义。一人时有异。传说不同故立二序。人异者所谓大日金手。时异者谓当时后代。大日自说益于当时。金手结集在于后代。宗归虽一须立二序。但二序名不同。凡有四对。一从义以立名。谓通序别序。众经大同故名通序。发起事别称为别序。二从时作名。谓经前序经后序。别序谓经前序。通序谓经后序。三从人作名。即大日序金手序。大日说经金手传经。四从义意作名。谓证信序发起序。（依嘉祥胜鬘疏出之）。
    如是我闻至而为上首。
    释曰。此初明通序。总名六种成就。今依智论总有六义。一者信成就（如是）二闻成就（我闻）三时成就（一时）四主成就（佛）五处成就（住王舍等）六众成就（与大比丘众等）世亲般若灯论亦有六处。如彼颂云。前三明弟子。后三证师说。一切修多罗。其事皆如是（文）如是我闻者。初明信成就。智度第一云。问曰。诸佛经何以故初称如是语。答曰。佛法大海信为能入。智为能度。如是者即是信也。若人心中有信清净。是人能入佛法。若无信是人不能入佛法。不信者言是事不如是。信者是事如是（云云）释经云。如是者所谓结集之时所指此经也（文）。如是梵云。是指物之辞（见疏地天真言释）故云尔。今此经金刚手所结集。金手自指云结集时也。问。结集时指何法云如是。答。是指初会一经。凡十八会会处各别。所说法亦别故。今明其义。如是者明所闻法无非法失。仁王疏（青龙）云。法智解云。如是者阿难自明之词。金口所说旨深意远。非所仰测。章句始末正自如是（文）今此亦尔。即是金刚手自明之词也。又仁王疏云。带我闻解。佛地论云。如是总言依四义转。一依譬喻。如有说言如是富贵如毗沙门。二依教诲。如有说言汝当如是读诵经论。三依问答。如有说言汝当所说昔定闻耶。故此答云如是我闻。四依许可。唯依此也。谓结集时诸菩萨众。咸共请言如汝所闻当如是说。传法菩萨便许彼言。如是当说如我所闻。又如是言信可审定。谓如是法我昔曾闻。此事如是齐此当说定无有异（文）更深释者。华严大疏一（上七纸）云。真谛三藏云。真不异俗名之为如。俗顺于真称之为是。真俗无二故称如是。此约所诠理事。又云。若依生物之信应如智论及佛地论合释。若取敌对阿优应如真谛所释。今当广之。外谓阿之言无优之言有。万法虽众不出有无。此即断常之计。今云。如即真空。是即妙有。既无有外之真故空而非断。无真外之俗故有而非常。即对破邪宗以彰中道。一代时教不出于斯。故云如是。钞言敌对外道阿优者。百论云。外道立阿优为吉。智论云。梵音昔有七十二字。以训于世教化众生。后时众生福德转薄。梵王因兹吞啖却七十字在口两角各留一字。是其阿优。亦云阿呕。梵语轻重耳余可知（文）真谛分字释。如也。是也。即二谛也。对破外道者。谓对破断常显不思议二谛。所谓诸佛说法常依二谛之意也。以余观之。今还以外表内对彼阿。即对优。阿优即。一经虽广不出。如言此经一切众经亦尔。故云三世诸佛经初皆安如是。大日经百字位成品。字门初置阿□二字即是也。第十九释云。上来所说阿字门即是显示自身我。即我自身本不生亦无灭。不生不灭者。即是如来之身。当如是观察也。故云阿字以自形显示其德也。次或无所得义也。从□字形显示不可得义。此缚以证本不生也（云云）解云。字理也所证也。故云显示自身我。字智也能证也。故云以证本不生。又字胎藏莲花也。谓之如。字金界月轮也。谓之是。莲月不二故合云如是。不二即秘经之大宗也。又指物之辞。所指法体。所谓率都婆明。义诀云。鍐字法界种子相形如圆塔名法身塔。法身塔者。即是众生本具自性清净心。称之云金刚界。证此心者名为毗卢遮那。故毗卢遮那字为种。一经始终不出此一字。如言此经一切众经亦不出此字。故诸佛境界经云。一切佛法摄入此经。一切佛法从此经出。应知一切诸经初有此字者意在兹也。我闻者。谓闻成就也。意明能闻人无非根失也。梵云。理趣释云。我闻者表亲从佛闻也。一本开题云。我金刚萨埵亲从大日尊闻也。我者佛地论云。我者诸蕴世俗假者也。智度第一云。我者今当说。问曰若佛法中言一切法空一切法无有吾我。云何佛经初言如是我闻。答曰佛弟子辈等。虽知无我随俗法说我。非实我也譬如以金钱买铜钱人无笑者。何以故。卖买法应尔故。言我者亦如是。于无我法中而说我。随世俗故不应难（文）闻者。智论。问云。闻者云何闻。用耳根耶。用耳识闻。用意识闻耶。若耳根闻。耳根无觉知故不应闻。若耳识闻。耳识一念故不能分别不应闻。若意识闻。意识亦不能闻。何以故。先五识识五尘。然后意识识意识。不能识现在五尘唯识过去未来五尘。若意识能识现在五尘者。盲聋人亦应识声色。何以故。意识不破故。答曰。非耳根前闻声。非耳识。非意识。是闻声事从多因缘和合故得闻声。不得言一法能闻声。何以故。耳根无觉故不应闻声。识亦无色无对无处故。亦不应闻声。声无觉亦无根故不能知声。尔时耳根不破声在可闻处。意欲闻情尘意和合故耳识生。随耳识即生意识能分别种种因缘得闻声。以是故不应作是难。虽闻声佛法中亦无有一法能作能见能知。华严大疏云。若依大小乘法相各有三说。一耳闻非识（法救论师）二识闻非耳（妙音论师）三缘合方闻（成宝论）又云。言大乘三者。一耳闻非识。如杂集第三云。耳界有何相谓能闻声。瑜伽三十五云。数数于声作意至能闻故。二识闻非耳。梁摄论云。闻有三义。一闻体谓耳识。二闻资粮谓音声。三闻果即闻惠。唯此耳识以为正闻。三和合能闻。佛地论云。闻谓耳根发识领受声尘。瑜伽论云。闻谓听闻即是耳根发生耳识闻受教故（文）问。既三合成闻何云我闻。答。大疏明此义云。虽因耳处废别从总故称我闻。法虽无我言语便故随顺世间故称我闻（文）从总者。谓指五蕴假我。根识皆依五蕴故。又云幻。幻者谓诸法无自性。今随俗云我意明此义。本无自性而异外道实我也。又于无我中假说为我。即是世界悉檀。如来金刚幻也。又富贵如毗沙门者。如意珠种子。乘也。即宝乘也。乘此宝乘者称为大长者。即富贵义也。又亦云富贵义（亦幻义也）观自在尊住如幻三昧以诸资财给与众生。故云富贵（见第六疏）观音真言中有语即如幻三昧富贵义也。毗沙门具云即中所含义也。又深解者二教论云。自性受用佛自受法乐故与自眷属各说三密门谓之密教。已云各说何云我闻。故一本开题云。复次广眼尊指自证境表如实知说言如是我闻（文）又一一尊皆同自性身各说三密门。谁为说者。谁听者。但是如自说如。如自闻如是云我闻。释论第二（十六）云。如宜维摩诘为我等大众离言说言说说非不二不二。除遣假说之垢。于是维摩诘默然无所说。尔时文殊赞维摩诘言。善哉善哉善哉居士如言说如。如耳听如。善哉善哉善哉斯乃真实不二法门（此中说三善哉者叹非不二不二故也）即斯之谓也。一时者。谓时成就。明无非时失也。阿弥陀经梵本云一（时）大日经开题云。唯云。一也。时也（与时同）又即一义（见第十六疏）智度论云。问曰。佛法中数时等法实无。阴界入所不摄故。何以言一时。答曰。随世俗故有一时无有咎。如画泥木作天像念天故礼拜无咎。说一时亦如是。虽实无一时随俗说一时无咎。佛地论云。一时者说听时。此就刹那相续无断说听究竟总名一时（相续无断是三昧耶义见第九卷疏）夫时有二种。说法即三昧耶时也。智度论云。问曰。天竺说时名有二种。一名迦罗。二名三昧耶。佛何以不言迦罗而言三摩耶。答曰。若言迦罗俱亦有疑。问曰。轻易说故应言迦罗。迦罗二字三昧耶三字重语难故。答曰。除邪见故说三摩耶不言迦罗（文）疏第九（十三右）云。尔时一切大众自知心器纯净又蒙如来不思议加持故堪受大法。即时以无量门名共同声请佛言。世尊今正是时。善逝今正是时。据梵本前时名迦罗是长时之时。如一岁有三分等。后时名三昧耶。是时中小时。如昼夜六时之中复更有小分等。如有人言今正是东作之时遇获膏雨宜趣时下种勿使失其机会。故重言之也。又第十三（十纸）云。世尊今正是时。佛今正是时者。此两语有意也。初说迦罗之时。意言今此四众无有支业纯是贞实堪受大法。如来应机而说正是其时也。次三摩耶之时。即时分之时。今正是时说法时也（文）解云。根熟是迦罗时。说法即三昧耶时也。又理趣释云。一时者。当说经之时。其地六种震动。或天雨众华。余时则无此相。又三乘种性皆获圣果乃称一时也（文）解云。此释即明二种时。意明机熟说法即一时而不相离也。初六种震动者。惊觉义。雨华亦具义。花云。依花开闭知其时。故花亦具时义。故以雨华地动释义。其实梵语相同故也。又雨花地动具三昧耶四义。雨花是平等本誓义。夫华者众生所具心莲花藏。一切众生皆有此花故云平等。佛见此理故住大悲愿而为说法。令心华开敷是本誓义也。六种震动即表六根烦恼震动除灭佛种萌生（见第九卷疏）是除障义也。一切众生皆在无明睡。以诚言感动令得醒悟。是惊觉义也。故举此二种以显四义也。余时无此相者。正明一时义。唯说法时有此等瑞故云一时。意简余时也。又三乘下明迦罗时。前引第十三疏引法花文云今此四众无有支叶纯是贞实等。即与此同。是机熟义也。问。智度论简外道所立迦罗时而取时。今何用之耶。答。有二解。二时梵语其义虽异若约通同各具其义。故以时释。例如理趣释云三世无碍义。是以互相释也。又密教与常途不同。直取外道说而显内义。即事而真之实义也。又深释者云一时。非是算数之一。常恒不变平等不二。所谓法尔常恒时故称云一时。故经云。大悲毗卢遮那常恒住三世一切身口心金刚如来。大日经云。越三时如来之日加持故身语意平等句法门。秘经云。常于三世不坏化身利乐有情无时暂息（文）应知者法尔常恒无时暂息谓之一时。即此经说时也。又者若约众生三世代谢相续不断义。若约如来三世之相本不可得唯一实相圆明常住。即是梵音相反义也。疏第一释越三昧义云。如世间时分则有过去未来现在长短劫量种种不同。且约日行四天下一周昼夜各有初中后分乃至三十时等。刹那不住代谢相推。以净眼观之。三际之相了不可得。无始无终亦无去来。即此实相之日圆明常住湛若虚空无有时分修短之异。然以佛神力故。令瑜伽行者于无量劫谓如食顷。或演须臾为无量劫。延促自在咸适众机无定相可得。故云如来日也。如此时中佛说何法。即是身语意平等句法门（文）。婆伽梵者。谓教主成就也。理趣释云。婆伽梵者。能破义也所破即四魔也。又有六义如声论所释。炽盛自在与端严等也。佛地论云。薄伽梵者。依六义转。一自在义。二炽盛义。三端严义。四名称义。五吉祥义。六尊贵义。颂言。自在炽盛与端严。名称吉祥及尊贵。如是六种义差别。应知总名为薄伽。其义云何。总谓诸如来永不系属诸烦恼故具自在义。炎猛智火所烧练故具炽盛义。妙三十二大士相等所庄严故具端严义。一切殊胜功德圆满无不知故具名称义。一切世间亲近供养咸称赞故具吉祥义。具一切功德常起方便利益安乐一切有情无懈废故具尊贵义。或能破坏四魔怨故名薄伽梵。四魔怨者。谓烦恼魔阴魔死魔自在天魔。佛具十种功德名号。何故如来教传法者一切经首但置如是薄伽梵名。谓此一名世咸尊重故诸外道皆称本师名薄伽梵。又此一名总摄众德。余名不尔。是故经首皆置此名也（文）解云。取能破义即与大日疏同。第一云。薄伽梵者。论师所解具有六义。今此宗中薄伽梵是能破义。如人执持利器多所摧伏。其本未有此名。世议观其事迹故号为能破者。世尊亦尔。以大智明破一切识心无明烦恼。此等本自无生无相貌。慧日出时暗惑自除。是故义名为破。释论亦云。婆伽名破。婆名能。能破淫怒痴故名婆伽婆。二乘虽破三毒亦不了了尽。如盛香器余气故在。又如草木薪火以力薄故灰炭不尽。如如来劫烧火一切都尽无烟无炭故名婆伽婆（文）何故取能破义者。此经自性法身为教主故。为显法身断德义也。圆觉略疏云。婆伽婆者主成就也。涅槃云。能破烦恼名婆伽婆。即当断德以显法身（文）又能破是智德。六义即悲德。自受用智为体。他受用悲为本。今自受用为教主故。正用能破义也。问疏云。复次帝释声论谓女人为薄伽。金刚顶宗即翻此义（文）与取能破义云何会释。答疏为明薄伽梵有众多义且指第十五会说。非指教主释也。成就一切如来等。此有二种。初叹教主德。次指教主体。初中亦二。薄伽梵者是总叹故。诸经首皆云薄伽梵。疏明此义云。经中多译为世尊。是叹德之总称。西方语法言及尊者不敢直斥其名必先叹其德。如云大智舍利弗神通目连等。故此经中例云薄伽梵毗卢遮那也（文）次成就一切等者。谓别叹。是金刚顶宗不共四德故。故理趣经等初亦明此叹德也。别叹中是初叹东方德即阿□尊三昧也。成就。宋译云具足义亦不异。是明三昧耶德故云成就。谓戒体具足成就也。成就言冠通次诸义也。一切如来者。释经云。一切如来准瑜伽中五佛是也。其五佛者即尽虚空遍法界无尽无余佛聚成此五身也（文）解云。已下四德皆有一切如来语。即明各具五智义也。五佛云一切如来者。五数是一切义。故瞿醯经中（十一）云。一切谷者应知五谷。又略出经第四（十六左）萨婆婀具□一切眼即五眼也（文）五梵云。梵天真言一切生也。又皆也。五是一种成就之数故。五佛统海会诸尊。五字摄无尽字门也。第四（三十一左）云。造立名数者。如以阿字五转统如来无边内德。以字轮百明摄如来普眼法门。此则名之略也（文）即尽虚空等者。明五佛摄无尽佛可知。金刚加持者。释经云。金刚加持者。表如来十真如十法界十如来地以成上下十峰金刚大空智处。加持者。表如来于中道十六大菩萨普贤智从此展转流出共成三十七位以成解脱轮大曼荼罗（文）解云。金刚加持等者。是东方德。金刚谓五股杵也。都部要目云。金刚杵者。菩提心义。能坏断二边契中道。中有十六菩萨位亦表十六空为中道。两边各有五股。五佛五智义。亦表十波罗蜜。能摧十种烦恼成十种真如。便证十地。证金刚三业。证金刚智。坐金刚座。亦是一切智智。亦名如来自觉圣智。若不修此三摩地智得成佛者无有此处（文）十真如者。初地名遍行真如乃至第十地名业自在所依真如。唯识第十明十真如云。如是菩萨于十地中勇猛修行十种胜行。断十重障证十真如（云云）十法界者。谓六凡四圣。文句三之三（八十）云。十法界者。谓六道四圣是为十法。法虽无量数不出十。一一界中虽复多派不出十如（记云界如摄法）如地狱界当地自具性相本末。亦具畜生界性本末。乃至佛界相性本末无有缺减（记示相）故毗昙毗婆沙第七。地狱道成就他化天法。即是其列。余九界亦如是（记以小例大）当知一一界皆有九界十如（云云）华严大疏十九（上四九）云。十法界五蕴者。谓六道四圣。又大日经疏云。若通论信解地则是初地菩萨。得此虚空无垢菩提心时。自然于十无尽界生十大愿。乃至满足百万阿僧祇大愿。以此即是菩提心为因。从二地以去增修大悲万行。即是无尽大愿于十法界生根。乃至渐次增长第八地以去皆名方便地（云云）又云（一末三纸）由自善根乃与如来加持法界力故。所为妙业皆得成就。即是普于一切智地（佛界）乃至（三乘）无余有情界（六道）皆悉生根也（文。意明志求一切智智愿于一切智等生根度众生愿于无余有情界生根也）十如来地者。谓欢喜等十地也。经第七明入佛三昧云。才结此密印能净如来地。地波罗蜜满成三法道界。（文）然十真如等三事是三密三部。即金刚体故称云三密金刚。第一云。世间金刚宝有三事最胜。一者不可坏义（字）二者宝中之上故（字）三者战具中胜故（字）不可坏者即真如义。起信论云。乃至毕竟平等。无有变易。不可破坏。唯是一心。故名真如（文）即佛部身密也。宝中之上者。大悲万行于十法界生根。即莲部语密也。战具中胜者。谓十如来地十波罗蜜。能断惑障。即是金部意密也。以成上下等者。如上三事各具十事。从此生五峰也。一五为上峰。一五为下峰。成上下十峰也。义诀云。一切如来五峰光明如法界尘数。各各体无中边。佛神力故成就坚牢五股智相住佛掌中。此五智相从三轮生（三密）即此三轮有十行相（与释三事各有十事同也）一一行相皆佛智菩提之所成就。是故五峰上下十住位。此十行相摄诸有情常无动坏。是故令住如来掌中也。所以者何。欲令众生所得坚牢等此无异故。若有情见此相者。即见如来普贤菩提三业法界常住五智秘密光明也（云云）解云。下五峰表众生本有五智。上五峰表诸佛修生五智。以三密金刚能净本有五智而成修生五智。故云此五智从三轮生。即与释经同也。大空智处者明金刚轮。金刚喻毕竟空智也。疏第五释金刚手云。乃至若法乃至少分犹如极微。是可得者则为无常变易诸行所随。是故毕竟空智于坚固性中最为第一。所持密印即是五股金刚也。五如来智皆兼槿宝二用。而以金刚慧手执持其中。故云左手执跋折罗（文）又第一经云。秘密主是阿耨多罗三藐三菩提乃至彼法少分无有可得。何以故。虚空相是菩提。无智解者亦无开晓。何以故。菩提无相故（文）毕竟空智无相菩提。正是东方菩提心金刚戒体也。处者。谓所依。大空是诸法所依止处故。第十一（三纸）云。如一切世间皆依于空而得安住。而此大空更无所依。不作是念。一切世间由我而生。依我而住（文）即身义释游步大空位云。诸法所依住故号位（文）位处也。第十二释摩诃萨意处云。心处亦可名为心位（文）第六释五字偈中云。本不生者毕竟空（文）毕竟空即阿字菩提座故云处也。第十七云。住瑜伽座者。谓四方大因陀罗坐也。金刚轮坐也。住于阿字之上以此为座。与此真理相应座名瑜伽座。坐此瑜伽金刚座者即是如来也（文）大空智处者。以要言之则金刚萨埵自性清净心。自性清净心即阿字金刚性。以此为菩提心戒体也。疏释除盖障三昧云。何以故净菩提心其性法尔如金刚故。如是极坚固性（所谓金刚坚固自性身也）即是不从师得（自觉圣智也）住无为戒无垢无浊（自性清净）不可坏伤。戒者梵云尸罗。是清凉义。譬如水性常冷虽遇薪火因缘则能灼烂诸物。然其性终不可迁。若除薪息火自然清凉如本。真言行者亦如是。获除盖障三昧时心之本性即是尸罗。非造作法。不由他得故言住无为戒也（文）又五股金刚表此戒。于灌顶坛受五股杵即是受得也。略出经第四。授秘密四重毕次授五股。其文云。又执五股金刚杵而授与之告言。此是诸佛体性。金刚萨埵手所执者。汝应坚护禁戒常畜持之。弟子受已授此决定要誓密语令诵之。密语曰。唵萨婆怛他偈多悉地跋折罗三摩耶底瑟吒（愿住）翳沙（今也）怛□（亡可反）含（尤甘切于我也）驮啰野冥（我今持也）跋折啰萨埵系（形以切）系系系吽。论曰。一切如来金刚萨埵三昧耶愿住我所我常守护（云云）解云。金刚萨埵成就三昧耶正明戒体。即与今金刚加持殊胜三昧耶同也。愿住者。正明受得。谓戒体住我身中也。我常守护者。是明随行也。又秘密相经中卷云。受灌顶已。然可得受诸佛成就大金刚杵。复次颂曰。汝常持此金刚杵。即金刚手坚固戒。金刚萨埵胜修中。一切由斯得成就（文）应知金刚杵即是戒体也。加持者。梵云。翻云流出。谓三十七尊展转流出。是明戒相故云成就解脱轮曼荼罗。即戒相也。前引略出翻底瑟□云愿住。约受得义。各显一义也。今助一义云。加持者。谓加持护念也。五密轨云。于现生遇逢曼荼罗阿阇黎得入曼荼罗。为具足羯磨以普贤三摩地引入金刚萨埵入其身中。（受得戒礼也）由加持威德故于须臾顷当证无量三昧耶陀罗尼门（云云与三十七尊流出同也）应知今经翻云加持者。意明由阿阇梨加持力故戒体受得。是以密教受戒必从他受无自誓义相承为要也。表如来者。如来谓本觉。正是受体。此体次第增广云展转流出等也。于中道十六等者。五股把处云中道。是上下十峰之中故。即表中道义。此处有十六花叶以表十六菩萨。理趣释得自性章云。中央把处想十六菩萨（文）要目云。能坏断二边契中道中有十六大菩萨位。亦表十六空为中道（文）中道谓十六行。上下十峰表生佛二界。于其中间发起众行。是生佛不二行故云中道。其体字。字有三义。有是生界。空为佛界。不生是中。本有月轮次第增广未至佛位已还云十六行。即中道行也。普贤智者。指十六行。仁王轨十地名普贤行愿地。十六生及十地开合为异故。今指十六大菩萨云普贤智也。又彼陀罗尼释云。谓由般若为生了因。即能生一切诸佛故名母。上十六句如上瑜伽经中亦为普贤十六行也（文）解云。十六尊初有普贤菩萨以表菩提心义。此心犹如幢旗是众行导首。犹如种子万德根本。且约初云普贤智。又十六差别不出菩提心故总云普贤行。即是菩提行也。从此展转流出者。明次第增广义。即戒相也。若约受体谓所受戒体次第增广。与常途无表释其意不异。今约佛体是为异也。五密轨云。引入金刚萨埵。从此次第增广乃至无量无边故云展转流出。理趣释第二段云。从金刚萨埵至羯磨次第流出嬉戏鬘歌舞等菩萨。又从四内供养。依次流出香花灯涂等四外供养菩萨。又从四大菩萨流出四门菩萨（文）以成解脱轮等者。解脱轮谓月轮。三十七尊各住月轮。即表本性尸罗义。月轮清凉为义故曼荼罗云轮圆具足。此经宗曼荼罗为戒故。翳迦纥啰一字顶轮王经戒云圆具法。圆具即曼荼罗义也。秘要云。三十七尊各住月轮。此月轮名解脱轮。圣位经五解脱轮者。则此意也。此月轮是自性清净真心也。而能远离三毒妄执。众德轮圆故名解脱轮也。三十七尊形住此月轮成一一曼荼罗故云大曼荼罗也（文）今云。莲心轨云。我以见自心清净如满月。离诸烦恼垢能执所执等（文）离烦恼垢即是解脱。缚梵云。金刚拳真言。缚即无缚故。亦称缚云月。文殊轨云。十度相叉成满月。又拳菩萨三形月轮。月轮即解脱轮也。又月清净义。即自性清净心（金刚萨埵）本性尸罗也。第五释戒相偈云。云何为戒。所谓观察舍于自身奉献诸佛菩萨。何以故。若舍自身则为舍彼三事。何等为三。谓身语意。次明持无作戒具足慧方便也。行者观身实际中身不可得。即是如来解脱。是故罄舍此身用施一切如来。从此以后动止施为凡有所作皆为如来解脱。非为己身也（文）今手受金刚住三密平等即是舍彼三事。舍三事即是如来解脱故云成解脱轮。又戒云。此云别解脱经云戒是正顺解脱之本。即此之谓也。殊胜三昧耶者。此明戒名。此戒名为三昧耶。是诸佛自证无上醍醐。更无与等故叹云殊胜。然理趣经殊胜两字在一切如来上故。殊胜是四智总句。故释经云。成就殊胜者。毗卢遮那自觉圣智也。是总句故指次四智总云自觉圣智。即彼第二段所谓四种自觉圣智也。今此经回在此处故。若依释经云自觉圣智则是东方一个自觉圣智也。前所引要目五股释中亦名自觉圣智是也。应知释五股云自觉圣智故即是东方智也。释经云。三昧耶智者誓也。亦曼荼罗也。勿令将来最上乘者不从师受而专意自受者也。是故得知修最上乘必须师受三昧耶然后可修行也。解云。誓也者。举其翻名。曼荼罗者。亦示异名。又释下文云。三昧耶者名为本誓。亦名时。亦名期契。亦为曼荼罗之异名也（文）誓者谓誓戒也。第十五（二十纸）云。三昧耶者。如有人于众多国王大臣所尊重集会之处而自发言作大要誓。我今如是之事永当不作。如是之事当依行之。以自对可信之人而发诚言。若有所违即得重罪。是故三昧耶者。即是不可违越义也。略而言之即是戒义也。又第九（十九左）云。结云三昧耶者。即是必定师子吼说诸法平等义。故立大誓愿当令一切得如我故。欲普为众生开净知见故。以此惊觉众生及诸佛故。是故此三昧耶名为一切金刚誓戒。若不先念持者。不得作一切真言法事也（金刚誓戒即三昧耶戒也）又三昧耶是平等义。即与同。第五释戒相偈云。又三□罗是平等义。佛言以身口意合为一者。即是住三平等法门。所以得名三世无碍戒也。又曼荼罗者。是平等义。故三昧耶亦具曼荼罗义也。今此宗以曼荼罗无尽庄严为戒。无尽庄严即三密平等义也。疏第一云。所谓庄严者。谓从一平等身普现一切威仪。如是威仪无非密印。从一平等语普现一切音声。如是音声无非真言。从一平等心普现一切本尊。如是本尊无非三昧。然此一一三业差别之相皆无边际。不可度量。故名无尽庄严也（文）又上云以成解脱轮曼荼等。应思之。又依大日经第六夜所授白檀曼荼罗诸尊。即是三世无障碍智戒之体。此义具如秘密戒义辨之。勿令将来等。述释誓及曼荼罗义。是且约未来初入灌顶者。而释。上下释文浅深互显也。最上乘者。即曼荼罗义。翻梵语云。优留曼荼（优留者大也曼荼者第一也）又曼荼罗云无比味无过上味。第四释云。于真常不变甘露味中最为第一。是为曼荼罗义也（文）今修曼荼罗行者称云最上乘者。圣位经亦云最上乘者。不从师受等者。不从师受是越三昧^2□故诫之云勿令将来等。第十六（十八左）云。所以回互前后不相承蹑者岂佛有吝惜耶。但为欲令入正法者应须依师而学。犹如佛于声闻经中呵贼住人云。得具满和上阿阇梨如法受戒决修梵行。何故如盗住也。今末代学人亦尔。不务近善知识咨承法要。而自师心欲望成就如来自在之业。直尔披文便欲作之望得成就无有得理也。非但自损（云云）又菩提心论云。胜义行愿三摩地为戒（文）金刚谓胜义。加持为行愿。三昧耶即三摩地。即是三圆具也。经得一切如来宝冠等者。此明南方智宝生尊灌顶三昧。故义诀云宝印灌顶智（文）得者。宋译经云获得。俱舍光记第二（三十二）云。问得与成就何别。解云。各别不同。若法今时创至生相。尔时名得。若流至现方名成就。得时不名成就成就时不名得（文）何故东方云成就今云得乎。答。东方具本成修成两义故云成就。是此戒本性尸罗。不从师得是云本成。故宋译经云具足。谓本具也。又由阿阇梨加持本具戒体显发。是云修成。为欲具此二义故云成就也。于南方入灌顶坛菩提心牙发生。是法流至现当云成就。今于成就中立成就名。设有言言法现在名得。于成就中立得名故云得也。光记又云。设有文言法生相名成就者。于此得中立得名故。即此义也。何故立得名者。地前地上位位有灌顶故浅深不同。约其当位虽是成就。若对地上则为生相。故于成就中而立得名。意为欲显通浅深也。理趣经云已得。已得犹如言证得逮得。非是已前之已也。疏第十（二纸）云。一切智佛一切法已得自在众生利。此已字亦云通达。是正义也。具如彼记辨。一切如来者。如上释。是明南方五智。五智宝冠体故或云五佛宝冠也。宝冠者。宋译云殊胜宝冠。此有二解。一宝冠者。明灌顶体灌顶标其名。谓灌顶宝冠名为灌顶也。故理趣经云灌顶宝冠为三界主。是于五种灌顶中明宝冠灌顶。宝冠置顶云灌。如光明灌顶等皆是也。莲心轨明南方礼云。想于无边刹。手持五佛冠。灌一切佛顶。自他可灌顶。仁王轨明五种灌顶云。所谓宝冠印契水光明名号而灌顶也。义诀（三十七）明南方智云。其次云。以一切如来宝冠绘彩而授与灌顶。此即法身灌顶相也。又依慈恩现趣分疏。宝冠灌顶分为二法。彼释灌顶宝冠文云。如世太子既灌顶已将受王位。戴王之冠冠着王之服处王之殿。佛法太子亦复如是。将受法王法主之位戴佛之冠。谓一切种智。是佛心首所戴持故。即是灌顶般若波罗蜜。此功德法真实珍宝七圣财中名为惠财。故此冠冤名为宝冠（文）又最上经云。戴诸佛冠受三界法王灌顶（文）今此亦尔。一切如来宝冠。即五佛宝冠。是宝冠灌顶也。三界法王灌顶。即以水灌顶也。宝冠者。彼所谓戴王之冠。故次云三界主。夫五佛宝冠者。外示法王庄严。内表种智功德。五智即一切种智即是灌心首也。三界法王灌顶者。谓对世间轮王灌顶。释经云。如来在因地从灌顶师入三昧耶智曼荼罗。阿阇梨加持弟子身中本有如来藏性。发金刚加持以成修真言行菩萨法器。则堪任持明等乃至传受印可等灌顶阶位。以此为初因由三密四智印相应。成究竟三界法王主以为果。解云。从初至菩萨法器。还举东方入三昧耶智以为起因。则堪忍下。正明南方也。以成修真言行等者。谓于东方入三昧耶智已受得戒成其法器。故于南方堪忍入受明等灌顶法门也。（具如彼私记辨）三界法王者。三界梵云恒□路枳唐云三界。三界各有主。于中色究竟天魔醯首罗统领三界故。名三千界主（根本无明）今毗卢遮那于色究竟天入大智灌顶成最正觉（始觉大明）对彼云法王。又心要明宝菩萨云。由佛无所著名三界主（文）所著是无明三界主。无所著即菩提三界主也。又三界者。即三毒也。第十疏释三世尊云。所谓三世者。谓名贪嗔痴。降此三毒名降三世。又由过去贪故今受此贪报之身。复生贪业受未来报。三毒皆尔名为降三世也。复次三毒者。名为三界。谓毗卢遮那如来从有顶迄至下地从上向下相次一一天处皆化无量眷属大天之主。今胜彼天百千万倍。彼怖未曾有。更有何众生而胜我耶。乃至以法而降伏之。即次第而下以能降伏三千界主故名降三世明王也（文）解云。佛于色究竟成等正觉。次第下来降伏一一天主。最后于须弥顶降他化自在天魔。都降三界天主故名降三世。即三界主也。然理趣经第三段降三世当东方受戒（即与宝幢佛菩提心降魔义同也）调伏难调者。梵音毗那耶此云调伏。亦翻戒。即妨非止恶灭除烦恼义也。又南方空藏名三界主。南方灌顶是佛种不断义。所谓灌顶毕菩提牙生是。是以虚空藏尊还摄三毒为三辨宝珠自家珍宝。故经云得身口意一切安乐（文）夫灌顶具两义。用罗字火焚位当东方三世降伏之位。烧已用字水灌之菩提牙生正当空藏尊灌顶。故虚空藏名为三界主。是焚尽三界分段身而得意生身。故名三界主。亦称法王也。慈恩释云。嗔恚恶服悉得消灭永为弃舍。永更不入三界牢狱。故名降伏众恶普胜法（降三世）亦名灌顶智藏法门（虚空藏）由如是故为三界主出有漏生死系缚超三界也（文）虽是显释暗得密意矣。法王灌顶者。疏第八（二十三）云。即持宝瓶徐绕漫荼罗三匝已复更如法加持。至弟子所先用啰字为火焚烧其身。悉成灰已方用四瓶次第灌之。灌已观此灰中作□字门。其色纯白。从此出生五字。谓阿鍐□□欠。持其五字轮（究竟果也）乃至尔时弟子都成漫荼罗身。若深释即是普门法界身（文）第十六云。灌顶已菩提牙生即五字轮也。然此果有浅深。初劫位断人执得人空。第二劫离法执得法空。第三劫断二报习气佛树牙生（初地净菩提心所谓菩提牙生也）乃至第十一地断微细妄执无始间隔而成菩提树王。故大日经南方尊云娑罗树王花开敷佛。凡从地前三贤乃至佛果位位皆有灌顶随分离我执（第三卷云灌顶者离于我执义也）今是明大智灌顶离微细我执故。释经云。成究竟三界法王主也。第十八（二十八云）佛世尊入大智灌顶地得三三昧耶合身口意平等为一。乃至大智灌顶地即是如来第十一地也。是也。

金刚顶大教王经私记第四
金刚顶大教王经私记第五

            沙门昙寂撰


通序之余。

    证一切如来一切智智等者。解云。证谓证入。西方证菩提无量寿尊三昧也。宋译云成就。今按宋译经最有条绪。东方明受得故云具足。南方入于灌顶菩提牙生。犹如法创至生相故云获得。西方证一切智智是穷极果。犹如流至现方名成就故云成就也。一切智智者。有自证（实智）化他（俗智）二义。是明成菩提德故唯取自证。故云自证之智。疏第一云。梵云萨婆若那。即是一切智智。释论云。萨婆若多者。即一切智。一切者谓名色等无量法门各摄一切法。如是无量三四五等乃至阿僧祇法门摄一切法。是一切法中一切相异相漏相非漏相作相非作相等。一切法各各力各各因缘各各果报各各性各各得各各失。一切智慧力故一切世一切种尽遍知解。是名萨婆若（已上论文俗智也）今谓一切智智即是智中智也。非但以一切种遍知一切法。亦知是法究竟实际常不坏相不增不减犹如金刚。如是自证之境说者无言观者无见。不同手中庵摩勒果可转受他人也。若可以言语授人者。释迦菩萨蒙定光授决之时即应成佛。何故具修方便要待无师自觉方名佛耶。又如目睹世人为刀杖所伤。虽复信其受苦无可疑惑。然种种令说终不证知。若自身触受乃得明了耳（云云实智也）又一切智智即妙观察智。故诸佛境界经叹德中云。已能证入一切如来妙观察智大瑜伽法无碍自在（文）又如来脐真言释云。（甘露也）甘露者智智别名。能除身心执恼（文）无量寿亦名甘露王。应知即一切智智也。妙观察智亦具自证化他二义。释经云。由如来清净意识与妙观察智相应。证得一切法本性清净（自证）于净妙佛国土为诸菩萨能转无上法轮（化他）又疏中释无量寿尊亦有二义。第二十卷云。次花开敷云阿弥陀何也。此是受用佛即是成大果实（一切智智也）无量不思议现法之乐（瑜伽自在也）故得名也（此明自受用实智也）第四云。次于西方观无量寿佛。此是如来方便智。以众生界无尽故诸佛大悲方便亦无终尽。故名无量寿（文此明他受用俗智也）今无量寿尊主毗卢遮那成觉三昧住西方月轮。故云证一切智智即自证智也。瑜伽自在者。宋译云大相应主。今准彼经。梵本当有摩诃字。故诸佛境界经亦云大瑜伽法无碍自在（文）瑜伽此云相应。主梵应是。自在义亦主义。然弥勒真言释云。瑜艺诜伐哩（瑜伽自在也）中亦具字故互相通也。释经云。皆以瑜伽法相应获得于法自在（文）解云。瑜伽法者谓定也。意明妙观察智与定相应也。瑜伽此云相应。是体声也。唯识述记第二（本三十）云。言瑜伽者各为相应。此有五义故不别翻。一与境相应。不违一切法自性故。二与行相应。谓定惠等行相应也。三与理相应。安非安立三谛理也。四与果相应。能得无上菩提果也。五得果既圆。利生救物赴机应感药物相应。此言瑜伽法相应称。取与理相应多说唯以禅定为相应。瑜伽之师即依士释。师有瑜伽名瑜伽师即有财释。若言瑜只即观行者。是师之称（文）今此中即与定相应故云瑜伽法相应。总言之则如上经具教理行果。东方受戒是教理。南方灌顶（行也）及为三界主（果也）即行果也。问。经云瑜伽。何故释云瑜伽法。答。唯云瑜伽是略也。故境界经云瑜伽法。所以释云瑜伽法也。法名定。瑜伽即法。更无别体故经云瑜伽。下经云。得一切如来观自在法智彼岸。三摩地轨明西方智云。妙修定惠恒观察（文）西方具定惠二德故云法智。法谓瑜伽。智即妙观察智也。此两文明。法即是定故西方亦称法部也。相应者。前云瑜伽。是体声所相应法也。次云相应加女声故转云瑜只。吉庆第三赞云。（正法也相应也）译云正法相应。释云。此中相应者。梵云欲吃多。是应合如是义。即是契合冥符义。与瑜伽稍别也。又疏第二释超越一劫瑜只行云。瑜伽者译为相应。若以女声呼则瑜只。所谓相应者即是观行应理之人也（文）今与定相应故与赞释同。次瑜只行释即与述记即观行者。是师之称同也。获得于法自在者。解云。此有二种。一释迦真言（一切法也）（得自在也）通上句云于诸法中而得自在也。第十二（九纸）云。赞法自在者。如世间长者具足于财无所乏短故。能随意所欲皆得成辨。如来亦如是。为诸法之王一切法财无不具足故。能成辨大事不可思议一切辨也。又百字生品明字云。即是正等觉法自在牟尼。第十八释云。此真言即是一切法自在牟尼。此即毗卢遮那之别名也（文）如上诸文于字轮中而得自在云法自在。字轮者。即佛法财。故举大长者也。又弥勒真言摩诃（引）瑜伽（轻呼）瑜拟（宜以切）宁（上声二）瑜诣诜□。释云。瑜伽谓诸佛瑜伽也。此真言住大瑜伽也。未得瑜伽令得之。谓能受与修行者愿。于瑜伽而得自在也（文）今即与此真言同也。然此两文梵语不同。义亦随异。自在者是摄取义。第十三（八纸）云。令修行者于此法中自在得。所谓令得胜上教法也。此自在者。亦是速得义。又得摄持义。与上所云（第六卷）多财名自在义不同也。我说一切诸法教（字轮）所谓最上自在摄者。谓心有愿求。悉能摄取自在满愿。即如于一国自在所为必成也。第十九（十九）云。阿字即本不生不可得空也。犹此毕竟不可得不可得空。具足众德普摄一切佛法也。此摄于梵音是摄取之摄。如摄取诸物令在己身之义也。由以此空加持力故能摄一切法成佛也。此中自在者。梵音与观自在之自在有异。此是摄取义也。谓能摄取一切法也。如王者于其境内随意摄取皆得自在。如来法王于一切法自在亦如是也（文）今瑜伽自在梵云。即观自在之自在也。一切智智者。所谓是佛无上智。故译云自证之智。此智与定相应无碍自在安住现法乐。是云瑜伽自在。弥勒真言释云住大瑜伽即是也。前引第二十疏受用其果（一切智智）无量不思议现法之乐（瑜伽自在）亦当并思。自得自在故于净妙国土能转妙法轮。是西方转法轮智也。故菩提心论云亦名转法轮智也。能作一切如来等。此明北方德不空成就尊三昧也。义诀云羯磨智。已上三德自证因果故云成就及得证。是成所作智化他事业故云能作。经文分为二。能作等者。正明事业智。于无尽下。明所度境及事业圆满相也。释云。能作由获瑜伽自在故能作（文）是次第相释。谓上西方智有自证（实智）化他（权智）两义。于此得自在故今亦能作佛事生事二种事业。故云能作。释云。一切印者四智印也（文）此释一切印三字。总指四智印云一切印。四即一切义也。五密轨（四丁）云。成辨诸事一切印者。所谓大智印三昧耶智印法智印羯磨智印。又云。一切印者是四印也。释云。一切如来五佛亦如前。释者此释一切如来四字。可知。又云。一一佛皆有一切印平等羯磨处智者。释一切印平等种种事业句。一切印者。上释云四智印。此中为明羯磨具四故重云一切印。一切印者。是羯磨体也。羯磨总具四故。平等者。慈觉疏云。此智不欣厌净妙及杂染。普能起作一切事业故云平等。今按理趣分云。一切如来决定诸法大妙智印（文）此约如来羯磨智生佛二业释平等两字。属种种事业而读也。因解。决定诸法者。三昧耶言具平等及决定义。四智印者。即是众生本具四种曼荼一切众生平等具。故云一切印平等。然为无明所覆不觉不知。如来明见此理故。住无缘大悲而起事业。决定说金刚一乘了义法。故云决定诸法大妙智印。第九释入佛三昧耶云。结云三昧耶者。即是必定师子吼说诸法平等义。故立大誓愿当令一切得如我故（云云）胜鬘疏（嘉祥）第一云。师子吼名决定说者。此借师子性情为喻。如师子度河望直而过。若使邪曲即是回还。菩萨演教义亦如是。依究竟理说究竟教。若不究竟即便不说。故下文云。师子吼者。一向记说。一向记说犹是决定说也。又菩萨说法能上弘大道下利群生。邪无不摧。正无不显。故下文云。决定宣唱一乘了义。又能摧伏非法恶人。是故名为师子（文）决定师子吼者。皆三昧耶中所含义故。不空成就尊亦名寂业师子。亦师子具不空义。第一释师子座云。自度人无空过义。又师子具离怖畏义。不空成就尊亦云离怖畏如来。应思之。羯磨处智者 。释种种事业句。毗首羯磨此云种种事业。宋译云增上种种事业。羯磨处智者。羯磨是金刚座。故云处也。百八契印不空成就名金刚座。真言。第十一（二十一）明成就坛中云。中妙金刚座方位正相直。其上大莲花八叶须蕊敷者。于曼荼罗最中置十字羯磨金刚座。令正西方（正当四方面作之也）于彼上作大莲花八叶并蕊（在金刚上作）此即是金刚座也。故言金刚同也（文）又百八契印明北方中云。稽首毗卢遮那佛。一切如来金刚座。海印恒沙悉地宝。无量善逝登其上。又第十六疏（二十七）云。金刚有二种。一者智金刚。二者业金刚。此梵云金刚羯磨。谓所作事业也。以此金刚业加持故得净除其地也。（文）成就坛置羯磨杵者。表悉地成就义。即是一切诸佛金刚座。故不空成就亦名金刚座也。又此杵名十字金刚者。十字交叉即其形以表具四智印。其种子字。字亦名四出生字。即是羯磨四出义也。于无尽无余等者。次明事业成就相。宋译及理趣经成就作圆满义即同也释云。遍至无尽无余佛刹众生。能作种种利益。究竟安乐一切有情界。悉令圆满。上中下一一皆成就九品悉地。解云。无尽无余者。是不空义。故此尊名不空成就。第十八（二十四）云。不空者。随一切众生有所见闻触知无空过者。皆必空于无上菩提故名不空也。复次随彼善愿皆满足乃至从生大菩提愿亦能满足。如大宝王在高幢上充足一切故名不空也。佛刹众生界者。举净秽二土。故释下文释成所作智云。现三业化于净妙国土及杂染世界任运无功用无分别作佛事生事。（文）然经无佛刹两字。按经无尽无余言即显净秽二土。故次众生界言亦通净秽。经略佛刹但云众生。释具显其义故云。佛刹众生界也。何者佛刹者常无毁秽。净妙土故云无尽。华严大疏十九上释如心佛亦尔如佛众生然。应知佛与心体皆无尽文云。而但说心与佛二法无尽不言众生者。谓众生有尽故。心即总。心以真为体。本自不尽。佛果契心始本无二同一圆觉故亦无尽。迷真起妄无始有终不言无尽（文）故知无尽即佛刹也。又称众生云无余者。横遍十方竖尽三世。悉无有余故云无余。即北方精进师子无空过义也。此中二义如次佛事生事也。能作种种利益者。释作业二字。作业属能化故云能作种种利益。即所云种种事业也。安乐一切有情界者。释一切意愿句。一切意愿属所化有情。谓随众生愿皆悉圆满也。释加令字故谓令众生愿皆悉圆满义。又经皆悉成就四字在最后故。总通上句。谓能化事业所化意愿。两得成就。故总结云皆悉成就。上中下等者。疏第三释悉地宫有其三品。上密严国土。中十方净土。下诸天修罗宫也。谓之上中下。此三品各有上中下总成九也。或可三品各有九品总成二十七品。故云一一皆成等。此解太碎别。初解为好。大悲毗卢遮那等。已上明四方四德毕。是明中央法界体性智。即教主体也。宋译云常住三世一切身语心金刚大慈悲者。理趣经亦大毗卢遮那语在文末。解云。大悲毗卢遮那者。先叹其德云大悲悲兼示大慈（见疏第一）然于万德圆满中独举大悲者。凡一切诸佛慈悲为心。故观经云。佛心者大慈悲是。第五疏释三角佛心印色云。鲜白是大慈悲色也（文）金界大日身色纯白表悲仪。故释经云。身如月殿（文）毗遮那诸佛总体故别举大悲而叹也。六度经第九云。佛告慈氏菩萨。修行静虑波罗蜜。当修习大悲无量。为此大悲于诸善业而为导首。譬如命根于出入息而为其先。轮王七宝轮宝为先（轮云含悲义）大乘万行大悲为先。譬如长者唯一子父母钟爱念彻于骨髓。菩萨大悲亦复如是。于诸有情住于极爱一子之地。云何大悲。大名摩贺。摩者各我。我以大悲利乐有情。故名大悲。又贺者名性。自性大悲能济有情不由他教。故名大悲（文）应知大悲即佛本性也。毗卢遮那者。标能具人。故宋译云大悲者者即人也。人即毗卢舍那大我也。第十六云。此心曼荼罗之上有佛在中。故曰大我。大我者佛之别名也。又云。此上有一切人中尊。是毗卢遮那也。此是行者自性无师智大毗卢遮那佛。非从外来也。
    常恒者。释经云。常恒者。表如来清净法界智无始时来本有处烦恼而不减。与净法相应证清净而不增也。解云。清净法界智者。谓中央法界体智也。佛地经云。即五法摄大觉性。谓一真法界四智菩提。论第一释佛地名云。即当所说清净法界大圆镜智平等性智妙观察智成所作智。受用一味平等事。是佛所依所行所摄名佛地（文）清净法界者。即真如之异名。显教真如不具智义。故但云清净法界。密教真如为毗卢遮那中智。故云清净法界智也。无始时来等者。正释常恒二字。常恒梵云。即含时义。故云无始时来。处烦恼等者。分常恒两字释。宝性论第四（七纸）云。以常故不生。离意生身故。以恒故不灭。离不思议退故（文）依此论文不灭与不死是恒义。不增及不生是常义。不生不灭者。即阿字法界体性。疏第九卷（十九）云。复次阿是诸法本不生义。即是法界体性。（文）住三世等者。宋译云常住三世。常住即常恒。其义不异。理趣经云。三世一切时。今经及宋译并无时字。释经云。三世者。为过去未来现在是也。一切时者。在于异生时。后证圣果时。三业清净犹如虚空。身语意业不被虚妄分别所生烦恼所染故也。解云。一切身口意者。云一切。此含时义。故理趣经翻云一切时。云何知者。大日经云。娑字门入诸法时不可得故（时也）一切时身口意。谓三三昧耶平等身语意。即是法身。第九云。以初三昧耶故得同如来秘密身口意平等之身（文）住三世者。即与大日经越三昧如来之日加持身语意平等句法门同也。常住三世。即越三时也。一切时者。谓如来之日也。第十一（十一）云。以此法体出过三世常在三世是故于三时中所作佛事。自然常不休废（云云）言越三世故常住三世。无始无终故云一切时。住此时中者。即三密平等法身故。次云身口意金刚如来。三世者谓时。出过即平等身口意（有越义）也。第十七（十八）云。迦罗时。三时即我也。谓阎摩者也谓将有所去。谓善到恶到也。将至杀害处名阎摩罗。然我将至善处而杀害彼烦恼也。也谓三乘车。^8□即我也。是我所立时过三时。皆是我。悉是心也。对彼时外道说也。谓外道其名。谓我即是也（文）此释黑夜阎摩二尊。是外道所立时。是云黑闇。过此三昧名天。即平等义故。此尊亦名平等王。又摩诃迦罗（大黑）天。是阎摩变化故以七母为其眷属。理趣释云。摩诃迦罗者大明义。时谓三世无障碍义。大者是毗卢遮那法身无处不遍（文）应知阎摩者。三世无碍身口意平等毗卢遮那法身也。是以此中所明即与越三时如来之日同。金胎教异法身体同故两文一致。应思之。金刚者。释云。金刚者。证得佛地一切法自在。得证身口意三密金刚。于藏识中修道烦恼习气。坚若金刚难摧。用以大空金刚智三摩地。证得法身光明遍照毗卢遮那如来也（文）解云。金刚有体坚及利用二义。释文为二。证得佛地等者。初明体坚义。于藏识中下。二明利用义。即喻平等三密也。又金刚有三义。三义即三密故。当体立名。三密即金刚也。证得佛地等者。是宝中之上莲部口密也。佛地法自在。是简西方瑜伽自在。故云佛地。十地得十自在中。法自在者第十地所得也。无性摄论云。一寿命自在。二心自在。三众具自在。四业自在。五生自在。六胜自在。七愿自在。八力自在。九智自在。十法自在。华严三十九明第十地云。佛子菩萨住此地多作摩醯首罗天王。于法自在能授众生声闻独觉一切菩萨波罗蜜行。于十法界中所有问难无能屈者。布施爱语利行同事。如是一切诸所作业皆不离念佛（云云）又慈恩心经幽赞云。十法自在于契经等由惠所得阶位补处道成等觉。无幽不烛名观自在。但言观音词义俱失（文）应知此中自在梵语与观自在同故。是。应知与瑜伽自在之自在不同也。得证身口意三密下。是第一不可坏义。佛部身密也。三密金刚。即法佛身密。金刚不可坏体也。涅槃第三（金刚身品）云。佛告迦叶。汝今莫谓如来之身不坚可坏如凡人身。汝今当知。如来之身无理亿劫坚牢难坏。非人天身。非恐怖身。非杂食身（云云）于藏识中下。是战具胜义。能摧烦恼故即意密金刚部也。修道烦恼习气者。是金刚三昧所断惑故云修道烦恼。具如理趣释记。用以大空金刚智下。释毗卢遮那如来句。理趣经此句在最末故。一切如来至为庄严。解云。是住处成就也。佛地论云。何故不但说彼所说法耶。若不说处及能说者。不知此法何处谁说。一切生疑故须具说也。一切如来游戏等者。是三世如来成菩提处故云也。宋译云。一切如来劝请吉祥劝请梵云睇洒儜（劝请方便真言）游戏云。疏第一云。梵云微吃哩抳多。是踊跃义。游戏义。神变义。两经相违。今未审矣。理趣经云。一切如来常所游处吉祥称叹等。理趣分疏云。一切如来尝所游处咸共称美大宝藏殿。赞云。尝者曾也。游谓游涉。处谓安处。唯一佛诸佛不居则非好处。今显十方过现诸佛皆曾于此他化天宫游涉安处。诸圣共履故知胜处（云云）慈恩所释经作尝。然明本经作常。古书中常尝通用。史记高祖本纪云始皇帝常曰。汉书作尝。即此类也。今解为常恒义。上经云常恒三世等。秘经云。常于三世不坏化身利乐有情无时暂息（云云）此是自性法身法尔常恒说处故云常所游处。慈恩大师不见密教故为此释耳住阿迦尼多天王宫中者。宋译云在色究竟天王宫中。华严音云。阿迦尼吒天具云阿迦尼瑟吒。言阿迦者色也。尼瑟吒究竟也。言其色界十八天中此最终极也。又云阿无也。迦尼瑟吒小也。谓色界十八天中最下一天唯小无大。余十六天上下互望亦大亦小。此之一天唯大无小故以名也（文）疏云。言阿迦尼吒天者。不是世间所说三有色界顶天。是则大毗卢那心中本有大菩提心光明心殿（引秘经云云）阿迦尼吒此云色究竟。心是诸法究竟所归故为色究竟。故华严云。三界唯心也。实相功德妙住之境。金刚五智心王所都故云天王宫（文）今云。色界顶摩醯首罗者。所谓根本无明佛地所断惑也。佛于色界顶成最胜觉时。转彼无明而为大明。大明即摩诃毗卢那遍一切身。故知明与无明同依此天。其实即是一切众生本有真实心也。
    宫中者。疏第一云。以加持故。即是真实功德所庄严处妙住之境心王所都故宫也。此宫是古佛成菩提处。所谓摩醯首罗天宫。乃至今此宗明义以自在加持神心所宅故名曰自在天王宫也。谓随如来有应之处无非此宫。不独在三界之表也（文）意明此宫古佛成菩提处亦即今佛加持住处。其实持众生心位故云如来有应之处等。即加持处也。宫梵云罗演（见演密妙）即是阿赖耶密严佛国也。秘经云。唯此佛刹尽以金刚自性清净所成密严华严。以诸大悲行愿圆满诸有情福智资粮之所成就。以五智光照常住三世无有暂息平等智身（文）又云。于本有金刚界自在大三昧耶自觉本初大菩提心普贤满月不坏金刚光明心殿中（文）安怛陀那一字顶轮王云。由此生智心则是光明心（光明心者即是菩提心也）应知住处者其深秘说即众生本具干栗驮心莲华藏。是称密严。亦云光明心殿。此是心王如来及心数诸尊常所游处。所谓随如来有应之处无非此宫。即是也。中者。云于中。云其中（俱见弥陀经梵本）中者是第七转境之于声。仁王疏云。经于胜义中不动。于胜义中者。境第七转声（文）又中者。简持义。瑜伽伦记第十三（二纸）释摄决择分中五识身相应地意地之中字云。中者简持义。十十地中简余十五地持明此二地。故言是中也（文）今亦如是。简十八会中余住处。而持色究竟故云中也。大摩尼殿者。谓宫中别殿也。三十卷云安处大摩尼宝殿。是当大日经如来信解游戏神变生大楼阁宝王。楼阁宝王即摩尼殿也。故理趣释释大摩尼云。从毗卢遮那福德资粮出生大妙金刚五宝所成金刚峰楼阁（文）金刚峰者。是摩尼。楼阁即殿也（殿及楼阁梵俱云拘吒）宝楼阁经陀罗尼云。（广博藏宝光）是与理趣分大宝藏殿同。大也。宝也。藏也。大宝藏即大宝楼阁。即是大摩尼殿。故宋译云广大摩尼宝殿。今云摩尼殿。是略翻也。第十四（十五）释如来奋迅平等严藏云。示现如来平等严藏是胎藏之藏也。乃至此中藏者揭诃。即是流出无尽庄严奋迅示现。不可穷端犹如大宝之藏。此平等法界藏即是如来藏义也。第十一（二十纸）释虚空藏转明妃云。又藏者如人有大宝藏施所欲者自在取之不受贫乏。如来虚空之藏亦复如是。一切利乐众生事皆从中出。无量法宝自在受用而无穷竭相。故名虚空藏也（文）虚空藏梵云。与通同。此两文中俱云大宝藏。即与同。大宝藏即广大楼阁也。故明妃真言亦名楼阁真言。应知即宝楼阁。宝楼阁即摩尼殿也。又涅槃旧解云。伽（音王处迦反）伽婆（音蒲舸反）翻云库藏。库藏明如来藏也（与第十四释同）如来藏即大悲胎藏众生本具。真实心也。依此言之。前天王宫者月轮。月轮中有莲花藏。称之云摩尼殿。是此二心即体相二大理智不二妙体。此心清净如来即应。犹如水清月现。即是加持住处也。又华严大疏第八（四三）云。摩尼宝形有八楞。似方不方。似圆不圆（云云）八楞即八叶。故大日经此八叶藏为中胎藏。毗卢法身安住其中。若约加持身即是加持住处也。明摩尼殿者。表莲藏也。又以连声呼之则为。即心种子也。花严第二十七（十向品）云。愿一切众生得卍相庄严金刚界心（文）金刚界心即真实心也。种种间错等者（宋译对今文互前却）此明殿中庄严。殿表八叶花藏。合于中台都成九位即是心王也。庄严是眷属义。谓以心数眷属法性功德而庄严也。种种间错者。是庄严总句也。大日经入秘密漫荼罗位品云五宝间错。第十六释云。五宝间错者。谓金银等五宝五色之宝而间错其地（文）瞿醯经中云。其五宝者。谓瑚颇金银商佉。或珠或宝。余言一切宝者应知五宝（文）解云。梵音此云种种。云种种色。其体五色。应知五宝间错即种种间错。凡秘密宗数为要。五宝者是一切庄严体。一切庄严不出五宝五色。其实表内五德流出于外。互相交涉为无尽庄严也。第六云。复次如世间彩昼不过五色。然更相涉有种种浅深不同。巧惠者善分布之出生万偈。无有穷尽。法界不思议色亦复如是。统而言之不过五字门。然亦更相发挥成种种差别智印（云云）差别智印者。所谓尽庄严其体即五色也。铃铎缯幡等者。慈恩赞云。此有四严。一悬宝铎。二列金铃。三吹动以微风。四发音和雅（云云）今云此中为二。谓铃铎及缯蟠。次句明二严内意。何者缯幡表普现色身。第十六云。此杂色幡其相广长而在门标之上。又云。私谓。即是如前着杂色衣义也（文）着杂色衣者。即普现色身义。又绘幡即杂色。幡所谓。种种显色。普现色身之标记也。铃铎者表妙音说法。第十六云。从第一无相之法而出生如是大悲藏生之相。普现色身（绘幡也）种种方便说无量法（铃铎也）是杂色义也。明此二严表现身说法义也。微风摇击。表大悲德。谓大悲微风摇翻绘幡击鸣铃铎。现身说法依内大悲起故。故知次句表内心大悲。非是庄严具也。摇激。宋译云吹击。理趣作摇击。击激同吉逆切。音戟。音同故通用。珠鬘璎珞者。珠鬘表万行功德。第十三云。鬘也。严身具也。此即能生诸佛功德以为庄严。庄严法身也（文）璎珞者。表四弘愿。赞云。四弘愿为璎珞助严众行故（文）是此二严表佛行愿也。半满月者。赞云。轮低翠岭同浮半月之晖。璧挂青岩如含满月之彩。即其化土所居之丽饰也（文）此释以此二事喻庄严晖彩也。今云。半月满月皆是珠类也。甘露军荼利轨云。诸门角以半月满月等金刚宝饰之。虚空藏所问经第四（六纸）云。月光宝日光宝。乃至持光半月宝。十一面轨云。种种摩尼半满月等而校饰之（文）是表所说法。如意轮义注云。吒字者一切法无所得义。其吒字梵书形如半月。释云。一切法无我无所得以为方便则成生空。生空半故。萨□（引）等无言说义。即成法空智。满字义。亦云大福德成就义（文）又涅槃经云。吒于阎浮提示现半身而演说法。譬如半月。他法身具足譬如满月。嘉祥疏释云。今此两字但借字形以释教也。两字释佛教。前字释佛小乘教。后字释大乘教。所以前字释小乘者。外国依吒字形犹如半月。如今月生七八日月。为此月形以释佛小乘半字教也。他此第二字。彼国他字形团团犹如今十五日月。今借此形以释大乘满字之教也（文）。凡一切说教摄此二字尽。故以表所说法也。等者。疏云。又经云。等者复于其外有无量劫波树。绮错行列。诸天妙乐竞奏歌咏。诸阿修罗摩呼罗伽等王奏妙歌舞。于彼殿内有曼荼罗。八金刚柱以为庄严饰。等取此等故云等也。与九十俱至而为上首。解云。此明眷属成就也。此中有三。初标总众数。次列上首名。后总结也。慈恩云。与者兼并及会之义（文）谓主伴相会故云与也。九十俱胝者。俱胝此云亿。亿有大小异。具如理趣释记辨之。问。理趣经云八十俱胝。其八之数与八菩萨相应。又境界经云十六俱胝。与次所列十六大菩萨相应。今亦列八菩萨。何故总标中云九十。颇似标列其义不应。答。凡密教列众皆表曼荼罗位。今此八菩萨佛内德故围中胎毗遮那。是以标中约德表中胎九尊数故云九十。义不相违也。所谓金刚手下。次列名也。此中以文殊为第三。与宋译经及理趣经相违。恐是梵本错误。夫金手观音空藏。东西南方初首菩萨。是为三兄弟。亦即表三密三宝等义。第四拳菩萨悉地成就。即合前三表三密金刚三宝菩提心等义。故此四菩萨以为正方。应知文殊居第三者似无其义。况且违宋译及理趣经。错误必矣。理趣经文句云。就其列名中则有八菩萨。即是如次依大日如来月轮震兑离坎巽坤干艮之八方而侍卫之矣。此中列次何故东西南北者。谓若因行向果则东南西北。果中即东西南北。四方即四佛故。四维即佛因行故。又依义诀是超胜次第也。诀云。经尔时一切如来为欲授彼悉地拔折罗故与普贤大菩萨。此即第一金刚智三昧也。乃至经云。受一切如来转法轮位。此位名转法轮智三昧也。释曰。从金刚三昧即授法轮位。此超胜也。但授此法轮位即具足一切法故。是故其次即云以一切如来宝冠绘彩而授与灌顶。此即法身灌顶宝印灌顶相也。据实相般若经次第。亦初金刚三昧。次法轮。若不授与法轮三昧。不堪展转为教授主。若有菩萨具大乘见。通达方便善巧业用。不要次第一一别授。审察堪忍即应为作传法灌顶教示。犹如世尊教示普贤。当如是知（文）金刚手菩萨等。释云。金刚手菩萨者。在毗卢遮那前月轮中。表一切如来菩提心。初发菩提心由金刚萨埵加持。修证普贤行愿。证如来地。解云。疏第一云。金刚手秘密主者。梵云播尼。即是手掌。掌持金刚与手执义同故。经中二名（金刚手执金刚）互出也。又释下文云。金刚手菩萨者。此菩萨本是普贤。从毗卢遮那二手掌亲受五智金刚杵即与灌顶。名之为金刚手（文）又仁王陀罗尼释云。金刚手者。瑜伽释云。手持金刚杵。表内心具菩提。外表摧伏诸烦恼。故名金刚手。在毗卢遮那前月轮者。明住方处。大日向东坐。约此分前后左右。前者东方也。东为初方。是表初发菩提心义。疏第五（二十九云）西方俗法。东向而治故。以东为初方。南方为右方。西为后方。北为胜方。又二十卷（二十七）云。初阿字在东方。如梵音阿字即有动首之义。以顺世间诸方中东为上故。喻菩提心最是万行之初也。其名曰宝幢佛。表一切如来等者。金刚萨埵者。本有菩提心。其体五股。有五股金刚菩提心故称云。金刚萨埵。亦名菩提萨埵。金刚即菩提故。上五股表佛界五智。下五股表生界五智。故云表一切如来菩提心。一切如来者。此具已成当成二种。当成如来乘如来织生死。已成如来乘如来成正觉。故云一切如来。上自诸佛下至蠢动。悉皆同等无有增减。故云表一切如来菩提心。生佛虽异同具此心。应知金刚萨埵者。是菩提心体。其实本初五股金刚杵五智三十七智也。手执金刚即表上义。第十二（八纸）云。复次此菩萨身即是金刚之体（即菩提心之体也）而十方一切佛同以金刚智印（五股）授其手故名持金刚也。心要云。且如金刚萨埵。东方为初发菩提心。从初发意坚固勇猛三摩地智（云云）义诀云。执金刚者即一切如来。诸佛菩萨等坚固菩提心（文）初发菩提心等者。次约修生菩提心释。谓此尊持菩提心德故。能护众生发菩提心令得成就也。圣位经云。由金刚萨埵加持故。刹那猛利心顿证无上菩提。金刚顶开题云。一切众生最初发心。由金刚萨埵加持故。金刚萨埵名一切如来菩提心。即明此义也。又深释者。内依萨埵熏力。外依诸佛念力故。本具菩提心发动生决定誓愿。一向志求一切智智。必当普度法界众生。谓之由萨埵加持。已上明本有修生二种菩提心。若约金刚三义。是不可坏义。所谓金刚不可坏菩提心。修证普贤行愿者。修谓修行。证即证得。十地菩萨修行十胜行。断十烦恼。证十真如故。十地总名普贤行愿地也。或可修谓十地。十地之间修行。普贤行愿故。证谓等觉。十地行满证大空三昧。远离微细戏论故（具如六十疏）故等觉位名大普贤地也。是当战具中胜义。何故尔者。修十胜行摧十烦恼故。证如来地者。谓入普照曜地也。是当宝中之上义。证无上菩提更无过上故。释中总具三句。初发菩提心是因句。普贤行愿为根。证如来地为究竟句。三句者是菩提心体相。故释此尊中别具此义。五密轨明五秘密相毕次说三句。亦当并思矣。圣观自在菩萨等。释云。观自在者在毗卢遮那后月轮中。表一切如来大悲。随缘六趣拔济一切有情生死杂染苦恼。速证清净二摩地。不着生死。不证涅槃。皆由观自在菩萨金刚法现证。解云。华严大疏第六十八（十纸）云。梵云婆卢枳底观也。湿伐罗此云自在。若云摄伐多此云音。然梵本中自有二种不同。译者随异（文。按梵文通同故二字互用。俱具自在及音义。然译为唐则不得相兼。是以就梵本则翻自在。依梵本则译云音。音在众生。自在约能化其义云泥矣）赞云。观自在者即观世音。观谓观察。观诸有情身语心性。受苦恶时。或祈念时。应时为拔往诣救护名观。自在神用无方得自在故（文）解云。今经云圣观自在者。独于此尊称圣者。圣梵云。与通同。疏第一云。今修平等三业清净慧门。一切蕴阿赖耶业寿种子皆悉焚灭。得至虚空无垢大菩提心。一切如来平等种子从悲藏中生法性牙。乃至茎叶花果遍满诸法界成万德开敷菩提树王。第三劫疏云。第三重微细百六十心业寿种除复有佛树牙生。故曰等虚空无边一切佛法依此相续生（文）又第五云。无含藏者。所云难可了知者正在如是无含藏处。以如实知蕴阿赖耶本不生故。无所执受亦无含藏。尔时一切心意识妄想觑论皆悉清净。法界圆照如秋月在空（菩提心生也）故次句云离一切妄想也（文）应知八地菩萨舍赖耶含藏。菩提生称云圣。圣即无含藏义也。又八地名不动地。亦云童真地。是以文殊不动皆称大圣。亦当并思矣。又按云世自在云世音。诸师皆不释世义。字具世义。世即众生也。何者魔醯首罗面上三目即表三界主义。三界即三世三毒也。又梵天观音同具三眼。理趣释释降三世三眼云莲花面。字是莲花义。故字三眼称云莲花面也。地藏尊真言（即与三世尊真言同也）其三形莲花。种子即字。故知字即莲花义也。又莲花具世间及众生义。涅槃经十六（梵行品）云。又世间者名曰莲花。解名不污。天台释云。梵语路伽惫。世间有三。谓五蕴众生国土（文）又梵天真言一切众生也。第一赞云。莲花也（莲花即众生义可见亦即世间也）梵天手持莲花即是表一切众生主义。故知莲花即众生。众生即世间也。又观自在尊亦持莲花。即是观一切众生义。与梵天同。应知字是世义也。慈恩释云。观诸有情身语心性三密即字三点也。又字为点。云者恐明三眼义。即能观大悲莲花面也。又合次文云世音。即表所观众生三世三毒义也。又观也。此中亦含世义。是世义也。后月轮中者。谓西方也。表一切如来大悲者。明尊所持德也。西方莲花部大悲德也。疏第五云。右方是如来大悲三昧。能滋荣万善故名莲花部也。又藏品真言（大悲体也）释云。大悲为体也。犹如金人以彼自体纯是金故名为金人。菩萨亦尔。纯以大悲为体（文）若约尊名解者。是总明义。是总释也。随缘六趣者。明大悲相。即分句释。观也。疏释云普眼观。普眼即大悲。大悲即随顺义也。是六趣众生也。拔济一切下。明大悲用。所谓大悲拔苦义也。疏第一云。梵音谓悲为迦卢拏迦是苦义。卢拏是剪除义。慈如广植嘉苗。悲如芸除草秽。故此中云悲即兼明大慈也。约名解者。拔济是普眼观义。即能除大悲也。一切有情下。义。即所除苦也。生死谓二种生死。杂染即一切有漏法。唯识述记第二（末八五）云。诸有漏法皆名杂染。非唯染法。梵云僧吉隶烁。此云杂染。若不言僧即唯染也（文）唯染者谓烦恼。故释迦真言释。萨□讫隶奢一切烦恼也（文）有漏杂染者谓五蕴。俱舍第一颂曰。有漏名取蕴。论曰。烦恼名取。蕴从取生故名取蕴。如草糠火（云云）第十三释观自在尊云。由见蕴性故得观名也。心经云。观自在菩萨照见五蕴皆空。皆空即蕴性。应知此尊达蕴性空故。能拔一切众生五蕴众苦也。速证清净三摩地者。已拔苦已则亦令得不染三摩地。此明大慈与乐义。所谓兼明大慈者即此义也。清净三摩地者。彼观音章所说四种清净。释经云。由瑜伽者得受四种清净三摩地。于世间悲愿生。于六趣不被一切烦恼染污犹如莲花。以此三摩地能净诸杂染（文）即是观音法智证现法乐也。又如上引文。蕴阿赖耶业寿种除佛树牙生。是谓清净。故出现品云。三有无余清净生（三有即三毒。清净即涅槃也）第十一释云。除三有之障令无有余。能生清净之法。所谓法性清净妙身之生也（文）清净妙身之生者。所谓意生身。即是佛树牙生。亦云菩提心。其实心莲开敷。故第三劫疏云。此心望前二劫犹如莲花盛敷。又第六云。观世自在者。是初入莲花三昧之异名。（文心连开敷云入莲花三昧也）又理趣经观音四理趣三毒涅槃（三有清净）其漫荼罗彩画莲花表涅槃形。又手执莲花即表此义。应知心莲开敷云速证清净三摩地。即是入莲花三昧也。不着生死等者。述释速证清净义。若见生死不净涅槃清净者。名为边见。岂得为清净乎。此尊住生死涅槃不二平等名为清净。故藏品真言释云。观也。同彼佛所观故名诸如来之观。即是平等观也。即是普眼观也（文）应知平等观者即染净不二义。是云清净。观音章三毒涅槃为四理趣者。即斯之谓也。皆由观自在等者。释经云。观自在菩萨手持莲花。观一切有情身中如来藏性清净光明一切惑染所不能染。由观自在菩萨加持得离垢清净等同圣者（文）金刚法现证者。即得自性清净法性义也。得现证也。自性清净者。不变不坏义。故喻金刚。法即法性也。羯磨会真言（金刚法也种子瑜只经云清净自在字）现证者。诸佛加持真言现证菩萨提也。释经云。现证者。瑜伽所证三摩地境也。（文）空性心位证心实际。即现证菩提。是名观世音八地三昧。注入楞伽第八现证品云。大悲八地菩萨所得三昧同声闻缘觉涅槃。以诸佛力所加持故。于三昧门不入涅槃。若不持者便不化度一切众生。不能满足如来之地。亦则断绝如来种姓。是故诸佛为说如来不思议大功德。令其究竟不入涅槃（文）此文即与空性惊觉义同也。又此中具三句。表一切如来下是因句。随缘六趣下根句。速证清净下为方便句。是大悲门三句也。曼殊师利童真者。释云。文殊师利菩萨者。在东南隅月轮。表一切如来般若波罗蜜多慧□。住三解脱门能显真如法身常乐我净。由菩萨证此智便成等正觉也（文）疏第一云。妙吉祥菩萨者。妙谓佛无上慧。犹如醍醐纯净第一。室利翻吉祥。即是具众德义。或云妙德。或云妙音也。童真者。疏第十云。俱摩啰迦（是童子义。即是呼召。令忆本愿义也）叉俱是摧破之义。摩啰是魔眷属。所谓四魔。此真言以摩字为体。即是大空之义。证此大空摧坏一切魔也。在东南隅等者。正方主智门故用超胜次第。四隅主定门故用顺转次第。此有前天后天二义。是所谓后天义。故东南为初也。般若波罗蜜多惠敛者。羯磨会真言（利也敛字）般若波罗蜜惠者。谓尊所持智。翻妙惠。即般若惠也。敛表利惠。即尊三昧耶形也。仁王陀罗尼释云。金刚利者。般若波罗蜜金刚利敛。能断烦恼种。金刚利者。显名文殊师利菩萨。是故此菩萨手持金刚敛。又法即人故。般若惠者直指文殊。藏品疏云。瞒文殊师利也。本体即是空。上又点又是空。所谓大空也。越十八空名为大空。住空之位名为大空。即是大般若也。又字敛种子。般若即利惠敛也。住三解脱门者。谓安住无相妙惠也。是敛字。亦即三解脱门。故出生无边门云。驮字者陀罗尼法要。空无相无愿随入法界（文）心要明三解脱门毕云。由此三相空故即入解脱法门。悟斯正理即身有光明。廓周法界即同毗卢遮那正体智也（文）此文即与理趣经四理趣同。又约经种子字释者。上点入证即安住义。本体字具有空不生三义。即三解脱门也。能显真如等者。意明由住三解脱门而法身显现也。真如法身等者。谓普贤菩提心本有五智也。真如法身是中央法界智。常乐我净即四方四智也。普贤菩提心要依文殊妙惠而显现故。第二十卷云。东南普贤者何也。是菩提心也。若无此妙因终不能至无上大果。故最初得名。次文殊师利者。大智慧也。先发净菩提心如普贤观经次第。乃至毗卢遮那遍一切处常乐我净波罗蜜等之所摄成皆是净菩提心也。次即说第一义空。我心自空。善恶无主。观心无心。法不住法。即妙惠也。以此第一义空之妙惠净彼遍一切处净菩提心。平等惠利刃断无始无明即入菩萨正位。故虽有菩提心而无慧行即不成果。故次明文殊也（文）今此释意。四德即四智。合真如法身总成五智。是为法界体性普贤大菩提心。此菩提心由无上妙惠而显现故云能显真如等。具如彼记广引普贤观文而辨。由菩萨证等。结上二句义。证此智者。指上住三解脱门。便成等者。指上能显真如等。谓由三解脱大空观故。证得普贤大菩提心。即是成等正觉也。文殊章种子字即成正觉义也。虚空藏菩萨。释云。虚空藏菩萨者。在毗卢遮那右月轮中。表一切如来真如恒沙功德福智资粮聚。由修虚空藏菩萨行行四种施（后当说）三轮清净喻若虚空无尽。有为无漏成受用变化身资粮也。解云。梵云。如上东西二尊智悲二德。南方不二为要。悲智不二总名虚空藏。恒沙万德其相虽多不出智悲。释经文中其义显然。赞云。虚空藏者。以空为藏。藏诸珍宝。见诸有情贫无财宝。从虚空中雨种种宝施贫乏故（文）右月轮中者。即南方也。一切如来。如前。真如恒沙等者。皆尊名义。真如谓虚空义。唯识述记第四（四十四）明真如有十三名中。虚空其一也。以空为藏故虚空即藏。持业立名。即所谓如来藏也。第十九（十四右）云。此虚空以不可得故。非是都无所有。而实有其自性。所谓空自性者。即不空也。当知此不空者。即是虚空等心。虚空等心者。即是净菩提心（文）不空即摩尼之称号。故无量寿轨。称普供养印云广大不空摩尼供养印。又净菩提心即如意珠。故经第七云。净菩提心如意宝满世出世胜希愿（即所谓能满诸愿义也）应知真如即虚空。虚空即净菩提心。净菩提心即如意宝珠。如意宝珠即虚空藏。故尊百八名中云摩诃摩尼（文）明其藏义者。第十四（十五）云。此中藏者梵音名揭诃（与同也）即流出无尽庄严。奋迅示现不可穷竭。犹如大宝之藏。此平等法界藏即是如来藏义也。以法界庄严不可穷尽犹如字轮旋转不可穷尽名无尽庄严也（此藏者大悲胎藏之藏。虚空藏者亦大悲胎藏义也。又尊真言种种显色衣者。即是无尽庄严也）又第十一云。尔时复说虚空等力虚空藏转明妃真言曰者。如虚空不可破坏（起信论云。毕竟平等不可破坏一故名真如。真如即虚空义可见）一切无能胜者故名虚空等力。又藏者如人有大宝藏施所欲者自在取之不受贫乏。如来虚空之藏亦复如是。一切利乐众生事皆从中出。无量法宝自在受用。而无穷竭相名虚空藏也。恒沙功德者。依起信论。真如是体大。恒沙功德等此即相大。论云。从本已来自性满足一切功德。所谓自体有大智慧光明义故。遍照法界义故。真实识知义故。自性清净心义故。常乐我净义故。清净不变自在义故。具足如是过于恒沙不离不断不异不思议佛法。乃至满足无有所少义故。名为如来藏。亦名如来法身（文）又配尊名者。初字即虚空义。亦即真如也。藏品疏云。此真言以阿（长）字为体。阿（长）是本不生体。今此阿（长）是第二声。即是空义。以本不生故同于虚空也（文）恒沙功德者。字义也。经第七云。普通种子（此真陀摩尼印。一切佛菩萨通印故。云普通种子也）曰迦。契经所说迦字门一切诸法无造作。当以如是理光明（理略云。如理光明）而观此声真言义。真陀摩尼宝王印定惠五轮互相交。金刚合掌之标式。普通一切菩萨法（如理即真如体。大光明所谓大智慧光明。是无量性功德也）又转字轮品疏云。一切佛菩萨真陀摩尼印。或置迦字也。又迦福德义。此云福德。字功德义。吉祥义也。又百义。云百福德义（见帝释真言）即是恒沙功德也。又两字即福智二种资粮也。此尊持如意宝。是表福义。执利刀者即表智义。灌顶法门息增合法故福智即灌顶义也。由修虚空下。明虚空藏行。四施者。一义利施。二法施。三滋生施。四灌顶施。具如彼虚空藏章。三轮清净等者。明四施行相。心地观经云。能施所施及施物。于三事中无所得（文）无所得即清净义也。智度四十三（二十纸）云。世尊何等是毕竟净。佛言。不生不出不得不作。是名毕竟净（文）喻若虚空者。虚空者毕竟净义故。以喻显三轮清净义。或应读言喻若虚空无尽等。虚空是无尽义。以喻四施功德无尽无边也。无尽有为无漏者。明四施所生功德。此功德道谛摄故云有为无漏。唯识第十（十九）云。清净法界可唯无漏摄。四智心品如何唯无漏（外人间也）道谛摄故唯无漏摄。谓佛功德（有为功德）及身土等皆是无漏种姓所生有漏法种已永舍故（论主答也）又仁王疏（青龙）释有为功德云。有为功德者。无学身中菩提分法。无诤愿智诸无漏道。有漏净定慈三摩地。十智及定诸功德法。诸定即是通大地定。诸智即是通大地惠。有为德也（文）成受用变化等者。有为无漏功德者。所谓恒沙万德。十力四无畏。三昧陀罗尼门等。无量功德法。以此庄严佛身故云成受用变化资粮。藏品真言释云。（杂色也。是种种奇妙显色之义也。衣也。被着也。此德生即是被种种衣也）杂色衣即是种种万德庄严法门。若人能证此空三昧（种子梵字）即能万德庄严其身。如净虚空明观显色也（文）即此之谓也。又约文次第。依南方四施功德故。次于北方证得无障碍究竟智故云也。此中亦有三句。真如恒沙等因句。由修虚空藏等根句。三轮清净等究竟句。即是福德门三句也。金刚拳菩萨。释云。金刚拳者。在毗卢遮那左月轮中。表一切如来三种秘密在金刚拳菩萨掌。由真言行菩萨以入轮坛得灌顶者。得闻如来三业密教。修行获得世出世殊胜悉地。净除无始十种不善恶业。证得无障碍究竟智。解云。如上三尊如次佛法僧三宝。法报应三身。身口意三密也。今此尊不二为要。即持三密平等不二合一德。即是一体二宝也。依理趣经。三密金刚为四理趣。金刚是不二义。故持三密合一德名为金刚拳也。北方通三故。此尊在北持上三德也。略出经上（十三）明合智印云。复结金刚缚契已及智定二度屈入掌中。以进力度置智定度背上。是名金拳三昧耶契结此契时而诵此密语。淹跋折罗慕瑟致（上声）鍐（亡凡切）如上所说以婀字置于心中者。以鍐字常闭心殿门户。此密语是一切如来金刚身语意能执持故名金刚拳菩萨。义诀释云。颂云智印法身字坚牢菩提法者。经云。复结金刚拳及印相乃至意密以能执持故名金刚拳等。释曰。印相法可解。其秘密义者。谓佛德金刚三昧法界智印。以印印之。由印力故能令成就法界菩提身。鍐字法界种。相形如圆塔名法身塔。金刚拳佛坚智相也。以佛坚智持于法身。印智菩提能令成就坚牢德藏。故名封闭心殿。乃至名金刚拳等（文）拳也缚也。持即其义。故秘经云金刚持。种子也。是种子故亦具持义。故秘经云持字。略出云以鍐字常闭心殿门户者。即缚持义。义诀云圆塔义亦同也。然其所持是阿字故。经云以婀字置于心中。诀释云。以佛坚智持于法身。法身即字如来金刚性。故秘经云。三业持常寂（文）三业是拳。常寂即阿字法身也。又羯磨真言（密合持字）三昧真言（一切成就也密合）。谓三密合为一也持此三平等即是悉地成就也。故三昧耶真言云也。在左月轮中者。左即北方也。表一切如来等者。此中亦有三句。是初因句也。三种秘密者。谓如来果地三密也。依前所引略出经则持阿字。阿字有有空不生三义。即是毗卢遮那法身三密也。故毗卢遮那以此一字为真言也。又第十八所谓入大智灌顶地。合身口意为一是也。即是字一实谛义也。第二十（十七左）云。然此三事皆缘生法。缘合而有。都无自性。不生不灭。即是阿字之门法界之性。第十四（二十五）释三道真言云。当如是念时即得身口意平等之地。身及语意皆是法界之体（文）法界之体即是字义。故知三种秘密者。即阿字三义。法界之体毗卢遮那自证三密也。在金刚拳掌者。上三种三密是义。密合者。即平等三密法界之体也。是持义。谓之在金刚拳掌掌即持义。疏第一释金刚手云。梵云播尼。即是手掌。掌持金刚与手执义同故经中二名互出也。由真言和下。明成就悉地义。即三昧耶会真言义也。于中入轮坛等者。指前金刚手。是东方入三昧受戒德故。是灌顶者。即南方虚空藏。得闻如来三业等。是西方法部三昧。获得下。正明当段。北方通前三故带前三释也。获得世出世等者。即义也。依大日经世间成就品及悉地出现品所明如次世出世成就也。净除无始等者。谓净除身口意十不善业也。十不善业是三业不平等义。即此尊所治法也。证得无障等者。无障碍即三密平等义。故第五释无障碍戒云。又三□罗是平等义。佛言。以身口意合为一者。即是住三平等法门。所以得名三世无障碍戒也。又云。菩萨所以发心摄受方便学处。皆为成就如来清净智慧于一念中了达三世诸法无挂碍故。其有住斯戒者。乃初见心明道时。即有如是不思议势分。以此戒亲能发生佛惠。又第一释除盖障三昧云。今此菩萨以照见心明道故。即时无碍智生。于一切法皆悉现前通达无有错谬。犹如明目者于日光中睹见种种诸色。虽无量天魔皆悉化作佛身。各说相似般若终不能动其少分疑网之心（文）由持三世无障碍戒得三世无碍智。无碍智即此尊所得智也。相传说云金刚拳即除盖障菩萨。实有所以矣。究竟智者。无碍智有浅深异。今是明毗卢遮那极智故云究竟。所谓入大智灌顶三密合一即是也。又由真言行下。是根句。获得下。究竟句。具三句可知。才发心转法轮菩萨。释云。才发心转法轮者。在西南隅月轮。表一切如来四种轮。金刚界轮。降三世轮。遍调伏轮。一切义成就轮。由修真言行菩萨得入如是等轮依四种智印以成十六大菩萨生。便证无上菩提。解云。宋译经云起平等心转法轮。遍照云发同心转法轮。最上云同心生转法轮。理趣分云发心即转法轮（理趣经与今同也）疏第十一（二十六）云。言彼自心自在唯如是成就者。谓随意所欲唯心所转即成就也。唯谓唯用自心不籍余缘。唯亦是暂义。才心作念即成就也。第十四（十九右）云。此中心自在者。以义翻也。正义云心才。谓才敛念之时。即不用功力。即能如是广大弥满。此即是能于心得自在也（文）唯梵云（见普贤行愿赞梵本）同云（千文）又心经梵本云空性也。点即也。故知平等唯同才皆一种梵言。译语为异也。起平等者。起谓发起。平等谓菩提心（此尊亦云即菩提心为因义也）起上求下化二利平等心云起平等。平等即同及唯一义也。发同心者。即发唯一心义。所谓唯心所转也。发心即转轮者。谓速疾义。此云速疾（字速疾义可见）即身义云即名速疾义。即此义也。吉庆第十赞云。汝今亦尔。若于此生逮得除盖障三昧语言陀罗尼。起自在神通时亦如毗卢遮那而转法轮（文）此明初发心时便转法轮。故云即。即即是速疾义也。今云才发心者。亦即初发心义。与才心作念之才同。初发心时便转法轮故疏云。即成就等。或可才敛念时不用功力自在转故。故云才。才自在义也。上章释文殊云。由证此智便成正觉（文）即是所谓初发心时便成正觉。此时即如毗卢遮那转法轮故。次文殊尊而此尊来。于西方四菩萨中。利因为次。今此次第亦复如是。转法轮者即因菩萨。是西方转轮主宰。此义具如大日疏记辨之。在西南隅者。法轮通西南方。在其西方即因菩萨。又南方灌顶中有授法轮仪式。故空藏眷属虚空惠真言（转也转也）即转法轮也。四种轮者。理趣转法轮章云。金刚界轮。大菩萨轮（即降三世也）妙法轮。一切事业轮。释举初会四大品释。指归云。初会名一切如来真实摄大乘现证大教王。有四大品。一金刚界。二降三世。三名遍调伏。四名一切义成就。表四智印（文）得入如是等轮者。释下文云。建立此轮坛。即四轮曼荼罗（文）解云。四轮谓四大品。东西北三轮各具六曼荼罗。南方具十。总成二十八曼荼罗。坛即曼荼罗之翻名。故云即四轮曼荼罗。莲心轨等百八名中。因菩萨亦云□曰啰斫羯罗（二合金刚轮）□曰啰（二合）曼荼（金刚道场）此二种名即轮坛也。依四智印等者。都部要目云。此四曼荼罗表毗卢遮那内四智菩提。指归云表四智印。即是四种曼荼罗。随入曼荼罗即成十六生。证无上菩提。即是即身成佛。古师皆以此尊为发心即到依证。意在于此。然今此文且举究竟。略现世证得欢喜地也。或可上文殊章云便成等正觉。是现世证得欢喜地。今是对彼云证无上菩提。即究竟果也。此中三句准知如上。是转法轮智中三句也。虚空库菩萨。释云。虚空库菩萨者。在西北隅。表一切如来广大供养仪。由修真言行菩萨修得虚空库菩萨瑜伽三摩地。于一念顷身生尽虚空遍法界一一佛前。于大众会以种种云海供养奉献如来。便从一切佛闻说妙法。速满福德智慧资粮。以虚空为库藏。随缘诸趣极济利乐诸有情。渐引到无上菩提以为巧便。解云。此北方业菩萨也。故圣位经云。金刚业菩萨虚空库藏三摩地智（文）遍照及最上二经并云哦哦囊埵惹（文）。即虚空库梵名也。理趣分。南方云空藏。北方称大空藏。若依梵名（南方）（北方）其体不同。义亦随异。汉言不分。库藏义同故俱译云藏。今依梵本分别库藏。为藏。翻库也杲师辨二尊异云。前虚空藏约体。故释云一切如来真如恒沙功德福智资粮。此虚空库约用。故云一切如来广大供养仪也（文）今云。出生义云。由一切如来大庄严而生金刚宝。又云。自一切如来善巧工艺门而生金刚业（文）福智二严云大庄严。即是体也。善巧工艺是业用也。又南方是檀施。北方乃供养故。出生义总明南方四菩萨。云一切如来无住檀那波罗蜜之所成就。又明北方云一切如来不舍众生大精进波罗蜜之所成就（文）二门异可见。在西北角者。尊三昧中佛事属西。生事属北。所以居西北角也。广大供养等者。释下文云。一切如来种种供养广大仪式如来者。是虚空库菩萨之异名也（文）此尊主广大供养仪式故以为名也。莲心轨百八名中云。□日啰尾湿□（金刚巧尾湿□亦种种义也）摩呼（引）娜哩耶（二合此云极广大略出云大宽大）释普贤真言句云。大中之大供养之中供养也（文）即供养义也。又广大者。是五大之称号。供养无量要不出五供。故云广大供养。五色是五大色故。五色彩会名大曼荼罗。第十二释下色印云广大法界印（二种立印即出现义所谓最胜出生也）略出经五色云粉。故五色亦名法界不思议色。有人云。律中五色云大色。第六（十四）云。复次如世间彩画不过五色。然更相涉有种种深浅不同。巧惠者善分布之出生万像无有穷尽。法界不思议色亦复如是。统而言之不过五字门。然更相发挥成种种差别智印（文）又出现品虚空库三力偈中广大加持。又第八（三纸）广释五供养毕云。若竖说者一一地中皆具如是五义。若横说者一一门中皆具如是五义。例如上文所明诸食。虽适口则一。然随调膳人身手有种种滋味不同。余香花等当知例尔。若行者善能以五字门作金刚舞戏普应众生。譬如和五味布五彩韵五音调五药。虽性分不过五种而千变万化巧转不穷。当知是人则解涂香三昧义。亦解花三昧烧香三昧饮食灯明三昧义。亦解此五种陀罗义。以如是种种法门供具。供养心王如来。能令诸尊欢喜所求必获（文金刚舞戏者。谓金刚合掌两种五大相交而成。即广大供养印也）又出现品说五字门云。尔时毗卢遮那住降伏四魔金刚戏三昧。说降伏四魔解脱六趣满足一切智智金刚字句。第十一释云。佛说此真言时。金刚手菩萨及普贤等得未曾有开敷眼（如上说）稽首一切一切智如是说言（一切一切智即诸法。一切智者所谓如来也）一切即于此中梵音意云无所不足。即是府库义也。言以此五字为库能满一切愿也（文）今此尊亦以五字为库。从库藏中流出种种供养云海成广大供养。应知广大者。五字五大金刚戏三昧也。由修真言行下。述明广大供养相。于中是初明广大供养行体。指经所明四理趣及一字真言等云虚空库瑜伽三摩地也。于一念下。正明广大供养相。此亦有二。是初自行。所谓佛事也。于一念顷者。明速疾义。所谓金刚游戏自在义。尊百八名中云金刚善遍行是也。种种云海者。略出经香花灯涂等供养会真言皆有暝伽（云也）三慕达罗（海也）窣发罗拏（普皆）布穰（供养）羯冥（事业）句。即此义也。便从一切下。明供养得益。可知。以虚空下。次明化他相。谓般若大空为库藏。故能为此自在神通大用也。智度三十（十一）云。弹指之顷化无量身遍至十方。能满一切众生所愿。如是神通利益要从般若出生。以是故菩萨欲满一切众生愿。当学般若波罗蜜（文）。又心要云。广兴供养利乐有情。以虚空为库藏。是中珍宝满虚空中给济苍生。五种之施令无遗乏（文）是正约尊名释。虚空谓。库藏即也。极济下。明世间益。渐入。明出世益。如庄严论第八云。布施能令于法成器。由随顺财被堪受法（文）今亦如是。先以财极济渐引令到佛果。是为空库尊巧便。百八名中云金刚巧者。即以此义也。此中三句。由修真言等因句。于一念下为根句。渐引到无上菩提究竟句也。摧一切魔菩萨。释云。摧一切魔菩萨者。在东北隅。表一切如来大悲方便。外示现威怒。内怀悲愍。住加持行位。护持修行。辟除诸障。成菩提时摧伏天魔及魔醯首罗一切难调伏者。令彼等受化致于无上菩提。以忿怒智而成究竟。解云。此北方牙菩萨也。此菩萨亦名金刚夜叉亦名金刚尽菩萨。仁王陀罗尼释云。金刚夜叉菩萨者。威猛义也。亦云尽义也。十六金刚智。普贤行中第十五智名金刚尽智。显名摧一切魔怨菩萨。在东北隅者。大悲属东。方便属北。所以居东北也。心要云。精进既具（护菩萨）天魔蕴魔及烦恼魔等须摧伏之。示金刚夜叉形。作可畏色。炽赫奕。恚怒威猛。持金刚牙安自口中。能食一切有情无始无明及诸执见而摧灭之。作大悲方便而能恐怖一切如来。此乃金刚药叉菩萨大悲方便之智也（文）此尊百八名中亦有大方便号也。示现威怒者。述释方便义。内怀悲愍者。述释大悲义可知此云大悲者。举悲显慈。前后影显。故释下文云。本是慈氏菩萨。由此菩萨内入慈定深矜愍难调诸天。外示威猛令得受化引信入菩提。住加行位者。秘要云。以下明行者得益相。加行位者。非五位中位。广指因位云加行位。因位修行皆佛果加行故。通名加行位也（文）今云。前章云速满福智资粮。依此言之。此两段如次明资粮加行二位也。入道章云。言资粮者。资益己身之粮名为资粮。欲趣菩提要资于行。此位创修入佛之因名资粮位。故唯识论云。为趣无上菩提修集种种胜资粮故。又此名顺解脱分（云云。述记云。从初发心乃至十回向终皆名顺解脱分）又云。言加行者。加功用行而趣见道故名加行。故唯识云。近见道故立加行位。即此名顺决择分。护持修行者。谓护持修行调伏智藏般若理趣也。辟除诸障者。若依心要。降伏烦恼等三魔云辟除诸障。成菩提下。明降天魔合前总合四魔也。天魔谓第六他化自在天。及魔首罗者。即色界顶大自在天。此于下释所出四天中。且举最上最下二天摄于中间也。疏第十释三世尊中云。复次三世者。名为三界。谓毗卢遮那如来始从有顶迄至下地。从上向下相次一一天处皆化无量眷属大天之主。今胜彼天百千万倍。彼怖未僧有。更有何众生而胜我耶。乃至以法而降伏之。即次^8□而下以能降伏三世界主。故名降三世明王也（文）即斯义也。又解。言成菩提时者。明自受变化二种成觉。故举二天也。第十四（二十五）云。大日如来坐道场时。平等观于法界而说此十二句真言王。即以此力能降四魔。然四种魔中三魔无色。是佛于阿迦尼吒天时已降伏之。唯天魔有相。为欲令世界中知自在力故。复于此土而现伏天魔也（文）自受用成觉者。所谓菩提实义。此时降伏色界顶魔醯首罗根本无明。息障品所明不动尊所降伏者是也。第九（三十二）释云。大自在天三千界之主。即是众生自心无始无明住地。于诸恶中而得自在。唯除大菩提心。无能伏者（云云）化身成道者。所谓成佛外迹。第六（二十二右）云。尔时地神欢喜称说。乃至声及净居。尔时大梵天等八部众生。徒见此伏魔之外迹。是故有名称生。号为大勤勇者。然我实成佛处则非彼等所能测量也（文）此时所降理趣经第三段降三世尊所降者是也。然此二降非是别时。自受用成觉时金刚三昧一念顿断无始无明。即时于阎浮提示化相成道。故云菩提树下降魔。但是化相耳。华严大疏三十八（六五）云。经（十地品）普伏一切魔邪之道。深入如来所行境界。疏普伏下。二句胜进坐道场称佛。方便正觉者。成佛度人前中泛明。坐道场略有三说。一就法门。即万行道场。二就实成。约金刚三昧一念成佛。三约化相。菩提树下。今正约后然经但言普伏一切魔邪之道。而论云坐道场。坐道场即降伏故。伏魔亦三。一约法门。一切生死涅槃皆是魔道。修一切智则伏具道矣。二约实说。无明习气以为魔道。金刚喻定方能摧之。三约化相。菩提树下降于天魔。今亦据后（文）以忿怒智等者。谓由此尊三昧而成菩提也。忿怒智者。百八名中云。□曰啰战拏（金刚忿怒）藏品不动尊真言战拏极恶也。所谓暴恶中又甚暴恶也。释云。初战荼者。战是死义。入阿字门即是本无生死义也。荼是战义。以此无生死大势之主即与诸四魔战也（文）此尊名忿怒。即与不动三昧同。故彼此俱降四魔。若不伏四魔何缘得成菩提。故云以忿怒智而成究竟。究竟者。即无上菩提。于八菩萨中此尊为方便究竟。故云成究竟也。又就此一章明三句者。初是因句。住加行下根句。以忿怒智下即究竟句也。因辨。释经云。如上所释八大菩萨摄三种法。所谓菩提心大悲方便是也。如上所释诸菩萨包括一切佛法真言门及一切显大乘。解云。初如上所释下。明摄八为三也。八菩萨三句配当有无穷趣。今此释意。初金刚手以为因句。次六菩萨为根。摧魔一尊为究竟句。然大悲句有六种者。大悲及行皆六数故。故如意轮云。六臂广博体能游于六道。以大悲方便断诸有情苦。又大威德轨云（是西方尊也）六足六首六臂。所以净六趣。满六度。成六通。又摄十度为六度。应思之。又四方四隅分为二故各具三句。初金手为因。观音空藏为根。刚拳为究竟。又次文殊为因。次二尊为根。最后为究竟。又一一尊下皆有三句。如上辨之。次如上所释下。明开三为八故摄一切显密法门尽也。疏第一云。佛已开示净菩提心。略明三句大宗竟。即统论一部始终。无量方便皆为令诸菩萨菩提心清净知识其心。如此经者。当知一切修多罗意皆同在此。如释迦如来所说法者。当知十方三世一切如来。种种因缘随宜演说法。无非为此三句法门。（云云）如是等菩萨摩诃萨而为上首。解云。此第三总结也。释经释等字云。八供养及四门菩萨等。以表如来三昧眷属（文）释中等字亦摄四波故总成定门十六。故云三昧眷属。对八大菩萨之为慧门云三昧也。而为上首者。于九十俱胝菩萨众中。此八菩萨以为上首也。若克论者。九十俱胝皆悉上首。何者都是如来自证德故第十二疏（二十一）云。上首者。非但秘密主。一切皆入阿字门即是无二体主而已。十佛刹土诸执金刚皆是上首也（文）。

金刚顶大教王经私记第五
金刚顶大教王经私记第六

　　        沙门昙寂撰
    　　

与恒河沙至诸胜宫自在

    此第二别序。疏分科云。从此以下别序。为二。初明化佛现瑞相。二明大毗卢遮那现瑞相也。就初为二。初明化佛遍二界。二明一一身现佛刹还说此法。就初为二初总明数。二正明化佛遍满二界。此即初也（文）与恒河沙等者。初总明数也。疏云。西域记云。阿那婆答多池（唐言无热恼）在香山之南。大雪山之北。周八百里矣。金银琉璃颇胝饰其岸矣。金沙弥漫清波皎镜。大地菩萨以愿力故化为龙王。于中潜宅。出清凉水给继瞻部州。是以池东面银牛口流出殑（巨升反）伽河。绕池一匝入东南海。池南面金象口流出信度河。绕池一匝入西南海。池西面琉璃马口流出缚刍河。绕池一匝入西北海。池北面颇胝师子口流出徙陀河。绕池一匝入东北海也。然妙乐和尚云。于中殑伽沙细而多。外人所计以为福河。入洗灭罪。佛亦顺俗故常指之。又佛说多法近此河故以为喻。或云。一由沙多。二由世人共为福水。入洗罪灭。投死生天。三虽经坏劫名字常定。四佛多近此宣说妙法。五众人共委。故多为喻。方四十里沙以为喻也。由如胡麻至亦如是。释曰。此第二明化佛遍满相。亦为二。初明满阎浮提。言胡麻者。取油麻津腻满中。以譬诸佛遍满之相。略出上云。诸佛遍满虚空。犹如大地油麻。津腻满中者即其义也。阎浮提。慧琳音云。阎浮提或言剡浮洲。或言谵浮洲。或云赡部洲。阎浮者从树为名。提者略也。应言提鞞波。此云洲。又云南赡部洲（时染反。去声。梵语）此大地之总名也。古译或名赡浮。或名琰浮。或名阎浮提。皆梵语讹传也。正梵音云ＸＦ谟。立世阿毗昙论云。有赡部树。生此洲北边泥尼陀罗河南岸。正当洲之中心。北临水上。于树下水底南岸下有赡部黄金。古名阎浮檀金。树因金而得名。洲因树而立号。故名赡部。音如谵音之叶反。ＸＦ音蚕览反。览字取上声呼之。于阿迦尼等。二明满至尼吒天也。尘沙化佛遍满尽虚空界上下二界之中。以显如来五智遍亘一切凡圣。是故云也。阎浮提凡夫所居。即明遍生界。尼吒谓诸佛成觉处。即明遍佛界也。被无量数至此法理趣。
    释曰。二明一一身中现无量阿僧祇佛刹还说此法理趣也。宋译云。而彼无量无数诸如来身。一一身中悉现无量无数佛刹。一一佛刹还复说此秘密法门（文）彼无量数如来等者。谓遍满上下二界诸佛。如从一一身中现无量阿僧祇佛刹。彼佛刹中一一如来无量无数海会圣众围绕说此妙法也。无量数者。华严大疏三十二（纸）云。言无量者。亦有二义。一无分量即理法界。二无数量即事法界（文）。今所现佛是华法界故云无量数。即无数量也。若依宋译经上下文但云无量无数。或恐今经梵本脱无字。无数即阿僧祇翻名也。现无量阿僧祇者。华严大疏三十三（二纸）释阿僧祇清净座阿僧祇宝帐等文云。前中以阿僧祇数但有九十四数。以晋经皆云无量阿僧祇。初有数事。但云无量。则阿僧祇言。非是数中之一。但是无数之言若定是数便为限局（文）。意明但云无量即是阿僧祇翻名。无数为义。非是数中之随一也。若云无量阿僧祇。积阿僧祇至一无量即是数中之一也。今经云无量阿僧祇即是也。还说此法理趣者。还便也。宋译云还复说此秘密法。梵云。此云理趣。亦云法门。华严大疏第六（二十五）云。于法界中施设安立故。诸经论皆说世谛为安立。然安立言梵曰奈耶。而义多含。或云方便。或云法式。或云法门。或云安立（文）秘密法门者。直指法体。下所明五相成身等云秘密法。此一一法皆入法界之门故云秘密法门。秘密法即门。称云秘密门。持业释也。此法理趣者。此法即指此经。理谓真理。趣即旨趣。此法之理趣。依主立称。是即与大日经现瑞中一切处一切时于有情界宣说真言道句法同也。道云。道即法门及理趣也。疏云。毗卢遮那如表自利行。是自界故。化佛显利他行。是他界故。又毗卢遮那示自利五智圆满。此界主故。化佛现利他五智成就。他界主故。又毗卢遮那表本。化佛彰迹。是体用故。又所以二佛同说此法者。诸佛道同故。示现凡圣悉皆同具金刚界性。是故同说也（文）今云。此与大日经时彼菩萨普贤为上首乃至毗卢遮那如来加持故奋迅示现身无尽庄严藏等现瑞相同。宗家于此文作四身说法释。准彼今尔。无量化佛皆说此理趣者。总明受用变化等流三身说法。次婆伽梵大毗卢遮那等毗卢现瑞即明自性身说法也。开题所谓四种法身俱陈此道即此义也。又准疏释化佛现瑞表从本现迹毗卢现瑞表迹不异本所谓既从遍一切处加持力生。即与无相法身无二无别。又云本迹虽异不思议一是也。时婆伽梵至身口心金刚。释云。从此以下至偈颂末。二明毗卢遮那现瑞。于中亦二。初明能现毗卢遮那常住法界身次明从内证德而起法界用。此即初也。大毗卢遮那者。自受用也。智法身也。身口心金刚者。自性身也。理法身也。或云理智法身。即合二身总称本地身。是云法身自证境界。即是法界体性智也。常住一切虚空等下。明智住理。所谓理智冥会也。常谓常恒（常恒者不生不灭义如前）住谓安住。金刚不坏智住于金刚不可坏理。无有变易不可破毁故云常住。意简应化起灭也。宋译经云安住。谓智证入如也。智度七十四（七纸）云。安住者。深入通达心无所著故。不生疑我是阿鞞跋致非阿鞞跋致。自心中深入智慧故是名自在证（文）华严大疏四十一（八纸）云。安住是入义（文）入谓入证也。一切虚空者。举无边际喻。非唯阎浮提虚空。指三千界乃至无尽无余虚空。故云一切。上明化佛云满阎浮提等。是明法身自证境界。故简彼云一切虚空也。又明遍一切遍身所住处故。住处亦无边际。若自非无边际岂得为边一切身之住处能住所住互相应耶。又法身具三义。谓离一切分别无分别无无分别。虚空亦具三义。谓毕竟净义。无边际义。无分别义（具如疏第一卷）能住所住其义相应。故云常住一切虚空。又明住虚空故种种妙业自在成辨。疏第一云。又如虚空离种种显色相无所造作而能含容万像。一切草木因之生长。有情事业依之得成。佛智虚空亦复如是。虽离一切相常无分别起作。而无量度门种种妙业皆得成辨。故为喻也（文）此释即与毗卢遮那能成众务义同。应知能住所住其义亦一也。一切如来身口心等者。如上虚空叹住处无边际。是正明住处体也。一切如来者。明法界体性总具五智及无尽无余。正是法界体性智。故云一切如来。身口心者。谓法佛三密身等于语。语等于心。平等无二。故云金刚。金刚即无二义也。又此三密法身证等觉十地非其境界。邪魔外道不能毁秽。故以金刚为喻（是体坚固义也）又以此三密能坏无明烦恼微细重障故云金刚（是利用义也）如是平等三密即是法界体故明其所住云身口心金刚。第十四（二十五）云。身及语意皆是法界之体。无有边际。由如虚空（文）。藏记云。法界体性智三密差别数过刹尘。名之法界。诸法所依故曰体也。法然不坏故名为性。决断分明得以为智。一切如来至无上巧智。释云。从此以下二明从内证体起法界用。于中为二。初长行。二偈颂。就长行为二。初明四波罗蜜。二明十六大菩萨。此即初也。又初明四波中各有三节。一明所由。二明能生智。三明所生波罗蜜。依此思之。此中能生所生合成四智四波也。问。上中央智亦具四智。与此何别。答。上是自证四智。是即化他。云何知者。圣位云。毗卢遮那佛于内心证自受用四智中（是自证也）又云。外令十地满足菩萨他受用故。从四智中流出四佛（化他）今此中能生四智当彼四佛。即是他受用身。故菩提心论云。已上四佛智出生四波罗蜜焉。四菩萨金宝法业也（文）一切如来互相涉入者。此初明镜智生金波之所由也。然疏此句属上法界体性智而解。故疏云。次明住如来内证四智涉入（文）今按此句是金波之所由也。何者次宝已下三波之中皆有三节。初明所由。此章何无。若属上读。即成此章无所由文。是以宋译经云以一切如来互相涉入故。有以故字。以故是第五转之声。所由义也。明此句是金波之所由也。今经梵本恐脱故字。然宋译经此所由文在上中智（文云。以一切如来互相涉入。故平等安住一切虚空身语心金刚）又南方一切如来无边故。所由文在金波中。恐是错误。一切如来者。各具五智无际智故。镜智亦具五智三十七智无尽无余。故云一切如来。下去皆准知。圆明心镜高悬法界顶。一一智相互相涉入无障无碍。犹如因陀罗故云互相涉入。是明圆镜智故。以互相涉入为其所由也。藏记云。大圆镜智。谓自他三密无有边际名之大也。具足不缺曰圆。实智高悬万像影现。镜之喻也。一切金刚界下。二明能生镜智。一切金刚界者。且约三重曼荼罗诸佛。总有一千五十七尊。一一诸佛皆具金刚界。故云一切。金刚界者。谓金刚坚固自性身。界即身故。金刚喻菩提心。即阿□尊坚固菩提心。菩提心者。体具智悲。金刚亦具智悲。故以为喻。华严大疏二十三（八纸）云。金刚者坚利也。即悲之智。二乘实际。不能坏坚也。断难断惑利也。故云智悲到彼岸。七十八云。譬如金刚唯从金刚处及金处生。非余宝处生。菩提心金刚亦复如是。唯从大悲救护众生金刚处一切智智殊胜境界金处而生。非余众生善根生。故知金刚不独喻智。攻般若者不得此意。但以标名独将金刚喻于般若。不观文中悲济九类而无所度。悲智相导方为真实不共般若。智者应知。别名即救护众生悲也。离众生相智也（文）大悲救护众生者。所谓必当普度法界众生是也。一切智智殊胜者。所谓一向志求一切智智是也。即是上求下化菩提心也。界者。因义性义。金刚因者。所谓菩提心为因也。金刚性者。所谓坚固自性身。故知金刚界者。即是坚固自性身也。觉悟智萨埵者。正明镜智。谓如来净阿赖耶于大圆镜智相应。证得坚固无漏之三摩地。能净无始无明住地微细烦恼。本性智显现。故云觉悟智萨埵。故境界经是阿□尊三昧云。入于遍满一切虚空觉悟本性智慧希有金刚三昧（文）。一切虚空界等者。明镜智加持相。此智具五智三十七智乃至刹尘智。故云一切虚空等。即是所谓遍满一切虚空本性。以此为能加也。所生智藏者。三所生金刚波罗蜜也。圣位经明金波云。从五峰金刚菩提心三摩地智中（大圆镜智）流出金刚光明。金刚光明即所生智藏也。一切如来无边故下。明宝波罗蜜亦有三节。如前应知。一切如来无边故者。初明所由。然宋译经此八字在一切金刚界前。以为金刚波所生之所由。次宝波下无所由文。法业二波并皆有焉。是明南方虚空智所生。故以虚空无边故为其所由。义最相应。宋译经恐亦错误。境界经云。复入一切虚空极微尘数出生金刚威德大宝三昧地。圣位云。于内心证得虚空宝大摩尼功德三摩地智（文）应思之。大金刚智等下。次明能生智。即平等性智也。大金刚智即大摩尼智。正是灌顶体故次云灌顶宝。金刚智即灌顶宝。谓以金刚宝灌其顶故云灌顶宝。心要云。宝生如来想持摩尼宝瓶。想与一切如来灌顶。一切虚空舒遍等者。先明真如智德。是此真如平等遍满一切有情及器界。即真如之异名。述记第四引大般若经中边论。明真如名。有十二中。平等性者是其一也。为现证三菩提者。三明所生宝波罗蜜。谓入一切如来宝冠灌顶。得为究竟三界法王。以成果位故云也。一切如来身自性等者。明法波罗蜜也。亦有三节。一切如来身等。初所由也。明藏本作一切如来自身者恐倒。宋译同今。妙观察智是受用果故别云身。故礼忏云受用智慧身。身者积集为义。五智三十七智乃至刹尘智慧积集为身故。亦真实义。一一智慧从本已来皆住实际不可破毁。谓之真实。自性清净故者。佛智慧身从本已来不为烦恼所染故。是正西方三昧也。自性清净一切法等者。二明能生妙观察智也。圣位云。毗卢遮那佛于内心证得大莲花智慧三摩地（云云）莲花智者。谓自性清净义。即妙观察智也。菩提心论云。阿弥陀佛由成妙观察智亦名莲花智。应知达诸法自性清净智名妙观察智也。宋译经云一切法自性清净。今经恐是会文未尽。遍一切虚空者。明此智无边相。如前应智。能现一切色智者。三明所生法波也。理趣经观音章种子字名一切群生种种色心。宋译第十八（四纸）云。尔时圣观自在菩萨摩诃萨即入现一切色心三摩地。说此调伏一切世间自心大明曰。唵（引）吽（引）纥哩（二合引）吽（引一句）说是心明时。从圣观自在菩萨摩诃萨心出现具德执金刚尊。如圣观自在菩萨摩诃萨相。安处莲花结莲花印。众妙色相庄严具足。融现如来等一切大士体相。如是大菩萨像出现已。于一切世界现自色相。普尽无余诸有情广为一切有情如应调伏作诸事业。又第二十（初纸）云。众色观自在大士（文）此云种种色。普世天真言释云。种种行也。亦是巧色义。随类示现一切可爱乐身名巧色也（文）现可爱乐身者。即普现色身也。观音真言释云。以普眼而观众生故名观世自在者。入此三昧已从其心出种种光。光中现此法门真言也（文）大日经第七云。金刚顶经说观世莲花眼即同一切佛无尽庄严身（文）言随众生种种色心所愿普现色身如应利济。故云现一切色智。即普眼三昧也。又约种子解。四字即三毒涅槃观自在尊四理趣也。一切众生依三毒故沉沦六趣。六趣众生所欲无量。是云群生种种色心。佛眼观之。三毒当相本自清净安住涅槃。然以迷故不觉不智。是以住大悲普眼法门现三十三身。随其所欲而为利益。谓之能现一切色智。即法波罗蜜也。法即字义也。理趣释云。纥利（二合）字亦云惭义。若具惭愧不为一切不善即具一切无漏善法。是故莲花部亦名法部（文）然疏色心相对作种种释。义虽甚深弥解弥迷智者应知。尽无余调伏有情等。疏此文属法波罗蜜而解。今按忽尔见之。似与前所引宋译第十八同明莲部巧用遍调伏义。而极投文恐是不尔。是明次文中能生智。准上三章此文当在次作教令故下。若云不尔。业波章中即成无能生智。对上三章义不一准。故知此句正明能生智也。上经明北方德中云。一切印平等种种事业于无尽无余一切众生界一切意愿作业皆悉成就（文）又次明所由文云作教令故。调伏有情是教令事业故。即是能生羯磨智也。又宋译经此等文在明业波中。文甚错乱。今引明之。经云。以一切如来不空事业胜所作故。遍一切虚空悉现诸色。普尽无余诸有情界起善调伏一切胜行。广作一切无等无上种种事业（文）今此文中以遍一切虚空悉现诸色九字。置上法彼中则其余文如次成所由能生所生三节。全与上三章同。是亦一证也。一切如来不空等下。明其所由。谓是不空成就尊三昧。由此三昧故从羯磨智而生业波也。境界经云。复入一切如来摩诃菩提金刚坚牢不空最胜成就种种事业三昧（文）不空作者。作谓作业。故宋译云不空事业。不空者。精进之异名。故圣位云。毗卢遮那佛于内心证得羯磨金刚大精进三摩地智（云云）第十八（二十四）释字不空教真言云。不空者。随一切众生有所见闻触知无空过者。皆必定于无上菩提故名不空也。又云。释迦牟尼者即是此不空见之身。普入世间而作佛事故。此所示即是牟尼身也（云云）教令故者。谓调伏难调者。称云教令。教令即释尊不空见之所作。故宋译云胜所作故。理趣释第三章云。时调伏难调释迦牟尼如来者。于阎浮提五浊末法。为调伏九十五种异类外道。现八相成道。皆得受化致于佛道（云云今经云。调伏有情界即是也。余前解云。能生羯磨智岂不尔耶）一切平等无上巧智者三所生业波也。一切平等等者。此智于净妙佛国及杂染世界。普能作佛事生事。二种等运故云平等。是果后方便故。超出一切故云无上巧智梵云羯磨智。亦云种种事业智。故宋译云无等无上种种事业。一切如来大菩提至金刚智印。释曰。此第二明十六大菩萨。分为因类。初菩提心类四菩萨。二福德聚类四菩萨三智慧门。类四菩萨。四大精进类四菩萨。初一切如来大菩提以下。即菩提心类。次一切如来灌顶以下。是福德聚类。次一切如来大清净以下。即智慧门类。次一切如来不空以下。大精进类也。此中文义全与羯磨真言同。至文当悉。今不烦述。
    普贤妙不空至精进怒坚持。此次明偈颂也。疏云。此等偈颂文略意幽。圣旨多含不合用一阶解释。今将一端且解释文。庶以后贤照之。今此等十一行偈。第二以偈颂明互相涉入诸圣众者。若以尘点名不可知。恒沙海渧焉可得数。故举切要以示其名。要亦数繁。故结集家作颂结名。即分为十二。一十六菩萨。二五佛。三四波罗蜜。四八供养。五四摄。六贤劫十六。七诸不退众。八诸佛顶。九诸执金刚神。十小圣众。十一诸明王。十二诸世末众。问。先置诸佛后列菩萨。是常所宣。何故今不尔耶。答。为欲显示互相涉入无有次第故为尔也。乃至若分文者。初三行偈初明十六大菩萨。分文为二。初二偈明羯磨十六。后一偈明三昧耶十六。又云后一偈明异名。配对可知。更不繁文（文）今按上长行中明十六圣故。随其文便先明十六尊。其余五佛已下皆有次第。何云不次。疏释难依。何故随文便者。明十六尊总有三种。长行所明与羯磨真言同故。是法曼荼罗也。次偈中初文明普贤空藏观自在等。人名体故。是大曼荼罗也。次约三形明故。是三昧耶曼荼罗也。羯磨自具。略而不明。应知为十六尊具四曼故随便先明也。今略解文。普贤即金刚萨埵。宋译言金刚萨埵普贤尊。妙不空者。谓王菩萨。宋云妙不空王金刚王。不空即钩之称号也。摩罗。谓爱尊。宋云摩罗谓即金刚爱。略出云摩罗大菩萨。义决释云。具足梵音云摩烂拏。此正翻为杀者（文）又摩罗即爱义。故又决云。以摩罗智于染于净皆能染净也。喜王者。宋云金刚善哉极喜王。空藏。宋云圣虚空藏金刚宝。妙大光。宋云大妙光日金刚光。宝幢。宋云妙宝幢即金刚幢。大微笑。宋云大喜笑谓金刚笑。能观大自在。宋云能观自在金刚法。曼殊。宋云妙吉祥智金刚利。一切坛。谓因菩萨。百八名中云摩诃曼荼。翻云大场。亦云大坛。略出金刚界大坛场。宋云诸曼拏罗金刚因。无言。宋云无言是即金刚语。百八名中云。阿□遮□曰啰。翻云。金刚语。种种业。梵云毗首羯磨。宋云种种事业金刚业。精进。百八名中云。□曰罗（二合）尾哩耶（二合）翻金刚勤。亦云精进。宋云精进甲胄金刚护。怒。谓牙菩萨。百八名中云。□曰罗（二合）战挐。翻金刚忿。宋云猛恶吞啖金刚牙。坚持。谓拳菩萨。百八名中云。啰曰罗（二合）母瑟□。翻云金刚拳。拳即执持义。宋云坚固执持金刚拳。金刚钩等下。次约三形明十六尊。故宋译云□帜金刚钩箭喜。□帜即三昧耶也。即身义云。三摩耶曼荼罗者。即所持□帜刀□轮宝金刚莲花等是也（文）金刚。谓五股。钩（王）箭（爱）可知。喜者。莲上置拳。即弹指印。是喜义也。宝。谓如意珠。日。即日轮形。幢幡。可知。笑者。现图莲上置三股。智证图三股相分中作齿形。是表笑相也。已上南方四尊。宋云宝日幢幡及大笑。莲（法）□（利）可知。妙轮者。谓因菩萨。其三形轮也。真言。秘经云轮字。亦具妙义。此云妙音。故云妙轮也。语。莲上置舌形。舌是语具也。已上西方四尊。宋云莲花□并妙轮语。羯磨（业）甲（护）可知。怖。莲上置牙形。牙即怖义。理趣经云以金刚夜叉形持金刚牙恐怖一切如来是也。持者。莲上置二拳。拳即持义也。已上北方四菩萨。宋云羯磨甲胄怖坚持。无始无终至药叉。释曰。此两句二字二明五方佛。无始无终者。中央毗卢遮那也。诸佛境界经第一明中央尊云。大慈毗卢遮那如来体性常住无始无终三业坚固犹若金刚十方诸佛咸共尊重一切菩萨恭敬赞叹。略出经第四说真实伽陀曰。普贤法身遍一切。能为世间自在主。无始无终无生灭。性相常住等虚空。心要云。此大菩提五智圆满。即毗卢遮那如来真如法界智处中位也（文）此宋称五大云真如（具如上辨）毗卢遮那以五大五字为体。是云真如法界。是此法界体性常住不变离生灭因缘故云无始无终。无始无终即不生不灭之异名也。第六云。远离诸因缘者。若法界体（字）有生灭之相则有因有缘可得宣说。而今法从缘生则无自性。若无自性则是本来不生。因缘和合时亦无所起（无始）因缘离散时亦无有尽（无终）是故如净虚空常不变易（云云）即身义云。如是六大法界体性所成之身。无障无碍互相涉入相应。常不变易同住实际（文）应知无始无终者。即毗卢遮那法界体性不生不灭金刚身也。又起信真如门章云。心真如者即是一法界大总相法门体。所谓心性不生不灭（云云）又体大章云。复次真如自体相者。一切凡夫声闻缘觉菩萨诸佛。无有增减非前际生（无始）非后际灭（无终）毕竟常恒（记凡位为前际佛果为后际）夫真如者万德根本诸法所依。不生不灭无始无终故。称毗卢遮那云真如处中位。真如即无始无终义也。又按此中皆举诸天为五佛名。以外显内。无始无终对大自在天。大自在天即根本无明。第九明不动尊降伏中云。大自在天三千世界之主即是众生自心。所谓无始无明住地。于诸惑中而得自在。唯除大菩提心无能伏者（云云）秘经明自然章云。此障从何而来。从一切众生本有障。无始无觉中来。本具俱生障。自我所生障无始无初际本有俱本轮（文）大自在天根本无明者。谓无始有终。故但云无始无明。不云无终。何故尔者。无明转为明故为明即有终。明即毗卢遮那故。翻毗卢遮那云除暗遍明。是此大明非前际生。非后际灭。故对彼无始有终云无始无终。又略出云世间自在主。是对无明自在主明大自在主。应思之。寂者。宋译云常寂静。疏云是阿□佛（云云）今云。息灾亦云寂静。寂静者。恐是东方帝释天。此天居东方即表大菩提灾义。第十真言释云。以初释字。为种子。是止息义。止息诸障。障既息已增益其福。迦罗是增进也。第十二释字白色息灾义中云（字是金刚种子。帝释手持金刚。应思之）作此法成一切烦恼热等皆能止息。凡一切息灾相应皆此中作也（白义。即与字同）第八释寂灾护摩真言云。初句摩诃扇底是大寂义。去至本性常寂大涅槃中也。阿字体是本寂。以具三昧画故善逝。具净除点故涅槃。不动此处即行。即到同于大空无所不遍故云大寂（文）应知帝释即是寂静义也。阿□此云不动。不动者大菩提心义。帝释亦不动大菩提心义也。第五（二十七）云。如帝释之像安住妙高山王。如来因陀罗三昧亦复不移此处。开出净菩提心妙高山王（文）因陀罗者帝释之异名也。又因陀罗者。李字黄色金刚大菩提心。金刚坚固之标帜也。此尊居须弥顶表菩提心金刚不动义。即与不动尊坐大盘上同。故知阿□帝释同是大菩提心金刚不动三昧也。暴怒者。宋译云暴恶忿怒。疏云即是宝生如来（文）南方宝生尊主增益法故。亦云福德庄严身。然云暴怒者。是相反义。暴怒恐是阎魔天。阎魔居南方。南方称下言。即降伏三昧也。阎魔主死法门。真言。此即死义也（具如第十释）又具甘露不死义。不死即增益也。云。又含死义。鬼宿云。降伏法中多用铁者。即表死义也。又鬼宿为吉宿者亦是相反义。又吉祥黑耳俱属阎魔。亦是相反义也。今表善恶不二增降一体甚深理趣。故称宝生尊云暴恶。即是南方不二平等门之标记也。又阎魔天云平等王。宝生尊称平等性智。亦当并思。大安忍者。宋译即同此。谓无量寿尊也。疏释（云云）今云。安忍谓无生法忍。无生忍菩萨得现法乐故云安忍。今此尊终极无生忍故云大安忍。大言简八地无生等因位也。第二十释阿弥陀佛云。此是受用佛即是成大果实。受用其果无量不思议现法之乐（文）故知大安忍即是不思议现法乐也。西名龙方。大安忍恐对龙。藏品真言释云。（水也主也）以于水中而得自在故名水主（文）水是大悲义。亦定义也。第二十明西方成菩提义云。次成菩提白色（大悲色也）即是圆明究极之义。又是水义。如我昔所愿。今者已满足。化一切众生皆令入佛道。为是事故起大悲也。第十二云。前入阿字门虽云了知心性。然亦未得究竟现前。是故更入唵字门。此是三昧将用成就菩提心也。如世莲花依水而长。若无水者不久枯杇。行者菩提之心亦复如是。若无三昧之水灌注其心。即亦不得滋荣开敷也（文）应知无量寿于非定水得自在故对龙众也。又龙云。即定也。含空义。空即水义也。第十四云。次欠水轮者。佉是空义。亦有长声。是行。有点为空即大空也（前字亦大空义也）第五疏释慰喻偈中云。焰部无（自然智也）摩诃（引）娜伽（大龙也）云。汝今能示求当成就如来自然智。大龙世间敬如塔也。自然智是如来自觉自证之智。摩诃那伽是如来别号。以况不思议无方大用也（文）含大乘生义大乘生亦云大空生。即无生忍。故知得无生忍云得自然智大龙。大日疏中释净菩提心。云不由他悟不从他得即是也。又仁王疏（同测）云。摩诃迦罗若依本记翻为大圣。即佛法之大将。或云无功用位。或翻大力。或翻龙象（文）大圣谓无含藏义（具如前辨）故云无功用。无功用即八地无生忍。是名那罗延（含无含藏义）大力菩萨。应知龙者即无生法忍。无生法忍即是安忍也。又第三云。复次山者梵云娜伽。是不动义。乃至净菩提心安住谛理坚固不动。八方大风不能震摇（云云）安住谛理即八地无无生。八地亦名不动。应知不动即是安忍也。药叉者。谓不空成就尊也。疏释（云云）今云。不空成就即释迦尊。释迦大悲为体。第十云。释迦以大悲力于周体密致犹如金刚。一阐提等亦令破坏此见而入佛法（文）金刚夜叉者。即是释尊大悲方便。以迹名本故云药叉。心要云。持金刚牙安自口中。能食一切有情无始无明及诸执见而摧灭之。作大悲方便而能恐怖一切如来。此乃金刚夜叉菩萨大悲方便之智也。偈曰。奇哉大方便。诸佛之悲愍。由有形寂静。示作暴怒形。寂静者释迦大悲。谓从寂静体现大悲方便暴怒形也。又理趣经第三章云调伏难调释迦牟尼如来。又第十段摧一切魔（金刚夜叉）云能调持智拳如来。广调伏他化自在天等难降者。即是释尊大悲方便也。罗刹勇至邬魔天世主。释曰。此二句三字明四波罗蜜也。罗刹勇者。谓金刚波罗蜜。罗刹即罗刹天。第十释云。啰（垢也）吃刹（二合）娑（食也。娑是坚义。都是能啖义）彼常啖食众生。如来亦尔。能食一切尘障之有情无有厌足也（文）此尊持刀。刀表金刚利慧。前明金波云所生智藏。智即利慧。此尊以金刚利慧能断无明烦恼。犹如利刀能割断物。故云罗刹勇。勇谓勇猛。即无厌足义也。持明禁戒品佛叹。金刚手云善哉大勇猛。第十七（七纸）释云。勇者谓能除自他一切障（即啖食义也）故又勤精进自心无有休息。处生死中而无厌倦。能除一切无相之怨。以此众多义故名大勇猛（文）今此中叹金刚利慧云勇。宋译云善无畏。金刚惠性无能害者故。勇即无畏义也。威猛者。谓宝波罗蜜也。威猛恐是噜捺罗天。故宋译云暴恶忿怒。第五（二十七）云。噜捺罗即是商佉罗忿怒身。俱舍颂疏第七曰。噜达罗此云暴恶。自在天有一千名。此是一号。义释云。以噜字为心。驮罗是授与义。犹自多有能惠他人。自通达如是宝乘能遍施一切众生。噜是无尘垢三昧。自得此三昧复以施人也（文）解云。即宝。宝梵云。与（施义）通同。谓以无量法宝施与一切众生。即是宝波三昧也。圣位云。从虚空宝大摩尼功德三摩地智流出虚空宝光明遍照十方世界令一切众生功德圆满。即此之谓也。大富贵者。宋云大富盛。谓法波罗蜜也。第六云。观世自在者。是初入莲花三昧之异名也。此中自在梵本正翻是富贵义。如人得大势位具足财宝随心所欲自然成就。此菩萨亦尔（云云）此恐对毗沙门天。所谓富贵如毗沙门是也。第十七（十九右）云财富者亦是天名。自在须与即与。佛即是也。邬摩天世主者。宋译云鸟摩天主并世主。谓业波罗蜜也。鸟摩天未知何天。摩醯首罗妃名鸟摩。最胜疏第五（末三）云。鸟摩者此是欲界大自在天女名鸟摩。鸟摩此云止。以女欲嫁其父大天不许故云大天止（文）世主者。宋译第十（初丁）云。悉与一切三界主众建立金刚灌顶名字。其名曰大自在天号忿怒金刚。那罗延天号幻化金刚。童子天号金刚铃。梵天号寂默金刚。帝释天号器仗。如是等五即金刚灌顶明王（文）疏第十七（十九左）云。造立世界主谓五大天。世外道谓造立世界主。亦是毗首羯磨。我亦生一切心之主故得名也（文）。毗首羯磨者即业波罗蜜也。毗纽胜大寂至大种。释曰。此三句二字第四明八供养也。毗纽者。谓嬉戏尊。理趣释空库章云。所谓发菩提心为于诸如来广大供养者。此是金刚嬉觑菩萨三摩地菩提心义。一切如来以菩提心为成佛增上缘。于菩提心法爱乐与智波罗蜜自娱故（文）又第十七释毗纽云尾是空瑟纽是定（文）自得空定住现法乐。即是法爱乐与智波相娱乐。应知毗纽即嬉觑义也。又毗纽天主释迦如来大精进德故即是勇健菩提心也。第十释云。第一字为种子（字）毗是空义。瑟纽是进义生义。乘空而进。所谓此天乘加娄罗鸟而行空中也。私谓。释迦于五部中乘迦娄罗座。即是虚空进行之义也（文）空谓菩提心。乘迦娄罗虚空进行即表勇健菩提心。故第三释勇健菩提心中云。复次行者照见心明道时。即于无尽大愿得坚固力。乃至毗卢遮那金翅鸟王俯观法界大海如视明镜。奋止观翅搏天人龙。乃是勇健菩提心也（文）。宋译云坚固即是第三所谓得坚固力。又体字。字即金刚不可坏义。带三昧画故所谓金刚三昧。故云坚固。坚固即勇健菩提心也。胜大寂者。谓鬘菩萨。宋译云胜根大寂默。心要云。奇哉我无比。称为宝供养。于三界王胜。教敕受供养（文）略出经云若于三界为胜帝王（文）是南方供养金刚鬘灌项三昧故云于三界王胜。胜大寂者。恐是大梵天王。第十七云。梵是大梵。具大涅槃名为梵。又云。梵谓涅槃。先大梵是解脱（文）又云。钵罗是解脱义。即梵天也（文）又前引宋译第十卷云。梵天号寂默金刚（文）应知大寂者即是大梵王。是明佛大寂故简世间涅槃及二乘小涅槃云胜也。又梵天称娑婆世间主对彼云于三界王胜。鬘尊对梵天可见。又理趣释云。救济一切众生则为于诸如来广大供养者。此是金刚鬘菩萨三摩地（云云）第十梵天真言释云（一切生也主也）即是众生之主也。一切众生因梵天故。名一切众生主。能生一切众生故也（文）救济一切众生者。即是众生主义也。世护者。谓歌供养也。宋云护世所谓护世天也。歌云。本体即般若明咒。故理趣释云。受持妙典则为于诸如来广大供养者。此是金刚歌菩萨三摩地。由此三摩地于佛集会中。能问答。一切大乘甚深般若波罗蜜也（文）般若亦有护世义。如所谓仁王护国等是也。故以护世显内歌供也。虚空者。谓舞供养。宋译云空居。是五类中空居天。亦云虚空行。三昧耶会舞真言。（一切也。供养也）与同。般若者大空义故虚空为舞。理趣释云。于般若波罗蜜多受持读诵自书教他书。思惟修习种种供养。则为于诸如来广大供养者。此是金刚舞供养菩萨三摩地（云云）于四供中此尊独称供养菩萨者。舞是供养义。舞体般若。般若是供养最故。第十五（十三左）释供养义中云。如般若经所说。若欲以一花普供养一切诸佛者。当修是般若波罗蜜。即此义也。又游觑义。即是菩萨自在神通。自在神通即是金刚舞也。此梵字为种。是空义。空即舞也。地者。谓香供养也。宋译云地居。即所谓地居天也。地即香义。俱舍光记第三（十纸）明数论二十五谛中云。从五唯量生五大。谓地水火风空。色能生火。以火赤色故。声能生空。以空中有声故。香能生地。以地中多香故（云云）地谓心地。一切众生心地从本已来具金刚界自然名称之香。故礼忏云真如熏金刚焚香。金刚界自然名称者即真如也。三世者。宋译同今。谓华供养也。三世谓过现未。花具时义。故以三世显花供义。华是大慈三昧义（见疏第九）佛金刚觉花出过三世常在三世。是故于三昧中所作佛事。自然常不休废。所以称花供云三世也。三界者。宋译亦同。谓灯供养也。三界名三毒暗。三毒即无明。圣位云流出金刚灯明光明。能破一切众生无明住地。获得如来清净五眼（文）若如无明即明。则三界当相即是金刚灯故。以三界为灯供也。大种者。宋译亦同。是涂香菩萨也。大种谓四大种也。俱舍第一云。大种谓四界。即地水火风（文）四大相聚造有漏五蕴。又金刚涂香能造无漏微妙五分法身。即是相对也。若知有漏五蕴即是五分法身者。世间大种即是金刚涂香也。善人益至流转。释曰。此一句五字第五四摄也。宋译云。大种善作众生益（文）善。谓善作。人益即众生益也。然疏善人为钩。以益为索。不见宋译故为此解耳。钩云。善云（千文）善即钩也。又吉庆第二赞。轮（上）婆（善也）具善作义。善也。作也。圣位云。流出金刚钩光明。遍照十方世界。请召一切如来金刚界道场。及拔一切众生恶趣。安于无住涅槃之城。谓之善作也。人益者。宋译云众生益谓索菩萨也。藏品除盖障真言有情利益也。又印品如来索真言言此索广普作何事耶。谓于有情界中而摄持之除其痴故（文）圣位云。流出金刚罥索光明。遍照十方世界。引入一切如来圣众。及罥索一切众生。脱于二乘实际三摩地淤泥。安置觉王法界宫殿。应知利益众生即是索义。故云人益。诸设□祖父者。宋译云一切设□宗祖等。谓锁菩萨也。疏云。设缚祖父亦云索波住。是金刚儿也（更检拨）即坚牢义。金刚锁械缚住圣众。及摧一切众生邪见。坚住菩提故（文）今按金云素（引）缚□拏（杂名）素波恐是金刚。金刚儿者恐是那罗延天。华严音第一（五纸）那罗延此云坚固。同大疏四十五（三十七）曰坚牢。大部补注曰金刚。经音（玄应）第八曰。晋云钩锁力士。即与锁尊义最相应矣。故寄外以显内也。羯磨会真言（金刚锁种子）坚固义。故下经云大坚金刚锁。不动尊真言释云。破坏义（文）谓体坚牢故能破坏一切邪见等类。即是坚固义也。圣位云。流出金刚锁械光明。遍照十方世界。令已入一切如来圣众金刚道场。以大悲誓系缚而住。及摧一切众生外道诸见。住无上菩提坚固无碍大城（文）解云。莲花部种子。是大悲义。又誓也。故云大悲誓。系缚而住者。种子字义。字缚义。即系缚义。上点即住义。所谓大悲系缚故称云大悲锁。即素□住也。祖父者。宋云宗祖。俱舍麟记云。那罗翻为人。延那为生本。谓人生本（文）那罗延是一切能造之主故云人生本。即是宗祖义。疏第二云。经云尊贵者。此是那罗延天。外道计。此天湛然常住不动而有辅相造成万物。譬如人主无为而治。有司受命行之。以能造之主更无有所尊贵者故云尊贵（文）提婆菩萨释楞伽经中外道小乘涅槃论曰。第四外道韦陀罗论师说。从那罗延天脐中生大莲花。从莲花生梵天祖公。彼梵天作一切命无命物。从梵天口中生婆罗门。两臂中生刹利。两髀中生毗舍。两脚跟生首陀（文）解云。那罗延生梵天。梵天生一切有命无命物故。称那罗延云能造之主。即是所谓祖父也。流转者。宋译云生死。谓铃菩萨也。十二因缘次第相续云流转。流转即生死也。铃云。亦具生死义。何者一合义。第七云。梵云伽那是密合义。如众微相合成一细粗。诸蕴相合而成。身等（云云）诸蕴相合而成一身即是生义也。是死义。半字不全即是死义（见疏一切佛顶真言释）应知铃即生死义。又阎魔死后以铃为印。又玄赞第九云。旃陀罗云屠者。正云旃荼罗。此云严帜。恶业自严行持□帜。振铃持竹为自标故（文）旃陀罗与月梵同。月亦具生死义。具如第十释。又铃表般若义圣位云。毗卢遮那佛于内心证得般若波罗蜜金刚铃三摩地智。自受用故从般若波罗蜜金刚铃三摩地智流出金刚铃光明。遍照十方世界。欢喜一切如来海会圣众。住金刚界道场。及破一切众生二乘异见。安置般若波罗蜜宫（文）般若波罗蜜者。谓不生不灭第一义谛。众生全不生不灭。而为生死。诸佛全生灭。而住不生不灭。是以知生死流转本来不生。众生当相即是般若波罗蜜。故梵天真言云一切众生也。体与同。以此义故举生死流转以显铃尊所持般若波罗蜜义也涅槃常至智彼岸。释曰。此一偈二句六字第六明贤劫十六尊也。涅槃。谓弥勒菩萨宋译同此。疏云。慈氏菩萨与乐之义以为涅槃。涅槃是乐。故法华云。世间之乐及涅槃乐。于密号中亦称慈氏。以为与乐。其义可知。今云。先明文次承者。令诸众生度生死苦称为金刚铃。已度生死则至涅槃。故次来也。涅槃第五（四相品）云。远离二十五有永得涅槃安乐之处（文）又第三（名字品）云。是大涅槃能令众生度诸有流（文）夫涅槃者即弥勒三昧。故藏品真言释云。此真言以阿字为体（无能胜也）即是本不生义。生者生老病死一切流转之法。彼即体常自不生。是阿字义也（文）此尊证知二十五有生死当相即不生不灭。不生不灭即大涅槃。故涅槃第五云不生不灭即是解脱。解脱即涅槃。应知涅槃即此尊所证也。疏第七释字云（是本性寂涅槃义也）若诸法本性寂者。于四十二地中。何者非是如来地。何者非凡夫地。若弥勒菩萨以本性寂故得一生记者。一切众生皆亦应得记。若一切众生于本性寂中不妨修学凡夫事者。弥勒亦应修学凡夫事。而今作差别想。岂非觑论耶。若入奢字门时则知是法平等无有高下常无所动而无所不为。故云解脱之中多所容受大般涅槃能建大义。皆以此也（文）今此慈尊从如来种性中生。能令一切世间不断佛家。即是大寂中之事业。谓之建立大义也。常者。疏云。不空见菩萨常恒视察如来常住无有变易。故以为常（文）按石山次第云。不空眼菩萨真言。见云。声势相近。恐是见义。金刚名号云（义操）不空见普见金刚（文）藏品文殊真言释云。由请菩萨本愿。若有见闻触知忆念我者。皆于三乘而得毕定。乃至满一切愿。此菩萨久已成佛。所谓普见如来。或云普现如来（云云）见闻触知即不空义。故文殊亦云普见。何者第十八释字不生义云（理趣经文殊种子字应思之）不空者随一切众生有所见闻触知。无空过者必定于无上菩提。故名不空也（文）依之思之。今不空见恐是文殊之异称。文殊亦主三解脱门。亦当并思。常者。宋译云常如是。常谓涅槃常住无有变易义。如是是决定义（见仁王真谛记）此菩萨住决定地谛见涅槃常住理故云常。第十二（十五）云。又此中云见者。非是有得见。以无垢故即能见。见即是法界体也。正流转者。谓除一切恶趣也。宋云正所流转。正定也当也。是举所除以显能除。故云正流转。宋译云正所是证也。第十三除恶趣真言释云。一切众生无始以来以无明故常在三恶趣中（是正所流转也）今圣者已得如是五力。愿举之令得清升也。所以者何。尊者已自能拔出。亦当举一切众生界也。（是明能除也）疏解正字为正善道者。恐不得意也。更深解者。正流转当相本来不生。何者非是除恶趣。所以正流转名除恶趣也。然石山次第云。除盖障菩萨真言句义即除一切恶趣。然云除盖障者举部主名也。大大者。宋译云大复大。然明藏经作大火。疏牒文亦作大火。释中云大大。作大火者恐是写误。是香象菩萨。石山次第真言。香也。象也。杂名象云孽悉体多（二合）维摩什注曰。香象菩萨青香藏也。身出香风。菩萨身香风亦如此也。金刚名号云大力金刚。故疏以大力义释。大大者。普贤真言释云。摩诃摩诃。次言大中之大。等等无碍。证中大空。大空者佛境界也（文）大中之大者引点翻之。即第六转之依主释也。故宋译云大复大。释云。佛境界者。佛境界谓诸法实相（见降三世真言释）诸法实相即普贤大我。大我即如来藏。理趣释云。所谓一切有情如来藏。以普贤菩萨一切我故者。一切有情不离大圆镜智性。是故如来说一切有情如来藏。以普贤菩萨同一体也。又今真言字为种。字即如来藏。涅槃经云。伽名藏（藏云）藏即是如来秘藏。一切众生皆有佛性（文）普贤乘象者。即表住法性大我佛境界。故知香象者。所谓普贤大我遍一切处净菩提心。有何大此如者。故云大大。又诸法实相者。即妙法莲花。对前设缚祖父那罗延力明摩诃那罗延力。是大力中之大力故云大大。疏第一云。大那罗延力执金刚者。谓持秘密神通力如一阐提必死之疾二乘实际作证已死之人。诸佛医王明见如来性故。则能必定师子吼。于救疗因缘心不怯弱。诸菩萨尚不能尔。故复明不共一切摩诃罗那罗延力。
    觉清净者。宋译云觉性清净。谓除忧闇菩萨（一本图位云除一切暗）石山次第真言曰。一切色。疑也。应是除义。亦无义。法轮偈云。涅喇尾（二合）商计曩（无疑也）恐写误。慧也。总应是无疑慧义。无疑慧即清净觉也。疑即无明（见第十五疏）觉性清净者。觉谓本觉。性名不改。迷在生死不减。悟证菩提不增。常恒不变故。此本觉性从本以来体离无明。故云清净。圆觉经云。一切如来本起因地。皆依圆照清净觉相。永断无明方成佛道。即除暗义也。此尊恐是除疑尊之异称。亦是除盖障之眷属也。大乘者。宋译者大乘法。谓大勇猛菩萨。第一疏释菩提萨埵中云。复次此人心能为大事不退不转大勇心故。多众生中起大慈悲成立大乘能行大道得最大处故。必能说法破一切众生大邪见大爱大我心等诸烦恼故。名为摩诃萨埵（文）大勇猛即大乘义也。金刚名号云不退金刚。即不退不转义也。石山次第大精进菩萨真言。大佛顶云（勇猛）又戟也。故一本图位勇猛戟（文）是种子。精进也。三有者。宋译亦同。谓虚空藏菩萨。金刚名号云虚空藏菩萨富贵金刚（文）百八名中云金刚富饶。即是南方虚空藏尊也。理趣经云。所谓以灌顶施故能得三界法王位者。此即宝菩萨三摩地（文）应知虚空藏尊是三界主故。举其所主以显能主也。然石山次第云。金刚幢菩萨（亦云虚空藏菩萨。云如意幢）金刚缚二头指如宝形。二大指并立。真言曰。印是南方宝菩萨。真言即虚空库。此义可疑。常恒者。宋译云常利益。谓智幢菩萨。石山真言常恒者。名不生不灭（如前引宝生论）不生不灭者。字大慧日也。第十四（十一）云。行者若能如是了知字轮之义者。则能以此常明而照世间。常住之明即是大日如来之体。同彼毗卢遮那而转法轮也。此中常明即是大慧日也。此日即是菩提之心阿字之体。无生无作无有变易。非由造成。如是常住实相之慧故名常明也（文）六度经第九云。一切有情本智如日。无明覆蔽忍光不现。应知。智幢者众生本智大慧日也。常利益者。日天名常利益众生者（见藏品疏）常恒者约体。常利益约用。两文不相违也。降三世者。宋译同此。谓无量光菩萨也。石山真言。即阿弥陀。此尊居西。其义相应。又降三世与观世音其义相关。藏品两尊真言同有字。以为种子。理趣释三世章云。圣者住内心与观自在悲愍心（字）相应。外示现忿怒（字）也。又观音章云。以自金刚（字）与彼莲心（字）二体和合成为定惠。是故瑜伽广品中密意说。二根交会五尘成大佛事（云云）又观音段。三毒涅槃为四理趣明即法门。三世尊章明降刚强难化三毒根本。示离法门。内证外用即离俱幻平等无二。以此义故降三世即无量光也。又按降三世应是月黡尊。疏第五云。次复于执金刚下置忿怒持明。降伏三世一切大作障者号月黡尊。面有三目。四牙出现。如夏水雨时云色。作大笑之形。以金刚宝为璎珞。此是持金刚者以无量门大势威猛摄护众生三昧也（文）此尊名降三世。字为种子。理趣经字云种种色心即无量光也。食乐者。宋译云寂静生。谓月光菩萨。解云。食啖灭为义。谓啖灭二十五有得涅槃毕竟乐。故云食乐涅槃第五（四相品）云。毕竟远离二十五有。永得涅槃安乐之处。不可动转无有尽灭。断一切受名无受乐。如是无受名为常乐。乃至。是故毕竟乐者即是涅槃。涅槃者即真解脱。真解脱者即是如来（文）释迦尊称破有法王者。即此义也。又食即涅槃涅槃即大安乐义故云食乐。疏第九饮食真言释云。开甘露门成涅槃饭。又经第二（纯陀品）云。欲从如来求将来食。唯愿哀受我等微供。然后涅槃。乃至。汝今于我欲求寿命色力安乐无碍辨才。我当施汝常命色力安无碍辨（云云）应知涅槃者。是食法门大乐义也。月光者。石山真言。月也。光也。此含爱义。即月爱三昧也。字为种。即是破有法王义也。涅槃第十八（梵行品）云。大王如盛热时一切众生常思月光。月光既照郁热即除。月爱三昧亦复如是。能令众生除贪热恼（金刚名号云清凉金刚是也）大王譬如满月众星中王。为甘露味一切众生之所爱乐。月爱三昧亦复如是。是诸善中王为甘露味一切众生之所爱乐。是故复名月爱三昧。宋云寂静生者。谓离二十五有烦恼扰乱得证涅槃云寂静生。瑜伽论第八（初丁）云。烦恼自性者。若法生时其相自然不寂静。起由彼起故不寂静行相续而转。是名略说烦恼自性。又第十二（十三）云。寂静者。所治烦恼永寂静故。涅槃第五（四相品）又解脱者名曰寂静。譬如有人热病除愈身得寂静。解脱亦尔。身得寂静。身得寂静即真解脱。主宰者。宋译云寂静生主。谓贤护菩萨也。石山真言（按当作恐有写误）开题云。王是自在主宰之义（文）谓以普善德覆护众生也。青龙疏释仁王护国云。论语曰。克己复礼天下归仁。则恩惠于物。慈施博众。名为仁矣。言王者主也（云云）言护者加卫义。覆摄义。盖为仁王仰希如来大悲加卫。普覆含识摄受无遗。故称护也（文）守护第十（初丁）云（阿阇世王授记品）汝王名字尚不自闻。况于余声何谓王名。夫言王者即啰惹义。啰字者所谓苦恼声。啼器愁叹。无主无归。无救护声。王当慰喻。作如是言。汝莫苦恼。我为汝主。当救护汝。拭泪慈愍。而抚育之。言惹字声（云云）此文意。王者为主慈育人民义。应知主宰即贤护义也。言寂静主者。寂静是贤善相。主即护义也。诸能调者。宋译云能调伏。谓网明菩萨也。真言。维摩什注曰。明网自脱。手有缦网放光明也。金刚名号云方便金刚。按网具调伏及方便义。第十五（二十七左）云。网是不断绝义。若网人则令人蒙昧不能自出。此真言网诸人心亦彼蒙昧妄有所见。故名网也。开题云。又如以丝结网能罗杀禽鱼长养四大（云云）是调伏义也。又第五释光网尊云（光网与网明前却虽异义即同也）文殊持无相之妙惠。而光网持万德庄严。如智度所说。以盐调和诸食倍增其味不可空啖。故行人失般若方便单修空惠则堕断灭中。纯福德则堕有所得中。所以观佛长子者意在此也（文）是即方便智义也。理趣经金刚夜叉云能调持智拳如来。心要明牙菩萨云。此乃金刚夜叉菩萨大悲方便之智也（文）应知。调伏及方便即网明义。明名智慧。即方便智也。坚主者。宋译云坚固主宰。此尊金刚部主宰故云坚固主宰。石山次第云。金刚藏菩萨印真言。外缚立火轮（萨埵印也）又用五股印。真言曰。百八尊契云。金刚藏。莲心轨宝菩萨（虚空藏）百八名中云。□曰啰（二合）孽婆（此义更检）金刚名号云。金刚藏菩萨持教金刚立验金刚（文）此尊两部经对告主故云持教。拳菩萨百八名中有善现验号。妙地者。谓无尽意菩萨也。宋译云妙胜地。胜字在地上故与今义不同也。石山次第云。辨智积菩萨（亦云无尽意菩萨）真言。无尽梵言含妙地义。名不思议（见第十六疏）不思议即妙义也。地也。金刚针论云。俱噜占晒此云福地。福也。地也。妙地者。谓不思议心地。令一切众超升此地故云无尽意。善戒经第一云。无尽菩萨言。世尊我能教化一切众生悉令知见无尽界义（文）谓令知见无尽庄严心地云知见无尽界义也。然石山云辩智积等恐误。真言句义非辩智积义。故不空图位云。辩积菩萨又名文殊（文）胜者。谓辩积菩萨也。石山云。文殊师利印真言。异作辩也。积也。维摩什注曰。辩积。积聚四辩。文殊主妙音说法德故文殊即辩积。第一疏云。或云妙德。亦云妙音。言大慈悲力故演妙法音令一切闻（云云）云妙吉祥。亦具胜义。第五慰喻偈云（殊胜也。德也）。此尊大智积聚四辩。演妙法音令一切闻。最胜无比超过众圣。故云胜也。又无能胜真言释云。阇演帝胜之别名。即是战胜之义。能除伏他之义也。此尊持无相妙惠故能说大空法破世间有。故云胜。智度三十七（二十四）云破有故言胜。即此义也。智者。谓普贤菩萨也。石山云。普贤菩萨真言。名等正觉心。亦名四种自觉证智。即普贤本有实智也。然疏智彼岸为普贤菩萨。今按。宋译云。大智波罗蜜法（文）波罗蜜言宜属下而读。波罗蜜者到彼岸。法即理趣。十波罗蜜理趣云波罗蜜多法。故知彼岸两字当入次科。所以今以智一字配普贤菩萨也。智谓本有智。宋云大智。大梵云摩诃（今经五字为句故略去大字也）即普贤真言中也。六度经第九（初丁）云。云何大悲。大名^8□诃。^8□者名我。我以大悲利乐有情。故名大悲。贺者名性。自性大悲能济有情。不由他教。故名大悲（文）故知摩诃者。普贤本性大我。即是所谓如来藏本性佛智圆明月轮也。菩提心论云。其圆明则普贤身也。亦是普贤心也。又不空图位云。左手莲上剑绕火炎（文）剑即表大智也。彼岸理趣至觉利益佛心。释曰。此三句四字第七明诸不退众也。到彼岸理趣者。是总句也。诸不退众皆行波罗蜜多法。趣所到处故。施等波罗蜜多名理趣也。解脱者。谓除盖障菩萨也。净除五种盖障开佛知见故名除盖障。禅要云解脱一切盖障三昧。所以解脱作除盖障也。梵云（一切盖障除也）除即解脱义。字为体。第十一（三十三）云。味是缚义。加上画是无缚三昧。即不思议解脱也。又第三劫疏云。若住此不思议解脱时。即是真阿罗汉（文）除盖即解脱义可见。又除盖障真言种子字。即与寂灾护摩真言种子同。第八释云。此真言以初阿（去为呼之）为体阿是诸法本不生义。即是金刚智火之体。加三昧点是本不生行。金刚慧火三昧。傍有二点。是涅槃义。言入此阿字门慧行具足故。能焚除一切障盖。得大寂涅槃也。所以为寂灾真言正在此义（文）应知。除盖障者。即是护摩。护摩即大涅槃。大涅槃即解脱。涅槃第五（四相品）广说百句解脱。往见。觉有情者。谓大光明菩萨。疏云。实相智光普照一切开觉群迷故云觉有情（文）维摩什注曰。光明菩萨光明之相现于身也（文）觉有情梵云菩提萨埵。依智度第四（六纸）此有二。一不退转。二退转。俱名菩提萨埵。今此云觉有情。阿鞞跋致（不退位）菩提萨埵。论（七纸）云。菩提名漏尽人智慧。是人从智慧生。智慧人所护故。智慧人所养故。是名菩萨。又言。发阿鞞跋致心。从是已后名菩萨。应知。今此尊内证无漏智故外现光明。故觉有情配大光明也。宋译云一切菩萨解脱门。对今经文前却可知。行一切如来者。宋译云一切如来诸胜行。疏云。开智地藏。行如来事。故云行一切如来。即是地藏菩萨妙用也（文）藏品真言释云。地藏菩萨真言。时此菩萨入不可坏金刚行三昧（字）金刚者。即是菩提之心。此菩提心即是不可坏。依此进行是金刚行也。上诃字是真言体也。诃是行义。亦是笑义。喜义。所以有三者。即三乘行也。苏是善。多奴是子义。所谓善子也。亦是轻安义也。犹善有所此利益有情之行。真是佛子。乃至此菩萨即能说种种三乘行门。利益有情。如十轮广说（文）此尊能为六道能化。行利他行。即是为如来所使。行如来行。故行一切如来即地藏三昧也。觉利益佛心者。宋译云正觉善利诸佛心。疏云。以佛智宝觉悟群机。辅助化道。故云觉利益佛心。是妙法幢大士妙业也（文）今按觉云。利益云。佛心云。又妙法幢云。第十五（二十三）云。是故虽毕竟空。而能成就种种功德。普利一切众生。大悲化物。不堕实际。故经云。以方便。故而为众生作菩提之种。乃至以方便利众生。以何方便。若住本寂。即违本誓。故以方便为众生种菩提固。此因利益之别名（文利益也。因也。以体同故云别名也因）与（幢）通同故即幢也。故第九释法幢高峰真言云。诃字是因义。所谓大乘因者。即是菩提心。以一切因本不生故乃至离因缘故。名为净菩提心。是成佛真因正法幢旗之种子。上加空点。是入证义。所以转声云唅也（为因即菩提幢也）今（利益因幢）本体同故。觉利益即菩提幢。菩提幢即妙法幢也。又觉利益即佛心故云觉利益佛心。持业立称。利益是大悲。大悲即佛心故。吉庆第一佛宝赞云。系多羯□（饶益也）释云。如来出世多所饶益。故云最初善庆。第九疏释第十一赞云。梵本云系多。翻云利益。次云吃□耶。此翻为利。迦啰儜翻为饶益。本名各异。传度者无以别之。乃至初句言为利益。亦是能令利益之义。结成叹佛偈（文）言结成第一佛宝替义（具翻应云利益饶益者之转声也）具悲义。悲即佛心（观经云。佛心者大慈悲是）故疏云结成叹佛偈。应知觉利益即佛心也。疏释难依。智者应知。诸菩提无上者。疏明两义。此句通上下文。若属上文。以为总结。谓不能具尽诸菩萨等故。总摄云诸菩提无上。若属下文。以为总标。总显诸佛顶也。今按举四菩萨以摄一切者。即以因行证入四门摄一切菩萨也。除盖障者。菩提心因句也。地藏尊如来行者。即行句也。大光明觉有情者。所谓入阿鞞跋致。是证义也。妙法幢利益佛心者。已入涅槃则建大义。名之为佛心。故举四菩萨以摄一切不退转者也。诸菩萨无上至等持佛作业。释曰。此一偈一句八明诸佛顶也。诸菩提无上者。此诸佛顶总句也。是佛智顶故云菩提无上。又顿摧烦恼得无上果。无过佛顶三昧。金轮时处轨云。修此三昧者现证佛菩提。又云。三密才相应自身同本尊。能遍入佛智。成佛犹不难。获智寿力年。得一切遍行。现证大菩提。故名觉胜印。即此之谓也。遍照最胜主者。宋译云毗卢遮那最尊（文）是中智故云遍照等。遍照者。所谓字。百光遍照王故毗卢遮那称真言王。亦云曼荼罗主。菩提场经（不空译）第一（七纸）称中智云大真言王大佛顶。即是也。字异体作形。即是螺形。故法螺真言字。字即螺髻。谓之总持发髻。第十一（三十六）云。以髻为冠。此即是大因陀罗也。此大金刚之坚即是佛智之义。能破一切无能除者（文）又顶名灌处。顶置字。字即佛顶轮王也。最胜主者。郁多摩啰阇此云最胜王（见最胜疏）超出诸顶故云最胜主。主即王也。秘经云。十方净妙国。三世及三界。最尊独无比。此大转轮王。能摧诸佛顶。能摄诸等觉。亲近为眷属。速成大悉地（文）出生义云。其五顶王又一切真言尊。宰割之王也。故称王焉。就五顶轮。而金轮为之最（文）自然总持。叹中智德也。自然谓法尔。总持。梵云陀罗尼。即百光遍照。第十八（二十五）云。百光遍照真言说者。谓从此一字（字）而放百法光明遍流而出也。此字若翻为遍。亦不正当其理。若翻为放光。放光义亦未尽。大都是遍出之意也。百威德之光从此而出也（文）是此非佛自作。非余天人所作。法尔常住无有变易。故云自然总持。秘经云。大日金刚峰（遍照）微细（最胜）住自然（自然）光明常遍（总持）不坏清净业。又自然者。谓无始无终义。故上明大日云。\无始无终。时处轨明其形相云。遍照如来身。形服如素月。以一切相好。用庄严法身。戴金刚宝冠。乃至。持智拳大印。处于师子座（文）即与羯磨大日同也。念者。宋译云诸正念。谓白伞盖佛顶也。梵云（白盖）印品疏云。散舒左手。令指头相去各寸许。以为伞。右手作拳。而竖风指为柄。以柄拄左掌心也（文）舒左手五指。五力五大。表大悲义。右手风指字因义。表一切众生本有菩提心。即覆护一切众生菩提心。令生长之标记也。白是大悲色。盖即覆护义也。真言字无相三昧也。住无相三昧故。无缘大悲平等覆护。而非着相悲。故云正念。众生非一。故大悲亦无量。故云诸。此经五字偈故。略去诸正两字也。大萨埵大印者。宋译云摩诃萨埵大智印。谓火聚顶也。疏第五云。谛殊罗施释云火聚顶。经云众德者。正译当云大分。是具大德义也（文）第十七（七纸）云。以能持如来秘密故名金刚手。又名大福德者。是佛叹金刚手之功德。其异名也。叹其有福德者。即是积集如来功德也。第十二云。吉祥者。叹金刚手菩萨之德。众善功德具足无缺。即是吉祥义也（文）火聚梵中含吉祥众德义。故云具大德。具大德亦金刚萨埵之异名。是以大萨埵印即火聚顶也。又印品火聚印。以右手五指聚置于顶上。表具众德义。即是摩诃萨埵印也。等持者。宋译云三摩地。谓高佛顶也。菩提场经第一说高顶王真言毕云。秘密主。此名高佛顶王。一切如来三摩地力。勇猛大精进力。又云。一切如来所加持三摩地力故是为高顶王（文）此尊当大日经微誓耶顶。种子字。义释云。娑是莲花义。加三昧耶声。须蕊具足。是如来寿量。秘密神通之顶。故名最胜顶（文）西方主定故亦是等持义也。佛作业者。宋译云生佛事业。谓胜佛顶也。菩提场经第一明胜顶真言云。尔时世尊释迦牟尼如来现神通威德故。一切罪息灭故。一切恶趣摧坏故。一切那洛迦苦息除故。现不思议行神通故。现一切如来神通威德积集故。此佛顶真言王一切佛之所宣说。真言曰（云云）此尊主佛威德神通。神通即佛作业也。又此尊居北方。北方智羯磨智也。一切佛为身。释曰。此一句九明诸执金刚神等。金刚数非一。故云一切。皆是如来金刚惠数。故云佛为身。出生义云。又下方有十六执金刚神。盖一切如来通健菩提心所生化。亦明如来修行之时。有尘数心障烦恼。以是金刚惠破之。大觉之后成尘数种类智门。以是金刚惠用之。故复现其暴恶可畏之身。操大威之智以调伏难调。叱吒则大千震荡。指顾则群魔摄窜。所以鬼母怐惧而收迹。象头畏威而远。则知向时凭怒适是大悲。此等金刚厥有河沙尘滴数量。今举十六住焉。亦尘数之义不出于是矣（文）宋译云成就一切诸佛身。萨埵常益觉。释曰。宋译云觉悟众生常利益。此句十明小圣身。出生云（前所引次文）又其余所有大士天人皆是随类歖见之身。而梯航于邪山苦海也。亦出大日如来善巧业用门。又大日经云。若有众生应佛度者即现佛身。或现声闻身。或现缘觉身。或菩萨身。或梵天身。乃至各各同彼言音。住种种威仪。而此一切智智道一味。所谓如来解脱味（文）随应现此等身。演妙法音。觉悟众生。常为利益。故云萨埵常益觉。大根本大黑大染欲大乐大方便大胜。释曰。此三句十一明诸明王也。宋译云。彼大根本即大黑。而大贪染为大乐。诸大方便大胜士。疏云。不动明王是中央忿怒故为大根本。中央即为诸方本。故金刚夜叉是北方菩萨。北方即黑色故为大黑。降三世金刚为大染欲。即是东方。染欲如来大菩提故。以为大染欲也。军吒利金刚名为大乐。是南方。极抱众生无边贫匮。皆令满足世出世间大安乐故。六足金刚为大方便。文殊师利大智方便教令轮故即西方也。马头诸明王等总为大胜。以大势力除诸障者。普为众生发胜利故（文）今按。于诸明王皆云大者。大云摩诃。摩诃者大空义。故普贤真言。空中空。谓大空也。又释金刚手种子字云。吽此真言体也。无怖畏义也。诃是行。上一点是大空。下画是定。所谓大空行三昧。即是大金刚三昧之异名。以能降伏更无胜者故也（文）字点也。若离而读则为。即空行。凡诸明王皆是大空门之差别故。标其宗要云大也。大胜者。无能胜妃真言释云。胜之别名。即是战胜之义。能降伏他之义也（文）凡降伏战胜皆是明主奉教三昧故。指诸明王云大胜也。又藏品明诸明王云。无胜者。是他无胜我义。即所谓无能胜也。然疏约殊胜义解。是解负之胜而非殊胜之胜。梵语亦异。智者应思。诸胜宫自在。释曰。此句十二明诸世天等也。天是最胜义。宫其所居。所谓天宫。世天种类无量非一故。大日经云普世。故云诸。所以世天以为胜宫也。地水火风诸轮王等名为自在。王即自在义。各于界分得自在故。疏云。然此偈颂隐密难解。非师指授宝不可知。更复应有逆顺配对诸尊名目。纵横分配诸圣密印。分字结句种种异解。今随一门且解释之。不可守隅妨疑诸方（文）如上十二科。恐是觉大师入唐所传。若无此释末代学徒何缘得知此偈颂中有如是佛菩萨等名号。诚是千岁不坏之法施也。实可仰。实可崇。虽尔于解其名义亦非无不间然矣。余虽不敏依诸圣教窃呈愚按。穿窬之罪虽不无恐。庶几令学密者知义无明而非一边。亦于法门无边之愿不可言不一助而已。

金刚顶大教王经私记第六
金刚顶大教王经私记第七

　          沙门昙寂撰
  　

婆伽梵至犹如胡麻

    释曰。此大段第二正宗分也。大分为三。初明五相成身。次明生三十七智。三广说曼荼罗仪则。指归云。所谓金刚界大曼荼罗。并说毗卢遮那佛受用身以五相现成等正等（五相者。所谓通达本心。修菩提心。成金刚心。证金刚身。佛身圆满。此则五智通达）成佛后以金刚三摩地现发生三十七智。广说曼荼罗仪则。为弟子受速证菩萨地法（文）即此义也。是初明五相成身。五相者。明此经宗从因至果修行轨则故。其位不一定。且准大日经依世间成就品及悉地出现品所说持诵轨法。经过三劫六无畏阶位。今亦如是。依五相观经阶位故。此之法轨广通初后凡夫乃至极果。且依义诀及桧尾记辨其位者。阿娑颇那伽三摩地者。三乘极果。入通达心为此宗初地也。义诀云。前之定门渐学大乘及小乘。乃至若顿入者。亦不由之等（文）渐学大乘者。谓三乘权教菩萨。顿入者。即真言行者。又明四种机云。如上四种众生。初二谓二乘种姓。第三渐次回心入大乘者。第四一门。谓从初发心便成正觉。常住佛乘智用无碍（云云依此等释正警觉三乘菩萨也）桧尾莲心轨口决云。次文是一道清净者。是指三乘第十地究竟佛所证也。又云。是定指三乘究竟位佛。未知自心开一乘极究竟位成佛故。教汝所证一道清净。更令知自心理佛果极位也（文）意明警觉三乘果令入一乘。此约从显入密义。若约真言行者渐次证入而明者。其三乘者。当大日经所说第二劫。佛果极位者。当第三劫（秘密初地）以要言之。警觉第二劫菩萨令入第三劫证等虚空无垢菩提心。故经云观察自心三摩地。即是第三劫菩萨所证心也。应知从阿娑颇那伽三摩地入通达心。即入第三劫也。明五相中分为二。是初明警觉。亦分为五。初所觉行者。二能觉诸佛。三正明警觉相。四行者乞教示。五明佛教示也。薄伽梵者。初明所觉行者。正指第二劫位。泛通地前地上一切行者也。宋译云具德者。是本地法身之称号也。今此行者具三密菩提心法财因无不满瑕故叹以果名云薄伽梵。疏第一云。薄伽梵者。即带有声。如人多有资财名持资财者。以有金故名持金者。以如来具殊胜德故。名持众德者也。大菩提心者。明所具德。即行者本具菩提心。菩提心论。当知法尔应住普贤大菩提心。一切众生本有萨埵。为贪嗔痴烦恼之所缚故。诸佛大悲以善巧智说此甚深秘密瑜伽。令修行者于内心中观日月轮（文）第十二（十纸）释摩诃萨意处云。心处亦可名为心位。即指此众生自心之处即一切佛大悲胎藏曼荼罗也。所以者何。一切众生即是华台之藏。然以四种烦恼常自在故。为彼自覆弊故。不能明了而自觉知。若能自觉心处。即知此心自性常净。如是净无垢处即是诸佛大圆满实相之地也（文）应知行者本自具足摩诃萨意处故称为本有萨埵。故叹云大菩提心也。普贤大菩萨者。总指真言行者。初从凡夫皆修普贤行故。又具大菩提心故云本有萨埵。本有萨埵即普贤菩萨也。住一切如来心者。三摩地轨云。行者次应修阿娑颇那伽三昧。端身正坐身勿动摇。舌□上齶止出入息令其微细。谛观诸法皆由自心。一切烦恼及随烦恼蕴界入等皆如幻焰犍闼婆城。如旋火轮。如空谷响。如是观已不见身心。住于寂灭无相平等。以为究竟真实之智。尔时观空中无数诸佛犹如大地满中胡麻。舒金色臂弹指而警作是告言。善男子。汝所证处一道清净。未证金刚喻三昧萨婆若智。勿为知足。应满足普贤成最正觉（文）莲心轨及菩提心论亦皆同此。依此等文。住寂灭平等究竟真实智云住一切如来心。是此四义即四种阿字正等觉心故云一切如来心也。此正明入阿娑颇那伽三摩地。故下云从阿娑颇那伽三摩地起等。故桧尾决云。梵云阿莎波那伽三昧。住此三昧言寂灭平等究竟真实智也。五相私记（大原）云。此一行偈（寂灭平等等）观住空智。何故先修空观乎。可问师（云云）今按此当大日经第二劫菩萨。由十喻观证法无我性。正是法空也。故略出第二（二十四右）云。以决定慧味善巧意巧勇猛威德。观察自心散乱烦恼所薰蕴入界等摄所摄。远离法无我相应初始生。犹如阳焰幻化乾闼城（已下明阿娑颇那伽三昧如常）已云法无我相应。明第二劫菩萨也。时一切如来下。第二明能觉诸佛。一切如来者。五佛及无尽无余诸佛也。又（一切）具本性义。即本性所具一切如来实蒙心佛示悟。非从外来故。今且约心外有相观故云满此佛世界（余轨中云空中诸佛）此佛世界者。指行者心土。此谓此岸。行者秽心。第十八（二十九右）释此妙敷地胎藏世界云。言于此者即此素诃世界也（文）谓行者自心即是金刚界故云此佛世界也。犹如胡麻者。依诸轨中总有三说。一略出云。诸佛遍满虚空如大地油麻津腻满中（文）涅槃第八云。若我常者应遍身中如胡麻油间无空处。是喻诸佛遍满义也。二三摩地轨云。无数诸佛犹如大地满中胡麻。是喻数多义也。千手轨云。遍满法界一一佛身微细如胡麻。五字心陀罗尼云。无量诸佛相好具足大如胡麻。是喻佛形细小也。今经与略出义同也。胡麻梵云具如如无相义。谓如如无相心王心数微细法身遍满金刚界中。故以胡麻喻佛身也。又普贤行愿赞梵本云。（常一切三世也）云常于三界。故知虚空遍满佛身者。秘经所谓常于三世不坏化身也。
    尔时一切下。三明警觉也。一切义成就者。举其异名显普贤菩萨德。故理趣释云。一切义成就者。普贤菩萨异名也（文）凡修此观者总名一切义成就。虽是凡夫修普贤行如来行故。故诸仪轨初皆云想自身金刚萨埵住萨埵威仪。即此义也。又诸佛境界经中（初）云。复应观察释迦如来成道之法。如释迦菩萨近菩提树一由旬内修诸苦行。满足六年愿成佛道。趣菩提树坐金刚座入金刚定。尔时毗卢遮那如来观见是已。至菩提树金刚道场示现。无数化佛遍满虚空犹如微尘。各共同声告菩萨言。善男子。云何不求成佛之法（云云）凡五相成道一切诸佛成道通轨。且约现在举释迦尊。义与此不违也。坐菩提场者。西域记第八云。菩提树垣正中有金刚座。昔贤劫初成与大地俱起。据三千大千世界之中。下极金轮。上侵地际。金刚所成。周百余步。贤劫千佛坐之而入金刚定。故曰金刚座焉。证圣道所亦曰道场。大地震动独无动摇。是故如来将证正觉也。历此四隅地皆倾动。后正此处安静不倾。自入末劫正法浸动。沙土弥覆无复得见。佛涅槃后诸国君王传闻。佛说金刚座量。遂以两躯观自在菩萨像南北标界东面而坐。闻诸耆旧曰。此菩萨像身没不见佛法当尽。今南隅菩萨没过胸臆矣。华严大疏云。菩提道场者。菩提云觉。即能证大智圆明究竟也。场者证菩提之处也（文）西方因菩萨名金刚场。东方普贤（初发菩提心）于西方而成正觉。金刚道场菩萨者。即是证菩提之处。其实行者自心。真言行者初入灌顶受菩提心戒而修行五相观。即是坐菩提场。实是金刚不可坏座。岂有隐没乎。秘密法轨实可仰信矣。示现受用身者。是有相行者心外所见本尊故。所谓加持受用身非他受用身。故守护经云无量化佛。疏第一云。谓以身平等之密印。语平等之真言。心平等之妙观。为方便故逮见加持受用身。如是加持受用身即是毗卢遮那遍一切身。遍一切身者。即是行者平等智身（文）古师解为他受用身者不可。若是他受用何云如胡麻。他受用身岂有多身乎。亦岂为细小身乎。咸作是言者。谓无量化佛异口同音告。正是警觉也。境界经云。各共同声告菩萨言。略出经云。一切诸佛遍满法界以弹指印令从座起。三摩地轨云。无数诸佛舒金色臂弹指而警作此告言（云云）善男子云何等者。云何两字通冠于忍苦行已上。故略出经云。善男子无上正等菩提速宜现说。汝若一切如来真实未能了知。云何堪忍能修一切苦行（文）今此文有二。云何证无上正等菩提是一也。云何不知一切如来真实忍诸苦行是一也。一切如来真实者。此位菩萨尚心外有相行。未知自心本初不生故云不知真实。下云观察自心三摩地。即是真实心也。大日经云。如是真实心古佛所宣说（文）菩提心论引此文证三摩地菩提心。应知真实者。自心所具正等觉心也。忍诸苦行者。忍谓堪忍。即指释迦尊六年苦行。如上引境界经。吉庆第八赞释云。此时菩萨已到苦行源底。知无义利。受牧牛女人乳糜已。于河中澡浴。相好圆满。尔时去佛道渐近有无量青萑之瑞（云云）涅槃第二十一（北本）云。舍至树下。具修苦行满足六年。如是苦行不能得成阿耨多罗三藐三菩提。尔时复到阿利罗跋提河中。受牧牛所奉乳糜。受已转至菩提树下。时一切义成就下。三行者起定请佛教示也。宋译此文前有数语云。是故汝今于此应起勇悍之意成所作故。尔时一切义成就（云云）阿娑颇娜伽三摩地者。义诀云。此中云阿娑颇那伽者。阿之言无。娑颇那者识也。三摩地平等持也。伽者身也。应云无识身平等持也。入此定者能治攀缘散乱等障。故云不应动心及身支节。唇齿俱合两目似开。息心攀缘勿令散乱也。问曰。入此定者有何利益。答曰。若内识散乱外尘所牵。识随诸尘起种种妄见。随见随念即为无量诸垢之所缠缚。以是因缘沦溺生死。故以此定而止息之。又问曰。此定唯止识不起。不与世尘而相和合。如诸佛境界出世实相百千三昧出入自在。动不动等。入有不有。入无。不无。有无常一。一即无量。无量即一。而复炽然广大建立。常住其中不碍不没。如是智用胜妙功德。自他利行云何得之。答曰。前定门渐学大乘及小乘等。及于外道同由此定。小乘以之为毕竟。外道不深。各各有异。渐学大乘者以为方便。息攀缘故。若顿入者亦不由之。一切色尘为佛事故。色相境界智所转故。智性无碍无量用故。若怖于尘境爱乐空寂智无所用愚拙之深网也。如此之徒其类非一。或作声闻。或为外道。非哉可愍。痛惜之甚。是故佛说其智慧门。难解难入。一切声闻辟支佛所不能知。若欲入者如下经中广宣说耳（文）问。阿娑颇那伽三摩地者。与略出阿那婆那为同异耶。答。阿那婆那唐云数息观（是义翻也）阿那正翻云来。亦云入。婆那正翻云去。亦云出。是数息义也（华严大疏五十二云。梵语出息名为安那。梵误入息名为般那那。是息义）阿娑颇那伽如前引义诀。两异可见。瑜伽行者先用数息观。次入无识身定也。如仪轨云。应结跏趺坐支节不动摇。□舌于上齶。止息令微细者是数息观也。次云。谛观诸法性皆由于自心。烦恼随烦恼蕴界诸入等。皆如幻与焰。如乾闼婆城。亦如旋火轮。亦如空谷响。如是谛观已。不见于身心。住寂灭平等究竟真实智者。无识三摩地也。又略出第二（二十四）云。次须入观止息出入息。初依瑜伽安那般那系念修习。不动身躯。亦不动支分。名阿娑颇那伽法（云云）又瑜伽莲花部念诵法（不空）云。若妄念多者应先数息数息法。从一息至七息。又从一至七相续不绝。心无攀缘即不须数息。深入清净无所有处。即观诸佛遍满虚空（云云）今经且约正所观但举无识身定也。疏引义诀及圣位自判（云云）恐似不得意。义诀云顿入者。谓直入通达心证自心三摩地。故不由无识身定也。然诸轨多用此三摩地。约渐次证入义。谓三乘菩萨进入一乘。故桧尾轨指无识身定云三乘究竟位。又经云忍诸苦行即是也。依大日疏三劫段。三乘能寄齐菩萨名他缘乘（即今警觉位也）渐进入第三劫即渐入也。又圣位所明。直指真言门顿入五相观。义门大异耳。今按总有四种警觉。一初劫警觉。菩提心论云。有定性难可发生。要待劫限等满方乃发生。若不定性者无论劫限。遇缘便回心向大。从化城起以为超三界。谓宿信佛故乃蒙诸佛菩萨加持力。而以方便发大心（云云）二第二劫警觉。即今经及守护经等所说是也。三第三劫警觉。具如疏释。礼一切如来下。正请教示也。云何修行者。对前云何忍诸苦行。而问起苦行若不成佛之法修行何法也。云何是真实者。对前不知一切如来真实而问起真实法也。
    如是说已至真言。第三诸佛教示。此亦有二。当住观察自心等者。对云何真实问。谓示汝所具自心即是真实也。宋译云。大士汝应观察自心三摩地。如是所行是真实忍。大日疏第一云。今真言行者于发心时直观自心实相了知本不生故。即时人法戏论净若虚空。成自然觉不由他悟。当知此观复名顿悟法门也。又云。入佛智慧有无量方便门。今此宗直以净菩提心为门。若入此门即是初入一切如来境界。以自性成就等者。对云何修行问。谓此经宗真言为门。超入净菩提心故持诵真言为所修行故云也。自性成就真言者。凡真言中有字字等我义。皆名自性成就真言。警发地神真言终有1也痕（我也）句。故名自然成就真言。我谓内心大我。普贤圆因一切众生本自成就无有阙减。故云自性成就也。自恣而诵者。略出云随意念诵。宋译云随所乐而诵。南海寄归传云。钵刺婆刺拏随意义。又自恣义（文）解云。不论数限随意而诵也。二卷教王经下（十七）云。端坐如仪则。应以金刚语。一千或一百随意而念诵。若深释者。入无识身定称为沈空。即空缚也。故义诀云。爱乐空寂智愚拙之深网。今诵真言即色尘佛事。出入自在动不动等炽然广大建立。故云自恣。犹如比丘九旬已满称为自恣。此亦如是。从空定起自在转故。其义即同也。又转义易义（见光明真言句义）前引涅槃六年苦行中云。河中洗浴受牧牛所奉乳味。受已转至菩提树下（文）。今此亦尔。行者从空定起转诵真言故云自恣。自恣即转义也。
    从此已下正明五相观。菩提心论云。次五相成身者。一是通达心。二是菩提心。三是金刚心。四是金刚身。五是证无上菩提。获金刚坚固身也（文）按此相梵应是。第二十卷（二十二）广明三密平等是洛叉毕云。如是三相平等住实相。是三落叉义也。身实相是一落叉。除一切身垢。语实相是二落叉。除一切语垢。意实相是第三落叉。除一切心垢。三垢除已三功德生。即是分证如来功德也。又落叉是垛义。是标义。如文殊经中明。学射初虽远垛后渐近之乃至任运中的。首楞严三昧亦尔。以是因缘名落叉也。复次身印口真言意本尊即是三行。差别不同即是三相。即此三相入阿字门故。离于三相一相平等。如是照见是三落叉义。落叉者见也。故云勿异。勿异者不得他观也。复次前云三句义。谓菩提心为种子即因也。大悲为根。方便为究竟。从首至终皆明此三事。或自显此三德。或为成他三行。言三落叉即与此相应也（文）是明三密平等是三落叉也。依此言之。五相即五落叉也。五相差别即是相义。入阿字门故离于五相一相平等。是为见义（见道）即是五智五佛三三昧也。又垛义者。五相观门即学射义。初从通达心渐渐近之。乃至佛身圆满即中的也。或可从地前三贤乃至十地渐渐近之。第十一地即的中也。应知五相是落叉义也。初通达心者。心即菩提心故亦云通达菩提心。通达者。谓见道也（前云无识身定当他缘乘。应知通达心即入第三劫是见道也）指事（内山亮惠）云通达心（是通达本有菩提心。是见道位也）念诵结护（金智）举此真言毕云。此名内证无漏究竟至极悟入一切智海同于诸佛（云云）大乘入道章释通达位云。通达者证会之义也。此位菩萨无漏智了证真如故名通达位。即唯识云。加行无间。此智生时体会真如（述记体者通也。会者达也）此通达位即是见道（述记即在初地初入地心）唯识等云通达位者。谓菩萨所住见道。见道名者即无漏智。照理名见。故唯识云。初明理故亦名见道。道游履义。行人游履超于极果。或通运义。通运行人至极果故名为道（文）菩提心者。成身私记（觉超）云。质多心月清净莹彻悬在胸臆汗栗驮心间欤（云云）广明二心相（文）此义恐不尔。非啻此经凡金刚顶部经轨中唯说质多不说汗栗驮。何故尔者。胎藏因曼荼罗故说心莲花藏。金刚顶果曼荼罗故说月轮。此者。义即同。其体俱指第九识。故义诀云。凡夫胸有干栗太心。有一肉团。体有八分。状如莲花。男仰女伏。观为妙法芬陀利华。金刚顶观此肉团为月。上观八叶莲花（文）应知菩提心者。指其言中质多言。通达此心称云通达菩提心也。又如意轮及青颈轨等云。汝想心中所内恶字门以字彻于心（云云）解云。前所内恶字转为月轮云彻心。故理趣会轨云。瑜伽经所说诵此真言。前所说内心恶字从字出无量赤光。右旋成日。真言曰唵质多（云云。是明金刚萨埵三昧故云成日也）菩提心论云。八叶白莲一肘间。炳现阿字素光色。禅智俱入金刚缚。召入如来寂静智。扶会阿字者。揩是决定观之。当观圆明净识。若才见者则名见真胜义谛。若常见则入菩萨初地。若转增长则廓周法界量等虚空。卷舒自在当具一切智（文）解云。见真胜义者。谓见道。常见者是修道也。应知前所内字转成月轮。见此月轮云通达菩提心。故次经云我见自心形如月轮。月轮即心也。问。质多者是虑知义。何为第九识。答。约常途义如言可尔。今此宗有浅略深秘二种义门。称第九识为质多心。是深秘门。具如下辨。今对大日经明其位次。所谓初法明道也。疏释云。法明者。以觉心本不生际。其心净住。生大惠光明。普照无量法性。见诸佛所行之道。故云法明道也。又云。空性者。即是自心等虚空性。上文无量如虚空。乃至正等觉显现即喻此心也（文）即是见道位也。
    唵（引一）质多钵罗（二合）底（丁以切）微腾迦噜弭（二）句义云。（心也通达也观察也我作也作也我也）总云。我通达自心也。解云。谓所通达心。所谓佛性也。能通达心。爱义观义（见供养会笑菩萨真言）修行义惠义（见解脱真言）能通达心者惠也。亦即修行也。无漏惠证真如。共为一体。即是大染爱现法乐住。由此生大欢喜。故名为欢喜地也。体与同。又明也。故具觉义明义。即能通达惠。是以带业声云也。我者。字为点以加上则为字。本不生义。三身义。无见顶相义（智也）如来毫相义（功德也）又心义我义。大日疏云。此宗辨义即以心为如来应正等觉。所谓内心之大我也。略出云。普贤法身遍一切。能为世间自在主。又理趣经云。普贤菩萨一切我故。应知我者普贤大菩提心。即是内心大我也。又者谓如意珠也（具如第四疏释）又普贤印名如意摩尼。故知字大我即是无障碍菩提心普贤圆明月轮。是此大我一切众生本性成就。故此真言名自性成就也。又此真言有多名。莲心轨云彻心明。指归云通达本心。或云通达自心。境界经云法身求心真言。微即通达也。故云彻心。具本义自义。故云自心本心。又我也。内心大我即法身也。具求义。求也（千文）故云。法身求心也。又因辨。能通义者。诸佛境界经中（二纸）世尊如我解者。心心所法本来空寂。依何等法。求成佛道。诸佛告言。心心所法和合之时。自觉苦乐名自悟心。唯自能觉他所不悟。依止此心立菩提心（依心立菩提心可见）心地观经第八（八纸）云。善男子。以是因缘服于空药。除邪见已。自觉悟心能发菩提。此觉悟心即菩提心。无有二相。善男子。自觉悟心有四种义。云何为四。谓诸凡夫有二种心。诸佛菩萨有二种心。善男子。凡夫二心其相云何。一者眼识乃至意识。因缘自境。名自悟心。二者离于五根。心心所法和合缘境。名自悟心。善男子。如是二心能发菩提。善男子。贤圣二心其相云何。一者观真实理智。二者观一切境智。善男子。如是四种名自悟心（文）解云。第一义谓根境识三种和合而缘自境。是通六识也。疏第十二（十纸）云。佛意又言。诸法尽犹心有。如人眼见色者。眼根与色对不能了知青黄赤白等。次眼识即生不定之虑。此青黄耶。次意识即分别分拆。言此是青黄赤白等种种众相。当知但由心分别而有也（文）二者离于五根者。谓凡夫观心。且如观月轮是。故次经文云。善男子。凡夫所观菩提心相。犹如清净圆满月轮于胸臆上明朗而住。欲速得不退转者。在阿阑若及空寂室端身正念缚前金刚缚印。冥目观察臆中明月。作是思惟。是满月轮五十由旬无垢明净内外澄彻最极青净（云云）文中已云冥目观察（义也）应知冥目者即离五根心心所和合。意明唯第六识也。又贤圣二心中。初是根本智。次后得智也。根本者。谓无漏心初起正断惑障证择灭真如理之智。唯会真理。不缘有为事境。故云观真实理智也。后得者。谓根本智后边生。缘于有为事境。了依他如幻智。故云观一切境智也。今此通达心当初观真实智。此即第八识。所谓如智证如也。前所引第十二疏次文云。次决定心欢喜说名内心处者（此心梵云只多。是应知心也。又次干栗太者。是处中心也）
    如二乘入道。亦先须得决定心。此决定心即三昧也。犹得决定心故心得悦乐。即是内心自证现法之乐也。犹有定故即生实知见。然三乘各有定。深浅不同。今此中意言。若能证此心处心中之心（此即诃栗太）即是如来大决定心（谓三昧也）犹有此定故得入阿字门（云云）证此心处心中之心者。即如智证如。此真言正明此义。是名自悟心。所谓心自证心。心自知心是也。自悟心者自也。悟也。心也。然安然菩提心义第八引心地观经广释（云云）余所不肯。读者简之。又梵字次第云（大师）次通达菩提心（心通达难量）。按此真言加者是相传说故。小野次第皆同此说。儿岛和镜亦加此明。然荣海次第云不用之无轨（云云）以轨无故云相传说。何必皆悉依轨乎。夫阿字者菩提心体。入阿字门照见心性。称为见道。疏第一举声闻见道而对明云。真言门菩萨亦如是。初观阴界入时。即阴求心。离阴求心。皆不可得。相在亦不可得。故即时悟自心本不生际（入阿字门）于如来知见大菩提道中远尘离垢得法眼净（文）又秘密相经第一（施护译）明通达心真言毕云。复次颂曰。真言圆满大清净。其犹虚空无垢翳。一切粗重悉蠲除。而复破遣邪分别。彼诸烦恼垢净故。复如朗月见所生。诸佛功德聚无边。悉入阿字等妙相。其相云何。所谓阿阿（引）壹翳嗢污哩黎（引）哩黎（引）伊爱邬奥暗恶。又明修菩提心真言毕云。复次颂曰。随此出生大悲心。普摄众生诸所作。一切善法悉周圆。一切烦恼皆不着。月曼荼罗左右中。菩提心月为第二。所有诸佛功德门。复入迦字等妙相。如是入已。乃与诸法影像相应。其相云何。所谓迦佉哦伽昂（鼻音轻呼）左蹉惹（仁左切）鄻（重呼）倪（倪也切轻呼）叱□拏（尼辖切）嗏（重呼）拏（平声轻呼）多他捺陀（重呼）那（轻呼）波颇末婆（重呼）摩（轻呼）耶啰罗□设沙萨乞叉。此等文字即是菩提心月曼拏罗相（文）解云。通达心真言是菩提心月体。故举十六表月十六分。即是普贤大菩提体。故颂云圆满真实大清净等。次修菩提心明菩提心所具功德。故举三十四字门以表其义。经结云。文字即是菩提心。意明举诸字门表菩提心体相也。依此言之。相传说举阿字门总表字轮菩提心义。阿字者是一切字根本。一切字门皆从阿字生故。故举一阿字摄一切字也。
    时菩萨白至随染随成。
    释曰。此明由诵真言通达自心。此中有二。初明通达心。次明诸佛教示令进后位。是初也。我遍知已者。先总呈知见。我见自心者。别呈知见相。我者。真言云。见谓通达。真言云。心即形如月轮者。举喻示所见相也。者。所证心体。说此为月轮。此者与大日经所说同。所谓摩诃萨意处普贤大菩提心。月轮即莲花。故菩提心论云。凡夫心如合莲花。佛心如满月（文）五重结护及藏记云。佛心如开敷莲花。应知月即莲花。名异体同也。第三（二十二）云。如真言中有质多字。浅释只名为心。若作深释。质谓遮字带三昧声也。遮是无迁变义。无迁变即是佛性。佛性亦名般若波罗蜜。亦名首楞严三昧。是故定慧具足。多字是一切法如如解脱不可得义。若如是说心乃名妙极之语也。菩提心论云。令修行者于内心中观日月轮。由作此观照见本心堪然清净犹如满月光遍虚空无所分别。亦名无觉了。亦名净法界。亦名实相般若波罗蜜海。能含种种无量珍宝三摩地。犹如满月洁白分明。何者为一切有情悉含普贤之心。我见自心形如月轮。何故以月轮为喻。为满月圆明体则与菩提心相类（云云）解云。疏举涅槃佛性有五名中之二种。以明此心具定慧。慧谓观照般若。定即实相般若也。故莲心轨云。藏识本非染。清净无瑕秽。由具福智故。自心如满月（文）菩提心论举三种名明此心具三德。无觉了般若也。净法界解脱也。实相般若法身也。即涅槃佛性三义也。是名三摩地菩提心。三摩地即众生自心。亦即月轮也（月也）故禅要云。次应修三摩地。所言三摩地者更无别法。直是一切众生自性清净心。名为大圆镜智。上自诸佛下至蠢动悉是同等无有增减。但为无明妄想客尘所覆。是故流转生死不得作佛。又云。即此自性清净心以三义故犹如于月。一者自性清净义。离贪欲垢故。二者清凉义。离嗔热恼故。三光明义。离愚痴故。又月是四大所成究竟坏去。是以月世人共见取以为喻令其悟入。行者久久作此观。观习成就不须延促。唯见明朗更无一物。亦不见身之与心。万法不可得犹如虚空。亦莫作空解。以无念等故说如虚空。非谓空想。久久能熟。行住坐卧一切时处。作意与不作意任运相应无所挂碍。一切妄想贪嗔痴等一切烦恼。不假断除自然不起。性常清净。依此修习乃至成佛。唯是一道更无别理。此是诸佛菩萨内证之道。非诸二乘外道境界。（文）应知三摩地者。即心。其月三义即与菩提心论三德同也。金刚顶说所证菩提心体（第九识）为心。即是佛性。佛性即摩诃萨意处干栗太心莲藏也。证于此心云我见自心。所谓如智证如也。华严大疏十九（下六九）云。真谛三藏所翻决定藏论九识品云。第九阿摩罗识有二种。一者所缘即是真如。二者本觉即真如智。能缘即不空如来藏。所缘即空如来藏。若据通论此二并一真如为体。故起信一心二门生灭门中说本觉真如门。体无二也（文）又第三劫疏云。以心实相智觉心之实相。境智皆是般若波罗蜜。故曰。无境界。心实相智谓观照般若心之实相即实相般若。故云境智皆般若。即是如智会如体无二也。第十二（十五）云。又此中云见者。非是有得见以无垢故即能见（我见自心即此见也）见即是法界体也。如镜净故万像自现。而不作如是分别。我能见彼。彼是所见。亦不分别去来之相。但缘合见耳（云云）然菩提心义第八（十三）释通达心中引心地观经自觉悟心文自释云。又约第九识。第九净识是所通达心。第六意识是能通达心。恐不得意。智者应知。一切如来下。次诸佛教示。令进后位。此中举二喻以劝示也。心自性光明者。心是即前所见月轮。此心本自具无量性功德。是云光明。起信论（三大章）云。复次真如自体相者。一切凡夫声闻缘觉菩萨诸佛无有增减。非前际生。非后际灭毕竟常恒（心自性）从本已来自性满足一切功德。所谓自体有大智慧光明义故。遍照法界义故。真实识知义故。自性清净心义故。常乐我净义故。清凉不变自在义故。具足如是过于恒沙不离不断不异不思议佛法。乃至满足无有所少义故。名为如来藏。亦名如来法身（文光明）体大是心自性。相大即光明也。又心自性阿字菩提心体。光明即诸字轮（如前引秘密相经）诸字轮者。即三十二相八十随好（具如第十九释）以此功德庄严法身。故法华云。微妙净法身具相三十二（文）又诸字轮者。即十力四无畏等无量佛法。守护经称之云菩提心眷属。眷属即庄严义。所谓曼荼罗无尽庄严也。第十四（十七）云。如上所说字轮欲表如来功德也。故佛于一一毛孔出妙音声。遍于此界说是字轮甚深义。第十七（八丁）云。菩提心即是如来正因（谓心王也）法谓心法。即是一切地波罗蜜自在力等。以要言之。一切功德之法皆是也。此法皆是佛之眷属。亦是菩提心之眷属。如莲花之有叶蕊也（文）应知光明即是字轮无量性功德也。是此自性功德何缘证得。故次举喻劝示也。遍修功用者。劝令修菩提行。自性功德由行显发。犹如造世间事功用不息次第成立。功用即功行故。宋译云。犹如遍修功行随作随成（文）素衣喻见自心。谓已见圆明心月故。此心清净无有垢秽。当以法界不思议色染成曼荼罗无尽庄严。故次举染色喻。故宋译云亦如白衣易成染色。此二种喻皆次真言中义也。发菩提心者。上求下化二利之心。即是大悲万行故遍修功用。又觉也。种种色也。第十六（二纸）云。心名质多。质多者犹如众彩庄严积聚。名为质多。众缘所成故即是无有自性。又第六释五色中云。以法界不思议色染众生心同一净菩提味（文）应智即是净菩提味净。菩提味者。即曼荼罗无尽庄严也。
    时一切如来至月轮形见。
    释云。此第二修菩提心。文分为四。初明说真言所以。二正说真言。三明真言义。四呈悟心。是即初也。修菩提心者。即修道位也。指事云。修得菩提心即修道位也。自观喜地至第十法云地也。入道章云。修习位者。亦开二种。此位菩萨而更进修无分别智。断所余障故名修习。唯识云。为断余障证得转依。复数修习无分别智。是以此位名修习也。二显别名。又分为二。初释总地名。此修习位能为依持生长之义故名为地。唯识云。与所修行为胜依持令得生长故名为地（文）今此中意。此真言正发菩提心义故。菩提心论云。若常见者则入菩萨初地（文）入初地者。即入修道也。故桧尾决云证菩提心。梵字次第云。修发起即是所谓证发心也。起信云。证发心者。徒净心地乃至菩萨究竟地证何境界。所谓真如。以依转识。说为境界。而此证者无有境界。唯真如智名为法身（文）发心有浅深异。故此中总摄十地。故第三疏释应发菩提心中云。当约一一地作深秘释。乃至毗卢遮那始名无尽法界发心耳（文）为令自性等者。正明所以。为故二字第五转声。是所由义也。自性光明智者。指前通达心。自性也。光明也。心智也。即所谓性功德也。丰盛者。即增长义。故略出经云。本性清净心增长智故。以本性成就密语应发菩提心。即说密语。意明为令前所见心本性功德丰盛增长故说真言也。菩提心论云。若转渐增长则廓周法界量等虚空。又依仁王经。初地菩萨修百法明门。第二地修千法明门。乃至第十地修不可说不可说法明门。是云增长。疏第七（三十纸）释到于修行地授不思议果中。广明往见。
    唵（引一）菩提质多（二）亩怛波（二合）娜夜弭（三）句义云。（觉也心也发生也我今也）总云我今发生菩提心。解云。觉谓本觉。所证菩提也。心谓能证。故此心地带于业声。简前彻心明所证心也。中第五声。合上字而成业声。故略出经云质儋郁多波陀。是能求心故加业声也。发起也。证也。故略出云发菩提心密语。莲心轨云证发心真言。菩提心义（潜真）云。求觉之心名菩提者。六合释中何释意耶。答文云。发求菩提之心名菩提心。依主释也。以此性成至发菩提心。第三明真言义。此性成就真言者。总指真言别指句中义也。今发菩提心等者。其义可知。时彼菩萨至月轮形见。第四呈自所悟也。如彼月轮者。举世月轮以为喻也。故宋译云。如其所有净月轮（文）我亦如月轮等。高丽本作我亦如是。今本恐脱。此月形者。谓所见心月轮。故宋译云。我亦如是得见自心净月轮相。言如世月轮我见自心亦复如是清净无垢。莲心轨云。复白诸世尊。我以见自心。清净如满月。离诸烦恼垢。能执所执等。略出经云。诵此语时应结金刚缚契。以此密语。即想彼月轮极清净坚牢大福德所成。于佛性菩提从所生形状如月轮澄静。清净无诸垢秽。诸佛及佛子称名菩提心。既见智所成月。即以心启告显发于诸如来。世尊我见彼月轮极清净（文）金刚缚印者。文殊五字陀罗尼云月掌。应知缚即月轮。金刚缚真言云（文）者所谓菩提座现。菩提座现者即菩提心显现。今云见心月圆明相。即是菩提座现故用缚印也。
    一切如来告言等。
    释云。此第三成金刚心。境界经云坚固菩提心。指事云证金刚心。金刚喻定初也（仁王青龙记云。于等觉位有初后二位。具如下辨）今云。此正金刚喻定现前位（花严等所谓受识三昧）即智度所明三种金刚中金刚三昧。论四十七（十八）云。金刚三昧者。能破一切诸法。入无余涅槃。更不受有。譬如真金刚能破诸山令灭尽无余（文）第六释等觉三昧云。此是究竟发菩提心。于一切三昧道中最为牢强精进。进入佛道。故云住佛地三昧道也（文）究竟发心者。对初地乃至第十地。牢强精进者。正是获得齐等金刚坚固义也。文分为三。初明如来教示二正说真言。三菩萨呈所见。初中云汝已发等者。指上发菩提心。三世诸佛皆发此心。明佛佛道同故云一切如来。普贤心者。即菩提心也。意为令前发菩提心得金刚坚固故。次说此真言。若论其位则等觉位也。获得下。正明教示。获得齐等者。谓等觉位也。金刚坚固。正指佛果。齐等佛果即等觉也。菩提心论明佛身圆满云。五证无上菩提获金刚坚固身也。住此一切如来等者。所谓究竟发菩提心。第六云。复次秘密主。一生补处菩萨住佛地三昧道。离造作知世间相。住于业地。坚住佛地者。此是最上灌顶位。故先明之（文）此中亦尔。住于业地故云善住等。此一切如来等者。正是究竟发心也。宋译云。如善所行以一切如来自普贤心出生坚固成所作因。成所作因者。即是业地。第六云。住于业地梵音质言之当云作地。即是学如来金刚事业。皆得善巧。璎珞亦云入重玄门学佛威仪也。于自心月轮等者。次正说真言。于中是先示诵持真言轨法也。于自心月轮者。前所证心月轮。于此月轮上思惟金刚形。意为前所证菩提心坚固也。故莲心轨云。菩提为坚固。复授心真言（云云）此金刚者谓五股也。略出云。汝应善修习此一切如来普贤之心坚牢故。于自心月轮中想金刚杵形像。纯金刚色具放光焰。即是无垢清净佛智。又想其杵具王叉股。持诵师承一切佛旨。以其五叉股契想置其杵中而诵密语（文）五股金刚表清净佛智。即是所谓金刚三昧。今成此佛智故云成金刚心。心即智也。故前云自性光明心智。即身义云。心则识智也。
    唵（引一）底瑟□（二合）□曰啰（二合二）
第0段     句义云。（安住也金刚也）总云安住金刚也。解云。于月轮上安金刚故云安住金刚。又云成就故（见第九所释如来舌真言释）亦名成金刚也。即表安住等觉位金刚三昧也。又因位成满故云成就也。又者加持义出现义。即是金刚三昧现前也。菩萨白言者。此第三呈所见。如文可知。境界经云。尔时菩萨依前观照而白佛言。我今已见。佛言云何为见。菩萨答言。见满月中五股金刚一切烦恼悉皆摧碎。如销黄金其色焕然。如是智慧最为第一。即是诸佛一生不灭金刚之身（云云）此文正与论金刚三昧同也。然略出经。此次出广敛二金刚。是三十卷第七所说。教授大印智法四种明中第二三也（按于四无量心前出此四明。恐是四禅真言三摩地莲心二轨不出此明）梵字轨亦出此二明。故行用次第皆用此义。又菩提心论云卷舒自在。亦即此明义也。十地得十自在中。第十地法自在亦是也。然观自在王（金智禅）轨及千手轨（不空）以此二明如次为证金刚身及佛身圆满真言。此是西天异说也。
    一切如来至如来为自身。
    释曰。此第四证金刚身也。指事云证金刚身金刚喻定终也。仁王青龙疏下（二四二）云。经善男子金刚三昧现在前时。而亦未能等无等等。解曰。然于等觉有初后位。此后位也。谓此菩萨住第四禅大自在天宫有妙净土。如佛地论第一云。十地菩萨自心所变净土有二。若第八识所变净土。是有漏识相分摄故。虽无漏善力所资薰其相净妙。是苦谛摄。若随后得无漏心变净土影像。是无漏故从无漏善种子而生。体是无漏道谛所摄。居此土中所修学者。如璎珞经云。等觉菩萨以大愿力。住寿百劫修千三昧。千劫学佛威仪。万劫学佛化现也。自此已前明等觉位所修行也。将成正觉起金刚三昧者。如十地论第十二华严三十九皆云。菩萨摩诃萨入受职位已。得百万阿僧祇三昧皆现在前。其最后三昧名受一切智胜职位。此三昧现有大宝莲花忽然出生。其花广大量等百万二千大千世界。以众妙宝间错庄严超过一切世界境界。出世善根之所生起。恒放光明普照法界三千大千世界微尘数莲花以为眷属。尔时菩萨其身殊妙坐此花座。身相大小正相称可。无量菩萨以为眷属。各坐其余莲花之上。周匝围绕。一一各得百万三昧。向大菩萨一心瞻仰。此大菩萨并其眷属所有光明及以言者。普皆充满十方法界。一切世界咸悉震动。恶趣休息。国土严净。同行菩萨靡不来集。乃至尔时诸佛及诸菩萨知某世界某菩萨摩诃萨到受职位。彼诸菩萨皆来观察。即各获得十千三昧。一切诸佛眉间出光普照十方一切世界。右绕十匝示现佛事。而来至此菩萨会上。周匝右绕示现种种庄严事已。从大菩萨顶上而入。得先未得百万三昧名为已得受职之位。如转轮王所生太子。母是正后。身相具足。王令太子坐白众宝妙金之座。网幔幢幡散花奏乐。取四大海水置金瓶内。王执此瓶灌太子顶。是时即名受王职位。广如彼故。然金刚三昧现前时者。即前经云得先未得百万三昧中最后三昧也。依此胜定起无间道断微细障（文）解云。青龙所谓前位者。指等觉修行。所谓千劫学佛威仪等是。其后位者。金刚三昧现在前位。所谓百万三昧中最后三昧也。依青龙及华严疏等。金刚三昧现前即受职位。体无别位。然今别为二。成金刚心是金刚三昧。证金刚心即受职位故。于此中而明灌顶。经文分明应思之。若尔指事以前后位而分别者。恐非经意矣。又境界经云。复次瑜伽行者自观我身金刚萨埵。并复结印持念真言（金刚萨埵即是毗卢遮那如来变化身）如诸化佛告菩萨言。善男子。复有如金刚真言曰（云云）即是。所谓如金刚三昧。智度论四十七云。如金刚三昧者。能破一切烦恼结使无有遗余。譬如释提桓因手执金刚破阿修罗军。即是学人末后心。从是心次第三种菩提。声闻菩提。辟支佛菩提。佛无上菩提（文）解云。是菩萨最后心故。从此进至无上菩提也。文分为三。初明诸佛告言。次正说真言。后明真言义。是即初也。令坚固一切如来等者（明藏本作金刚心心字恐衍）指前安住金刚云一切如来普贤心金刚。言为令彼坚固故说此真言也。宋译云。诸如来言。汝坚固此一切如来大普贤心真实金刚。说是大明。解云。大普贤心者。即等觉地也。真实金刚者。指前真言。真实谓三密。故守护经云三密真实。普贤三密坚固不可破毁犹如金刚。故云真实金刚。五股杵者。即是三密金刚也。
    唵（引一）□曰啰（二合引）怛^8□俱（引）唅。
第0段     句义云。（金刚也。我身也。引点也。合次句身也字点也。我也。）总云我是金刚身也。解云。金刚身者。谓金刚萨埵也。故境界经云。瑜伽者自观我身金刚萨埵（文）金刚萨埵者。即是等觉灌顶位也。理趣释云。金刚手菩萨者。此菩萨本是普贤。从毗卢遮那佛二手掌亲受五智金刚杵。即与灌顶。名之金刚手（文）略出经真言云。唵涅哩荼底瑟吒跋折罗。是三十卷第七所说四种明中第四明也。彼经云。坚固所作遍一切三摩地智即安立（文）坚固义也。言令前安住金刚坚固也。所有遍满下。三明真言义。此亦有二。初正明真言义也。言遍虚空诸佛皆悉入金刚萨埵身唯为一身。坚固义故亦云坚固萨埵。真言云我是金刚身是也。所谓遍满等者。前所谓遍虚空界油麻佛身是也。其油麻佛者。五佛及无尽无余佛故云一切如来。故境界经云。观五方诸佛菩萨及其眷属入自身中（文）一一诸佛身口意密皆至第一实际妙极之境。身等于语语等于心。犹如大海遍一切处同一碱味。故云金刚界。金刚界者。第一实际不二平等义也。以一切如来加持者。谓诸佛加持护念也。释入萨埵等者。前见心外遍空诸佛。今证金刚身故转为自身。故云悉入。第三劫疏云。以行者得此心时即知释迦牟尼净土不毁。见佛寿量长远本地之身与上行等。从地诵出菩萨同会一处。修对治道者虽迹邻补处然不识一人。是故此事名为秘密（文）即此义也。诸佛境界经云。尔时菩萨依前观之白佛言。我今已见。佛言云何已见。白言我身已成金刚萨埵。头上宝冠有五化佛。手执金刚以为法主。利益安乐一切众生（云云）头上宝冠有五化佛等。此明宝冠灌顶。对今名号灌顶。应并思矣。则一切如来下。次明灌顶也。问。前云萨埵金刚。今云一切义成就。为何异耶。答。前明真言义故云萨埵金刚。证金刚身即是萨埵金刚故。是明五相观行者入灌顶位故云一切义成就。前明警觉中云。于一切义成就菩萨坐菩提道场。即是五相观行者也。以金刚名等者。正明灌顶。所谓名号灌顶。仁王陀罗尼释云。如三藏所持梵本金刚顶经说。有五种灌顶。所谓宝冠印契以水光明及以名号（文）。
    号金刚界者。宋译云。立秘密号号金刚界（文）言前云一切如来身口意金刚界悉入萨埵金刚。一切如来者。五佛及无尽庄严尘数佛故。即是金刚界大曼荼罗。大曼荼罗诸尊入自身故即为曼荼罗身故称云金刚界。胎藏灌顶亦与此同。疏第八云。即持宝瓶徐绕漫荼罗三匝已。复更如法加持至弟子所。先用啰字为火。焚烧其身悉成灰已。方用四瓶次第灌之。灌已观此灰中作□字门。其色纯白。从此出生五字。所谓阿鍐□□欠。持其五字轮。次观暗字在其顶上。转成中胎藏。又从此字生三重光焰。一重遍绕咽上。随所照及之处诸尊随现即成第一院漫荼罗。次一重光遍绕心上。诸尊随现成第二重漫荼罗。次一重光遍绕脐上。诸尊随现成第三重漫荼罗。尔时弟子都成漫荼罗身。若更深释即是普门法界身（文）此理漫荼罗等。故云法界身。金刚界者即智之称也。金刚界灌顶时者。宋译云。即以金刚大灌顶法而为灌顶。时金刚界菩萨等者。第三菩萨呈所见也。既受灌顶故称云金刚界菩萨也。我见一切如来等者。谓自身即为曼荼罗身也。三摩地轨云。应当知自身即为金刚界。自身为金刚坚实无倾坏。问。前云金刚心。今云身者。谓前真言明月轮上安五股金刚。五股杵者。表五佛及三十七智。智即是心。故云金刚心。即是金刚三昧现前。华严大疏三十九释其最后三昧名受一切智胜职位文云。一切智者。佛无分别智也。论经重言智者。兼后得智。二智平等名受位也（文）受职二智即金刚三昧。故青龙云。金刚三昧现前时者。即前经云得先未得百万三昧中最后三昧也（文）彼显略故说金刚三昧。今秘密故云五股金刚。即是表金刚三昧也。今此真言明入灌顶位为曼荼罗身故云金刚身。金刚身者即金刚界也。
    一切如来至萨埵金刚中。
    释曰。此第五明佛身圆满也。指事云。佛身圆满（佛德悉周备等同十方觉者故。以此位名等觉位也。是自佛圆满位也。又义云妙觉位也。文）今取妙觉义故菩提心论云。五是证无上菩提获金刚坚固身也。三摩地轨云。以证心清净。自见身为佛。众相皆圆满。即证萨婆若（文）文分为五。初明诸佛教示。二正说真言。三演真言义。四菩萨请加持。五明诸佛加持。一切如来等者。是初也。是故者。踏上起下。上云我见一切如来为自身。指此云也。摩诃萨一切萨埵等者。宋译云。诸如来言。大士萨埵金刚诸相具足（文）今对此文。一切萨埵之一切恐是衍。解云。摩诃萨者。叹德标呼。萨埵金刚。正指所具人。具一切形者。明所具德。上云我见一切如来为自身。自身为曼荼罗身故云具一切形。观自身佛形者。即前所入身中诸尊也。宋译云。如理观诸佛影像。（文）是此诸尊行者所具心王心所故云自身佛。非是心外有相观。故宋译云如理。此等诸尊显现称为成佛也。又观自身佛形者。即等觉大空三昧。依此观行次入佛地故。对次证自身如来云观。意明尚隔一生也。第六云。迄至第十地满足未至第十一地。尔时从一实境界具足发生一切庄严。唯少如来一位未得证知。更有一转法性生即补佛处。故名一生补处。又云。坚住佛地即是于如来地坚固不动名之为住。与前住字义殊。如人渴乏求水已经历多时忽得睹见清凉池。中间更无障碍。但一心进趣无复异缘。是名补处三昧道。已到清凉池希愿尽息。亦为佛地。故虽同名大空定而义有差别也。以此自性成就等者。此真言亦有我义故名自性成就也。境界经云。善男子有同三世诸佛真言。即是真言中义也。菩提心论云。其圆明则普贤身也。亦是普贤心也。与十方诸佛同之。亦乃三世修行证有前后。及达悟已无去来今。凡夫心如合莲花。佛心如满月。此观若成十方国土。若净若秽。六道含识三乘行位及三世国土成坏众生业差别。菩萨因地行相。三世诸佛悉于中现。证本尊身。满足普贤一切行愿。大毗卢遮那经云。如是真实心故佛所宣说。即此义也。
    唵（引一）也他萨□怛他哦多（二）萨怛（二合）他唅（三）句义云（如也一切也如来也我亦如是也）总云如一切如来我亦如是。解云。心佛显现无尽眷属围绕庄严称为成佛。是诸佛道同故云如一切如来今亦如是。古佛今佛其义不异也。境界经云。尔时菩萨依前观之白言。已见。云何见之。答言。三世诸佛及其眷属微尘菩萨无数天龙。从十方世界入于我身如五方色。青黄赤白及杂色。是五方佛入我身中具三真实总成我体。乃至又作此想。三身妙果并三真实我身之中皆得圆满。如是念念常观。作此观已习彼真言。复作是念。如斯观门是佛境界。我今始觉知心清净。见身作佛众相圆满得成菩提。（此文委悉于中。是约今日行者观想。今经直明成佛。此义虽异大意同耳）。
    作是言已至自身如来。
    释曰。第三明真言义也。现证自身如来者。
    前诸佛劝示云。观自身形诵此真言。菩萨闻已如理观想且诵真言故。即今现证自身如来。即是真言义也。真言云我亦如是者。如诸佛证悟我亦证自身如来也。其义可见。宋译云。以一切如来即是己身将成正觉。向一切如来遍顶礼已作是白言。意明蒙加持已具足五智而方成佛。今正请加持时故云将成正觉等。两文义少异耳。尽礼一切至菩提坚固。
    释曰。第四请加持也。令此现证等者。明请加持本意。言为令所证菩提金刚坚固故请加持也。宋译云。唯愿世尊一切如来加持于我。我所现成正等正觉令得坚固一切所作。
    作是语已至萨埵金刚中。
    释曰。第五明诸佛加持也。是即当诸轨中诸佛加持也。三摩地轨云。定中遍礼佛。愿加持坚固。一切诸佛闻。金刚界言已。尽入金刚中。便说金刚心。唵萨婆怛他檗多（引二）鼻三菩提（三）涅里（二合）荼（四）^8□折啰（二合）底瑟^2□（二合五）诸佛大名称。才说是明已。等觉金刚界。便证真实智。时彼诸如来。加持坚固已。还从金刚出。普住于虚空。行者作是念。已证金刚定。便具萨婆苦。我成正等觉（依此文意。佛身圆满为等觉位。即指事所谓初一义也）一切如来者。谓能加持佛。金刚界如来者。即所加持佛。前在灌顶位故云金刚萨埵。今已现证自身如来故。改号云金刚界如来。即毗卢遮那之异名也。彼萨埵金刚者（宋译无彼字）即行者本名。一切行者皆金刚萨埵故。诸佛入身中即是加持义。故上云以一切如来加持悉入于萨埵金刚。又与通同故。即心月轮。一切诸佛入心月轮云萨埵金刚。前引菩提心论云。此观若成十方国土乃至三世诸佛于中而现。即是也。
    时世尊至正遍知。
    释曰。此明由诸佛加持故圆满四智具足三号也。是当莲心轨等所说四如来三昧耶印契。文云。次结四如来三昧耶印契。各以本真言而用加持身。不动佛于心。宝生尊于额。无量寿于喉。不空成就顶。真言曰（云云）三摩地轨云。为令入佛地故当结金刚三昧耶（云云）（此轨唯出阿□印言余三尊不出也）世尊者。先叹德也。金刚界如来者。宋译云尔时具德金刚菩萨（文）按前已云金刚界如来。今云菩萨恐是写误。现证等觉。梵云。是能证智也。理趣分疏云。现等觉门者。现谓显现。现前明了亲证之义。等者遍义觉谓照义。此意即显无分别智明了亲能遍照法性。现等觉体即无分别智（文）一切如来平等者。是所证智。所谓金刚平等智。即是大圆镜智也。理趣经云。所谓金刚平等现等觉以大菩提金刚坚固故（文）诸佛皆具此智故云一切如来（下皆准知）平等智者。宋译明南方智中云金刚平等智。今经梵本恐脱金刚两字。平等之言通四智在。诸佛等具故云平等。若无金刚语何缘成东方智。应思之。又解。上明上方智云殊胜三昧耶智。今翻云平等智。即是东方菩提心戒也。复解为正。圣位经亦云证得一切如来平等智故。宋译云。一切如来平等智现成正觉已（文）然疏现证等觉为法界智。一切如来平等智为大圆镜。恐是不可。何者理趣经及出生义。现等觉言皆通四智。何为中智。又宋译回在于平等智下。岂是法界智乎。又此中明具四智。诸轨说分明。何云具五智乎。入一切如来智者。谓平等性智也。一切如来如前。平等智者。谓平等性智。三昧耶者曼荼罗之异名（见理趣释）入曼荼罗者。即入灌顶义也。故上云获得一切如来宝冠三界法王灌顶也。是灌顶智故云入。对上现等觉其异可知。宋译云。即入一切如来金刚平等最上智印三昧。圣位亦云。即入一切如来金刚平等智三昧耶。证一切如来法平等智等者。谓成妙观察智也。理趣经云。法平等现等觉以大菩提自性清净故（文）证得一切法本性清净故。称西方智云法智。即妙观察智。是成菩提三昧故云证。对入之言。其异可知。宋译全同。则成一切下。谓成成所作智也。此智无分别为自性故云平等自性。平等即无分别义故。大乐经云。一切业平等现等觉。以大菩提一切分别无分别性故（文）谓不分别净妙国土及杂染世间任运无功用无分别能作佛事生事。是云平等自性已上三智皆自证故但云智。是化他故显其智用云光明智藏。灌顶光真言。北方句云（此云光明）。即字轮。所谓遍光遍照。字轮即诸佛法财。藏梵云。流出为义。谓流出无量法财。犹如大宝藏流出资财无有穷尽。即是北方羯磨智大寂中之事业也。宋译经无藏字。如来应具正遍智者。宋译云。是故成满如来应供正等正觉。此经梵本恐有阙脱。言由四佛加持故佛身圆满具足三号。故踏上诸佛加持义云是故也。劫初物名皆具千名。后略为十名。亦略为三名。今举三名即此义也。具如上辨。三名义如大日疏释恐繁不引。
    时一切如来至毗首羯磨。
    释曰。已上明自受用成觉自证圆满。理趣释第二段云。于色界顶第四禅色究竟天成等正觉。又大日疏所谓菩提实义也。从此已下明自证已满现他受用身而赴化他。所谓成佛外迹也。此中有二。是初明欲至须弥顶转法轮故先流出四大轮。理趣释第二章释字毕云。此四字是毗卢遮那自觉圣智四种智解脱（如上所明成四智是也）外现四大转轮王菩萨。所谓第一金刚萨埵。第二金刚宝菩萨。第三金刚法菩萨。第四金刚羯磨菩萨是也（文）又第三段云。于须弥顶三十三天金刚峰楼阁中毗卢遮那佛转法轮。轮有四种所谓金刚轮宝轮法轮羯磨轮（文）应知今所流出四菩萨即四大转轮王也。时一切如来者。前所入萨埵金刚中能加持佛。已加持竟。亦流出四大轮故云时一切如来疏云。前入萨埵今始出故云复。此释恐不解此中意。今云。出者。明从金轮而出宝轮。其义大异。又前云入者。且约始觉。故境界经。我今始觉心清净见身作佛。始觉既成。无复出理。应思之。又云复得。但是语之辞。故宋译云即。又宋译云萨埵金刚中。准上文今亦当有中字耳。今此四菩萨次第相生。谓从金刚萨埵出虚空藏。由空藏灌顶发生法智。由法智安立羯磨智。故圣位经。除去以字云一切如来从萨埵金刚出虚空藏大摩尼宝。以灌其顶令发生观自在法王智。安立一切如来毗首羯磨善巧智（文）上三菩萨自证真谛。第四业智化他俗谛。故云安立。安立即俗谛也。一切如来萨埵金刚者。已蒙加持具四智故云。一切如来萨埵金刚。意明五智圆满也。
    由此往诣至四方而坐。
    释曰。次明须弥顶转法轮也。文分为三。初明往诣须弥。二明中央如来坐师子座。三演四方如来坐各各座。是即初也。然疏依圣位。科文。经意与圣位不同。至文当悉。今成佛处正是色究竟天。内成五智外流出四大转轮王。自证化他圆满成就。由此即往须弥卢顶而转法轮。利益有情故云由此往诣。夫须弥者。三世诸佛说法之处。境界经第一云。时满伽梵住妙高山顶三十三天帝释宫中摩诃摩尼最胜楼阁三世诸佛常说法处。其地柔软如兜罗绵白玉所成也。色如珂雪。有妙楼阁七宝庄严（云云）。义诀云。想钵罗（二合）吽鍐等三字放杂宝色光成妙显山（旧云妙高）名坚胜法界座种也（其相如经说）今人共号为须弥座者。从此立名。非是须弥卢山四宝所成者。此妙座高显犹如彼山。故以喻之。山有八面面各有门。于中空同八大菩萨常所居宫也。而诸菩萨各据一面而演说法。于其室内乃有十方诸佛微尘大会（云云）今按须弥者。大菩提心不动摇义。即一切众生心月轮也。谓之坚胜法界座（坚也。胜也。法界也）与（月也）体同。即心月轮也。又爱着义。是我义。一切众生着我当相。即是普贤大菩提心圆明月轮（境界经云。白玉所成色如珂雪。应思之）是云三世诸佛说法处。又即菩提心也。禅要云。三摩地者。更无别法。直但是众生自心也（云云）菩提心论三摩地段。广明三十七尊流出相。即是本具三十七尊。所谓三十七尊住心城是也。又须弥顶三十三天加四天王即成三十七。应知须弥即是众生心也。觉心本不生称云成佛。佛与众生迷悟虽异本是一心。佛虽觉心众生尚迷。众生未净。诸佛法界亦未纯净。是以从本不生际赴差别之境。是云往诣。即是差无差不二而论往诣耳。金刚摩尼等者。义诀云又想鍐等五字者。谓于台上以此五字上随位而安布之。五字放光和合共成四方大殿。于大殿中随于字位结成五峰楼阁。名为五峰大殿也（文）今云。此即众生所具四智也。金刚者。字即东方金刚智也。摩尼者。字即南方宝智也。宝峰者。字是西方法部功德法门。峰云。与（功德）通同。弥陀赞云。^8□护麌拏（上）啰怛曩（二合大功德宝也）即是也。楼阁者。字北方业智。虚空库真言亦名楼阁真言。即是羯磨智也。合此四智而为中智。即字法界塔。故义诀云。想等五字。字总故。法界塔者。即是金刚摩尼宝峰楼阁之总名也。至已等下。二明中央佛安住师子座也。金刚界如来者。一切义成就菩萨。五智圆满故云金刚界如来。即毗卢遮那之异称也。以一切如来加持等者。宋译云得一切如来加持已。解云。一切如来前所入身中虚空遍法界诸佛。是能加尊。此等诸佛加持始觉金刚界如来。故云得一切如来所加持已。然圣位云。于是毗卢遮那加持一切如来（文）与今经其义大异。然疏依圣位以解此文。恐不当也。于一切如来师子座等者。宋译云。于一切如来师子座中随诸方面如理安住。解云。师子座者。是中央金刚界如来座。中央总具五智故云一切如来师子座也。略出经云。于如来部轮中想三种子。中央想心字。其字左右想阿（引声）字。以此三字成就天之微妙四面方等师子座。义诀云。于五座中。鍐字轮中种子所变成师子座者。师子者。诸兽中王。于诸兽中游行无畏故。卢舍那佛亦复如是。诸法之王。于诸法中变化无碍故。是故据师子座也。一切面安立者。一切面者谓四方也。故宋译云随诸方面。略出经第一（十五）云。又想四面毗卢遮那。以诸如来真实所持之身。及以如上所说一切如来师子之座而座。义诀云。即于师子座上月轮中。想有四面毗卢遮那以诸如来所持之身坐彼座上（文）又云。初云四面毗卢遮那者。释曰。所谓^2□字轮鍐字轮中法身如来四面圆满向四方作三昧相也。是四面大日故云一切面安立。夫四面者。以事表理。面及以门俱云。四面即四门。所谓因行证入四门。中央总具四智故称云四面毗卢遮那。第十一疏释四阿正等觉真言云。声门者。所出声处名为门。此声门即是阿等四字也。以从此阿字而出声故名门也。乃至从如来心出此平等妙音。分为四处。如从无热大池生四大河流注无竭。此真言依处亦如是。以一妙音能表无尽法界。殿转相生无有穷已。此四处者。谓四字四德四色四与愿也。从法佛性心四德开敷。此中以事表理（云云）应知四面者。即表四德开敷。从四门出声遍满法界而为佛事也。又藏品帝释真言释云。释迦是百福德义。以因中曾百度修福。所谓一百遍作大无遮施会。普施众生故得成此胜生。又第十七云。帝释因百施得成也。百度开四门广施也。释是百。迦落是勇施也（文）解云。四阿为门。从此之门流出百字轮无尽法财施诸众生。云百度开四门广施。今四面毗卢遮那于须弥顶转法轮者。即是开四门广施也。智者深思。安立者。即安住也。宝楼阁经下（八纸）真言中。地瑟□（二合）牟梨经云建立（建立亦云安立）亦云住（千文）应知安立即安住也。然圣位云施设四方座师子座。与今经大异。疏依圣位科云二明施设诸方座。恐不得经意耳。时不动如来等。三明四方如来坐各各座。一切如来者。指上四佛云一切如来。故宋译云。尔时不动如来乃至不空成就如来。是诸如来（文）此四方佛。依圣位等即他受用身。圣位云。毗卢遮那佛于内心证自受用四智。外令十地满足菩萨他受用故。从四智中流出四佛。各住本方坐本座。菩提心论云。于是印成法界体性中（四面大日）流出四佛也。以一切如来等者。一切如来谓能加佛。即上四面大日也。自身者。如上所列四方如来。是所加体也。言加持四佛令坐各各方面座也。华严大疏第六（十三）释云。何是诸佛加持文云。佛加持者。谓佛胜力任持令有所作。钞然不出三类。一如加持化身及舍利等。二如加耆域入火不烧等。三如加非情作佛事等。此与神通宽□不同。谓六通中唯神境一有加持故。今此加持即是神力（文）此中加持亦当准知。如来神力加持四佛。令有化他之所作也。圣位云。不动如来乃至不空成就如来。复加持毗卢遮那佛。与今经其义大异。然疏依圣位解云。此三明四佛加持大日。前既蒙加持故今献答谢（文）非今经意。智者应知。婆伽梵下。正明坐各各方座也。婆伽梵者。先叹佛德。宋译云世尊。然前云具德金刚界大菩萨。前后异。翻译者有意。何者释迦牟尼者。为调伏世间外道故现八相成道。故以世尊叹也。疏云。三方如来称婆伽梵。北方。不空号为释迦（云云）此解难依。读者可简。释迦牟尼如来者。今是于须弥顶转法轮故。四佛皆入释迦三昧也。宋译云。乃至不空成就如来成一切如来所加持身。一切平等善通达故。向一切方普遍观察。于其四方随方而坐。此文甚明。以四佛入释迦三昧。故云成一切如来所加持身也。又理趣经。于第二章明色究竟天自受用成觉。次第三段明毗卢遮那于须弥顶转四大法轮。其四种轮摄二轮中。所谓正法轮教令轮。正法轮者即释迦身。而今四佛入正法轮三昧。故云以释迦牟尼如来等。又第十八（二十八左）云。释迦牟尼者。即是不空见之身。普入世间而作佛事故。此所示即是牟尼身也。佛作佛事。即此释迦从毗卢遮那字轮而出。然无二无别皆遍一切处。以此一字（字）同于大空本不生故。当知百字之身亦如是也。解空。字者。当今四面大日。是能生体也。释迦即百字轮。百也。字也。故云百字之身。凡字轮者。四为体。四即四佛也。故知今四佛入释迦三昧而转法轮。即与从字所出释迦身同。字轮者。谓三转法轮义（具第十九释）今约四智故云四大法轮。一切平等善通达故者。释迦四轮为体四轮即羯磨。羯磨总具四智。故云一切平等等。一切方平等观察者。四佛四智入一释迦轮。不泯四而一。即一而四故云一切方平等。四方而坐者。正明坐各各座。意寄方显智也。略出经云。于其东方如上所说象座。想阿□鞞佛而坐其上。于其南方如上所说马座。想宝生佛而坐其上。于其西方如上所说孔雀座。想阿弥陀佛而坐其上。于其北方如上所说迦楼罗座。想不空成就佛而坐其上（云云）具如义诀释。已上明往诣须弥顶五方如来坐各各座毕。准理趣释及金刚寿命经等。于此处当有转四种轮及降魔义。今深探文意释出此义。后学简之。具引其文以明之。金刚寿命陀罗尼念诵法（不空）云。我依金刚顶瑜伽经。毗卢遮那报身佛于色界顶第四禅成等正觉。即下须弥顶金刚峰楼阁。尽虚空遍法界一切如来皆悉云集前后围绕。异口同音。惟愿世尊转微妙法甚深秘密四种累。所谓金刚界轮。降三世教令轮。遍调伏法轮。一切义成就轮。如是四轮从毗卢遮那如来心出。一一轮皆有三十七圣者。一一真言。一一三摩地。一一印契威仪执持大悲愿力。于杂染佛世界净妙佛世界或隐或显。转轮利乐度诸众生各各不同。毗卢遮那佛受诸如来请已。欲转法轮时即入三摩地。观见魔醯首罗天等刚强难化执着邪见。非我寂静大悲之身堪忍调伏。于时世尊入忿怒三摩地。从胸臆五峰金刚菩提心流出四面八臂威德炽盛赫奕难睹降三世金刚菩萨身。（云云）又宋译教王第三十（八纸）明此义。往阅。

金刚顶大教王经私记第七
金刚顶大教王经私记第八

            沙门昙寂撰


    从此已下正明转法轮。先举义诀科文。次解释经文。义诀云。次下颂如来神变相秘密三昧法者。谓已下诸门五方如来。十六菩萨四波罗蜜。及内外四供养四摄诸菩萨等。一一皆有无量甚深智用智门。秘密境界无碍神变三昧之相。广如下明。解云。此总明金刚界轮一章。神变相秘密三昧者是法轮义也。第十八云。如来自在秘密神通之力皆由字生（文）从字门生百字轮。云秘密神通。生诸字轮即转法轮也（具如第十九释）又第十七释弥勒转法轮印云。如来秘密神通之力。加持迅疾义也（文）应知秘密神变即转法轮之称号也。五方如来等者明法轮体。前所引金刚寿命经云。一一轮皆有三十七圣者是也。今此经于四轮中唯说金刚轮故。所说三十七尊即是金刚界轮三十七尊也。问。何故今经唯说三十二尊真言三昧。不说五佛乎。答。此疑最有其谓。今具辨之。一本莲心轨以五相真言。为羯磨会五佛真言。故知五相成身即五佛三昧。其真言即五佛真言故。今别不说五佛真言也。菩提心义第八（九纸）云。若尊胜大瑜伽五智品中。亦以五相为五智真言。如云一切如来具足三昧耶真言（通达心真言）观菩提心真言。二名大圆镜智。初发心时便成正觉即法身义。次平等性智真言（金刚心真言）是应身义。次成所作智真言（佛身圆满真言。真实经名法身真言）次妙观察智真言（净三业真言。真实经。名报身真言）是应身义亦是后得智法身也。次方便究竟智真言（真实经名化身真言）此名方便究竟智化身之义。或进修门中以方便为究竟即后得智法身义。此五智后乃用大日法界印。己身为毗卢遮那如来之身。头上五智佛宝冠（云云）应知五相即五佛真言。然有人不解。以朱消灭轨文。傍书羯磨会五佛真言。不思之甚也。第一一切如来普贤金刚三昧门颂曰。诸佛普贤心。秘密神变相。亲垂普教示。授五菩提智。解云。是作颂偈。明别科普贤一章以为四节。是此四句如次东西南北四方四智。意明一一尊皆具四智。所谓各具五智义。初句东方发心可知。第二南方下云。如是种种神变皆是如来平等性智。五峰之光明法界实相之所成就也。第三句普教示者。即西方法部三昧也。第四句北方事业。其义应知。初颂诸佛普贤心者。经云尔时金刚界至秘明末。于中四门不同。一举报。二显体。三明行。四护念。解云。此明初一句配于经文分为四。其义可知。次释经文者。
    尔时世尊至圆满意乐。
    释曰。此调难调毕而转法轮。文亦有二。是初明四轮相。尔时者于须弥顶坐师子座之时也。宋译第三十（八纸）云。一切如来在须弥山顶金刚摩尼宝峰大楼阁中。处于一切如来师子座上。转金刚界等一切法轮（文）。
    世尊毗卢遮那者。是明能转主。上约自证故云金刚界如来。今转法轮是他受用故。云世尊毗卢遮那。义决云。尔时毗卢遮那佛此举报也。释曰。所谓行大日如来事遍满法界。纯以大金刚王。而共围绕以为宫殿。毗卢遮那处中而住（乃至）又此大日如来常住满虚空法界量微尘等。诸佛一一身相皆无中边又无增减。故毗卢遮那大经说为无尽庄严三昧也（文）解云。举报者谓他报也。行大日如来事即转法轮也。不久现证等者。谓证金刚轮。不久者明顿成义。上云当彼刹那顷现证等觉是也。疏云。言不久者显今顿成也。毗卢遮那如来岂始今日成。但以随机且示不久现证耳。何者若不示现证者。何由劝进令期顿觉。故示此相也。一切如来普贤心者。是金刚界轮也。理趣释释四大轮云第一金刚萨埵是也。然上明成四智中。云现证等觉一切平等智等。今不云智故非是四智。余皆准知。余解为四轮相者意在于此。疏解为四智。有智者简之。问。上云出四大转轮与今何异。答。上约人故。与理趣释第二段四大转轮王同。是约法故。与第七章四种轮同。应思之。宋译云。以一切如来普贤心证觉未久。已受一切如来虚空所生大摩尼宝最上灌顶（文）不久字义与今经意异可知。获得一切如来下。谓明宝轮。一切如来虚空等者。谓从虚空中发生大摩尼宝灌顶。即是宝轮也故理趣释云。第二金刚宝菩萨。得一切如来下谓法轮也。理趣释云第三金刚法菩萨。宋译云最上法智波罗蜜多。自性清净法本自离染着故云波罗蜜也。心要云。奇哉我胜义。本清净自然。诸法如筏喻。清净而可得（文）筏喻胜义无自性。胜义无自性即第一义谛自性清净涅槃。正是此尊所证故云法智彼岸。一切如来毗首下。谓羯磨轮。理趣释云第四羯磨菩萨。不空无碍者。谓不空成就智。随有见闻触知。无空过者必定于无上菩提。故云不空无碍教也。圆满事业等者。于净妙国土及杂染世界。任运无功用无分别。作佛事有情事故云也。圆满事业谓佛事。随以一花奉献无不遍法界。谓之圆满事业。圆满意乐谓生事。十方世界一切有情。希求世出世间种种资具。随其性欲种种不同一时给与。各满其所愿故云圆满意乐。
    一切如来性于自身加持。
    释曰。从此已下正明转法轮。义决所谓五方如来等三十七尊三昧是也。又指归云。以五相成等正觉成佛后。以金刚三摩地现发生三十七智者。即从此已下所说真言是也。今是于东方菩提心门四菩萨中。初明金刚萨埵真言三摩地也。一切如来性等者。谓如来藏性也。今欲说普贤真言故。先以普贤三昧加持自身也。理趣释云。所谓一切有情如来藏。以普贤菩萨一切我故者。一切有情不离大圆镜智性。是故如来说一切有情如来藏。以普贤菩萨同一体故（文）涅槃经第八（如来性品）云。佛言。善男子。我者即是如来藏。一切众生悉有佛性。即是我义。如是我义从本已来。常为无量烦恼所覆。是故众生不能得见（文）应知如来性者普贤大我。所谓摩诃摩诃大中之大本净菩提心。以此加持自身也（疏有解恐不当也）宋译云。为一切如来自身加持故。恐脱性字。四卷六卷皆有性字。六卷云（因辨。疏四卷经云旧经。六卷称别本立名不尔。何者今经是结集经。彼传法人所出故名略出本。非同本异译。何以新旧分别。故今以四卷六卷。而呼也）尔时佛言。入金刚界毗卢遮那佛。持一切如来身以为其体。义决云。经云持一切如来身以为其体。第二显体也。释曰。无缘智明遍满虚空。一切佛身即一佛身也。解云。经译不同。释亦随异。对明今经其义可见。然疏以一切如来性。为第一举报者。不得诀意也。
    即入一切至金刚三摩地。
    释云。宋译文有少异。义即不异。六卷云。即入一切如来普贤摩诃菩提萨埵三摩地。生摄一切萨埵加持金刚三摩地。译云。即入一切如来至三摩地等。第三明行也。释曰。此中云三昧耶者正翻为等持。三摩地者正翻为等念（旧云等至）谓遍一切处等持自智。即入一切如来智也。即入一切普贤智。持此智行犹如金刚。入有情界平等摄受而护念之。解云。初释三昧耶等名义。依瑜伽论记第一说举慈恩释中。三摩耶三摩地一种。梵语转声之异。此云等持。三摩钵底此云等至。然今此中分为二种也。又云旧云等至者。三摩地亦具等至义故。旧翻等至。具如疏第十一卷记辨之。谓遍一切下释一切如来等文。遍一切处者即普贤义。上显体中云无缘智明遍满虚空故。指上普贤云遍一切处。等持自智者正释三昧耶义。自智者上所谓无缘智明能说主。毗卢遮那无分别智也。即入一切如来者。明入果智佛佛道同也。也即入普贤智者。明入因智因果无二也。也训亦矣。上从法身下至蠢动等具此智。平等无差故无缘智等入因果。是云等持。此是自行从此生化他智故云生也。持此智行等者。释摄一切萨埵等。指上自证智云此智行。此智坚固不可破坏相类金刚。故云犹如金刚。入有情界等者释等念义。平等摄受是等义而护念之即念义。又三摩地具摄持义故。经云摄诀云摄受。婆娑第一百（九纸）云。由三缘故名三摩地。一平等故。二摄持故。三似相续故（文）是明化他行总具自他二行故。科云明行也。约今经解者。普贤者遍一切处净菩提心。一切诸佛皆证此菩提心。故云一切如来普贤等。今初说此尊真言故。先入尊三昧耶也。是自证行。从此出生化他行故。次云出生萨埵等。萨埵名勇心。能为大事不退不转大勇心故。多众生中起大慈悲平等利济。故云萨埵。加持者护念义。入普贤等持故以萨埵勇猛智力护念一切众生。坚固不动犹如金刚。故云金刚三摩地。此二节文总通三十七尊。故下一一尊中皆有此文。指归云。以金刚三摩地现发三十七智。即此义也。
    一切如来至从自心出。
    释曰。宋译同今。六卷云。从其心出一切如来大乘阿毗三摩地。名一切如来心说此陀罗尼曰。释云。经从其至拔折罗萨埵等。此第四护念也。释曰。此中云阿毗三昧耶者。正翻为无上等持。旧翻为护念也。如金刚般若云善护念是。谓从诸佛一切普贤金刚智中。出此秘明故云无上。以此秘明加持有情令最坚牢故（文）解云。科云护念者以此秘是。加持护念一切有情故。此中释阿毗二字可知。金刚般若下释护念义。谓从诸佛下释无上义。今解今经云。是明金刚萨埵三昧故。理趣经正为尊名。经云。时薄伽梵一切如来大乘现证三昧耶一切曼荼罗持金刚胜萨埵（文）以此三昧护念一切众生故。科云护念也一切如来者。释经云。大曼荼罗中五方佛也。是且举五方显无尽无余诸佛是此三昧诸佛道同。故云一切如来。已下诸尊皆有此句准应知。大乘者释经举七大毕云。由诸菩萨乘此大乘证得无上菩提（文）于此尊独得大乘称者。是东方发菩提心德故。上求一切智智。下度一切有情。称为发菩提心。正是大乘体也。此大勇心自运运他至无上菩提。故云大乘也。现证者梵云。释云现证者瑜伽师所证三摩地也。解云。指上大乘法体（谓菩提心）云所证境。三摩地者云心一境性。心住一境现证此境云大乘生。亦云大空生。或云菩提心生。是云现证。所谓唯独自明了余人所不见处故。云瑜伽师所证三摩地也。三昧耶者释云。名为本誓。亦名时亦名期契。亦为曼荼罗之异名（文）解云。三昧耶者谓尊本誓。此尊以大乘现证为其本誓。言由自证菩提故。亦令一切众生证菩提心。如我无异。是云本誓也。时者谓大乘现证时也。亦名斯契者不失现证之期限也。名一切如来心者。自下一一诸尊皆有此句。一一诸尊三昧皆是一切如来。心王毗卢遮那差别智印故。总云一切如来心。于中是指金刚萨埵初发菩提心。云一切如来心也。从自心出者。谓从毗卢遮那自心而生也。
    □曰啰（二合）萨怛□（二合下同一句）种子阿（引秘经因字入生金刚）诀云。秘明义者。一切有情皆是金刚也。故称拔折罗萨埵。谓修行者起大悲心。以一切智愿入普贤海住有情界。复以明心三业秘密加持。令诸有情住坚牢身。能如是入者。尔时行者身不至彼亦不住此。心不住此亦不着彼。满法界量无前无后。以明智观察令无障碍。入出相用分明不滞。如是入者名得入普贤金刚最初行海。若展转能入神变境界。不滞不碍。是名入于一切如来普贤功德无尽藏海也（文）皆是梵释得意应知。又辨种子义。相应经决云。因字者字也。问。字是入涅槃果子字。何云因乎。答。萨埵菩提心为因之体。其种子云因。因之种子故云因也。一付本体云因（云云）此两义尤宜。菩提心论三摩地段云。即赞阿字是菩提心义颂曰（云云）是虽赞字约本体云阿字。是菩提心义也（云云）今按莲心轨作阿（引入）秘经恐脱引点。何者因字具诸点者。意明无不满瑕故具一切功德也。诀所谓普贤功德无尽藏海是也。大日经悉地出现品。四阿真言名正等觉心。正等觉心谓心佛显现。即是菩提为因义也。三劫段疏云。空性即是自心等虚空性。上文无量如虚空乃至正等觉显现。即是喻此心也。又上文云。尔时行人为寂光所照。无量知见（即诸点具足四佛知见也）自然开发如莲花敷。故云无量智成就。此智成就即是毗卢遮那心佛现前。故云正等觉显现（文）即是初地净菩提心。谓之菩提心为因。故知因字具众点者最甚秘义也。又理趣经第二章种子字。释云四出生字。又云。此四字是毗卢遮那佛自觉圣智四种智解脱（文）体具四云四出生。即四佛知见。开示悟入如来知见名自觉圣智。即是毗卢遮那究竟之果。因是普贤。果即大日。因果虽异心性体同故。义释第七普贤真言释云。随起一种善根皆具万德。故名为普贤菩萨。此即是大日之圆因也。而佛是圆因之果也（文）所谓因无不满瑕果有轮圆美者。即此之谓也。
    才出一切如来心即彼婆伽梵普贤。宋译云。才出一切如来心时即彼如是。六卷云。佛言。说陀罗尼时以从一切如来发普贤之心。诀云。倾秘密神变相者。经说秘明时至既示现已等。此中智用境界不同有十二门。一依因。二显本。三应实。四显相。五显力。六还源。七显智。八示相。九明德。十显实。十一普现。十二感应。此第一依因也。释曰。一切诸佛现神变时。非无因故。谓从如来智入普贤心。若不尔者碍而不遍。无智故有碍。无行故不遍（文）解云。从此已下明秘密神变相。依此秘明为神变故。云秘密神变。神变者。俱舍二十七（十四）云。依毗婆沙所说理趣。神名所目唯胜等持。由此为神变事故。诸神变事说名为境。光记二十七（二十三）云。神谓等持。境谓行化。智证境时无拥名通。从定及境能证为名。故名神境智证通。余亦依定。此通相显遍标神名（文）青龙疏上（一四十四）云。依婆沙论。于自所缘无倒了达妙用无碍无所拥滞故名神通（文）今此中秘明是普贤三摩地。故即胜等持。由此起智用行化无拥。故云此中智用境界不同。有十二门等。十二门即神变之种类不同也。第一依因者。俱舍第七（八纸）云。何等为五。谓生依立持养别故。如是五因但是能作因之差别。从彼起故说为生因。生已随逐大种转故。如依师等说为依因（云云）光记释云。所造生已随逐大种转故。如弟子等依于师等说为依因（文）今亦如是。从如来智生随逐转故云依因也。谓从如来智等者。此真言是一切如来心。故云如来智。如来智为因。依彼转故云入普贤心。若不从如来智生则是无智。故云无智故有碍。若不入普贤心唯智无行。若是无行何缘周遍。故云无行故不遍。既从如来智出而入普贤心故。无碍自在无处不遍。即是依智转故云依因也。解今经文云。才出者琳音云。才出藏来反。考声才暂也。顾野王云。才犹仅也。郑注礼记音为裁字。汉书及东观汉记。诸史书及逵注国语并为财字。说文音才今不取。从糸从免从免。经从二免者非也（文）今云。才是唯义自在义。第十一（二十六）言彼自心自在唯如是成就者。谓随意所欲唯心所转即成就也。唯谓唯用自心不藉余缘。唯亦是暂义。才心作念即成就也。第十四（十八）释自身表化云遍满。毗卢遮那心自在诸毛孔中佛生展转文云。此中心自在者以义翻也。正义云心才。谓才^7□念之时。即不用功力即能如是广大弥满也。此即能于心得自在也。诸毛孔中佛生展转加持者。犹如来才入三昧。即时顿现如是希有之事。即是如来加持神力也（文）唯梵云（见行愿赞梵本）亦字具自在义。是自在义。字加上字为点故。即自在义也。此中意。此如来心（秘明）从毗卢遮那自心而出。故从余出故云唯。才即唯义也。又不用功力从如来心自然流出。是云才。才即自在义也。故今科云秘密神变。神变即自在义也。出一切如来心者。一切如来心即指真言体。即普贤心。是此一切如来心。从毗卢遮那自心而出。故上云从自心生。此即所生心也。然四卷经云。从一切如来心即是彼世尊。此一切如来心是能生。故与今不同也。即彼薄伽梵普贤者。谓一切如来心是所生普贤故云即。依诀科意此句通上下。谓一切如来心即普贤故通上句也。又此普贤为众多月轮故即通下句也。宋译云即彼如是者。谓从如来心而生。与彼不异故云如是。具德普贤言属下可见。又四卷世尊属上。普贤属下。读者可知。
    为众多月轮普净一切有情大菩提心。宋译云。具德普贤大菩萨成众多月轮同时出现。普净一切有情大菩提心已。六卷云。为众多月轮出现。普净一切众生大菩提心已。诀云。此第二显本也。释曰。谓菩提心者万德之源众行之本。是故如来先显心相。清净圆满犹如月轮。即大菩提相也以此心相遍有情处。诸有情类数乃无量故曰众多。一切有情遇菩提光皆清净故。云出现普净一切众生界也。发菩提心者应如是行。若越此者非菩提心也（文）解云。显本者如上普贤是菩提心体。体是本也。月轮是相。从体显相故科云显本。谓菩提心等者。此释分为二。初辨科名次正释文。谓菩提心者先释本义。指上薄伽梵普贤。普贤是菩提心体。二十卷云。普贤者是菩提心也。若无此妙因终不能至无上大果（文）万德之源等者正明本义。本谓本源。菩提心为种生万德。故云万德之源。菩提心为导首摄众行故众行之本。疏第三释发菩提心云。此心犹如幢旗。是众行导首。犹如种子。是万德之根（文）是故下次明显义。心相者谓修生菩提心。此心离一切妄想戏论故。云清净圆满等。相谓相状。月圆明本性清净即是菩提心相。莲心轨明通达心云。我不见自心。此心为何相。诸佛威告言。心相难测量。授与心真言即诵彻心明。观心如月轮若在轻雾中。又修菩提心文云。复白诸世尊。我以见自心。清净如满月。离诸烦恼垢能执所执等。诸佛皆告言。汝心本如是。为客尘所翳。菩提心为净。汝观净月轮得证菩提心（云云）以此心相下二正释文亦为二。初释为众多月轮义。此心相谓月轮。一切有情有具菩提心。皆是普贤菩萨同一体故。月梵云。具平等义。又爱着义。是我义。着我即有情故云遍（平等）有情（着我）处。有情着我当相。即是普贤遍一切处净菩提心。何者为多月轮。周遍有情故。菩提心论云。一切众生本有萨埵（文）一切有情下次释普净一切已下文。菩提光者谓普贤月轮光。凡从凡夫毫发净心乃至佛果。其间发心修行。皆是普贤菩萨内薰所致。故云遇菩提光皆得清净也。经云大菩提心。四卷存梵语云摩诃菩提心。摩诃者普贤真言所谓。如上引六度经。者我义。者性义。即本性大我。即是所谓普贤菩萨一切我故。又第十六云。此心曼荼罗之上有佛在中。故曰大我。大我者佛之别名也（文）者普贤圆因内心大我。者无我大我。即毗卢遮那之妙果。因果体同。前所解种子字义同也。又者谓众多月轮。者普净一切有情等义也。
    于诸佛所周围而住。宋译云。于一切如来周匝而住。六卷全同今经。诀云。此第三应实也。释曰。诸佛菩提胜相圆满。体性凝寂离空不空。从佛心生还依佛住。以智力故不散不没也。又佛加持故不出彼有情之心。而复等诸佛法界身轮周围而住。尔时诸佛菩提不增。有情菩提不减。入佛菩提应如是住（文）解云。应实者诸佛是实。周围而住即应义也。释中有二。初辨科意。此亦有二。此初明实义。诸佛菩提谓究竟菩提。所谓一切智智也。胜相圆满者。谓具三十二相八十种好。吉庆佛宝赞云。持吉祥众德具相金山光。法华（提婆品）龙女偈赞曰。微妙净法身具相三十二。以八十种好用庄严法身（文）谓之胜相。一一相好本来不生。皆与实相不相违背。故云体性凝寂。胜相圆满故非是空。体性凝然故非是有。毕竟平等安住中道。故云离空不空。是云实。实即中道实相。不可破毁不可变易故云实也。从佛心生下次明应义。所谓众多月轮从佛心生。还依佛住即是应义。诸佛是能生体。月轮即所现相。周围者表眷属威仪。吉庆第四赞云。钵□勿□（二合）怛（围绕也）偈云翊从。维摩第九云。道品之法为眷属相。新经于菩提分法如翼从想（文）应知周围即眷属义。眷属即应从义故云应也。
    从彼众多月轮出一切如来智金刚。宋译云。是诸月轮从一切如来智金刚出。六卷云。又于月轮中复出一切如来种种智跋折罗。诀云。此第四显相也。释曰。佛心菩提依由智起。圆凝而住表空不空。各于其中现差别智相也。故云出现一切如来种种智跋折罗也。所谓于诸轮中一一智相也。即普贤菩提轮内现五股相。不空菩提轮中金刚钩相。第三弓相。第四欢喜相。乃至十六大菩萨等。各各智相。及四波罗蜜四摄四供养等。一切眷属差别之相也。如是之相皆是法界菩提周围月轮之所出现。如是智相于诸月轮所出现者。各欲显有实相神变。又表如来智菩提业身无碍成就。令诸有情有胜修证故。如下门次第一一别明（文）解云。佛心菩提等者。先举前科义次第相释。佛心菩提者所谓众多月轮。此菩提相依佛智而缘起故。上依因中云从如来智入普贤心。是此缘起所谓不思议缘起。虽是缘起本来不生。起无起相故云圆凝而住。缘起是不空。圆凝为空故云表空不空。空有不二一相一味。即不思议缘起。第十一（十一）释真言不思议果相中。举四相推检义毕云。当知即是甚深法界不思议果。从缘而起常自无性不可思议（文）各于其中下正明显相义也。其中者指上众多月轮。是此月轮即诸佛菩提心轮。各于其中现十六菩萨等各各差别智相也。经云智金刚者。总指五股钩弓等。一一金刚表内证差别智。故云一切如来智金刚也。然宋译经对今经及诀释。文句相反。恐是梵本错乱耳。所谓下别明差别智相。其义可知。皆是法界菩提等者。指次上应实科。经云从彼众多月轮等。彼字指次前周围而住。即释此义也。如是智相下明现智相所以。此亦有二。初约一一智相次约如来智力。其意可知。业身者疏所引作力。身字写误。胜修亦作胜解疏本为好。胜解者大日经所谓信解故云证也。
    即入婆伽梵毗卢遮那如来心由普贤坚牢故。宋译云普贤性妙坚牢故。余皆同今。六卷云。以普贤行愿住故。金刚萨埵三摩地极坚牢故。诀云。此第五显力也。释曰。谓各一切如来智菩提心。有无碍用者。谓由如来普贤行遍一切处。坚牢加持故而能成就种种相用也。故云以其普贤故。金刚萨埵三摩地极坚牢故也（文）解云。前从月轮所出诸金刚。今入毗卢舍那果地智菩提心故。显发无碍力用故云显力。入一切如来智菩提心者（此释与四卷同。与六卷异）今经云即入毗卢遮那如来心。毗卢遮那者法界体性。是五智总故诀云一切如来也。智菩提心者。所谓一切智智菩提心所现。智金刚入果地一切智智菩提心。与毗卢遮那无二无别故。云入毗卢遮那心也。有无碍用等者。经由故二字第五转所因声。即释此义也。如来普贤行者。所谓因地所修六度万行。是与大日疏所谓毗卢遮那本行菩萨道时。以一体速疾力三昧。供养无量善知识。遍行无量诸度门同也。是此万行以菩提心为导首。故云遍一切处坚牢。所谓普贤菩萨遍一切处净菩提心。其性坚固不可破毁。犹如金刚故云坚牢。加持者以此等行愿功德加持故。所现智金刚具无碍力用。随应各各破无明等障。成无上菩提故云能成种种相用也。
    从金刚萨埵三摩地由一切如来加持合为一体。宋译云。安住金刚萨埵三摩地。以一切如来所加持故合为一体。六卷云。一切如来神力加持普贤。以得入毗卢遮那佛心。合同一体性。诀云。经云如来神力故入毗卢遮那佛心。至一体等（此牒文与六卷同也）此第六还源也。释曰。所谓如上佛心菩提及与智相。本从心起还入佛心。以表相用一体性故。以佛神力出入无碍。为欲成就一智相用遍一切处故。一切智相从此建立。应知一智即一切智。一切智即一智也。是故已下诸门。皆云金刚萨埵三摩地极坚牢故（文）解云。从佛心出还入佛心。故云还源也。入毗卢遮那佛心者。此牒文即与六卷同。正是还源义也。今经及宋译并四卷经。此语在上显力科中。故与诀义不同也。所谓如上下明还源义。佛心菩提者。所云普贤菩提心轮（月轮也。相也）智相者所谓智金刚（五股也。用也）是此相用从佛心出还入佛心。是云还源也。以表相用等下释合为一体义。相谓月轮。用即金刚。相用虽异同以佛心为体。故云一体性也。以佛神力者四卷云神力。六卷云神力加持。今经及宋译云加持。加持即神力具上引华严疏辨。出入无碍者上云才出如来心。今云入如来心。以佛神变加持故。出入自在故云无碍也。一智相者。一智谓佛心即体大也。相用差别不离体大。全体起用。故云一智相用遍一切处。起信论明用大云。即与真如等遍一切所是也。一切智相用者。上所谓五股钩等差别智相。是此智相不离一智体。全一智体为差别故。云从此建立。建立即施设义也。应知下明体用无碍不二一相。全体起用故无体外用。故云一智即一切智。全用即体故无体外体。故云一切智即一智也。是故已下等者。举下文以证如来神力体用无碍义也。今解此经者。此经及宋译与义诀科异。何者所释经本本有异故。由普贤坚牢故者。明次句所以。由故两字即第五转之声也。宋译云普贤性妙坚牢故。普贤性者。所谓菩提心性。此性极坚。所谓阿字大因陀罗。黄色金刚。此是金刚中之极刚者。能破金刚而金刚不能破彼。故云妙坚牢。疏释无为戒云。净菩提心其性法尔如金刚故。如是极坚固性即是不从师得。住无为戒无垢无浊不可破伤是也。一切众生等具此性故。经云普贤菩萨一切我故。我是如来藏性。此性内薰令菩提心发生故。云从普贤三摩地。宋译云安住。安住即通达义。亦是证义。证菩提心云安住普贤。即是始觉也。由一切如来加持者。亦明次句所由。此是外薰。所谓蒙诸佛菩萨加持力。
    合为一体者。正明还同本觉。谓依内外薰力故至心源时。始觉即同本觉而无二相。谓之合为一体。即是还源也。
    量尽虚空遍满成五峰光明。宋译云。成五峰光明鬘尽虚空界周遍为量。六卷云。亦从心出满虚空界成五峰光明。诀云。又从心流出满虚空界成立五峰光明者。此第七显智也（四卷经与此牒异）释曰。谓如来一心一法界智遍一切处。常光照用应世分位。现五峰光明。光明者智也。即五智门也。显法次第入有由故。初金刚三昧智。次宝印灌顶智。三清净法轮智。四羯磨妙业智。五如来法界智。此五智光即一切如来普贤藏相也。若有入者从普贤心起菩提行。入如来处住五智相念念遍法界光明。于四威仪念持不间。是人名为常住如来法界金刚三昧也。解云。牒文云从心流出者。此经及宋译四卷并无此文。显智者五峰光明遍虚空界。即是化他智用故云显智。智即光明也。如来一心一法界智者。上经云从自心出。亦云入如来心。此心即毗卢遮那法界体性智（本有五智也）所谓体大。起信论云。心真如者即是一法界大总相法门体（文）今云智即于真如立智名也。全体起用无体外用。即此一法界无处不遍。故云遍一切处。所谓遍一切处毗卢遮那也。常光照用者。上明智体。此体智用。用不离体故常住不灭。故云常光照用。秘经云。常于三世不坏化身利乐有情（文）是也。应世分位者。世谓三种世间。于智正觉世间二乘及菩萨浅深重重。于有情世间亦有差别。故云分位。于此等世间现智光故。上总云遍一切处。毗卢遮那翻光明遍照。亦云遍一切处。即此义也。现五峰光明下释五峰光明义。四卷云。具足光明以为五顶顶即峰义也。显法次第等者。五智者因行证入方便以为次第。此即行者修入次第也。大日疏云。此教诸菩萨真言为门。自心发菩提即心具万行。见心正等觉入心大涅槃。发起心方便从因至果。皆以无所住而住其心（文）即此义也。五智门者下正示次第也。此五智下明五峰光。是相大也。一切如来普贤藏者。即上所谓一心法界智即是体大。是云普贤藏。藏谓如来藏。人法并举云普贤藏。普贤藏之相依主立名。相即相大。明相不离体故云普贤藏相也。若有入者下。约行者修入以示其相。初二可知。入谓证入。住谓安住。即西北二智也。念念遍法界者。谓果后方便。前所云遍一切处常光照用是也。
    于四威仪下。明真言行人常恒安住于五智门须臾不可离。如来法界智谓五智。其体坚牢不可破坏。故云金刚三昧也。今解此经云。前云合为一体者。非是算数之一。谓五智虚融平等无二。故称云一即正体智也。从此一体现五峰智相。故云成五峰光明。宋译云光明鬘。第九如来圆光真言释云。入□罗是焰光义。^8□履你是鬘义。以焰为鬘轮环不绝。故名如来圆光也（文）即是如来自证智相也。
    一切如来身口心出生金刚形从一切如来心出住佛掌中。宋译云。是中出现一切如来。身语心金刚所成金刚杵相。是相从一切如来心出已住佛掌中。六卷云。时于光明中化一切如来。金刚身语意所成五股跋折罗住佛掌中。诀云。经云时彼光至住佛掌中。此第八示相也。释曰。谓一切如来五峰光明。如法界尘数各各体无中边。佛神力故成就坚牢五股智相住佛掌中。此五智相从三轮生。即此三轮有十行相。一一行相皆佛智菩提之所成就。是故五峰上下十住位。此十行相摄诸有情常无动坏。是故令住如来掌中也。所以者何。欲令众生所得坚牢等此无异故。若有有情见此相者。即见如来普贤菩提三业法界。常住五智秘密光明也。是人以为一切如来共所护念者也。解云。如来三密是能生。五股形所生。今示五胡形故云示相也。谓一切下明示相义。前云五峰光明示如来智相。今示其智形。故先举五峰光明而为起因。以成五股形义也。如法界尘数者明光明无尽义。其体广大周遍法界。故云各各体无中边。疏第一释大楼阁宝王高无中边文云。其高无穷当知广亦无际。以边不可得故亦复无中。此是遍一切处身之所住处。当知如是楼观亦遍一切处也（文）此中亦当准知。上科中云如来一法界智遍一切处等。其智体已遍一切处故用亦随遍。既是遍一切处岂有中边可见。故云体无中边。佛神力故下。明光明智相成五股形。故六卷云。时于光明中化一切如来身口意所成五股跋折罗（文）此五智相下。释身语意所成等义。身口意即是三部。开其三部为五部故。云从三轮生。又金刚三密称为法身。即从法身而生五股形也。此三轮有十行相者。十行谓身三口四意三。是此十行。在凡夫名恶。于圣者称善。今此十行所谓普贤行。如来金刚行故。云佛智菩提之所成就。所谓十胜行。要目云表十波罗蜜。是故下明由十行而成十地。理趣释表十如来地是也。又所谓初地成就檀度。乃至第十地成就智度。五峰上下即表此义也。此十相行摄诸有情者。有情谓九界。理趣释云表十法界。十法界即六凡四圣。今但取所摄九界。故云诸有情。常无动坏者所谓十真如。起信云。毕竟平等无有变异。不可破坏故名真如（文）是故令住如来掌也者。如上众义。即与理趣释表如来十真如。十法界十如来地。以成上下十峰金刚大空智处同。此等众义即普贤大菩提心所具功德。唯如来持十地菩萨非其境界。故云住佛掌中。疏第一云。唯佛与佛乃能知之。乃至弥勒菩萨等犹于如是秘密神力所不及。即此之谓也。四卷云置于右掌中。疏第五云。以金刚惠手执持其中。故云右执跋折罗（文）右手表般若。即智金刚相应之标记也。所以者何下。明示相所以其义可知。若有有情下明五股功德也。如来谓能持人。普贤标人。菩提示法。正是金刚杵体故。要目云。金刚杵者菩提心义。理趣经云本初金刚。证得本初金刚。阿字大菩提心。称云如来故能证所证并标。云如来普贤菩提。三业法界所谓能生三密。三密平等即阿字法界体。故云三业法界。法界者不生不灭不变体性。能生尔故所生亦尔。故云常住五智秘密光明。以要言之。若有众生见此五股杵者。即为见如来所证三密五智法界体性。是以虽是凡夫即等同遍照尊。奇哉秘密法。但当仰信而已。是人下明冥蒙护念。圣位云。冥加有情身心。罪障悉令殄灭。无能知者虽不能知。冥息诸苦而生善趣。此之谓也。
    复从金刚出金刚形种种色相舒遍照曜一切世界。宋译云。然后复从金刚杵中。现金刚相净妙光明。具有种种殊胜色相。普遍照曜一切世界。六卷云。复从跋折罗出种种色相。光明遍照一切佛世界。诀云。复从拔折罗至世界等者。此第九明德也。释曰。如来智德无量无边。差别庄严遍一切刹。谓众生无量故诸佛智德亦复无量。从一心三业五智光生起。令破有情种种五欲。成就无碍五眼三身五智。故云种种色相及遍照等也。解云。此明从五股杵生种种色相。色相即五股德。故云明德也。如来智德下。释初句中所生色相。经云种种色相者。种种色相为五智色。梵音此云种种色。金刚三昧谓白色。灌顶智黄色。清净智赤色。羯磨智黑色。法界智青色。故云从金刚形出种种色。金刚是智体。色即智德也。是此五色经纬相成。云无尽庄严即表智德无量。故释云无量无边差别庄严。遍一切刹者。六卷云遍一切佛世界。四卷及今经等无佛字。诀释亦尔。今按。佛世界者即众生界。疏第十二释金刚手转金刚杵中。云遍照佛刹者。以此慧光普照无量法界一切有缘应度者。无不普现其前以所熹见之身。称机说法咸令得入如是阿字之门也。诸佛刹者即无余世界也（私谓此世界者即净心之土。常无毁坏金刚之国土也）谓众生无量下。释遍照一切佛世界等文。从一心等者。先举能生一心。上云普贤菩提心。（一心也）三业法界常住五智即此三业也。令破有情等者。用智光功力。是初能破功也。种种五欲即对五智。前引光记云。色生火。声生空。香生地。味生水。触生风（文）五大即五智。此是世间法尔相对之法。故以五智破五欲也。文殊千钵经第一（七纸）云。大日伏疑（无明也）阿□伏魔尼（慢也）宝生伏贪根。观自在伏嗔根。不空成就伏痴根。亦当并思矣。成就有情下明能成功。无碍五眼者。华严五十七（离世间品）云。肉眼见一切色。天眼见一切众生心。慧眼见一切众生诸根境界。法眼见一切法如实相。佛眼见如来十力。又大疏十一（三十五）云。如五眼中佛眼四眼入佛眼。皆名佛眼。如四河入海无复河名而具海味（文）无碍五眼即佛眼故。即对上一心三身五智。对三业五智光。其义可知。
    从彼金刚光明门出一切世界微尘等如来身。宋译无异。六卷云。于光明峰中出现一切世界微尘等如来身。诀云。经云于光明五峰至如来身已者。此第十显实也。此诸如来三业法界身轮。实智妙相无量无边故。以一切世界末为微尘。此诸世界尚不知数。况复为尘一尘一佛。如是众多一心智光遍照而住。如是观者是人得入一切诸佛现前三昧也。解云。显实者上应实。经云于诸佛所。诸佛者一心一法界实相法身。今从五峰光明门。显出实相法身故云显实。又云实谓身义。梁摄论明法身云。身者名实。不破坏名实。又应化身亦名实。非肉血之所成故。（具如上引最胜疏）应知今显现如来身故云显实也。此诸如来等下略释次句也。三业法界身者。法界是平等义故。即是三密平等实相法身也。第九（二十一）云。以初三昧耶故。得同如来秘密身口意平等之身（文）是也。是此三密平等身。即是一法界智形相故。云实智妙相。无量无边下。释一切世微尘数等文。是明佛身众多。其义可知。如是众多下约行者观解释。得入一切诸佛现前者。谓入念佛三昧也。十住婆沙第十二（十二）云。般舟三昧名见诸佛现前。菩萨得此大宝三昧。虽不得天眼天耳。能得见十方诸佛（文）亦名佛立三昧。此有浅深差别。今此科对次普现色身。明初地已上深秘念佛三昧。故其所见佛即实相法身内心所现。第十一卷所释。第二正觉句自见心佛是也。又第三劫疏云。又此菩萨能于毕竟净心中。普集会十方法界诸佛菩萨。亦自能普诣十方。供养诸善知识询求正法。唯触自明了。诸天世人莫能知。由此因缘复名秘密（文）。
    遍周法界至智神境通。宋译云。遍满法界互相涉入。究竟一切尽虚空界。普遍一切世界云海。具足一切如来平等智通。六卷云。遍周法界满虚空中量等云海。现一切如来大圆镜智性。种种神变成现等正觉。诀云。经云遍周法界至种种神变及成等正觉者。此第十一普现也。释曰。一切诸佛五智光明。法界实相不共无碍善巧智力。普于有情等救度故现此神变。神变者名为普现一切色身三昧。谓众生界无边无量等云海故。诸佛悲智亦遍众生界如云海。随彼彼众生类自在转故。云种种神变及成等正觉也。如是种种神变皆是如来平等性智。五峰光明法界实相之所成就也。佛子修行者亦如是入解云。是明地前所入念佛三昧。故云普现。所谓普现色身心外所见本尊。如大日经世间成就疏所释是也。一切诸佛五智等者。先释普现义。一切诸佛等者。指前第七科。法界实相者指次上显实科。是此二科明正体智。即方便智之所依。示方便智不离实故。先举二科也。不共下正明方便智。上实相法身具自在神变。是秘密不共义故云不共。第二十卷云。又云。法身而有自在神变加持。此不足疑也。乃至举金刚顶中说数百喻毕云。然常途说法或云法性。或云法身寂静如空无所动作。都不说具足如是力用。以为凡起神变皆是有为之心三昧之力。不言法体。如是此其未了也（文）故云不共也。无碍者谓三世无碍智也。善巧智力者谓方便智。梵云。此云善巧智。第十一（二纸）云。以如是即彼大空。无为亦无自性故。能生一切智智。即是巧智智智之异名也。若非巧智岂能随一切众生种种心行。现其所乐见身说其所宜闻法。称其得解之机。皆悉不虚而入一切平等法界。即是巧中之极巧也（文）普于有情等正明普现义可知。神变者等。神变者五神通中第一神境通。此有二种。一能变通。二能化通。此神变者是能变通。何者释云。普现色身故。普现色身者能变者有十八中。第四示现。瑜伽三十七（初纸）云。谓佛菩萨神境智通略有二种。一者能变通。二者能化通。如是二种品类差别各有多种。云何能变神境通。品类差别谓十八变。一者震动。二者炽然。三者流布。四者示现。五者转变。六者往来。七者卷。八者舒。九者众像入身。十者同类往趣。十一者显。十二者隐。十三者所作自在。十四者制他神通。十五者能施辩才。十六者能施忆念。十七者能施安乐。十八者放大光明。如是等类皆名能变神境智通○示现者。谓佛菩萨依定自在如其所乐。示彼一切如来会众。沙门·婆罗门·声门·菩萨·天龙·药叉·健闼婆·阿素洛·揭路荼·紧捺洛·牟呼洛伽·人非人等令悉现见。下诸恶趣上诸人天复令现见。诸余佛土及于其中。诸佛菩萨。乃至起过殑沙诸佛国土。种种名声所表佛土及彼土中某名如来。悉令现见亦为宣说。彼佛土及如来各齐彼至此。若复过彼诸佛国及诸如来。随其所欲乃至所欲皆令现见。亦为宣说。是名示现（文）。
    名为普现色身三昧者。瑜伽所谓示现沙门婆罗门等身是也。又疏第十八（二十六）释经应化作神变云。我以此真言门故。随类普现色身。遍法界一切众生之类。随彼种种喜见之身。能一时普现其身。随其心欲而为示现（文）谓众生界下释遍周法界等文。经有二种。诀但释遍众生界一边。经云遍周法界者明佛自证。法界名不生不灭故。第十四（十九）云。法界究竟寂灭无有出入之相。（文）诸佛法身亦复如是。不生不灭离出入相。常遍法界故云遍周法界。秘经云。常住三世无有暂息平等智身。今窈助一解云。遍周法界一句若属上句而读。则文钩锁尤好。何者上显实科明法界身轮实智妙相故。当读云出一切世界微尘等。如来身遍周法界。然诀牒文属下而读。今为令学者生惠解故作此解耳。
    究竟一切虚空下。释遍众生界。是正普现色身三昧。上明不论机感无有常遍法界。此明应机示现故云遍一切世界。世名可毁坏义故。所现佛名暂现即隐。是云普现色身。无量无边释满空中义（今经云究竟一切虚空）即虚空无边际义也。等云海等者。配经可知。诸佛悲智者。（种种色义）云普现色身。即诸佛万德。万德虽多不出智悲。以悲摄受。以智折伏。谓之行如来事。第九卷云。第三三昧耶为折伏摄受随类众生故（文）且约胎藏一曼荼罗摄三部尽。诸佛者佛部。智悲如次金莲二部。诸佛是体。智悲为用。用即普现色身。其体智悲二德也。如是种种神变等者。诀牒文多与六卷同。然六卷当章云大圆镜智性神变。下文亦云大圆镜智神通。大与诀异。四卷云平等性智神通。今检诸文。普现色身皆从平等性智起。唯识第十（十七）云。庄严论说缘诸有情自他平等。随他胜解示现无边佛影像（文）理趣释第二章云。义平等现等觉以大菩提一义利故者。第七无漏末那与第八净阿赖耶识中无漏种子。能缘所缘平等平等。离能取所取故证得平等性智。流出随其众生爱乐身。由如众色摩尼能作无边有情义利（文）又普世真言释云。种种行也。亦是巧色之义也。随类示现一切可爱乐身名巧色也。亦是杂色义。以种种行种种杂色法门而除世间之暗。即诸明中无比义也。又虚空藏真言释云（即宝生变化也）杂色衣也。是种种奇妙显色义也。乃至杂色衣者即是种种万德庄严法门也（文）。宝生尊亦名福德庄严身。即是义平等如意珠身也。故举喻云由如众色摩尼。故知普现色皆从平等智而起。又以理明之。若不得自他平等智。云何得能一时普现色身。称其得解之机。随应化度乎。依此言之。六卷说非无疑矣。又疏第六云。黄色是娑罗树王色。以成正觉时万德开敷。皆到金刚实际故第三。青色是无量寿色。既到金刚实际即以加持方便。普现大悲曼荼罗。如净虚空中具含万像故第四（文）西方普现色身从南方实际起。此释亦一证也。又助一解云。当章云平等性智者。即大圆镜而非南方平等性智。云何知者。诀云平等性智五峰光明等。明指东方金刚智云平等性智也。理趣分明薄伽梵众德中。东方文云。一妙善成就一切如来金刚住持平等性智。种种希有殊胜功德。慈恩释云。又此平等智是诸智藏。一切福智以此为因。此能住持一切佛德能灭诸惑名金刚住持。此是平等性智之作用也。内能住持外能摧坏。平等性智者非是四智中第二平等性智也。毕竟空寂平等法性能证之智。名平等性智即无分别智。正能断惑为无间道犹若金刚。即妙观智中之正智也。若为住持众德之本。为能摧坏之根本智。即圆镜中平等性智。若能摧坏着生死涅槃住无所住。即第七识所成平等性智。若能摧坏二乘异生一切烦恼。住于慈悲利他功德。即成所作平等性智。今以正义即诸智中。随其所应证性平等。皆能坏分别及二障等。诸德之本名为金刚住持平等性智（文）。
    此释明着。凡平等智通于四智。今所谓平等性智。即圆镜中智普现色身。即其作用也。
    发一切如来至通悉地等。宋译无异。六卷云。能令一切众生发菩提心。能令众生成就普贤无量行愿。能令众生奉事一切如来眷属。能令众生趣向大菩提场。复次能摧伏一切诸魔。悟一切圆镜智性证大菩提。转正法轮教化成就无量众生。令入如来神通最上悉地。诀云。经云能令众生至悉地智者。此第十二感应也。释曰。由佛神力应众生心。一切众生感而自发也。经云能令发菩提心者。普贤菩提遍摄受故。能令众生成就普贤无量行愿者。普贤行海遍成就故。能令众生奉事一切如来眷属者。于善知识悉遍求故。能令众生趣向大菩提道场者。于诸佛会念念入故。复能摧伏一切诸魔者。成就大智自在力故。速悟一切平等性智证大菩提者。佛功德藏悉圆满故。转正法轮教化成就无量众生者。转转化化不断绝故。令入如来神通最上悉地智者。一切众生成就大智等佛力故。故云最上悉地。悉地者此云成就。成就最胜智故。所谓众生性欲种种差别。如来示现最上神变成就之相。欲令众生皆自觉知具足。已有诸佛普贤无尽功德庄严藏海（已下引法华长者品广明根性不同。文广略之）解云。释曰下释感应义佛神力者指次上普现科是应义也。一切众生感等者明感义。约初云而自发。发即感义。自发故。次修行乃至成菩提。皆是感心所成就也。经云能令等者。四卷六卷并有能令二字。能令是应义。发菩提心即是感也。普贤菩萨遍摄受故者。疏引作普贤为正。普贤主发菩提心德故。是以依普贤摄受故发菩提心也。经云一切如来者谓五佛。五大愿是五佛三昧故。发五大愿云发一如如来菩提心。故禅要发菩提心门。举五大愿应思之。能令众生成就等者。谓普贤行自成就故。能令他众生皆悉成就也。然四卷及今经等无能令众生四字义亦有异。谓已发菩提心故。次成就普贤行愿也。已下一一释中皆有故字。是第五转声。西天释家法如遗教论等是也。奉事一切如来眷属者。今经及宋译无眷属二字。一切如来者谓五如来。且举其主以显眷属。眷属即四波十六等。主伴并举云一切如来眷属。于此等善知识供养承事询求正法。第三劫疏云。亦自能普诣十方供养诸善知识询求正法（文）是也。于诸佛会等者。谓于诸佛会念念入故。终趣向道场成无上菩提也。承事诸佛故。次感得诸佛海会现前。此有浅深差别故云念念入。世间成就位心外见海会。出世间位即心内见。第三劫疏云。又此菩萨能于毕竟净心中。普集会十方法界诸佛菩萨（文）是也。复能摧魔等者。谓已至菩提场故。于菩提心得大自在力。由此降诸魔。诸魔谓四魔也。四菩萨亦云菩提场。真言是菩提心为因义。其体字金刚不可坏菩提心。菩提智也故云大智。亦具自在力义（第九释高峰真言云字自在力是也）应知大智自在力者即诃字义也。又怖魔印惠拳舒风指。风指即菩提心义。第十三释云。此一切佛大印。能现如来威猛大势之力。恐怖一切为障难者（乃至）如来证菩提道时。四卷云悟一切法平等性证大菩提。无智字。今经及宋译但云平等大菩提。无性智二字。六卷云悟一切大圆镜智性。所云平等性智者即是大圆镜智之性。而非南方平等性智。但是平等一实菩提故。今经云平等大菩提也。既证平等菩提故。八万四千烦恼实相成八万四千实聚门。故释云佛功德藏悉圆满故。转正法轮等者。已成成菩提功德圆满故。便转法轮拔济众生也。诸本文异义即不异也。转转化化者。谓我已成菩提故。转正法轮济度众生。众生自成亦转化他转转无息。由此成就无尽无余众生界也。令入如来下释有二。初明一切众生本性成就如来大智。成就如来下明由本性成就故。佛示现神变令觉知本具无尽功德藏也。今解经文云。一切如来智者。所谓平等大惠妙法莲花真实知见。第十二（八纸）云。今此菩萨（金刚手）得是妙法莲花台真实知见故。复而问佛欲弘广传此心地之法。度与一切众生咸令亦得如此开数也。复次如上所说。即是阿字门如来金刚性。而功德藏具足无缺常住妙理之门也（文）最胜神境通者。法华寿量品云。秘密神通之力其寿量者。所谓中胎藏心本地常身阿字门金刚性。故第十二云本初者寿量义。又第六云。黑谓如来寿量常住之身。如是妙身毕竟无像故作深玄也。又云黑谓大涅槃义。即是如来究竟之慧（文）秘密神通者所谓涅槃大寂中之事业。谓之最胜神境通。已上感应科总有四节。两重明四智用。初四约因。初从发心至往诣菩提场。皆是因中之所作也。次四约果。初从降魔至最胜神通。皆是果上之所作也。然云感应者。依五峰光明应而成此感。感即是行者得益也。
    示现一切至菩提萨埵身。宋译云。示现一切如来神通游戏以普贤性。于金刚萨埵三摩地妙坚牢故。合为一体。从是出生普贤大菩萨身。六卷云。既示现已为普贤故。金刚萨埵住三摩地极坚牢故。合一体相为普贤摩诃菩提萨埵身。诀云。颂云现受教指者。经从示现已至悉地果故等。此中智用出入不同。义分为六。一摄相。二还源。三现请。四念应。五现法。六显益。经既示现已为普贤故金刚萨埵至菩提萨埵身。此第一摄相也。释曰。谓大日如来普贤身心三摩地轮遍空尘界。其中有情即与如来智光明相和合一味故。梵网云。一切众生皆有佛性。一切诸意识色心是情是心皆入佛性戒中。如是有情亦名为佛。亦不名佛功德智慧未明显故。亦名普贤亦非普贤。随分行愿未淳醲故。名为有情亦非有情。如来藏性生缺减故。又普贤神力合无量身为一体相。一切众生不出不没住佛心时。亦复如是。故云为普贤故及萨埵身等。解云。颂云等者先明大科。是上颂中第二句义也。现受教指者。疏引作现受教指示。前颂中云亲垂普教示。垂在能化受约所化。义不相违。言现受佛教示也。经既示现已者（与六卷文同也）四卷云现一切如来神变已。即当今经示现一切如来神通游戏。总指前秘密神变相一科云即现已。然六卷经无神变二字。梵本恐脱落。诸本皆有故。此第一摄相者。谓摄一切众生为普贤一体相。故科云摄相也。谓大日如来等者。释为普贤故等文。普贤身心即月轮。月轮即菩提心。菩提心论云。其圆明即普贤身。亦即普贤心也。所谓普贤菩提心者。即是大日圆因故。标其果名云大日如来普贤身心。言为显一切众生与普贤同一体。先现普贤身也。然今经云普贤故。准四六两本当有为字。不尔义难通。依此古来诸师接上而读。云神通游戏普贤故。恐不得意也。三摩地轮者。普贤三摩地即菩提心轮也。此释中含经金刚萨埵三摩地坚牢故意也。今解经者。金刚萨埵者所谓如来藏性。三摩地上翻云等念。一切众生等具如来藏。此性内薰令发菩提心故云等念。常薰无息故云极坚牢故。问。普贤与金刚萨埵为何异乎。答。其体虽一义有差别。表法不同。普贤表菩提心智光。所谓月轮也。萨埵者表菩提心勇猛义。故云坚牢故。萨埵此云勇心。遍空尘界者。空谓虚空。尘谓尘刹。谓如上普贤身心遍满法界。所谓普贤遍一切处义也。其中有情等者释聚为一体义也。如来智光明相者。所谓圆明月轮普贤身心。一切众生等具无缺故云和合一味。理趣释云以普贤同一体故是也。梵网云下。引经证一体义。胜庄疏上（本二十九）云。一切意识色心是情者。如其次第意及六识。名为意识。所言色者五境五根法处所摄皆名为色。所言心者谓第八识。心义胜故遍说心言。或意识者谓第六。所言心者此显五识。对色说心故言是情是心等者。即显色心皆入佛性戒。所言情者谓六根也。如上所说意及色一分。心者即显第八识心也。入佛性戒者显入戒体真如性。一切色心不离如故。或戒如心如无差别故。此中意显非但此戒不离真如。一切诸法亦不离如。皆入佛性戒。戒之体故名入戒也（文）如是有情下遣妨。妨云。一切众生皆入佛戒都是应佛。何故轮回生死不得成佛。遣中有三。初对佛其义可知。次对菩萨。初从信成就发心乃至大普贤地。皆行普贤行愿故总云普贤也。三唯约有情。此中对二。初对菩萨行愿未淳醲故。非菩提萨埵故云名为有情也。次对佛。谓如来藏性无缺减故。当体是佛故云非有情也。又普贤下别释一体义。普贤者一切众生本具如来藏性。等遍众生故云神力。是即本觉不思议力。释经云。一切有情不离大圆镜智性。是故如来说一切有情如来藏。以普贤菩萨同一体故。即此义也。一切有情行愿未具故云不出。不出即有情也。如来藏性无有缺减。故云不没不没即佛也。住佛心时等者。约觉悟时明不出不没义。谓觉悟时唯证此性。性外无佛何名为佛。故云不出。又觉悟时此性显现。显现即佛故云不没。故云下合经结明一体义也。经云生普贤摩诃菩提萨埵身者。谓一切众生合而为一以为普贤身。普贤者所谓月轮。意表一切众生唯一月轮义。菩提心论云。当知法尔应住普贤大菩提心。一切众生本有萨埵（云云）即此义也。住世尊毗至获得萨埵身。宋译云。安住世尊大毗卢遮那如来心。说此颂曰。大哉清净我普贤。坚固萨埵自然生。由彼坚固本无身。金刚萨埵身出现。六卷云。住毗卢遮那佛心已。说此唱陀南曰。奇哉希有。我是普贤。坚固萨埵。自然出现。诀云。经云住毗卢遮那佛心至偈末等。此第二还源也。释曰。此普贤菩萨现住佛心者。有二意。一表知普贤即是毗卢遮那。二令诸有情觉知自身不离佛心。如是觉已当作此念。云何我等于佛心中造种种恶业。是故一切众生皆是一切如来。普贤神力而持摄之。乃至如经说偈。现萨埵身等。思之可解（文）解云。一切众生合而为一生普贤身。生已住佛心。佛心者诸法之源功德之本。今住其心故云还源也。有二义者解初义云。普贤者圆因。大日是圆因之果。因果体一故云即是毗卢遮那。是从感应之科而来。感应者依因感果。今示因果体一也。次意既说一切众生同一体故。觉知众生当相不离佛身。是从摄相科而来也。问。初明普贤云即。次明有情云不离。答。不离即即义（具如即身义）故义不相违也。或可。普贤发起本心中分明。分全虽异同一月体故云即。一切众生唯有净性。明相未发故云不离。菩提心论云。一切有情于心质中有一分净性。众行皆备（乃至）轮回六趣亦不变易。是也。私解云。住毗卢遮那佛心者。前科中云生普贤菩萨身。即是发生分明。发生分明即修生菩提心。故云住佛心。疏释除盖障三昧云。当知行人则是位同大觉也。以其自觉心故便得佛名。然非究竟妙觉大牟尼位。犹如净月虽体无增减。然亦明渐渐增乃至第十五日。方能动大海也（文）从此已前唯有净性。名为本有萨埵从本有萨埵中发生分明。故云还源也。经云说嗢陀南者。第十四（三十纸）云。鸟陀那是总摄义也。以一偈义而摄无尽法真相之法无量法义。故云摄也。华严大疏第十八（十二）云。或名优陀那。菩萨藏经第二中名法邬陀南。邬陀南者此名标相。涅槃寂静是无为法标相。钞或名优陀那者。即地持第八亦名忧檀那。论云。有四优檀那。诸佛菩萨为令众生得清净故。故说为四。云何为四。一切行无常。一切行苦。一切法无我。涅槃寂静。诸佛菩萨具足此法。复以此法传受众生。是名优檀那。过去寂灭诸牟尼尊展转相传。是名优檀那（乃至）言涅槃寂静。是无为法标相者。略举。亦应云无常是有为标相。若是有漏标相。无我是诸法标相。亦有说言邬陀南者。唐言说也。佛常说故义当无问自说经（文）。今此中众义皆具。今无问而说故。即无问自说也（此义具如智度三十二明之）又此偈亦摄地无量法义即总摄也。从无身中生萨埵身。萨埵身者是无身标相也。次解偈文者。疏云是即说叹。今云此中普贤自叹也。第十二释我一切本初文云。先自叹德。以此法难信故。如将说法花亦自叹也（是举法花证自叹义。方便品叹权实二智。天台释为寄言绝言二科。往见）又云。佛虽自叹美即是称叹此阿字也（文）今此亦尔。最难信法故先自叹也。又虽自叹实叹一切众生如来藏性不离佛心。即是还源之意也。奇哉我普贤者。正是自叹也。奇梵云（千文）第十六（二十五）释诸佛甚奇特权智不思议文云。复次前偈云奇哉者。梵音奇哉即于初首而有阿声。此偈已表法竟也。此即是本不生义。能生一切诸法。谓如来身所示种种形声。皆从阿字而生也。时出种种形竟还入佛身支分。又复还入如来不思议法身之中。各随所出之处而入。故经云又复入如来秘密法身不思议。此不思议梵音阿真底。亦有阿声。意明从阿而出又从阿而入也。此两头上下指两阿字。明一切法出入即同法界之体也（文）今此中亦复如是。从佛心出而入佛心。佛心者字金刚性故叹云奇哉。又一切众生即是毗卢遮那。最是难信之法故先叹也。宋译云大哉。涅槃第二十一（德王品）云善男子大名不可思议。一切众生所不能信名为大涅槃（文）应知不思议即大义故亦具大义故翻云大也。我普贤者。我谓字门如来金刚性。即是菩提心体故云我普贤。我即普贤持业立名。故经云普贤菩萨一切我故。第十二（二十三）云。如梵音云我者。于中即有阿声。即是本不生义也。是常住不生之体。即是一切之所依止也。又云。此中我字（又^8□声即是不生义也。亦是叹中说法。更问）第十九（十六）云。上来所说阿字门。即是显示自身我。即我自身本不生亦不灭。不生不灭者即是如来之身（文）是此大我上从法身下至蠢动。皆悉同等无有增灭。普贤菩萨同一体性。故云我普贤。疏云。我是假我非是神我（云云）今云。神我当体即是普贤。岂简神我乎。维摩云。以要言之。六十二见及一切烦恼皆是佛种（文）六十二见是神我。佛种即普贤。神我岂非普贤耶。而若舍神我即是断佛种也。降三世真言释奇哉怪哉。是明三界主宰。大我当体即是普贤大菩提性。故为大笑。云奇哉怪哉。即与此中同也。坚萨埵自然者。明所叹德也。坚谓坚固。梵云。是此我体阿字门金刚性。金刚能坏物更无坏金刚者。故叹其不生不灭常恒不变体云坚。有此金刚坚固性名为萨埵。述记第二（二十五）明数论三德云。三德者梵云萨埵。此云有情亦言勇健。今取勇义。梵云刺阇。此名为微。牛毛尘等皆名刺阇。亦名尘坌。今取尘义。梵云答摩。此名为闇。钝闇之闇。三德应名勇尘闇也。若傍义翻旧名染粗黑。今云黄赤黑。旧名喜忧闇。今名贪嗔痴。旧名乐苦痴。今言乐苦舍（文）解云。内外虽异我即无异。何者一切众生皆是本有萨埵故。彼所立萨埵即是坚萨埵也。故萨王爱三菩萨即是彼三德也。勇者今亦翻云勇。染即染爱（具如秘经）黄者字大因陀罗。黄色金刚大我本性色也。喜谓欢喜。此菩萨即初欢喜地三昧也。贪者即金刚萨埵三昧（具如理趣经等）乐者大乐。是此六名皆是金刚萨埵三昧。故云。释云佛为金刚萨埵。说大乐大贪染加持现证瑜伽（云云）亦六数者萨埵相应之数。故理趣经十八会中第六会说。于第六天说深义应思。是此萨埵一切众生法尔具足。非是佛所造作亦非他所传授。故云自然。自然即法尔。此不生不灭体性云坚萨埵自然。宋译云自然生。四卷六卷并云自然出现。今经五字为句故略云自然。萨埵自然者是普贤身。此身显现故云生。上所谓生普贤摩诃菩提萨埵身即是也。又自然生者明修生义。本有萨埵依因缘显发。非是始生故云自然生。从坚固无身者。坚固谓指坚萨埵自然。此处不生不灭。金刚自性。本来清净湛如虚空身名聚集。如是清净法界岂有聚集义。故云无身。应知本觉大空云坚固无身。从此虚空本无中发起一分明相。菩提之牙故云获得萨埵身。此身者谓功德聚集义。前所举开题中云。身由积聚立义。如来具戒定慧等五分法身（乃至）三十七菩提分法十八不共法。如是无量法以为佛体故以身名之（文）初地菩萨分得此等功德故。疏释除一切盖障信解力故。不久勤修满足一切佛法文云。以如是正见犹若金刚。即是最上坚信解力。依此进修如实巧度故。得诸佛力无所畏解脱三昧。及余无量佛法皆悉成就也（文）初地菩萨获得此等本性功德。云佛树牙生。亦云菩提心生。谓之获得萨埵身也。若依菩提心论坚固无身喻合宿之际（本有善提心）获得金刚萨埵身犹如一日月。论云发起本心中分明是也。

金刚顶大教王经私记第八
金刚顶大教王经私记第九

　          沙门昙寂撰
  　


      时普贤大菩提至复请教令。宋译云。如理而住复请教示。余同今经。六卷云。尔时普贤大菩萨从佛心出。于一切如来前月轮中住而请教示。诀云。经云尔时普贤至请教示等。此第三现请也。释曰。谓普贤菩萨住佛心中得佛加持。佛加持故从心出现住月轮中。月轮者菩提心相也。表以菩提心为法界故。即一切有情普贤菩提心之所摄持。为诸有情请佛教示。普贤授教一切有情亦复如是。梵网云。微尘菩萨众由是成正觉（文）解云。现请者谓萨埵身从世尊心下。故云现。为诸众生而请教令。故云现请也。教谓教命。令律也法也。曲礼畏法令。注疏令教训也。已上明普贤自证故科云还源。自下明化他。于中初请教令也。普贤菩萨住佛心中者。谓初发起分明。是云住佛心中。即自证也。若唯住自证。则诸有情不能以是蒙益。是以诸佛加持令不住自证。故云得佛加持从心出现等。月轮者菩提心相者。无相菩提无相可示。故以月轮示其相状。圆明月轮即普贤菩提心相状也。前释为数多月轮文云。清净圆满犹如月轮。即大菩提相也。月轮者圆明菩提心。所住法界故云表以菩提心即为法界。法界谓理法界。两卷教王上（三纸）云。法安住法位是名为法界。前所谓坚萨埵是也。由智住理故。萨埵智心住月轮中而请教令。故宋译云前月轮中如理而住。即一切有情下释请教令。谓一切有情皆具普贤心。依此心发菩提心修菩提行成菩提果。从因至果皆依此心。故云普贤菩提心之所摄持。此举本有普贤摄持众生。以为修生普贤请教令之起因也。为诸有情等者。明修生普贤现请。谓普贤菩萨自证此心发起分明故。为一切众生请教令也。普贤授教等者。如本有普贤摄持众生。修生普贤亦复如是请佛教令。现教授有情故云亦复如是。应知对本有摄持显修生教令也。故梵网下引经证。经具文云。戒如明日月亦如璎珞珠。微尘数菩萨众由此成正觉（文）普贤者是本性尸罗菩提心戒体。此戒发得称为成佛。故经云由是成正觉。今请教令为令一切众生住此心戒故也。又教令即戒义。故次科中云现调伏事等。
    时婆伽梵至金刚三摩地。宋译云。尔时世尊即入一切如来智三昧金刚三摩地。六卷云。尔时世尊毗卢遮那入一切如来三昧入金刚三摩地已。诀云。经云尔时世尊毗卢遮那入至三摩地已者。此第四念应也。释曰。谓如来设教皆不非量。欲令普贤及诸有情具一切智故。先入此三昧念其所应。故云入一切如来智三昧耶金刚三摩地。谓以诸佛等持之智护念有情。入是智三昧耶已现调伏事（文）解云。其念应义释中自显。是明应请。欲为教令先入三摩地也。皆不非量者。量说文称轻重。广韵量度也。度多少也。今佛智惠能知众生心行性欲差别种种通塞。随应开示故云不非量也。普贤及诸众生者。普贤是分证位尚在因。诸众生者一向未了。凡圣虽异未具一切智。故云欲令等也。先入此三昧等者。正明念应义。准上释中三昧耶正翻等持。三摩地正翻等念。应知入智三昧耶是入定也。金刚三摩地是等念也。故云先入此三昧念其所应。谓念机感之应不应。是云念应。上云皆不非量亦明此义也。谓以诸佛下总释文意。其义可知。诸佛智三昧耶者。智谓方便智。依此智而念机应不应也。现调伏事者。指次现法科。调伏即戒义也。今解经文云。一切如来智三昧耶对下钩三昧耶等。正是金刚萨埵三昧也。普贤者一切如来本觉智故。别云一切如来智。入此三昧等念有情。坚固不动犹如金刚。故云名金刚三摩地。上释云。等持自智入一切如来智。也即入一切普贤智。持此智行犹如金刚。入有情界平等摄受而护念之（文）金刚三摩地皆通诸尊。故钩等尊念应科中皆云名金刚三摩地。
    受用一切至智三昧耶。宋译云。受用一切如来戒定慧解脱解脱智见。从大智方便大精进力。起大智三昧转妙法轮。六卷云。现一切如来尸罗三摩地。惠解脱智见转正法轮利益众生。大方便力精进力大智三摩地。诀云。经云现一切如来尸罗乃至大智三摩地等。此第五现法也。释曰。所谓此现法者。是法名为方便力精进大智三摩地也。其中具有一切如来十波罗蜜诸力不共等。以诸行次第戒为首故。先举尸罗也。又此尸罗佛佛相授故。云现一切如来尸罗等持也。所谓一切如来等持此戒。此戒光明等持众生。一切众生即从此戒发生定惠。定惠发故便能解脱解脱知见。知见无碍故转正法轮。于是利益无尽众生界。故云大智三摩地等（文）。解云。已入三昧念其所应已。故次现十波罗蜜等诸法教。随应度众生。谓之现法也。是法名为下总示现法体。下自有释。至文当悉。其中具有等者别示现法。于中且举十波十力十八不共法。等取三十品等无量法门故云等也。诸行次第者。此等诸法皆是大悲行门摄。故云诸行。大日疏释大悲根句云。如摩诃般若所明六度十八空。三昧道品总持门等皆入大悲句中（文）戒为首者。正是如来遗命之意也。遗教云。戒是正顺解脱之本。故名波罗提木叉。依因此戒得生诸禅定及灭苦智惠（乃至）当知戒为第一安稳功德之所住处（文）又此尸罗下释一切如来言。佛佛相授者。明佛佛道同非二乘所知也。尸罗者所谓本性尸罗。疏释除盖障三昧中云。真言行者亦如是。获除盖障三昧时。心之本性即是尸罗。非造作法不由他得。故言住无为戒也。如声闻净戒要由白四羯磨众缘具足。方始得生。又须方便守护如防利郏。一期寿尽戒亦随亡之。此戒则不如是。世世生处恒与俱生。不假受持常无失犯（文）一切如来等持者。明佛佛道同。此戒是心本性。觉心本性本来不生者称为佛陀。无有佛不持此戒者。故大日经云正等觉三昧耶也。此戒光明等者。上明自证是约化他。内持此戒则外发光。等照一切众生界。故云等持众生。梵网云。一戒光明。又云戒如明日月。心要明三解脱门毕云。由此三相空故即入解脱法门。悟此正理即身有光明。廓周法界即同毗卢遮那正体智也。理趣经文殊章。三脱光明为四理趣。文殊尊是一切戒门主故。三脱即三密平等本性尸罗。住此戒时身口意合为一。故经云一戒。此时自然具大光明。周遍法界故云等持众生。一切众生下辨五分次第。仁王（菩萨行品）云。谓观五蕴色受想行识。得戒忍定忍惠忍解脱忍知见忍。青龙疏云。对观五蕴得解脱蕴。此依言说次第建立。如实义者无分别惠观五蕴空。于念念中皆具五忍（文）今此中亦尔。入大智三摩地故。以无分别惠一念具五忍。今且示法有次第为此释也。转法轮者仁王前所引次文云。此位菩萨作转轮王能广化利一切众生（文）今亦如是。得解脱蕴知见无碍故即转法轮。又疏第九释第十赞云。汝今亦尔。若于此生逮得除盖障三昧语言陀罗尼。起自在神通时。亦能如毗卢遮那而转法轮。故云得同彼庆也。即与今同也。故云大智三摩地等者。等大方便精进二法。此三法总为现法体也。大方便力者智悲为体。智度二十七云。方便者具般若波罗蜜故知诸法空。大悲心故怜愍众生。于是二法以方便力不生染着。虽知诸法空方便力故亦不舍众生。虽不舍众生亦知诸法实空。若于是二事等即得入菩萨位（文）精进者一切善法之根本。自利利他事业。依此成故次第也。智度第十五云。复次精进法是一切诸善之根本。能生一切诸道法。乃至阿耨多罗三藐三菩提。何况小利。如毗尼中说。一切诸善法乃至阿耨多罗三藐三菩提。皆从精进不放逸生。复次诸大菩萨荷负众生受一切苦。乃至阿鼻泥犁中苦心亦不懈。是为精进（文）大智三摩地者。上念应中云智三昧耶。今加大言者。上入三摩地念所应故唯云智。今正明起大用利益无量众生。故加以大名也。今按。四卷六卷并云现一切如来尸罗三摩地等。故科云现法。今经及宋译并云受用。现即受用义。故疏第二十卷释无量寿尊现法乐住。云受用果。现即受用义故。梵语亦相近。行愿赞现云。受云。恐是通同。故六卷王尊现法中云。受一切如来钩召三昧耶。前后互译。疏第四（三十三）释幢尊现法科中云。受是受用是示现。若不受用何得示现。故为义同。是故前二段中现受两字互为翻译。即此义也（文）又依今经助一解云。受用解脱五蕴即是现法。受用此法称为现法。自受用故次转法轮。法轮即化他事业也。又宋译云。从大智方便大精进力。起大智三昧转妙法轮（文）意方便精进以为所依。起大智三昧依此三昧转妙法轮。此三法在法轮前故。文钩锁最好。今经三法在法轮后故。似属次句。然诀释分明属上解故。宋译为正矣。应知今经与诀义不同也。
    无尽无余至悉地果故。宋译云。广为一切普尽无余诸有情界拔济利益。为一切主宰普令获得适悦快乐。乃至得一切如来平等智通。最上大乘现证三昧殊胜悉地等。六卷云。尽一切众生界为自在救护主故。令得一切安乐悦意之受用故。乃至得一切如来大圆镜智性神通。摩诃衍那阿毗三摩地。克获最上悉地果故。诀云。经云尽一切众生界至悉地果故等。第六显益也。释曰。谓一切众生得利益者。皆是如来等持智力。普贤菩萨普现色身三昧之力。此三昧力故尽众生界随彼彼类。应现其身而得自在力用。故云尽一切众生界为自在救护主。皆令安住所乐之门。故云令得一切如来平等智。神通摩诃衍那阿毗三昧耶。此具梵音。正翻应言大乘无上等持。所谓等持无上大乘护念众生。一切众生如佛住。故云克获最上悉地果故等（文）解云。上科已现法。以此现法利济一切众生。故次云显益也。谓一切众生等释经尽一切众生等文。皆是如来等持等者。举前现法。是利益众生之具法。故等持智力指大智三摩地。普贤菩萨等指大方便精进。普现色身者。正是从普贤大方便智精进力起故。故上科指此三法云现法。现法正是利益有情之起因也。此三昧故下。释救护一切为自在主文。此中次第相释。随彼彼类者正明普现色身。谓有如是力用故。称云自在救护主。自在救护皆义。今经云一切主宰。此义具如上辩。皆令安住等者明所得益。此有二。是初与定益。故云所乐（音洛）之门。所谓现法乐住。第十一（二十四）释令得见法安乐住发欢喜心文云。或令见法住安乐行发欢喜心也（即法喜初地也）解云。见法安乐即安乐。欢喜即悦意。令受用此果故云受用。然今经及宋译无受用言。或可乐字去声呼亦得矣。又令成就一切智果下。次明与智门益。此亦有二。初与世间益。所谓五通。大日经（出现品）云。诃字第一实风轮所生（乃至）住彼曼荼罗成就所应事。作一切义利应现诸众生。不舍于此身。逮得神境通。游步大空位。而成身秘密。天耳眼根净。能开深密处。第十二释云。次成就谓下所列物于风中作也。即能此现身皆得成也。谓升虚空神足变化。及天眼天耳没隐其身。开谓开阿修罗宫等也。摩诃衍那等者。次明与出世智果。初从初地分得一切智智果。乃至第十一地究竟圆满。总云大乘现证。故理趣经称金刚萨埵。云大乘现证三昧耶持金刚胜萨埵。大乘即大空。大空即菩提心。故心自证心菩提心生云大乘现证。所谓菩提心显现。或大空生。或云大乘生是也。乃至一切如来等者。此合经文与四卷同。六卷云。大圆镜智性神通。此义具如上辩。此具梵音下辨梵汉异。所谓下释其义。六卷云三摩地。四卷云三昧耶。宋云三昧。今经无此语。然释具二义。等持无上等者。是三昧耶义。护念众生等者。是三摩地义。是此梵名互相通故以通义释也。无上大乘者。是能护体也。大乘者谓大空。十二门论释大乘名云。大分深义所谓空（文）是也。大空即般若波罗蜜。若非大空无分别智。云何能一念等护一切众生乎。智度第三十云。弹指之顷化无量身。遍至十方能满一切众生愿。如是神通利益要从般若出生。以是故欲满一切众生愿。当学般若波罗蜜（文）如佛住故者。无所住而住云佛住。第七云。复次入多字门时。了知诸法皆空故不住生死中。即此如如亦不可得故不住涅槃中。尔时行处尽息诸位皆尽。遍一切处的无所依。是名以不住法住于如来大住也（文）今亦复尔。大乘者谓中道不可得空。以此护念令一切众生住一切智果。故云如佛住。谓无所住而住其果也。
    一切如来至菩提萨埵。宋译云。即以一切如来成就金刚杵授与。六卷云。尔时一切如来为欲受彼悉地跋折罗故与普贤菩萨。诀云。颂云授五菩提智者。经云尔时一切如来至复持金刚等。此一段意者。欲令众生具足如来普贤菩提心。金刚法界秘密神变实相智印无尽庄严。故以五智印三昧耶。灌普贤顶及一切众生。授以智印。五智印者。一金刚智三昧。二宝印智三昧。三法轮智三昧。四羯磨智三昧。五一切如来法界智三昧解云。颂云等者先明大科。是上颂中第四句义也。此一段文下辩颂大意也。此中佛授五智金刚杵故。颂云授五菩提智也。普贤菩提心等者。总示五智体。普贤菩提心谓东方智。金刚法界西方。秘密神变南方。实相智印北方。无尽庄严即中央也。以五智印三昧耶者。谓五股金刚。是金刚手三昧耶形故。云五智印三昧耶。灌普贤顶等者。经唯明普贤灌顶。释中有二义。灌普贤顶是修生灌顶。灌一切众生即本有灌顶。一切众生皆具五智。无有缺减。烦恼所覆未能显现。谓之本有灌顶。今授与修生普贤意。为显一切众生皆等具足。故诀得意释出此义也。五智印者下列名可知。经尔时一切如来为欲授彼悉地。拔折罗故。与普贤大菩萨。此第一金刚三昧也。释曰。谓一切诸法自性清净无诸垢染。以此智印决定印之。满法界相圆凝坚牢不可动坏。入此三昧者。名为诸佛普贤菩提金刚智印净法界轮。若先入此一切智业金刚三昧。一切所作随所堪忍。犹如白素色之本。修此三昧亦复如是。诸佛智用功德依之建立（文）解云。经尔时下此初释东方智。此牒文与六卷同也。释曰下释一切如来成就金刚文。先解经文。此有二意。若约本有。一切众生皆有如来藏。故云一切如来。成就谓本性成就也。金刚者即如来藏自性清净心之喻也。若约修生。一切诸佛藏性显现故云成就。其义可知。次释诀文。释成就金刚云一切法自性清净。自性清净即金刚萨埵坚牢体性。故疏第九释金刚甲真言云。自性清净是金刚萨埵身也。无诸垢染者。谓本性无垢义。藏品普贤真言。微是离也。罗阇是尘垢也。谓除一切障也。以此智印下。释授与普贤等文。授与即印之也。满法界等者。先明金刚三昧相。故次云入此三昧等。此有三德。初句有德（口密莲部）一一功德遍满法界无有穷尽。故云满法界相。无量功德遍满法界。澄净之性未曾动摇。故云圆凝坚牢。是空德（心密金部）也。若是唯有唯空可破可转。全有空故空亦非空。全空有故有亦非有。即是不思议中道（身密佛部）甚深缘起。故云不可动坏。入此三昧等者。谓蒙诸佛授与金刚。入此三昧者名为普贤大萨埵也。普贤菩提者。谓圆明月轮。一切诸佛依此成正觉。故云诸佛普贤菩提。金刚智印者。智谓月轮光明。净法界轮者谓理。理即月轮体性故。菩提心论云。其圆明即普贤心亦即普贤身也。心身如次智理二法也。若先入此下。明一切众行菩提心为初。一切智业金刚者。谓普贤本有智德。无上悉地依此成就故云业。业谓悉地业。故经云一切如来成就金刚。一切所作下。正明为众行本。一切所作以此为初。次第成立故。犹如下举喻。明一切众行菩提心为初。其义可知。诸佛智用等者。此金刚智正是智体。依此起智用成就一切功德。故云依之建立。
    一切如来至宝冠绘彩。宋译云。一切如来大转轮王一切佛身宝冠绘帛。六卷云。受一切如来转法轮位。以一切如来身宝冠而与灌顶。译云。经云受一切哪来转法轮位。此位名转法轮智三昧也。释曰。从金刚三昧即授法轮位。此超胜也。但授此法轮位即具足一切法故。是故其次即云以一切如来宝冠绘彩而授与灌顶。此即法身灌顶相也。据实相般若经次第。亦初金刚三昧。次即法轮。若不授与法轮三昧。不堪展转为教授主。若有菩萨具大乘见。通达方便善巧业用。不要次第一一别授。审察堪任即应为作传法灌顶教示。犹如世尊教示普贤当如是知解云。释曰下先示文次第。上举白素喻。若依此义。东南西北白黄赤青（受染次第）因行证入为其次第。今次东方而明西方。故云超胜也。意具一切法方入灌顶故。用超胜次第也。按华严亦有此次第。经第十六（离世间品）云。佛子菩萨摩诃萨成自觉境界智。无师自悟（东方）究竟自在到于彼岸（西方所谓观自在智。彼岸是也）离垢法绘以冠其首（南方）而于善友不舍亲近。于诸如来乐尊重（北方文）此即法身灌顶也者。今毗卢遮那与普贤菩萨灌顶故。云法身灌顶也。而今时所为即传此方轨而作故。亦即是法身灌顶也。或可下法菩萨章云。授与一切如来身灌顶。是法智身灌顶故云法身灌顶。具如下释。据实相般若等者。引理趣经而证。彼列八菩萨中次第。金手观音空藏即是超胜也。若有菩萨下示当来方轨。其义可知。犹如世等者当章经以为例也。解今经文者。一切如来转法轮王者。是西方三昧。灌顶已下即南方三昧。上授与二字冠通此中。不尔文不钩锁。古师读文不好故具云耳。宝冠绘彩者。宝冠所谓五佛宝冠。绘彩即离垢绘。三摩地轨明诸佛灌顶真言云。五佛智冠在其顶。便分智拳顶后绕。当知已系离垢绘。又明大日形相中云。首戴五如来冠垂妙纱谷天衣。又前所引华严云离垢绘以冠其首。又七十八云。已系妙法绘受佛灌顶（云云）。
   灌顶已至金刚加金刚。六卷云。既灌顶已而授与之。尔时一切如来以彼执金刚故。便以此名灌顶。号为执金刚。尔时执金刚菩萨屈其左臂。现威猛力士相。右手执跋折罗。向外抽掷弄而执之。说此嗢陀南曰。此跋折罗。是诸如来。无上悉地。之所成就。我是金刚。故受与我。以我金刚。复持金刚。诀云。经已灌顶已至偈末。此第四羯磨智也。释曰。谓一切加持威德智用皆名羯磨。故云既灌顶已而授与之乃至号为执金刚。是名加持也。既加持已威德智用出过一切。故云尔时执金刚萨菩萨屈其臂。乃至晶偈以我金刚复持金刚等。所谓普贤菩萨具足智力能转法轮。是故如来以五智印而授与之。此五智具足五相。所谓五股也。其中一股如来法界。其余四股各属所部。如上所说五智印门。一一复别五相灌顶之法。一者光明灌顶谓诸佛菩萨于光加持也。二者甘露灌顶。谓以教主真言加持香水也。三者种子灌顶。谓部尊字门想布身心。四者智印灌顶。谓部主所执持印契加持。五者句义灌顶。谓部尊真言及思中义理想布身心。能如是甚深次第。想念运用加持自他。是人堪授大阿阇梨位也。如灌顶门所说。题云此是金刚萨埵三摩地一切如来菩提智第一。释曰。此题目也。梵本皆列于后。谓一切如来等持有情。金刚菩提不动智轮也。具足正题应如是说解云。释曰下略明羯磨义。故云下述释其义。谓东方金刚三昧是明智体。次授转轮及与灌顶谓之加持。以加持故金刚智体成大威德。智用周遍一切法界。佛事生事无量事业任运成就。是为羯磨。故云威德智用出过一切等也。故云尔时下合经也。所谓普贤下略释授与双手意。具足智力谓东方金刚三昧。转法轮者即西方三昧。具此德故次与灌顶。以五股杵授与双手。故云是故如来等。此五智印下明五股相。具足五相者。相谓相状。其余可知。如上所说下明一一智门具五种灌顶。如文可知。题云下释此章题目。四卷六卷并云此是金刚三摩地一切如来菩心智第一（文）自余诸尊皆有题目。然今经宋译无此题目。疏云。今此新经削繁不用（文）今解经文者。授与双手者。依四卷六卷及宋译文。似宝冠绘彩授与双手。文意宝不尔。于此处授与金刚杵故。以金刚名称金刚手。金刚手者正是普贤菩萨之灌顶号故。理趣释云。金刚手菩萨摩诃萨者。此菩萨本是普贤。从毗卢遮那佛二手掌。亲受五智金刚杵即与灌顶。名之为金刚手菩萨（文）应知文虽不云授与金刚杵其理必然。又次文云弄跋折罗者。即今所与金刚。又颂云金刚加金刚亦此义也。金刚手灌顶时等者。明灌顶已住萨埵威仪而说偈也。秘经云。左手持金铃。右执五股杵。仪形如萨埵安立众生界（文）左慢等者明左右印。即是萨埵威仪。左慢者理趣释云。左手作金刚慢印者。为降伏左道左行有情令归顺道也。宋译云现高举相。四六两经并云现威猛力士相。皆是慢相也。七卷理趣经云。其高举势者。谓所有成就最上自在印。钩召诸成就是名高举势（文）其印左手作拳安腰。即表慢相也。夫灌顶者离于我执义。离我执已住大我。大我者佛界生界唯一平等见。故后会正铃杵义云。置腰之左大我之义也。疏第七云。吒字门一切诸法慢不可得故者。梵音吒迦罗是慢义。谓见彼法卑下此法高胜。如三界六趣种种优劣不同。所起慢心无量差别。略说有七种相。如毗昙中广明。乃至求三乘人犹有上地下地不平等见。今观诸法无生乃至无待对故。则知阿耨多罗三藐三菩提。于法平等无有高下。是故如来亦名一切金刚菩萨。亦名四果圣人。亦名凡夫外道。亦名种种恶趣众生。亦名五逆邪见人。大悲曼荼罗正表此义也（文）又秘经云。左手持铃。慢印即铃（铃云即慢义。慢云亦具铃义）阎魔后黑夜天梵云。其印持铃。第十七云。当知即是黑夜天（乃至）迦罗时也。三时即是我也（文）黑夜是时义我义。铃表时义我义。时者刹那流灭故即死义。铃亦表死义。此尊主死法门故云后死。又旃陀罗持铃亦表死义也。又五密轨云。金刚慢者以大精进为般若金刚铃。警悟在无明窟宅随眠有情（文）具明无明两义（具如普世真言释）以般若大明警悟无明。即是无明本际性本解脱。佛界生界不二平等义。深义应思。右舞等者。宋译云右手戏掷彼金刚。四六两经云。右手执跋折罗向外抽掷弄而执之（文）舞弄者弄玩也觑也。舞觑即神通相也。第十一云。佛又告金刚手。诸如来有意生名业作觑行舞者。从佛心业而生。作种种觑行现种种觑舞类之相。即是普现色身随类作六道之形等也。舞谓种种神变幻作之事。随事示现其类众多不可备言也。又云。舞是觑也。复普现色身随类曲成作种种应。此非真实但如幻耳。是故名为如来之舞。犹如舞者能悦可众人之心。虽种种意解不同。皆令心悦佛亦如是（文）文意明自己证悟不二平等住大慢相。一切众生尚迷不觉。是以住大悲精进。现于神通警觉众生也。秘经云。时金刚手以右手所持五峰金刚掷于虚空。寂然一体还住手中。说此金刚曰吽。我今现此神通为动一切有情本性（云云）第十二云。转金刚杵者有微旨。谓欲转此无碍密惠入一切众生心也。所以者何。如是自证寂灭之法。微妙清净为无有上。而众生不自觉知。为此因缘故。于无量诸佛秘宝藏中。而受无量恐怖苦恼。谓此事故生大悲心。欲转此智令一切皆得开敷心眼故也（文）验知舞弄金刚者。表发动众生本性开示佛知见也。略出云向外抽掷。秘经云安立众生界皆此义也。则彼金刚安自心者。宋译云。彼金刚杵安自心间。四六二经此文阙无。理趣释云。右手抽掷五智金刚杵。作勇进势者。令自他甚深三摩地顺佛道。念念升进获得普贤菩萨之地（文）依此文。舞弄者当此抽掷。增进势当此勇心势。安自心者。即表自他甚深三摩地顺佛道义。谓一切诸佛心自证心不从他得。应知安自心即是顺佛道也。又按是明萨埵威仪故。此中具欲触爱慢智定悲慢四义。左慢可知。舞弄金刚表爱菩萨。大悲所谓菩萨舞故。安自心者表触菩萨大定义。安自心所谓现法乐住定中乐触也。作勇进势表欲菩萨大智。其义可知。说此嗢陀南等者。疏云说令信偈。诀下文释爱菩萨偈云。授此智相而说偈等者。欲令菩萨及诸有情。见闻此法受持修行不生疑碍故。此是一切佛者。指金刚杵云此是。故略出云。此跋折罗是诸如来无上悉地之所成就（文）一切佛者金刚杵者其体五智。一切诸佛皆悉五智圆满故。明佛佛同道义云一切佛。成金刚无上者。宋译云成就无上金刚杵。今经文略。其义难通。依略出解者。谓依无上悉地而成就此金刚杵。无上悉地谓佛果也。金刚杵者所谓五智印。依无上悉地五智圆满故。云无上悉地之所成就也。然今经无上言叹金刚杵。略出叹悉地。两文不同。其义即一也。授与我手掌者。我者萨埵之自称也。上云授与双手。手掌梵云。字金刚不可坏菩提心。故手掌梵言具菩提萨埵义。又手者表生佛不二义。双五股杵者。上股表佛界下股表生界。执其中间表不二义。证此义者名为金刚萨埵。故知授与双手者即表平等智萨埵义也。金刚加金刚者。宋译云金刚中住金刚相。加谓加持。梵云亦具住义。上金刚诸佛所成修生显得金刚。下金刚金刚萨埵本有性得金刚。以修生金刚加本有者。正表灌顶义。四六两经云以我金刚执持金刚（文）谓本有金刚执持修生。其义不异。
    尔时世尊至秘明末。从此已下明王菩萨三昧。已住萨埵威仪故。次以四摄三昧摄取有情。故心要云。虽证萨埵正位而见惑未除。一切有情将何引化。须行四摄法而济度之。四摄者何。布施爱语利行同事。等而摄取之。金刚王菩萨执双金刚钩用为召集。而摄召之。即不空王菩萨妙用也。诀云。第二金刚不空王大菩萨钩召三昧门。述此意者。所谓一切诸法体性空寂。诸佛妙智依空而转。自在无碍。一切建立及不建立依空不空。智相常住犹如虚空遍一切处照用无歇。故大空自在无智无用。无缘无依为智所依。智唯实相空非实相。空性唯空无所得故。妙智不空善巧用故。是以大日如来以一切智。现其智相名不空王也。极智妙相称之为王。此意者欲令众生具无碍智。而于空有不滞不碍。以五智相屈曲如钩能钩众生出空有海。能钩诸圣智入众生心。一切诸佛共加持故。若有菩萨作佛事时。执持此钩往于十方界。诸佛菩萨如风疾至无能违者。若人持者持如来智。若人见者见如来智。有能观想此契相者。是人速得一切如来大自在智甚深三昧。此智印力随心摄召皆悉成就。一切如来及菩萨等所有三昧。以此智印普用摄持。无前无后一时满足。是人即能受用诸佛及菩萨等无碍智力。是人即得无尽庄严秘密之藏。入此门者生决定心。无疑惑心发希有心。何以故。一切如来智愿加持所成就故。解云。文分为二。初不空王三昧大意。二随文释意。初中亦四。初辨不空王名义。次叙钩召义。三明钩妙用。四演钩功德。是初也。一切诸法空者。意明不空王者大智妙用。此用依空而转无碍自在。空谓真空。智即妙用。二谛相即成不思议妙用。故云自在无碍。一切建立者谓俗谛。不建立者谓真谛。所谓安立非安立即是也。是此二谛依空不空二法而成立。故云依空不空也。依空故非常。依不空故非断。离二边故云智相常住等。大空自在下（疏所引作自性。作在恐不可）。明空为智依。空无相故云无智等。智唯实相者。谓智非唯空具妙用故云实要。智名实实之相状云实相。故中论疏云。诸法实体实体之状目之为相（文）空非实相等者。空无相故云非实相。智有用故云妙智不空等。此且辨空与智二相差别故。相分而释而实空不空一体无相离故。故疏第十九云。此虚空以不可得故。非是都无所有而实有其自性。空自性者即不空也。是以下正成不空智义。谓内具一切智故。外现不空智用。故名为不空王也。一切智者前所谓五智印也。此意者下第二辨钩召义。以五智相屈曲如钩者。依智证清来图。王尊形三股下有钩形。今云五智屈曲故。恐非此义。五智者指前金刚萨埵五股金刚。金刚萨埵入四摄方便。名为钩菩萨故云以五智相屈曲等。能钩众生等者。凡圣俱钩即是无碍自在用也。空有谓断常二见。或可空谓二乘沈空。有即三有妄迷。空有虽异同名沉没。故以海为喻也。诸佛菩萨住深定者。钩之令赴利众生事。是云能钩诸佛。若有菩萨下第三明钩妙用。其意可知。若人持者第四演钩功德。其义可知。次下随文释意。大分有四。而为颂曰。如来不空心。秘密神变相。亲承请教示。现授菩萨钩。初颂如来不空心者。经云。尔时世尊及秘明等。此中义分有四。一举报二显体三明行四护念。解云。此第二随文释意。于中是初为颂示文科。如前应知。尔时世尊。六卷云尔时世尊毗卢遮那。诀云。经尔时等此第一举报及显体也。此文略。具足云尔时金刚界毗卢遮那佛持一切哪来身以为其体（如普贤观所列）阿阇梨集此经意。务取行相。广本重者皆略而不出。毗卢遮那如前已释。后亦准之。解云。此正释文意也。世尊毗卢遮那者。今经及宋译无毗卢遮那言。上明金刚萨埵举报科中云世尊毗卢遮那。故知当章经略也。此文略者此中无显体文。今辨其义也。复入不空至刚三摩地。六卷云。复入不空王大菩萨三昧耶。所生萨埵加持名金刚三摩地。诀云。经复入不空王大菩萨至三摩地已。第三明行也。释曰。此中云三昧耶及三摩地。如前已释后亦如是。所谓如来先入普贤心。又入不空智故云复入也。如来智相遍洽微尘身心。微尘身心一身心故。此一复入一切。一切皆入此一。显发智用自在无碍故云所生。加持者谓从不空王智现其钩相加持有情故。解云。如来智相下释所生两字。如来智相者。谓毗卢遮那自智入钩三昧。是云智相。即所生体故。此明行即所生二字义也。遍洽微尘等者。明智用无碍相。于中初明一智周遍一切身心。洽音挍沾濡周遍也。微尘身心下明一智入一切所以。谓心身无量不出一实智。实智分为无量故。犹如阿字现诸字轮。一一字轮不离阿字。故云一身心故。此一复入下。明互相入一多无碍圆入自在。其义可知。加持者正释加持义。今依经文解者。谓不空王智大勇心故。加持有情不退不转。令一切有情皆悉入不空智。故云萨埵加持。其加持相坚固不动犹如金刚。故云金刚三摩地也。名一切如来至秘明末。六卷云。从其心出召请一切如来三摩地。名一切如来心。说陀罗尼跋折罗啰阇。诀云。经云从其心出及拔折罗啰阇等。此第四护念也。释曰。谓从不空王大菩萨心现召请相。此召请相不离佛心。故云名一切如来心等。菩萨及钩皆佛心故。而此佛心坚过金刚。故说秘明云金刚王。金刚王者梵云拔折罗啰阇也。以此秘明护念有情。一切有情住坚牢心。解云。从不空王者谓能生心。经云其心即指不空王心。故释云从不空王心。现召请相者谓现钩形。钩是召请为义故云召请相。是所生也。不离佛心者经名如来心。如来心者谓能生毗卢遮那佛心。从佛心出不离佛心。故此钩形称云如来心也。菩萨及钩等者。述释不离佛心义。菩萨谓不空王。钩即其三形。俱不离佛心故。云皆佛心故。而此佛心下释秘明义。此佛心者指句。上云菩萨及钩皆佛心故。故释云此佛心也。过金刚者释义。谓佛心者所谓阿字大因陀罗极黄色金刚。此是金刚中极刚者。能破金刚。即金刚不能破（见第一卷疏）故云过金刚。余皆可知。今经意有少异。名一切如来钩召三昧耶者。直指前萨埵金刚三摩地。云名一切等。故宋译云。此名一切如来钩召三昧。此言即指前文也。一切如来心者。意明此钩召三昧耶。即是如来心故。宋译云。即一切如来心名如来心等义。即如义诀释。从自心出者。出生义云。于一切如来菩提四摄体而生金刚王焉。圣位云。毗卢遮那佛于内心证得金刚钩四摄三摩地智○成金刚王菩萨形。住阿□如来右边月轮（文）次释秘明义者。□日啰（二合）啰（引）惹（一句）秘经弱（入）钩字生大钩（文）钩四摄为义故。四摄初有钩菩萨。犹如四无量初有慈无量。慈总名四无量。疏释慈氏云。此是佛四无量心。钩即四摄亦当准知。又世间王亦四摄为义。故以钩示其威德也。守护经第十云。汝（阿阇世王）王名字尚不自闻。况于余声。何谓王名。夫王者即啰惹义。啰字声者所谓苦恼声。啼哭愁叹无主无归无救护声。王当慰喻作如是言。汝莫苦恼。我为汝主当救护汝。拭泪慈愍而抚育之。言惹字声者是最胜义。是富贵义。是自在义。是殊胜义。是勇猛义。是端严义。是智慧义。是能摧灭一切众生憍慢自高陵懱他义（文）王梵语中具四摄义。何者布施能止苦恼。爱语能慰啼哭。利行即为主同事是救护。慈愍抚育等是大慈义。即四摄总体也。又是钩体具自在义富贵义等。以此等德钩名一切众生自在度脱。故以钩为印也。前引心要云。夫为钩者有四摄义。爱语布施利行同事。而能运度无量众生。即此义也。
    从一切如来至金刚手。六卷云。从一切如来心才出已则彼婆伽梵执金刚手。诀云。颂秘密神变相者。经从说此秘明时至种种神变等事已。此中行相如普贤观出入相同。文略无者准上可知。今如前建立随略而释。经说此秘明时从一切如来心即彼薄伽梵执金刚。此因本二段文也。释曰。前观中普贤菩萨从佛心出。成执金刚身。故此观中以佛心金刚为因本。故云即彼薄伽梵执金刚也。薄伽梵此正翻为世尊也。具足正翻云说秘明时从一切如来世尊执金刚心也。谓此不空王大菩萨。从彼一切如来金刚心出故。解云。文有二。初辨总科。上普贤章明秘密神变相中有十二门。广明神变相。此章文略。今辨其义可知。次随略而释下。随略经释文。于中是因本二科也。前观中等者明上下科文有异。谓前普贤观中出一切如来心为依因。为众多月轮等为显本。而今以彼执金刚菩萨为显本者。前章所谓众多月轮。即普贤圆明菩提心。故即是执金刚身。故今以即彼薄伽梵执金刚句为显本也。诀次下云。前门云。于月轮中出即是执金刚。即是斯义也。具足正翻等者。今经略故义难通了。故示正翻。言一切如来是依因。世尊执金刚是显本。从此出金刚钩故。以前章执金刚为显本也。从彼一切如来等者。明其所以。其义可知。
    为一切如来大钩出已。六卷云。为一切如来众多大钩身出已。诀云。经云为一切如来众多大钩出已者。此应实显相二段文也。此中无月轮围绕住等者。前门已说云于诸佛所围绕而住。故此略而不具。但云从一切如来心即彼薄伽执金刚也。故前门云于月轮中出。即是执金刚。即是普贤遍一切处菩提心轮执金刚也。种种智者。此中云一切如来众多大钩者。即种种智中之一智。一智即种种智也。应知此钩亦在月轮中现。已下诸门准知。解云。初明此一章文具二科义可知。此中下辨应实文阙可知。但云下辨今此中次因本科。直明第四显相科意也。谓一切如来乃至执金刚也者。是当前章即彼薄伽梵普贤为众多月轮（是显本也）从此月轮中出诸智金刚。是为显相。故今云一切如来为大钩身为显相也。故前门云下正明显相义。前章云。此彼众多月轮中出一切如来智金刚（文）指此文云前门。众多月轮者。即普贤圆明菩提心体故。云于月轮中出即此执金刚等也。种种智者指一切如来智金刚。谓钩箭等诸金刚故云种种智等。诀前章释显相文云。各于其中现差别智相也。故云出现一切如来种种智拔折罗也。所谓于诸轮中一一智相也。即普贤菩提心轮内现五股相。不空菩提轮中金刚钩相。乃至十六大菩萨等各各智相（云云）。
    入世尊至聚为一体。六卷云。还同一体入毗卢遮那心（四卷阙此一章）诀云。经云还同一体入毗卢遮那佛心。此显力·还源也。释曰。此中无以其普贤故。金刚萨埵三摩地极坚牢故者略也。上门已说此准知。下亦如是。皆有如来普贤金刚威力也。还源者。谓此钩本依佛心出还入佛心。欲显此钩是如来心故。解云。初总辨二科。释曰下次明阙显力科可知。还源下释次科可知。
    生金刚大至住佛掌中。六卷云。为金刚钩住佛掌中。诀云。经云为金刚钩住佛掌中此示相也。释曰。此段文略。应具足云。又从心出满虚空界成金刚光明。时彼光明化为一切如来。金刚身语意所成金刚钩住佛掌中。唯有下句为金刚钩住佛掌中。满虚空明等准上门应知。下门亦如是。有能入此钩三摩地者。应如上次第还入佛心。又从心出满虚空界光明。化如来三轮钩住佛掌中。如是观者是名入钩三摩地。即得如来召请诸佛智印加持。解云。此示相也者是第八科。此中阙第七显智也。释曰下初举其足文以示其意可知。疏所引及异本。无为金刚钩住佛掌中八字。恐是脱。今本为正。入此钩三摩地下次释文意。如来三轮钩者。具足文中云金刚身口意所成金刚钩是也。前章云一切如来身口意出生金刚形。具如上辨。
    从金刚大至神通游戏。六卷云。复从钩中出现一切世界微尘等如来身。召请一切如来作种种神变等事已。诀云。经云复从钩中出现一切世界至神变等事已者。此段亦略准上应知。义亦如上。入此观者普现色身也。已下诸门亦皆准知。若入此普现色身观。能令众生发菩提心等感应之行。略而不说。准如上门。皆悉具有。下门亦然。解云。此段亦略者。是明第十一普现故。九十二科及第十二科略之也。能令众生等者。指感应科。上云由佛神力应众生心。一切众生感而自发也（云云）言由普现色身佛加持力。一切众生感而发菩提心。今略此科也。
    妙不空王至大菩萨身。六卷云。由不空王大菩萨故。及由金刚萨埵三摩地极坚牢故。还一体相为不空王大菩萨身。诀颂曰。现授教旨相者。经从出现不空王故至增上悉地果故等。此中出入不同。义分为五。经由不空王故。及金刚萨埵乃至大菩萨身。此第一摄相也。释曰。谓如来实相智印。神变无碍故曰不空。即此智印诸智中胜故称为王。以此智王护念众生。令诸众生受胜安乐。是智至处无能坏者。故曰坚牢。以坚牢智摄诸众生为一身相。其中众生入出不碍住一身中。各令所安不觉不知。唯是菩萨了了知见。若有智者住此三昧。亦复如是。即能摄受行利益事。解云。颂曰等下先辨大科。即第三句义也。摄相者。下释中云摄诸众生为一身相是也。释曰下释文。初释不空义。如来实相智印者指钩体。神变无碍明其用。以神变无碍故。随有见闻触知。无空过者悉成无上菩提。故曰不空也。即此智印者释王字。以此智王下释金刚萨埵等文。以坚牢智下释聚为一体等文。正明摄相义也。为一身相者。谓为一钩身也。入出不碍者。一切众生不动本处而入钩中。虽在钩中常不动本处。故云不碍。各令所安下。明所入众生自不觉知。所安者安谓安置。此中与维摩不思议品意同也。经云。若菩萨住是解脱者。以须弥之高广内芥子中无所增减。须弥山王本相如故。而四天王忉利诸天不觉不知己之所入。唯应度者乃见须弥入芥子中。是名不可思议解脱法门（文）。
    住毗卢遮至为成就钩召。六卷云。住于毗卢遮那佛心说此嗢陀南曰。奇哉甚希有。我是不空王。从彼金刚出。现为大钩者。能遍一切处。召请诸如来。诀云。经云住于毗卢遮那佛心至偈末等。此第二还源也。释曰。不空王住佛心时。一切众生亦住佛心。此一不空王住佛心时。彼一切世界微尘等不空王皆住佛心中。如梵网经云。各接微尘众俱来至我所。即其相也。说此偈言等如经思之可解。解云。释曰下释还源。有二。初明一切众生还源。谓一切众生从本已来与不空王同一体故。不空王住佛心时。一切众生亦等住也。此一不空下二明同类还源。其义可知。如梵网下引例而证。经偈文云。我今卢遮那。方坐莲花台。周匝千华上。复现千释迦。一华百亿国。一国一释迦。各坐菩提树。一时成佛道。如是千百亿。卢遮那本身。千百亿释迦。各接微尘数。俱来至我所。听我诵佛戒。甘露门则开（文）。
    说此偈言等者。解云。奇哉不空王者。自叹具如上辨。宋译云大哉我此不空王。四六两经皆有我字。今五字为句故。略去我字也。金刚所生钩者。正明钩体。此从普贤月轮中生。故云金刚所生。诀上文云。不空菩提轮中现金刚钩相是也。由遍一切佛者。谓明钩用。宋译云普遍观察一切佛。四六两经并云能遍一切处召请诸如来。此且约果一边。准上诀文当通生佛。诀云。能钩众生出空有海。能钩诸佛入众生心（文）若依此释。一切佛者。通已成当成二种佛也。为成就钩召者明钩益也。宋译云平等悉召作成就谓上钩诸佛下钩众生悉为成就也。
    时不空王至复请教令。六卷云。时彼不空王菩萨从佛心出。依诸如来右边月轮中住而请教示。诀云。经时彼不空王至复请教示。此第三现请也。释曰。谓不空王大菩萨。住前所现普贤菩萨周围月轮中。为诸有情诸佛教示。此一不空王请时。彼彼一切世界微尘不空王亦如是请。此中阙感应文。如前门所说。更不复出。后亦准之。解云。现请者。前章诀云。佛加持故从心出现住月轮中（乃至）为诸有情请诸佛教示也（文）此中释略准上知之。释曰下现请文。前所现者指前章十二门中第三应实科。经云于诸佛处周围而住是也。此中下示文阙感应。上云念应。上诀云。先入此三昧念其所应（文）念在佛心应约众生。今云感应。其文虽异义即不异。念其所应即感应道交故。
    时婆伽梵至召三昧耶。六卷云。尔时世尊入一切如来钩召金刚三摩地已。为一切如来钩召三摩地。诀云。经尔时世尊入一切如来。至为一切如来钩召三昧耶等。此第四现法也。释曰。所谓此法门名一切如来金刚加持钩召。故云钩召三昧耶。此钩从普贤金刚五智印。转转现故能广利益诸有情界也。解云。现法者。法谓钩召三昧耶。是此钩法从智贤五智印而现。故云现法也。今窃按。前章云。时薄伽梵入一切如来智三昧耶名金刚三摩地（文）诀科云此第四念应也（文）若准此释。今时薄伽梵等应是念应也。又上经云。受用一切如来乃至大智三昧耶。诀释云。此第五现法也。准上两文。当章无现法文。当云阙现法文也。余曾会闻。汲深非短绠所测。末学陋识虽非无恐。窃为此辨。君子幸恕勿深责焉。释曰下。初释一切如来钩三昧耶句。经云时薄伽梵入一切如来等。婆伽梵者谓毗卢遮那也。入者谓加持义（具如上辨）故释云金刚加持钩召。此钩下释金刚三摩地句。谓此三昧耶从普贤金刚五智印（五股）而现。故云名金刚三摩地。从此已下一一现法科中。皆有名金刚三摩地句。皆明从普贤五智印现也。经云受一切如来钩召三昧耶者。四六两经云。为一切如来钩召三昧耶。窃按前章云受用一切如来戒定惠等。诀科云现法。依此思之。今此受一切如来等文。似当现法科。若尔当间无有阙文。智者应思。宋译云。以是一切如来请召三昧耶。于普尽无余诸有情界等（文）此经此句属于次文。义与今不同也。
    尽无余有至胜悉地故。六卷云。尽众生界摄召一切如来。为一切如来安乐欢喜悦意受用故。乃至为得一切如来三摩地智。所持增上悉地故。诀云。经尽众生界摄召一切至悉地果故等。此第五显益也。释曰。谓五智印钩召等持力。一切如来加持故。若有持念此三昧耶。一切如来及菩萨众一时集会。随彼彼念为作利益。故云悦意受用等。若有众生从初发心。与诸如来普贤菩萨等量发者。如是菩萨即是如来。由心等故诸佛加持。由加持故于佛法界五智印上。更增妙智广大自在。故云增上悉地果。解云。显益义可知。尽无余有情界者。明钩印所度境也。谓五智印等者。释一切钩召四字。此钩从金刚手五智印转生故。云五智印钩。等持力者指前科中金刚三摩地。一切如来加持故者。前科中释入一切如来钩召三昧耶。云名一切如来金刚加持钩召。故指上入一切如来等文。云一切如来加持故。今章云一切钩召者。正明上文益故。科云显益故举上文。释一切钩召义。一切钩召者。谓钩召一切众生也。若有持念下。释一切安乐已下文。一切如来等者。经云乃至等取菩萨。故释云及菩萨。为作利益者。今经及四六两经无此文。宋译云。普遍钩召为作利益（文）准此经文。梵本当有此语。恐是译语之略故。云悦乐受用等者。四六两本云为一切安乐欢喜悦意受用。今经文略。此义具如上辨。又经云随染者正明此尊三昧。一切安乐等总通诸尊也。若有众生下。释最胜悉地故文。若有众生者。上云若有持念此三昧耶等。此人即是从初发心与普贤菩萨等量发心。如是等人虽未成果位即是如来。何者与普贤菩萨等其心等故。由心等故下。释乃至一切如来集会加持文。意云。是此行人由与普贤菩萨心等故。诸佛集会加持也。心等佛菩萨即初发心。初发心者诸佛怜爱犹如一子。疏释除盖障三昧云。则于一切时一切处。常为十方诸佛之所护持。犹如婴童始生父母爱心遍重常不舍离。即此义也。由加持故下。正释最胜悉地义。于佛法界五智印者。指前章金刚萨埵三昧。于前五智印上。更增金刚钩妙智。次第增广故云广大自在等。若约十地十六生义。钩菩萨是第二地。犹如二日月故次第增上也。四六两经云。为得一切如来三摩地智所持增上悉地故。宋译云。令得一切如来集会加持最上悉地（文）一切如来三摩地智。当今一切如来集会。集会梵云三昧耶。两文体同译语异耳。所持即加持。最胜者义有少异。例如摩诃具大多胜三义。故两经翻名各据一义也。
    则彼金刚至最上能钩召。六卷云。以金刚钩授彼不空王大菩萨双手。尔时一切如来复以金刚钩名号而与灌顶。时金刚钩菩萨以彼金刚钩。召请一切如来已说此嗢陀南曰。我是诸如来。无上金刚智。成就诸佛事。最上钩召者（文）诀云。颂授智菩提钩者。经从以金刚钩授彼乃至偈末等。释曰。此中授灌顶法具光明等五种。如前门所列。此中略有二相。余三隐而不出。但作即具用为之。二相者所谓智印及钩。即名号而与灌顶等也。时不空王受此钩已。诸佛随集故云以彼金刚钩。召请一切如来已。众生受者亦复如是。有见闻者诸罪消灭圣贤护念。若非授而辄受持求悉地者。于如来智自在力用即不成就。是故佛言。是人盗法被诸鬼神之所损坏。说此偈言等如经可解。解云。颂授智等者先示大科。即第四句义也。二相者等当章经唯说二相。一授与双手。二与金刚名号也。即于五种灌顶中出其二种也。此中恐有写误。疏所引钩印作句印。今云智谓钩印。句印即名号灌顶。名号即尊真言故云句印。句印即真言句。故上诀云。五者句义灌顶。谓部尊真言及思中义理想布于身心（云云）时不空王下。释以金刚钩召等文。经云以金刚钩召如来中。具凡圣二种钩召。其义可知。有见闻者等释出不空义。具如上辨。若非授而等者。今此菩萨得佛授与毕而乃钩召。是乃为未来示有授受。释意可知。次解颂文。初二句先叹钩体。一切佛者谓五如来。无上金刚智者正指钩体。前诀五股钩箭等云差别智相。一一金刚皆是智印。然独得金刚智名者。者是有智义。劫初立有智人为王是也。又守护经明名义中云惹智慧义（文）又字所谓大智明灯。故别云金刚智也。由此金刚智钩力。能成无上悉地。故云无上金刚智也。次二句叹钩用。谓能钩众生出空有海。能钩诸佛入众生心。故云成诸佛利益也。一切利益无出此二。故最胜句叹钩用云最上能钩召也。六卷云成就诸佛事。即明成就生佛二种事业也。宋译云。所有诸佛成就事最上悉地皆能召。上句明世间成就。次句明出世悉地。其意可知。
    尔时婆伽至日罗逻哦。六卷云。尔时世尊复入摩罗大菩萨三摩地。出生加持萨埵金刚三摩地已。从其出一切如来奉事三摩地名一切如来心。说此陀罗尼曰。跋折罗罗伽。诀云。第三一切如来摩罗大菩萨三昧耶智印实相门。述此意者。谓如来悲智甚深微密。亘无尽界违顺染净。是故如来现其智相。名曰摩罗。能令乐染净者不得自在。摩罗者具足梵音云摩烂拏。此正翻为杀者。如其智印所谓弓箭。谓或有菩萨成等正觉。住清净处不乐随于杂染世界成就众生。以此智印力能击射摄之。不令久住故。以染智摄彼净智故名杀者。或有菩萨发广大心作大佛事。有佛菩萨住于自宫不助其力。而此菩萨即以此智印向弹击之。彼佛菩萨便当随喜而共加持。佛智神力无有违者。此即杀净而顺染也。又诸众生恒为一切烦恼。坚牢染缚而不信受佛清净法。尔时菩萨以此智印而击射之。彼所坚缚即便破坏。以清净法而用染之。一切众生以是因。开示悟入佛知见。此即杀染而顺净也。是故如来以摩罗智。于染于净皆能染净也。又此次第者。谓入初普贤三昧耶。遍能观察一切如来。遍能了知诸佛境界得不空智。尔时如来便以智印而用加持。得加持已便能集会一切如来。及诸如来无尽智藏。严自智界作大佛事。便能承事一切如来。而诸如来护念不舍。是以染智据次而说。如是次第皆是如来。普贤金刚三昧智用。一合实相甚深境界。以声字相次故别转耳。后后所说准应知之。次下释文颂曰。如来奉事心。秘密神变相。现请教旨者。授菩提弓箭。如来奉事心者。经云尔时世尊复入及拔折啰逻伽等。释曰。谓从普贤菩萨菩提金刚三昧。入佛境界加持众生。相续便入不空王相。而作佛事转住即入此奉事门。故云复入等。如上准知。言奉事及染爱者。谓奉事如来及以众生。以奉事如来故。如来爱乐。以奉持众生故。众生离苦。又谓由染爱如来故如来护念。由染爱众生故众生解脱。是以名为染爱之智。故说秘明云。拔折啰逻伽也。秘密义者谓金刚爱染奉持也。解云。文分为二。初辨大意。二随文释意。初中有二。初正辨大意。二明文次第。初中亦二。初叙尊名义。次明智印义。是即初也。述此意等者。初明现此智相大意也。如来悲智者。示现智用之本。正是摩罗体。爱悲为体故。此智印体即大悲也。以悲即智名云悲智。是持业释非相违也。圣位云。从金刚爱大悲箭三摩地智。流出金刚箭光明。即是也。亘无尽界下明所度境。违顺染净者。且依大日疏。第一无畏名顺世八心。第二无畏已上名违世八心。乃至一一地皆有八心。顺世亦云世间八心。世是染义。违世即净故云违顺染净。是故如来下正辩智印名。其义可知。
    如其智印下。二明智印义。此亦有二。是初智印体。弓箭表大悲故。心要云。此大悲弓箭亦能杀害一切烦恼。直取菩提即金刚爱菩萨之行位也（文）弓梵云（千文）箭云（千文）大日疏第一释阿罗诃中引智度云。定弓慧箭。外破魔王军内灭烦恼贼。故以为名（文）爱菩萨者定惠相合成大染智。持弓箭者即表此义也。又爱染尊亦持弓箭。表定惠合成大染智也。谓或有菩萨下。二明智印义。此有二。初杀净顺染。于中初击射菩萨。次击射诸佛。其义可知。又诸众生下。二杀染顺净。如文可知。是故下总结染净二杀义。又此次第者下。二明文次第。谓从上普贤次第相承明其义也。谓入初普贤金刚等者。指上经即入一切如来普贤菩萨萨埵三昧耶。诀科云明行释云。遍一切处等持自智即入一切如来智也（文）即是遍能观察一切如来也。遍能了知诸佛境界者。指上经为多月轮普净有情大菩提心。故此章次下云。谓从普贤菩萨金刚三昧。入佛境界加持众生（文）净有情菩提心即是加持义也。又上经云。从众多月轮出一切如来智金刚。诀释云。各于其中现差别智相也。故云出现一切如来种种智拔折罗（文）差别智者所谓钩箭等诸金刚智。此等诸金刚皆从普贤月轮而现故。此中次第即明此义也。佛境界者。藏品三世真言释云。佛境界者谓诸法实相。又普贤三时名佛境界庄严（文）应知普贤圆明月轮。即是诸法实相诸佛境界也。得不空智下。次明钩三昧耶。文意云。以钩三昧耶召请诸佛及菩萨皆悉集会。上经云。尔时薄伽梵入一切如来钩三昧耶。乃至一切如来集会加持最胜悉地故（云云）严自智界者谓钩自证。作大佛事者谓其大用。所谓上钩诸佛。下钩众生是也。便能承事下正明染智。承事一切如来等者。承事即染义。具如下辨。如是次第下别云。次第意。谓钩箭等智印。皆是普贤大菩提心智用故。云普贤三昧智用。此等智用无量差别。其实不出大菩提心月轮。故云一合实相等。而于一合实相中。建立萨王爱等声字。故云以声字相次等。声字即实相故。差别当相不违实相。故一一文中皆云金刚萨埵三摩地坚牢故聚为一体等。次下释文下大文第二。随文释意。此中洗举颂。分别段章可知。如来奉事心者下正释文。如来奉事心者。此科正明爱尊体也。释曰下释经复入言明文次第。普贤菩萨菩提金刚等者。即前所引明行果是也。入佛境界者亦如上辨。相续便入等者。如次上辨。从普贤月轮现差别智。所谓声字相次故云相续等。言奉事及染爱者下。释随染三昧耶即是义也。随即奉事义。染爱可知。宋译云随爱乐三昧。四六两经云。奉事三摩地（文）奉事梵云钵罗磨曩迦哩也（梵语杂名）又奉云钵罗（二合）拏（引）磨。又钵刺婆刺拏此云随意。又云自恣。故知随及与奉一种梵语也。又爱云必哩（二合）也（千文）又此云爱住。故知奉事即是爱义也。谓奉事下初释奉事义。又谓下释染爱义。其义可知。秘密义者是明真言句义。故云秘密义。非是对前释作深释故云秘密义也。金刚爱染奉持者。疏所引持作事。今作持写误。金刚也。爱染奉事也。今释今经云。尔时薄伽梵者。此举报及显体也。复入摩罗等者第三明行也。一切如来随染下第四护念也。次释明义者。句义云（金刚爱也秘经云悦字生欢喜）此真言具定惠义。是智慧义。字者诸经明字轮中云如来秘密。如来秘藏即佛性。佛性即首楞严三昧。故知是定义也。字点也。是不二合一义。谓定惠相合成大染智。即是随染三昧义。弓箭即表此义也。又摩罗者爱染之异名也。法爱乐（定也）与智波罗蜜和合生大娱乐。谓之摩罗。秘经云悦字生欢喜即此义也。字本体惠也。上点定也。傍有二点。涅槃大安乐义。即表定惠和合生大悦乐故云悦字。又字欢喜义。即所谓现法乐住也。然古来诸师。就此爱尊有种种深义。有种种邪义。今但消文句叵具述耳。
    一切如来心至神通游戏。六卷云。说陀罗尼时从一切如来心。即彼薄伽梵执金刚。为一切如来华器仗。出已还同一体性。入毗卢遮那佛心。为金刚弓箭身出住佛掌。又从金刚箭出现一切世界微尘等如来身。作一切如来神变佛事已。诀曰。颂曰秘密神变相者。经从说此秘明时至神变佛事已等。释曰。此中神变入出合散。皆如普贤金刚行相耳。唯此中契相别者。所谓华器仗弓箭等。是如来弹击智也。其契两头皆有莲花。故云华器仗。华器仗即是弓箭也。此智犹如主立弹官弹击非法。谓二乘乐寂自谓究竟此非法也。菩萨住地悲智不等此非法也。一切众生常乐诸欲习诸邪道此非法也。乃至假使有佛及一切贤圣。悲智不等皆是非法也。是故大日如来现此智相。令诸菩萨习正行者。持此智印。承事诸佛摄取众生随意无碍（文）解云。颂曰下初示科。谓此章即明此尊秘密神变相也。此亦有十二门。准上可知。释曰下正释文。入出合散者文中自显可知。唯此中下释华器仗义。初明其契相可知。按摩罗亦名华箭。华器仗即摩罗三昧也。智度第五（二十二）云。问曰。何以名魔。答曰。奋慧命坏道法功德善本。是故名为魔。诸外道人辈言是名欲主。亦名华箭。亦名五箭。破种种善事佛法中名为魔罗。是业是事名为魔事（文）又莲华梵具魔罗义。故以莲花而庄严。菩提场经第二（不空本）莲花真言曰。淹吽迦^8□罗娑□贺。翻梵语云。竭^8□罗^8□云犍陀摩。译曰香花。此智犹如下次明契用。于中先举喻。次正明用。此亦有四。初弹二乘作证。菩提心论云。克证其果趣本涅槃已为究竟是也。菩萨下二弹菩萨。住地谓十住地智慧等运称为菩萨。谓大智故不着生死。大悲故不住涅槃。而令唯住自地阙度生事。是云悲智不等。即菩萨非法也。乃至下总弹佛菩萨等。佛常住智悲定三德。无有不等故云假使。是故下明佛说此智印意。承事诸佛是智。摄受众生即悲。悲智等运正是王三昧也。具悲智义。是染义。染即悲也。大空义。般若明咒。故知是智也。此二字合故智悲等运也。准前章科秘密神变有十二门。从一切如来至持金刚。此因本二门也。准前释知。为一切至出已。此应实显相二门也。此中无月轮围绕住等者。前门已说略不具也。入世尊至为一体。此显力还源二门。于中阙第七显智也。生大至掌中。此第八示相也。从彼至游戏。前章诀云此段亦略（云云）此明第十一普现。九十二科及第十二略之也。
    极杀故金至悉地果故。六卷云。由至极杀故住于金刚萨埵三摩地已。极坚牢故合同一体性。为摩罗大菩萨身已。住于毗卢遮那佛心。说此嗢陀南曰。我实希有。自性清净。以爱染故。奉事如来。虽有离染。得清净者。能以染故。而调伏之。尔时摩罗大菩萨从佛心出。依一切如来左边月轮中住。复请教示。尔时世尊入一切如来爱染奉事加持金刚三摩地已。为一切如来摩兰拏金刚三摩地。尽众生界喜爱一切安乐悦意受用故。乃至获一切如来摩罗业最胜悉地果故。诀颂曰。现请教旨相者。经从由至极杀故至最胜悉地果故等。释曰。谓以诸佛境界入众生界。和合为一成妙智相。在左月轮为诸众生现请因缘。故云为摩罗大菩萨身。而此大菩萨善巧智相奉事如来。如来虽已离于爱染。由善巧故诸佛爱念。如世恩爱不相舍离。故摄为一体住于自心说调伏偈。如经可解。次第菩萨出现请教示相。如来复入念其所应。乃至一切获得胜益。故云最胜悉地果故等。此中句义已如上释。更不繁词也。依经思之可解耳。解云。颂曰下初示科可知。释曰下次正释文。谓以诸佛等释极杀故三字。诸佛境界谓花器仗。以此箭射杀一切众生。故经云极杀故。花器仗者其实诸佛大染智。以此入一切众生杀染而成净。故云诸佛境界入众生界也。是此染智从金刚萨埵大菩提智而生故。经云金刚萨埵三摩地坚牢故。宋译云。于一切世界施作已。彼摩罗性于金刚萨埵三摩地妙坚牢故（文）解云。于一切等九字。今经无当此文。彼摩罗性当今极杀说。摩罗杀义故。和合为一等者。释聚为一体等文。谓令一切众生为金刚花器仗妙智相。故经云生摩罗大菩萨身。在左月轮者。次经云一切如来左月轮而住（文）先随文便明此义也。一切如来谓阿□尊。圣位经云。成金刚爱菩萨住阿□如来左月轮（文）为诸众生下。明现智相之所由。谓现请故现此身也。而此下释住世尊毗卢遮那佛心文。谓如来悉离爱悲相故湛如虚。但由菩萨善巧智故无应而应。故举喻云世恩爱等。其义可知。说调伏偈者。是此染智上杀诸佛下杀众生。故经云极杀即是调伏也。此调伏者大悲为体。即与观音遍调伏同。非是阿毗遮法也。次解偈文。初二句先明尊体。次二句明其用。奇哉自性清净者。先自叹也。染欲者即是金刚萨埵大菩提性。故云自性净。故出生云。于一切如来菩提无染净体而生金刚爱。者。是白色净法界义。字大空无去无来义。是此二字俱自性清净义也。随染欲自然者正明尊体。随谓奉事义。染欲即染爱。上云奉事如来奉事众生。染爱如来染爱众生是也。故六卷偈云。以染爱故奉事如来。自然者具如普贤章辨之。离欲清净故者。此句明次句所以。故置第五转声云故。是此摩罗大欲离世间小欲本性清净。故云离欲清净。离欲即大欲（大欲者所谓菩提大欲也）以大欲故上杀诸佛下杀众生。所谓遍调伏故云以染而调伏。是正摩罗菩萨善巧作用也。次第菩萨下。释时彼摩罗已下文。经云。从世尊心下依左月轮而住复请教令（文）释此云次第菩萨出现请教示相。次释时世尊入等云如来复入等。释随染加持云念其所应。加持者是护念义也。六卷经云。入一切如来爱染奉事加持。应知今经云随即是奉事义也。乃至者等取经金刚三摩地上频释故今即略也。一切获得等下。释受一切如来能杀等文。此第五显益科。故云获得胜益等。故云下总结。上所云胜益即是悉地。故踏上文云故云最胜等也。此中句义者指第三现请教示中五种科。今依上诀以明其义。经极杀故至大菩萨身。此第一摄相也。住毗卢遮至偈末。此第二还源也。时彼摩罗至复请教法。此第三现请也。时世尊至杀三昧耶。此第四现法也。尽无余至悉地果故。此第五显益也。又今经云受一切如来能杀三昧耶者。宋译云以一切如来摧伏金刚三昧（文）能杀及摧伏即摩罗翻名故。六卷云。为一切如来摩兰拏金刚三摩地。
    则彼金刚至能施诸安乐。六卷云。授彼金刚弓箭与摩罗大菩萨双手已。是时一切如来以金刚弓箭与其灌顶。时金刚弓菩萨摩诃萨以其金刚箭杀一切如来说此嗢陀南曰。此是诸佛。无垢染智。能以染爱。害离染者。悉能授与。一切安乐。诀云。颂授菩提弓箭者。经授彼金刚弓箭乃至一切安乐等。释曰。灌顶之法略如前释。授此智相而说偈等者。欲令菩萨及诸有情见闻此法。受持修行不生疑碍。故云此是诸佛无染智。能以染爱染离染者。悉能授与一切安乐。是名弹击智印。即弓箭之表也。解云。颂授下先辨文科可知。释曰。下正释文。灌顶之法等者准上诀释。凡灌顶法有光明等五种。今此中说智印及名号二种灌顶也。授此智相等者。彼金刚箭授与双手云授与智相。而后金刚弓菩萨自说偈也。经云。以金刚箭杀一切如来说此嗢陀南。宋译云。以彼金刚箭向一切如来作摩罗事（文）摩罗此云杀。言以染智摄彼净智。云作摩罗事亦云杀也。欲令菩萨下明说偈意也。言为令诸众生不生疑惑故。自说此偈故疏释云令信偈也。云此下释偈意。此是者指金刚箭体。诸佛者谓毗卢遮那也。宋译云。此是一切大觉尊。无垢染智者。释无瑕秽云无垢。四卷云离垢。谓离垢净。普贤真言释云。微是离也。罗阇是尘垢也。谓除一切障也。或可本性清净云无瑕秽。宋译云。染智清净无瑕秽（文）。染智即尊体也。能以染爱等者。释以染害厌离句。释害云染。染即害义。离染者者厌离即离染。准上释总有三种。二乘菩萨及诸佛各住自证。云离染者。宋译云。以彼染法害清净。清净即离染。略出云。三界极重罪不过于厌离。汝于贪欲处莫生厌离心。故以大染箭射彼厌离。故经云害厌离。悉能授与等者。释第四句上云。以奉事如来故如来爱乐。以奉事众生故众生离苦（文）向上向下皆与安乐故。云授与一切安乐。

金刚顶大教王经私记第九
金刚顶大教王经私记第十

　          沙门昙寂撰
  　

    尔时婆伽至日啰娑度。六卷云。尔时世尊复入欢喜王大菩萨三摩地。所生萨埵加持金刚三摩地已。从其心出一切如来欢喜善哉。名一切如来心。说此陀罗尼曰。跋折罗娑度。诀云。第四一切如来善哉智金刚踊跃大菩萨三昧门。述此意者。所谓诸法智性空寂清净。一切如来以此智道纲纪有情。而诸圣贤未达源际以为差别。纵其入者太过即空见之甚也。其未入者不及即愚凡之极也。而此二辈行虽殊异太过不及皆未入故。于诸如来功德智藏不生忻乐。亦不称叹。大智明见怒^2□斯辈故。现此智相名曰善哉。遇斯光者便生踊跃故。号此智名欢喜王。其次第者。谓成就如来普贤菩提金刚智藏钩弓神变妙庄严相。彼无智住空者。纵令得见皆不随喜亦不称叹。故佛诃言如盲如聋。所以如来大智善巧力故。为利斯辈现善哉智。灌菩萨顶及诸众生。若入功德门者。持此法印而称秘明。一切诸佛无不称善者。佛称善故彼住空者虽不喜乐亦皆称善。以称善因缘。渐当觉悟。由一切圣贤称叹故。其修行者踊跃无量。故以渐次第四而说。即此第四智。即前普贤金刚三昧一切用智。其中秘密神变境界。更亦不别列。以一相故应知。次下释文。文有四门。而为颂曰。如来欢喜心。秘密神变相。现请教旨故。授彼善哉智。经尔时世尊复入欢喜王至娑度等者。此如来欢喜心也。释曰。谓从前三昧出又入此欢喜王三昧。故言复入也。三摩耶等持义如上释。秘明云拔折罗沙度。正翻为金刚善哉。此声句遍加持故。能破不善入善品中。彼不欢喜者皆生欢喜。故称金刚善哉。此善哉智极坚牢故。解云。文分为三。初标三昧门。二辨大意。三随文释意。初中善哉智者。梵音此云善哉。踊跃即欢喜义也。善哉是智印。踊跃即菩萨名。故经云极喜王大菩萨。述此意者下二辨大意。亦有二。初辨大意。次明次第。初中所谓诸法智性等者。先标智体。秘经初明东方四菩萨三昧中。明此尊云成本有本法身（文）本有法身即是空寂清净智性。又心要云。即获一切善法三种秘密心。善口善意善身三善法门三业清净。赞善功德无量无边。即善哉菩萨之本事也（文）身口意三善者。即是法佛三密法界体性。谓之空寂清净。一切如来以此智道等者。明说此智印意也。纲纪有情者。字汇云。纲居朗切音冈维纮绳。论语子钩而不纲。又纲总也。朱注云。纲以大绳属纲绝流而渔者也。纪文字汇云。居里切音己维也。纲纪大曰纲小曰纪。总之曰纲。周之日纪。此中约喻。谓以此智道救济有情。犹如纲纪绝流执鱼。故云纲纪有情。而诸贤圣下。明现此智印所因也。此有三种。初诸贤圣者。谓菩萨因位未至穷三平等地。故云以为差别。纵其入下二明二乘。未入下三明凡夫可知。而此二辈下总明以未入故。不生信仰。不生欣乐反欢喜义。亦不称叹。反善哉义。依此三所因故。佛说此智印。故次云大智明见等。正明说智印也。现此智相下正明智相。此有三种。善哉口善也。踊跃身善也。欢喜心善也。在于内心谓之欢喜。显于外形谓之踊跃。其次第下二明智印次第也。初举前三种可知。彼无智住空下正明当章。于中是初明现此智印所因也。无智谓凡夫。住空即二乘。纵令得见者。佛大悲尚不舍弃也。皆不随喜者反欢喜。亦不称叹反善哉。即凡夫二乘妄迷也。佛诃下取华严意明其述相也。所以下正明说智印。灌菩萨顶等者。明上所因中举凡夫二乘。今举菩萨及凡夫上下互显。总明为三种而现智印也。若入功德门下。明入此智印益也。此身口意三善门故云入功德门。持此法印等具举印言自影意观也。一切诸佛下。正明智印功德。初明诸佛称赞可知。彼住空者下明机渐熟。三密平等智印非二乘所得。故云不喜乐。虽自不喜而赞他善。故云亦皆称善。即是机渐熟故也。前广引法华明中云。或有众生闻佛说有庄严智藏实相境界。虽知此说不解佛意。由不欣乐犹如长者语穷子言。我今多有金银珍宝。仓库盈溢。其中多少所应取与。汝悉知之。我心如是当体此意。所以者何。今我与汝便为不异。宜加用心无令漏失。尔时穷子即授教敕。领知众物金银珍宝及诸库藏。而无希取一□之意。然其所止故在本处。下劣之心亦未能舍（文）此中无希取一□之意等者。文句释云。善吉虽说般若自谓我无其分（文）今云不喜乐者。即是我无其分也。亦皆称善即当说般若。渐当觉悟者。谓至法华会自信作佛也。上诀云。或有众生。闻佛说此无量智慧实相宝藏。便自思惟作是念言。诸佛既有我应可得（云云）其修行者下明契机说。谓以渐觉悟自信作佛故。踊跃无量故第四而说也。此第四智印等者。前三种印如次东方中。东南西身口意三三昧耶。此北方智故总具前三。故云一切用智也。其中秘密神变等者。谓前前具故今略不别列也。次下释文下。二随文释意。初举颂示科可知。释尔时下示第一科可知。释曰下正释文。秘明云等者释秘明义。此声句者谓真言声句也。遍加持故者。者谓如来言加持。疏第一释善哉言云。以如来善哉言所加持故。尔时金刚手无量功德倍增是也。能破不善等者约凡夫。破不欢喜等约二乘。善不善欢喜等。皆是义也。今具明秘明义。句义云。（金刚善哉。秘经云赞字生适悦）诀下文云能坚牢法界。坚牢也。法界也。坚牢法界者。即是三密平等法界体性也。故心要云。三种秘密心善口善身善。三善法门三业清净。赞善功德即善哉菩萨之本事也（文）一切诸佛证此坚牢法界得大悦乐。是云极喜三昧耶。故叹云善哉。又一切众生等具此性。烦恼所蔽不能知见。还生下劣想自为客作贱人。愍彼等故从三密法界体而出。以善哉言赞一切众生。释令得踊跃适悦智。此尊印二度弹指者。即表生佛不二赞叹也。种子字本体字漏义。亦莲华义。傍有二点是净除义。净除诸漏则心莲显现。此时安住（二点义）现法乐故（现法乐也）云生适悦。一切众生从本已来住现法乐。与观音不异。叹此义云。即观音种子现法乐住也。又涅槃旧解云。娑（舒可反）娑偷译云喜。喜者闻经欢喜赞叹之声（文）出生义云。于一切如来随所称赞体。即是此也。已上是第一科。此亦有四。尔时薄伽梵者。举报及显体也。复入至三摩地第三明行也。一切如来至秘明。第四护念也。
    从一切如来至神通游戏。六卷云。说陀罗尼时从一切如来心。即彼薄伽梵执金刚。以为一切如来善哉相出已。同一体性入毗卢遮那佛心。为金刚欢喜体住佛双手掌中。又从欢喜体中出一切世界微尘等如来身。作一切如来善哉及神变等事已。诀云。经说此秘明至神变等事已等者。此秘密神变相也。此中行相一如普贤观法。解云。此第二秘密神变相科也。此中行相等者。此中有十二小段。皆与前前不异故略不释也。具如善哉章辨之。今亦略不解也。经云大欢喜形者。宋译云出现大欢喜像。形谓三昧耶形。二举为弹指相是也。出一切如来身等者。从形出身。所谓普现色身。故科云普贤。具如上解。作一切如来善哉相者。宋译云广作一切善哉事（文）相谓事相。以弹指印上赞诸佛下叹众生。谓之善哉相。
    极喜故至悉地果故。六卷云。以极欢喜故金刚萨埵三摩地。已极坚牢故合一体相。为欢喜王大萨身住于毗卢遮那佛心。说此嗢陀南曰。我今奇哉。实为希有。诸佛所叹。最胜善哉虽离无相。无分别者（四卷云若诸妄相。分别断除）若闻我名。常生欢喜。尔时欢喜王菩萨从佛心出。于诸如来背后月轮中住。复请教示。尔时世尊入一切如来欢喜金刚三摩地已。现一切如来无上极欢喜智三摩地。为尽众生界一切欢喜安乐悦意受用故。乃至获一切如来无上踊跃最胜悉地果故。诀云。经以极欢喜故金刚萨埵至悉地果故等。此现请发旨故也。其中出入行相皆如前已释。此中云无上踊跃最胜味者。谓彼住空之类愚下之徒。如来善巧现斯智相。随彼彼类令生欢喜。由欢喜故获殊胜加持。以是因缘得入如来功德藏海。此是诸佛味故。故云无上踊跃最上味也。解云。此第三科。一一行相与前不异。故略不释也。无上踊跃最胜味者。正明此智印悉地果。故别作释如文可知。今解经者。极欢喜故至大菩萨身。第三科有五章中此第一摄相也。极喜故者正指智印体。宋译云极喜王性。是此智印其体坚牢无能坏者。故云极坚牢故。以此牢智摄诸众生为一身相。故云聚为一体等也。住世尊至偈末第二还源也。偈初二句指智印而自叹也。诸一切胜智者。六卷云最胜。最胜谓菩提心之称号。此尊于菩提心门中居第四故。通上三智故云一切胜。上诀云金刚三昧一切用智是也。所离分别者者。宋译云若有能断分别者。谓指二乘。上所谓住空者是离一切分别。趣本涅槃以为究竟。故云离分别者。此且举二乘以影凡夫及菩萨也。四卷云若诸妄相分别断除。意与今不异也。六卷云虽离无相无分别者。义意通。或恐无相者妄相写误。能生究竟喜者。第十一地三密合为一。是云究竟喜。即是现法乐也。总意云。虽二乘作证离分别者。若闻此智印名者。能证无上菩提。故六卷云若闻我名常生欢喜。时欢喜王至复请教令。第三现请也。一切如来后月轮者。圣位云。成金刚善哉菩萨形住阿□如来后边月轮（文）即是普现所现众多月轮也。住于此中为诸众生请佛教令也。时世尊至金刚三昧耶。此第四念应也。谓世尊先入此三昧念其所应。以诸佛等持之智护念有情。入此三昧耶已现等喜法也。已受一切至三昧耶。此第五现法也。四六两本云现一切如来无上极欢喜智三昧耶。正是现法也（受及现义具如普贤章辨）尽无余至悉地果故。此第六显益也。若有持念此智印者。一切如来及菩萨众一时集会。随彼彼念为作开示。故云受一切等喜等。等喜正此尊三昧。一切安乐等诸尊通益也。无上喜味最胜悉地等者。诀释云此是诸佛味故。诸佛味者所谓菩提味。非是二乘凡夫及因地所知。故云无上喜味也。
    则彼金刚至妙喜令增长。六卷云。以金刚欢喜以授彼欢喜王大菩萨双手中。尔时一切如来皆以金刚踊跃名号而与灌顶。时金刚踊跃菩萨以其金刚欢喜悦相。以善哉声令一切佛欢喜已。说此嗢陀南曰。此是诸佛。殊妙金刚。能作欢喜。增善哉者。诀云。经以金刚欢喜授彼至偈等者。此授彼善哉智也。谓此菩萨以得灌顶智。此灌顶智者。从佛普贤金刚心所出生。无退住相故曰金刚踊跃也。佛加持故便说偈言。如经所说可解。解云。初示第四大科可知。谓此菩萨等者略释文意。以得灌顶智者。以当训已。此菩萨于普贤章已灌顶故。诀释云此即法身灌顶相也。故云此灌顶智者从佛普贤心所出生。次第进趣无退住故。今亦得灌顶佛以金刚喜授与双手。号金刚喜故云曰金刚踊跃也。此科中有五种灌顶。今略明智印及名号。其义如上。佛加持故下明说偈意也。第一句如前。能转善哉相者。正指尊体。转谓转授。善哉相者谓身口意三善智印。此智印转授凡夫二乘及菩萨。一切利益欢喜踊跃故云能转。作诸喜金刚者。一切利益皆悉欢喜故云作诸喜。妙喜令增长者。智印加持故凡夫发菩提心。二乘回心称叹妙法。菩萨次第转升故云令增长也。
    大菩提心至昧耶萨埵。六卷云。已上四菩萨并是金刚部。东方阿□佛大圆镜智眷属。部号为一切如来摩诃三摩地萨埵。诀云。次结云已上四菩萨并是金刚部中。金刚方阿□佛眷属。都号为一切如来大三昧耶萨埵。谓此四菩萨住东方金刚界不动如来所前后左右。于菩提轮内现神变已围绕住。此谓一切如来菩提四智相金刚轮。此菩提轮遍周法界同而不同。纯金刚相而为严饰。内外供养及四摄等。皆于其中严持而生。所以此经先东方者。谓起作之初门应物之源序故。诸佛说法先照东方次及余方。如日初出东方先明次照余方一切皆明。又如四洲众生但日出处皆呼为东。东者最初义。非世方分之称也。此金刚菩提三昧亦复如是。欲入佛法海者皆从此入。便以智入如来境界。此金刚三昧能破坏非法。能成就正法。能除灭障碍。能坚牢法界。以无碍智运转观察无前无后。入此金刚法界相妙庄严藏。如前所说令其成就。既成就已复入如来虚空藏三昧。下次第说。解云。此牒文与六卷大同。金刚方者经云东方。大三昧耶萨埵。经云摩诃金刚三摩地萨埵。诀牒文即与今经同也。大三昧耶萨埵者。对次大灌顶萨埵等三昧耶言。正是东方之称号。三昧耶者所谓菩提心戒。具如上引释经辨之。谓此下释也。此中有四。是初明其所住处。前金萨也。后善哉也。左金刚爱也。右金刚钩也。菩提轮者谓月轮也。此谓下示四智所属。是东方菩提心门中阿□尊四智故。云菩提四智相。于四轮中是金刚轮也。此菩提轮下明普遍德。同而不同者四智差别。都金刚轮故云同。虽同金刚四智差别故云不同。四智相异皆是金刚故云纯金刚相。以此纯金刚庄严阿□佛金刚三摩地。故云而为严饰。内外供养下。四明内外供等无量眷属。意明东方阿□尊为中。具三十七智。所谓各具五智无际智之谓也。所以此经下。明于诸方中东方为首义也。起作之初门谓自证也。应物之源序谓化他也。二利皆以东方为最首也。诸佛说法等者。法花云。佛放眉间白毫相。光照东方万八千世界靡不周遍（云云）又如四洲等者。意明经云东方。但是最初义。且准世间云东。而实非世间方分义也。疏第二十卷云。初阿字在东方如梵音阿字。即有动首之义。以顺世间法诸方中东为上。故喻菩提心。最是万行之初也（文）最初之义者即以世日出处皆呼为东。喻菩提心最是初。即与疏义同也。东梵云啰□（千文）经音第十二云。逋利婆此云前。名义集云。前一在诸方之前。又翻为初。谓日初出处也。此金刚菩提下法说也。此金刚菩提三昧者。总指东方四智印。四智差别同称金刚智。故云便以智入如来境界。即是最初义也。此金刚三昧下。别明四智相。于中金刚三昧者。是东方之总称也。能破坏非法者。谓金刚萨埵。能成就正法谓金刚王。能除灭障碍者谓金刚爱。坚牢法界者谓善哉尊也。以无碍智等者。对次章明其次第也。无碍智者。谓东方菩提心观智。运持观察者。此四种智次第观察也。无前无后者。次第观察实无前后。同是纯一金刚智故。入此金刚法界等者。谓入中央阿□如来金刚法界妙庄严藏也。既成就已下正明东南来由也。
    尔时婆伽梵。四六两本及宋译经皆云尔时世尊。释曰。从此已下第二明一切如来福德聚门四大菩萨。然义诀但释东方四尊。自下阙释。今准前诀而分科段。及依金刚部圣教以消释文。此第一虚空藏尊授金刚宝灌顶智门也。诸佛境界经云。复次从东方金刚善哉菩萨观起。当入南方金刚宝观门。谓观南方宝生如来四大菩萨。其名曰金刚宝菩萨·金刚威德菩萨·金刚幢菩萨·金刚笑菩萨。南方宝生如来面向北方。四大菩萨亦复如是（云云）。
    出生义云。由一切如来大庄严义而生金刚宝焉。由一切如来大威耀义而生金刚日。由一切如来大满愿义而生金刚幢焉。由一切如来大欢乐义而生金刚笑。则南方宝光明功德界宝生如来四亲近菩萨也。以一切如来无住檀那波罗蜜之所成就焉（文）此中初明虚空藏大菩萨授金刚七宝灌顶智也。次释经文者。大分为四。为颂曰。如来金宝心。秘密神变相。现请教示故。授彼金刚宝。初言如来金宝心者。从尔时世尊至秘明末。于中四门不同。一举报。二显体。三明行。四护念。今此文是初举报及显体。若具足言者。应云尔时婆伽梵持一切如来身以为其体。于普贤门而具显示。今但举报兼体。下亦准知。（依疏出之间改其语。下皆准和）
    复入虚空至金刚三摩地。六卷云。复次入虚空藏摩诃菩提萨埵三摩地。所生宝加持金刚三摩地已。释曰。此第三明行也。初明佛入三昧耶。如来先入金刚喜菩萨三摩地。又入宝灌顶三摩地智故云复入也。所谓虚空藏大菩萨者。是三昧之主。即此菩萨所修之行故。云虚空藏菩萨三摩耶。虚空藏者。梵云阿（长）迦奢檗婆。福德之聚无边无际犹如虚空。又三轮（能施所施及施物）清净。喻若虚空离诸垢染。故云虚空。藏者略有三义。一能藏名藏。二者所藏名藏。三者能生名藏。此三昧耶包含世间出世间福德之聚无所妨碍。故理趣释云。此菩萨在右月轮。表一切如来真如恒沙功德福智资粮也（已上能藏）又众生薄福不能显现。而为薄福之所覆藏。故名为所藏。是即如来藏义也。涅槃第八（如来性品）云。佛言。善男子。我者即是如来藏义。一切众生悉有佛性。即是我义。如是我义从本已来常为无量烦恼所覆。是故众生不能得见。善男子。如贪女人舍内多有真金之藏。家人大小无有知者（云云）即此之谓也（已上所藏）又大圣慈悲怜愍有情。开法界藏出生无尽金刚七宝施与一切。言能生为藏。第十四释胎藏之藏云（虚空藏者即大悲胎藏义也）此中藏者梵音名揭诃（与通同也）即是流出无尽庄严。奋迅示现不可穷竭。犹如大宝之藏。此平等法界藏即是如来藏义也。又初品疏云。又如国王有大库藏。若须示入则自在开发而陈布之。故曰庄严藏也。又第十一释转明妃真言云。又藏者如人有大宝藏。施所欲者自在取之不受贫乏。如来虚空之藏亦复如是。一切利乐众生事皆从中出。无量法宝自在受用。而无穷竭相名虚空藏（已上能生）又藏品真言（是虚空义也等也。谓一切法等于虚空也）此真言以阿（长）字为体阿本不生体。今此阿（长）是第二声即空义。以本不生故同于虚空也。即是一切法皆等于虚空。自得如是了知也（文）虚空。藏也。即是虚空藏义也。何故知者。百八契印金刚藏真言。（金刚藏也）。又地藏真言（地也藏也）即地藏也（地天种子。即地义也）次所生宝加持者。明所生加持名也。彼三昧展转能入一切。开发智用自在无碍故云所生宝。加持者谓从宝三摩地智现其宝相。灌顶洒一切故云加持。又四施中以灌洒一切故云加持。言四种施者灌顶施义利施法施滋生施。理趣释云。所谓以灌顶施故。能得三界法王位。此则金刚宝菩萨三摩地行。所谓义利施故。得一切意愿满足。此则金刚光菩萨三摩地行。所谓以法施得圆满一切法。此则金刚幢菩萨三摩地行。所谓滋生施故得身口意一切安乐。此则金刚笑菩萨三摩地行。灌顶施与何类。瑜伽者想身虚空藏菩萨。以金刚宝灌顶一切如来。义利施者。惠施沙门婆罗门资缘具。法施者为施不现形。与天龙八部等说法等。滋生施者施与傍生之类也。今是灌顶施即是宝加持义也。所言金刚三摩地者。具如前也。次辨诸本异者。今经虚空藏三昧耶。是能生行。宝加持为所生。其所生名金刚三摩地也。入言不冠通所生宝加持。其义可见。宋译即与此同也。六卷虚空藏三摩地是能生。宝加持金刚三摩地为所生。入言冠通所生也。四卷无入言。虚空藏心是能生。摩诃菩提已下为所现。又摩诃菩提萨埵三摩耶是能生。宝加持金刚三摩地即所生。二重能所也。
    一切如来至啰怛曩。六卷云。从其心出一切如来灌顶三摩地名一切如来心。说此陀罗尼曰。跋折啰啰怛曩。释曰。此第四护念也。言灌顶三昧耶名一切如来心者。是秘明号。以金刚宝灌洒一切菩萨。由此得登职位。众生蒙之得豫解脱。故名灌顶三昧耶。即护念意也。此三昧耶是一切佛无上智心故。云名一切如来心也。彼三昧耶心从佛心出。为众会说故云从自心出。次解秘明者。句佛云（金刚宝秘经云如如生光明）光明也。如如也。空也。如如与空合故所生光明遍周法界。灌一切众生顶上令得菩萨不退。是云金刚宝灌顶也。理趣释云。字本不生义。无见顶相义（文）本不生即如如。正是灌顶体故又云无见顶相。无见顶相即灌顶处也。心要云。灌顶庄严莹饰其体。即虚空藏菩萨持摩尼宝瓶。复想一切如来发生大摩尼宝。灌顶大菩萨受位乃至转轮王住位时。悉皆为之利益。恒沙无边福德聚威德自在。此乃虚空藏菩萨之福智也（文）解云。摩尼宝也。瓶也。何者水也。不空罥索第二十（十一）云。首上顶观唵字门。大空无垢如颇胝月。寂静法身一切所依（文应音二十五云。娑破致迦此云水玉。或言白珠）颇胝月者犹言白月。又月水精也。月天三形白瓶。月即瓶故字即是瓶也。又风空相捻舒余三指。名净行者唵字印。此印相合即阿伽印（十一面轨云。仰二手掌二大指各捻头指。掬水献阏伽）凡阏伽印异说多端。大都相似。又第十七释普贤支分生印云如瓶。是亦阏伽印。应知字即瓶义也。又字本不生义。即与字同。字是灌顶义（见第十。六疏）是亦一证也。故名此真言云灌顶三昧耶印也。
    从一切如来至持金刚。六卷云。说陀罗尼时从一切如来心。即彼伽梵执金刚出现平等性智。遍满虚空由善决了故。金刚萨埵三摩地极坚牢故同一体性。释曰。从此已下至神通游戏。是第二颂秘密神变相也。准上普贤境界不同亦有十二门。一依因。二显本。三应实。四显相。五显力。六还。七显智。八示相。九明德。十显实。十一普现。十二感应。此即依因显本也。佛心金刚为因本故。于中初明现相之由。谓从佛心才出已故起首现相。次一切虚空等者明现相人也。彼持金刚由二所以故。聚一切身以为一体。谓智善通达妙理底故。萨埵妙行坚牢故（二故字第五转所因声也）缘此因故得法界体神通无碍也。平等性智不染惑障无有边际。喻如虚空无碍无有际畔。故云一切虚空。又缘一切虚空法界自他平等。是真如性故云一切虚空平等性。性是理境。境平等故智亦平等。又有漏位中第七识。执我执法高下不平。若至无漏位自他平等。故为平等性也。智是决疑义也。若决解体外浅略之理不名为善今此教秘智决解体内深秘之理。故云善通达。次金刚萨埵者等者。是明妙行坚牢也。智已通达不生不灭际理故。行亦随智得到。不坏恒然常住故云极坚牢也。诀云。从如来智入普贤心。若不然者碍而不遍。无智故碍无行故不遍者。即此义也。具如是德故。云婆伽梵持金刚也。前后经中或云金刚手。或云执金刚。大日疏第一云。十九金刚手。秘密主者梵云播尼即手掌。掌持金刚与手执义同。故经中二名互出也（文）此中当准知矣。次会经异者。从一切如来心才出者。今经如来心（因本）为能生。咒为所生。六卷一切如来心为能生。平等性智是所生。四卷云。出此咒时从一切如来心中遍满虚空故。与今经同。宋译云才出如来心时等。是直指咒云如来心。此经意前后文最相应。何者。一切如来灌顶三昧耶。名一切如来心灌顶三昧耶。正是咒名故。咒即是一切如来心也。又六卷云。即彼婆伽梵执金刚出现平等性智。其义大异可知。善通达故者。四六两本云善决了故。宋译同今。入道章云。言通达者证会之义也。此位菩萨无漏之智了证真如。故名通达（文）今亦如是。了证真如名平等性智。决了即通达义也。
    为一切虚空光明出已。六卷云以为光明。宋译云成一切光明出现已。释曰。是即超明第四显相兼第三应实也。虚空光明者对前五峰光明。虚空即此尊三昧。梵音（虚空）含水义。即是灌顶光明。此菩萨智相也。六卷及宋译无虚空语。按光也。与通同。应知虚空即光明也。依经显文。执金刚为虚空光明。从执金刚体出现智相。故云显相也。若准前文于此文前。应云于诸佛所围绕而住。今文阙略。义必应有故兼应有故兼应实也。
    以一切虚空至遮那佛心。六卷云。遍满虚空界普皆照耀。尔时以诸如来加持力故。彼光明界悉入毗卢遮那心。释曰。此明第六还源兼第五显力也。以灌顶光明照耀一切。令诸有情界为虚空光明。一切有情界谓有漏杂染界。一切虚空界谓无漏清净界。转有漏界成无漏界。故云一切虚空界。界有五义。谓因义·性义·藏义·实义·甚深义（具如上引华严大疏）故知虚空界者即是虚空藏也。宋译云照耀一切世界。世界即有情界也。既令一切有情界皆入毗卢遮那佛心。故云还源。六卷云。彼光明界悉入毗卢遮那心。光明界即虚空界如上辨之。今虚空藏者。毗卢遮那一种智相。一智一切智故。都归入于毗卢遮那普门法界也。又此虚空光明智相。于一切法有无碍用者。谓由如来普贤行遍一切处。坚牢加持故故兼显力也。上云金刚萨埵三摩地极坚牢故（文）冠通此中。故第一普贤章。此等语在显力科中。应思之。
    善修习故至住佛掌中。六卷云。为遍世界满虚空等量。大金刚宝所成身安住如来掌中。释曰。此明第八示相。亦兼第七显智用也。善修习故者。谓虚空藏行大空无相如来行故。称云善也。金刚萨埵三摩地者。谓菩提心。虚空藏尊主大悲万行故云虚空胎藏。故境界经云金刚胎菩萨。或云虚空孕菩萨。藏品疏云。又此虚空藏即是大悲胎藏。能长养成就菩提心（文）东方普贤本有菩提心。以南方空藏修行生成养育。故云胎藏所成。上云善修习。谓大悲万行即是大悲胎藏。从此生菩提心。故云所成。然疏云胎藏者萨埵三摩地是为胎藏等。甚难依矣。
    一切世界遍满等下。明其示相。指胎藏所成大金刚宝形云示相也。一切世界遍满等者。明其相广大无量。此金刚宝无处不遍故云一切世界遍满等量。等量者其量与一切世界等故云等量。故宋译云。一切世界周遍为量。又量等虚空故云等量。四卷云。为遍世界满虚空等量出生金刚宝形者。正示相也。宝形谓三昧耶形。前说真言金刚宝者。谓如意珠故其形相即三辨宝珠也。此宝珠形虚空藏尊大悲万行所成就故。一切众生所求希愿随应成满。故住佛掌中也。掌梵云。恐具发起义。发起义方便义。前善哉章诀明示相云。还入佛心又从心出满虚空界（云云）故知住掌中者表发起义也。
    从彼金刚至等如来身。六卷云。复从彼金刚宝中出一切世界微尘等如来身。释曰。此第十显实义兼第九明德也。初明宝形出生如来法界轮。身密妙用其数无量。故举微尘以为其喻。今现身密称显实者。身即实义。具如普贤章辩之。
    出生已作至神通游戏。六卷云。于诸世间作一切如来灌顶等事及诸神变已。释曰。此第十一普现也。出生微尘数等身遍满一切世界。随应利益所谓普现色身故云普现。若准释金刚王诀。以此等文总为一段。今准普贤门分为二段。下文亦然。今就初段解释经文。若准上文者。应云出生已遍同法界究竟一切虚空。遍一切世界云海。作一切如来灌顶等。于一切世界作一切如来神通游戏。然今经文阙略不说。准上可知。故所言出生已者。结前生后之意。显实事毕故曰出生已。次现作金刚宝灌顶三摩地智等。故云作一切如来等。于中现作事多。谓成正觉等事故云等。是现自行成也。次于一切世界等者。是遍空尘界广作佛事。普现色身利益有情。是即利他行也。阙略感应思之可知。
    虚空界胎至大菩萨身。六卷云。尽以世界藏善出生故。金刚萨埵三摩地极坚牢故。还为一体为虚空藏大菩萨身。释曰。从此已下至悉地故。第三颂现请教示也。智用出入不同义分为六。一摄相。二还源。三现请。四念应。五现法。六显益。此即第一摄相也。前所出生微尘数量普现色身。聚为一体为虚空藏大菩萨身。故云摄相也。初二句明其所由。故有二故字。虚空界胎藏者。谓能生体。上云一切虚空胎藏所成是也。非是四句所生。法性妙缘起故云妙出生故。萨埵智行极理本际。其所至处无能坏者。故云金刚萨埵坚牢故。意明一一尊三昧皆不离萨埵坚牢菩提心体也。以此二所由故。开一为无量。摄无量为一。一多相融无碍自在。故摄无量身聚为一体。生虚空藏大菩萨身也。次辨诸经异者。宋译云。彼一切虚空界性。出生于金刚萨埵三摩地妙坚牢故（文）虚空界性为能生。金刚萨埵等是所生。谓从大悲胎藏出生金刚萨埵大菩提心也。而经共云尽以世界藏善出生故。与今不同也。
    住世尊至为三界主。六卷云。住于毗卢遮那佛心。说此嗢陀南曰。我能为灌顶。无上金刚宝。虽无住著者。然为三界主释曰。分文为二。初明还源。谓住佛心也。准上文此亦有二。虚空藏身住佛心时。一切众生亦住佛心。同一性故。又一切世界微尘数虚空藏亦住佛心。以同类故。次说偈叹。初句自叹。上灌顶诸佛。下灌顶众生。生佛不二。同一体性。其妙在此。故云妙灌顶。妙灌顶者。此尊自体故自叹也。第二句正灌顶体超出三界灌顶宝故。叹云无上。此宝坚牢无能坏者。金刚宝即真言义也。后二句叹灌顶智身功德。灌顶者离于我执义。离我我所二着清净如虚空。故云无所著。无所著即空义也。智度第三十一（二十九）云。复次若无我无我所。自然得法空。以人着我及我所故。佛但说无我我所。以是当知一切法空。若我我所法尚不着何况余法。以是故众生空法空终归一义。是名性空（文）应知诸佛舍二我故。云佛无所著。正灌顶智之德也。名为三界主者。若有著者名为三界生死众生。以离着故还为三界主。令诸众生出三界狱。如我无异故云为三界主。三界主者即灌顶尊之异名。故释经云。一切三界主如来者宝生佛也。宝生之变化则虚空藏菩萨是也（文）四六两本云虽无住著者然为三界主。意云。无住着谓空。虽住于空不着空故。还入于有为三界主。第十一（十一纸）云。以此法体出过三世常在三世。是故于三时中。所作佛事自然常不休废。法华寿量品云。不如三界见于三界。如斯之事如来明见无有错谬。以诸众生有种种性种种行种种忆想分别故。欲令生诸善根。以若干因缘譬喻言辞种种说法。所作佛事未曾暂废。即斯义也。
    时彼虚空至复请教令。六卷云。彼虚空藏菩萨从佛心出。于一切如来前依于月轮中住。复请教示。释曰。此第三现请也。已住佛心为三界主。应须为三界主事业。故从佛心下住前所现普坚菩萨周围月轮。而为诸有情请佛教令。月轮者菩提心相也。一切有情普贤菩提心之所摄持故。还住月轮请佛教示。教授一切有情也。
    时世尊入至金刚三摩地。六卷云。尔时世尊入大摩尼宝金刚三摩地。释曰。此第四念应也。佛欲赴请利益安乐三界有情故。先入此三摩地念其所应。大摩尼宝者。所谓虚空藏尊能满所愿如意宝珠。正是灌顶体也。若得此三摩地故。于一切如来发生大宝灌顶。于诸有情作广大利益。是故先入此三摩地也。
    受一切如至乐三昧耶。六卷云。现一切如来有所乐求皆令圆满三摩地。释曰。此第五现法也。前所入三摩地正是如意珠。从彼宝王随众生意乐现种种法。是云现法也。意乐谓众生意乐。故两经云。有所乐求令圆满三昧耶。即是所谓能满所愿义也。理趣释释平等性智云。流出随其众生爱乐身。由如众色摩尼能作无边有情义利。又藏品尊真言释云。杂色衣也。是种种奇妙显色之义也。杂色衣即是种种万德庄严法门（文）杂色者即虚空藏能满所愿义。故知圆满意者。一切众生所求圆满义也。疏云。此新经意存两句（意乐意乐）者恐难依矣。言一切如来者准前释。佛佛相授故云一切如来。或可此智印一切诸佛所同用故。云一切如来也。受者上章云受用。受用即现义。如上辨之。宋译作以。以与用同。即受用义也。应知现此三昧耶云受也。
    尽无余有至盛悉地故。六卷云。尽众生界令得一切利益安乐悦意受用故。乃至得一切如来事成就最上悉地故。释曰。此第六显益也。已现法故以此授与无余有情。得世出世二乐也。获一切义利者。一切义利正尊三昧。对萨埵主宰刚王钩召等。应知各各三昧也。受一切安乐等通诸尊。故一一章皆有此句也。义利谓南方义利施。故理趣经第二段明南方云。义平等现等觉以大菩提一义利故。又空藏尊章南方理趣云义利施者施沙门婆罗门资缘具（文）义利谓财施。所谓能满所愿义也。意明获义利施故。受一切安乐悦意也。乃至得一切等者。上明世间利益。是正明出世益。此中亦皆尊三昧。当对上诸尊而捡知。各各三昧皆不同也。利益谓出世利益。更无过上故云最胜。或可最胜即南方之称号。略出经归命句云彼宝现（宝生）最胜（文）荣盛者正是南方福德之称也。总意明于世出世悉地。浅深有异故云乃至。入宝三摩地尽无余有情界。获一切世出世利益最极悉地。更无过上故云最胜。是此三昧福德庄严种种巧智故。云荣盛悉地也。
    受彼金刚至安于宝中。六卷云。授彼金刚摩尼与虚空藏菩萨双手。令彼菩萨得金刚宝故。以金刚宝英灌菩萨顶。是时一切如来共以金刚宝号而与灌顶。尔时金刚宝摩诃菩提萨埵。持彼金刚摩尼于己灌顶处置已。说此嗢陀南曰。此是诸佛有。能灌众生顶。我从佛手受。能授诸众生。以我金刚宝。还用宝庄严（文）释曰。此第四颂授彼金刚宝也。准前普贤章文分为四。初授彼金刚至菩萨摩诃萨。此第一金刚摩尼三昧也。是对普贤金刚智三昧。其义可知。受当读为授。古多通用。六卷即作授也。金刚宝转轮王者。此第二宝转轮王三昧也。对普贤转法轮智三昧。其义可知。授与金刚宝至安于双手。第三金刚宝灌顶三昧也。对普贤宝冠绘彩灌。金刚宝等者。明藏本作金刚宝牙。宋译经亦同明本。两经俱云以金刚宝英灌菩萨顶。玉篇英猗京切草木英华。集韵稻生未成者。牙与芽同。玉篇茅萌芽也。依集韵英即与芽同也。按东方金刚智依南方灌顶生菩提牙。故云金刚宝牙。第十六疏明灌顶中云。既焚已岂如二乘断灭灰烬而不复生耶。不如是也。诸垢之薪已尽更有妙生。所谓净菩提也。真实生也。此生即是清净之性如来种子也（乃至）生妙牙也（文）。
    则一切如来至偈末。此第四宝羯磨三昧。此中有二。初与金刚名号也。已得宝牙灌顶故。次与金刚名号名金刚藏。即所谓名号灌顶也。莲心轨百八名中云。□日罗（二合）孽婆。此云金刚藏也。金刚藏灌顶下。次欲说偈以所授智印示其相也。以金刚摩尼等对普贤章。左慢右舞弄跋折罗彼金刚安自心。所谓金刚菩提心三昧故。以金刚安自心。是灌顶三昧故。以金刚摩尼安灌顶处。各各标相也。灌顶处者谓顶上也。次说令信偈。初句如前可知。灌顶有情界者。正明所授三昧。上所谓金刚宝牙。故次句云受与我等。金刚宝正是灌顶体。故偈云灌顶有情即所灌顶。由金刚宝灌顶故。从有情本有菩提心生修生牙。应知灌顶有情界即金刚宝英。以此授与双手也。疏云。一切如来以此宝印。庄严诸佛利益众生。故云此是一切佛灌顶有情界也。有情两种。谓众生及无上众生。若依智论。佛为无上众生故（云云）此亦有谓。诸佛境界经云。复作是想。今者我与诸佛菩萨众生灌顶。（云云）次二句即对普贤章。次二句余尊无此句。西北初二尊亦当准知。于中第三句明随师受得令人生信也。正是灌顶轨则也。理趣释云。三昧耶智者誓也。亦曼荼罗也。勿令将来最上乘者。不从师受而专意自受者。是故得知。修最上乘者必须师受三昧耶。然后可修行也。疏释第四句云。究竟加分得故。云宝安于宝中（文）今约行者解。入南方空藏三昧而修行者。皆是虚空藏金刚宝。金刚宝行者得金刚宝灌顶故云也。境界经云。行者自想。我是金刚宝。我身之色及诸佛菩萨一切众生。十方世界山川草木。皆黄金色。（云云）
    尔时婆伽梵。六卷等皆云尔时世尊。释曰。以下第二明一切如来福德门中。第二大威光大菩萨授金刚日轮智灌顶门。心要云。虽受灌顶未获威光。须得日轮圆光洞照千界。所以持金刚光明之日。赫奕晖焕皎彻无涯。虽有微尘数日莫能映夺也。此乃金刚光菩萨之照彻也（文）上灌顶三昧是佛自证。自证已满则现菩提智光。遍照法界利益众生。故称云大威光。藏品疏释日天云。世人谓日为常利益众生者。即此之谓也。次随文释。大分有四。为颂曰。诸佛日轮心。秘密神变相。亲承普教示。授彼金刚日。初诸佛日轮心者。经云尔时婆伽梵至秘明末。于中四门不同。一举报。二显体。三明行。四护念。尔时婆伽梵者。此第一举报及以兼显体也。
    复入大威至金刚三摩地。六卷云。复入大威光摩诃菩提萨埵三摩地。所生加持金刚三摩地。释曰。此第三明行也。大威光者。此福德门中一切如来大威耀义。威光也（千文）如如三昧。即菩提心如如无垢光也。生也。已得灌顶菩提牙生。其牙次第增长名大威光。所谓本性日轮显现也。今佛为欲授此日轮故先入此三昧。大威光菩萨者即此三昧主也。出生宝等者明所生加持名。此一威光复入一切。一切皆入此一。显发智用自在无碍故。云出生宝加持者。谓从三昧耶现威光智相。加持有情故云加持。
    一切如来至日罗帝惹。六卷云。从其心出一切如来光明三摩地名一切如来心。说此陀罗尼曰。跋折罗帝阇。释曰。此第四护念也。文分为二。初明三昧耶从自心出。后正说秘明也。一切如来光三昧者。是秘明号也。日喻本性菩提心。六度经第九云。一切有情本智如日。无明覆蔽忍光不现。修安忍者除断无明圣智现前。佛日斯照。又华严七十七云。正觉日光大愿轮。周行法界空普照群迷宅（文）应知正觉圣智现前云光三昧耶。圣智即佛心。验知此三昧耶即是佛智心故名如来心。又是三世诸佛金刚一乘之体故云如来心也。次释秘明者。句义云（金刚光。秘经云炽然字发光）大威耀圣智现前也。即日轮也。故大日字为种子。毗卢遮那者日之别名也。故略出经第三称日天云毗卢遮那。其体字。故秘经云炽然字发光。即大威光义。应知本性日轮显现。即此秘明义故名秘明。云一切如来光三昧耶者。以此秘明护念有情。令一切有情住金刚宝心。此即秘明威力也。
    从一切如来至金刚手。六卷云。说陀罗尼时从一切如来心。即彼薄伽梵执金刚。释曰。从此已下至神通游戏。是第二颂秘密神变相。智用境界不同有十二门（具如前章）此即依因显本也。准前普贤章。诸佛神变从佛智出入普贤心。是为依因。故今从一切如来心及婆伽梵执金刚为依因也。具足应云说秘明时。从一切如来世尊执金刚心也。谓此威光大菩萨。从一切如来金刚心出为神变故。又普贤章云为众多月轮等。此为显本。菩提心者万德之源众行之本故。今章略之。然金刚手即是菩提心圆明月轮故。婆伽梵金刚手句兼显本。故此一段文为因本二科也。
   为众多大日轮出已。六卷同今。释曰。此明第四显相义兼第三应实。若准上文。应云于诸佛围绕而住。是为应实。今略兼明也。日轮者即此尊三形。依经显文。从真言句现菩萨身。自转为三昧耶形也。是此智相不离佛心故。于诸佛所围纵而住。故虽不言义自具应实也。
    入世尊毗至聚为一体。六卷云。还同一体入毗卢遮那佛心。释曰。此明第六还源也。是此日轮本从佛心出。对众机故分为众多。虽是众多本唯一体不离佛心。今表此义云入世尊等。一智一切智。一切智一智。无碍自在故云也。于中今明入边故云还源也。此中无以由普贤故金刚萨埵三摩地极坚牢故（显力）文者。上门已说故略不明也。疏云。然两本经虽旨不殊而检文势。入于佛心聚为一体。其云显然还同一体入佛心者。义趣难准。是故新经翻译此为好也（文）今云。梵本有异故为此不同。何于翻译论其好恶。故宋译经全与今同。是梵本同故耳。
    生大金刚日形住佛掌中。六卷云。成金刚日身住掌中。释曰。此明第八示相也。前众多日轮聚为一体。今亦为一大日轮形。从佛心出住佛掌中。是云示相也。此大日轮形摄诸有情。常无动坏故住掌中也。此中亦阙第七显智。具足应云又从心出满虚空界成金刚光明等。准前可知。
    从彼金刚至等如来身。六卷云。从金刚日中出一切世界微尘等如来身。释曰。此明第十显实也。谓从大金刚日轮。出诸如来三业平等法界身轮。即从三形生相好身也。此中略第九明德。超明第十科也。
    放一切如来至神通游戏。六卷云。皆放一切如来光明现种种神变等事。释曰。此第十一普现也。放一切如来光明等者。光明谓威光菩萨三摩地智。准普贤章。普现者谓普现色身。是明威光尊三昧。故云放光明等。众生无边故光明亦无边。故云普现。上云出一切世界微尘等如来身。即从此如来身而出光明故。其光明神变种种无边故云等。其光明神变自在转故。云作一切佛神通游戏。上句明神通体。次句正明神通。神通即普现色身。故上诀云。神变者名为普现一切色身三昧（文）此中略第十二感应。准上可知。
    极大威光至摩诃萨身。六卷云。以极大威光故。金刚萨埵三摩地极坚牢故。合一体相为大威光摩诃菩提萨埵身（文）释曰。从此已下至最胜悉地故。是第三颂亲承普教示。此中智用出入不同。义分为六。一摄相。二还源。三现请。四念应。五现法。六显益。此即第一摄相也。极大威光等者明二所由也。谓如来威光洞照法界。虽有微尘数日莫能映夺。故云极大威光故。次是通句故。一一尊皆有此句。具如上辨。二所由故。摄诸众生为一身相。其中众生入出不碍住一身中。各令所安不觉不知。唯是菩萨了了知见。若有智者住此三昧。亦复如是。即能摄受行利益事。
    住世尊毗至佛救世者。六卷云。住于毗卢遮那佛心。说此嗢陀南曰。无比妙威光。普照众生界。能净诸佛故。是名净中净（文）释曰。此第二还源也。谓摄众生身为一大威光菩萨身住佛心。故云还源也。此中有二。初正明还源。次说偈。偈分为二。初二句自叹智身。于中初句叹智身体。谓金刚光明晖焕皎彻。世间更无等比。故云无比光。第二句叹智身用。上莹饰佛界。下救护生界。故云照曜有情界。次二句叹智身功德。初句能静者字义。是如如不动故云能静。清净者字义。四十二字门云。唱社字时入般若波罗蜜门名入世界清净（文）言此威光如如不动本性清净故云也。必要亦能静清净者（文）然明藏及高丽本并作能净。宋译云能净一切清净者。两本亦云能净也。诸佛救世者者。宋译云救世一切大觉尊。智度二十四云。有慈悲故名为救世。谓日为利益众生者（文）即此义也。百字生品说字云。真言救世者成就大威德（文）此尊种子亦字也。又疏第一释毗卢遮那云。除暗遍明能成众务等者。皆是大日救世者事业也。然六卷云能净诸佛。若言约当成佛者。能净救世义也。然疏云次句莹饰上圣。若依此义。六卷为无救世义。即与今经及四卷其义大异。四卷云令诸佛依护。即是救世义也。
    时彼无垢至复请教令。六卷云。尔时无垢威光大菩萨从佛心出。依于右边月轮中住而请教示。释曰。此第三现请也。无也。垢也。字即人法二执也。离二执故云无垢。无垢即清净。故偈云清净者。无垢光菩萨住佛心中。得佛加持故从心出现住月轮中。月轮者菩提心相也。一切有情普贤菩提心之所摄持故。为诸众生请教示也。
    时世尊入至金刚三摩地。六卷云。尔时世尊入一切如来圆光加持金刚三摩地已。释曰。此第四念应也。无垢光菩萨请教示故。如来欲令威光菩萨及诸有情具一切智故。入此三摩地念其所宜也。智光圆满普照凡圣故云圆光加持。金刚三摩地如前应知。
    受一切如来光三昧耶。六卷云。现一切如来光明三摩地无比光。释曰。此第六现法也。受谓受用。世尊受用一切如来威光三昧也。又受即现义。故六卷云现一切如来光三摩地等。具如前释。
    尽无余有至胜悉地故。六卷云。尽众生界为悦意受用故。乃至得一切如来光明最上成就故（文）释曰。此第六显益也。文分为二。初明所被无限。如上可知。次正明所与益。无比光者谓能度法。即尊三昧也。安乐悦意正举其益。即世间益也。乃至得一切下谓出世益也。疏云。次从乃至下。二明与出世间上上品悉地。此上上悉地非余境界。唯是佛境故云自也。于出世中亦有三乘等益。故云乃至也（文）今云。宋译云。乃至得一切如来自心光明最上悉地（文）自即自心也。日轮喻菩提心体。所谓摩诃萨意处。自真实心心自证心故。此心发生大慧光明。是云得自光明。即出世间上上悉地也。疏释法明道云。法明者以觉心本不生际其心净住。生大慧光明。普照无量法性。见诸佛所行之道。故云法明道也。又理趣经悉地章云。自真实心即是入地菩萨。自证心心自知心。是云出世悉地也。
    金刚日授至光超于彼。六卷云。持金刚日授彼大威光大菩萨双手。是时一切如来共以金刚光明名号而与灌顶。时金刚光明大菩萨以其金刚日照耀一切如来已。说此嗢陀南曰。此诸佛所生。能灭无智暗。设聚微尘日。超越于彼光。释曰。是第四颂授彼金刚日也。文分为二。初授与灌顶。后说令信偈。金刚日授与等者是即初也。灌顶有五种中略举二种。初授金刚日。是智印灌顶。次则一切如来下。谓句印灌顶。即以名号而与灌顶也。次金刚光灌顶下。一说令信偈为二。初欲说偈。先以所授智印示现其相。故云。以彼金刚日照曜一切如来。如来有二。谓已成当成其义可知。宋译云。即以所授金刚日相普遍照耀一切如来（文）今略指前所授金刚日云彼也。次正说偈。第一句如前。第二句正明智印体。此金刚日威耀能破无明。能破是智用。举用以显体也。诸佛境界经云。悉能灭尽一切众生内外黑暗。第十八疏释字云。此真言慧方便之光。能破一切无智暗。犹如大日出时众冥自灭。普谓一切众生顿除一切无明之暗也（文）次二句明无垢光超世间日。以令生信也。心要云虽有微尘数日莫能映夺也。亦即所谓越三时如来之日。故云此光超于彼。此尊字为种子者意在于此。
    尔时婆伽梵。六卷等皆云尔时世尊。释曰。从此已下第三明一切如来福德门中。第三宝幢菩萨授如意宝满愿幢灌顶门。心要云。既光明广大功业弥高。锡赉酬赏须有檀施。即金刚幢菩萨建立大摩尼幢。上安如意宝珠光明照耀。雨摩尼百宝幢盖绘幡微妙香花。而皆施与一切有情。所须随意满足檀波罗蜜行愿具大悲心。无量珍宝施无所施。所得无得之心。此乃金刚幢菩萨大悲愿力也。次随文释。大分为四。为颂曰。诸佛满愿心。秘密神变相。亲请普教示。授与金刚幢。初诸佛满愿心者。从尔时婆伽梵至秘明末。于中亦四门不同。一举报。二显体。三明行。四护念。尔时婆伽梵者。此第一举报亦兼愿体也。
    复入宝幢至金刚三摩地。六卷云。复入宝幢大菩萨三摩耶所生宝加持金刚三摩地。释曰。第三明行也。初明佛入三昧耶。宝幢梵云。是正南方义施故。心要云。须有檀施即金刚幢菩萨。建立大摩尼幢上安如意宝珠等（文）又诸佛境界经云。自想我身是金刚幢。一切众生所爱乐物雨我身边（云云）出生宝加持者。明所生加持名。皆如前辨。
    一切如来至日罗计都。六卷云。从其心出能满足一切如来所求三摩地。名一切如来心。说此陀罗尼曰。跋折罗计都。释曰。此第四护念也。说陀罗尼科为护念者。陀罗尼梵中具护念义故。故智度第五（七纸）曰。云何陀罗尼。答曰。陀罗尼秦云能持。或云能遮。能持者集种种善法。能持令不散不失。譬如完器盛水水不漏散。能遮者恶不善根心生能遮令不生。若欲作恶罪持令不作。是名陀罗尼（文）能持能遮即护念义也。上诀云。以此秘明护念有情。一切有情住坚牢心（文）即是也。一切如来满意愿等者。是秘明号也。谓于宝幢上安如意珠雨种种物。众生所愿皆悉圆满。是云满意愿三昧耶。举用显体。体谓宝幢。满愿即其用也。准前诀文。从金刚幢菩萨心现满意愿智印。此智印不离佛心故。云名一切如来心等。菩萨及幢皆佛心故。而此佛心坚过金刚不可破毁。故说秘明云金刚幢。今解秘明义者。句义云。（金刚幢。秘经云生字雨诸宝）解云。莲心轨百八名中。幢云计都。幡云持□惹（二合）即与此真言同也。疏第九释法幢高峰观云。梵驮□（二合）若。此翻为幢。梵云计都。此翻为旗。其相稍异。幢但以种种杂色彩标帜庄严。计都相亦大同。而更加旒旗密号。如兵家画作龟龙鸟兽等种种类形。以为三军节度。有处亦翻为幢。故合言之。若具存梵本当云清净法幢旗（文）略出供养会幢真言云持□（二合）让。即与疏同也。然疏云有处亦翻为幢者。即今真言义是也。幢及与旗其义不异。故梵通云。然梵语杂名幢云计都。旗云计都。其义未审。宝幢者谓如意宝幢也（其相具。如心要）若约浅略。所谓财施。而实施无所施得无所得。于大宝幢中无所蕴积。而普门流出遍施群生。是名见檀实相。亦名具檀波罗蜜。心要云。施无所施所得无得之心。此乃金刚幢菩萨大愿力也。即是也。智度三十（七纸）云。法性身佛有所说法。除十住菩萨三乘人皆不能持。唯有十住菩萨不可思议方便智力悉能听受。众生其有见法身佛。无有三毒及众烦恼寒热诸若。一切皆灭无不满如如意珠。尚令众生随愿皆得。岂况于佛。珠与一切世界之愿。佛与一切出世间愿。若言佛不能悉满众生愿。是语不然（文）者。施也（见华严音）如如义。如如者宝生尊平等性智如意珠体。以此无等一宝施与众生无有休息。谓之宝幢。即是智度所谓与一切出世间愿。是云能满愿三昧耶也。又是如意珠种子。称云生字者多罗藏也（华藏世界之藏。梵云多罗）藏具出生义。又生也。从如意珠体出生无量珍宝。故云生字。即是一切如来大满愿义也。疏云。别本云从其心出能满足一切如来所求三摩地名一切如来心。若准彼意。所求之言属于如来不豫众生。语稍不稳。新译改之良有以也（文）今云。今经及宋译云一切如来满意愿。愿即所求也。六卷经回文未尽。然所求言意在众生不约如来。即出一切如来能满足所求三摩地之意也。又如虚空藏称能满所愿。虽是尊名所愿即在众生。今亦如是。疏第十九（十一纸）云。如如意宝谓吉祥如意珠也。随所欲利而得成。又第十五（二十八）云。真言如如意珠。随身语意种种生也。随念出诸资具。虽生而无分别。无分别而生。得悉地亦如是也（文）处处文显然所具皆在众生译者岂迷此义乎。
    从一切如来至持金刚。六卷云。说陀罗尼时从一切如来心。即彼婆伽梵执金刚。释曰。从此已下至神通游戏。是第二颂秘密神变相也此中智用无碍不同。亦有十二不同（如前）此即第一依因及显本也。其义如前。
    为种种色至严形出已。六卷云。以为种种殊妙杂色形状严具幢幡出已。释曰。此第四显相义兼第三应实。其义如前。宋译云。成彼种种巧妙色相庄严幢幡（文）种种巧妙色谓五色。藏品虚空藏真言云。云种种奇妙显色义。又此云锦绣。即种种杂色庄岩义也。意明种种万德德法门。随一切众生心之所愿皆悉圆满也。心要所谓雨摩尼百宝幢盖绘幡微妙香华。而皆施与一切有情是也。是等金刚常住种种妙色三昧。不相示相。不出现出。遍满本际大虚空中故云出已。幢幡庄严形者。即是三昧耶形也。
    入世尊毗至聚为一体。六卷云。还同一体入毗卢遮那佛心。释曰。此第六还源也。本从心起还入佛心。以表相用一体性故。前段显出。今文明入。入出无碍为欲显示一智相用遍一切所。如前可知。此中略第五显力。亦准前知。
    生金刚幢形住佛掌中。六卷云。成金刚幢身住佛掌中。释曰。此第八示相也。生金刚幢形者。谓生三昧耶形即示相也。疏云。于此应有第七段。今经略之。应云又从心出满虚空界。成金刚幢光明。时彼光明化为一切如来金刚身语意所成金刚幢住佛掌中。从又彼心下是第七段。从时彼光明下是第八示相也。于第八段中亦略但云生金刚幢住佛掌中。文语稍略。义趣圆备。于理无失。欲令众生所得坚牢等此无异故。住如来掌中。又若准余文。所言住佛掌中者。应云住佛右掌，然于二掌中右是动作。今诸佛现此相。意在动法界体。利益无余界。故云住掌中也。今按此上文及两本经等。无右掌中文。何缘作此释。今未审矣。
    从彼金刚至等如来身。六卷云。复从金刚幢身中。出一切世界微尘等如来身。释曰。此品亦超明第十显实。第九略不明也。从三昧形生相好身。如前可知。
    建一切如至神通游戏。六卷云。皆建立一切如来宝幢等事。作一切如来神变已。释曰。此第十一普现也。略第十二感应可知。已出现微尘数如来身。一一如来皆悉建立一切如来宝幢等。随机差别普为利益。谓之普现。普现即佛神通游戏也。
    大宝幢故至大菩萨身。六卷云。以大宝幢故金刚萨埵三摩地极坚牢故。合为一体相为宝幢摩诃菩提萨埵身。释曰。从此已下至悉地果故。是第三颂亲承普教示者也。此中智用出入不同。义分为六。一摄相乃至六显益。此即第一摄相也。文中初明二所以。指次前建立一切如来宝幢。云大宝幢故。次句通句如前可知。聚为一体等者正摄相也。谓前微尘数如来一一宝幢聚为一体。成一宝幢菩萨身。一多无碍。一即一切。一切即一。即是诸佛自在神通也又幢尊神力遍空尘界。其中有情即与如来智光明相合一味故。一切众生不出不没。住佛心时亦复如是。故云大宝幢故乃至坚牢故也。
    住世尊毗至满一切愿。六卷云。住于毗卢遮那佛心。说此嗢陀南曰。此无比量幢。能利益一切。有求悉地者。我能满其愿。释曰。此第二还源也。谓摄前尘数幢及诸有情。为一大宝幢菩萨身。住佛心故云还源也。次偈文为二。初二句自叹。于中初句正指其体。所谓如意宝幢雨种种资具。满一切众生愿世间更无与等。犹如帝释髻中如意宝（见华严第四十一）故云无比。一切益成就是叹其用。益谓利益。如世间如意珠。但能雨诸资具满世间愿。如来宝幢即不如是。随应能满世间出世间一切希愿。故云一切益成就。后二句叹其功德。于中初句叹自证德。如虚空藏尊能满所愿者是也。第四叹化他德。谓自满故亦能满一切众生愿也。六卷云有求悉地者我能满其愿。其意不同。读者可知。宋译云。若欲诸愿圆满者。令彼一切事圆满（文）意与六卷同也。
    时彼宝幢至复请教令。六卷云。尔时宝幢菩萨从佛心出。依一切如来在边月轮中住而请教示。释曰。此第三现请也。具如前章。唯改无垢光为宝幢耳。
    时世尊入至三摩地。六卷云。尔时世尊入一切如来回（疏牒作迥）立加持金刚三摩地已（四卷云建立加持）释曰。此第四应念也。宝幢尊请教示故。佛为欲令幢尊及一切有情满其所愿故。先入此三昧念其所宜也。建立加持者。准前章圆光加持。应云宝幢加持。然云建立者前云建一切如来宝幢等。建立言于幢有相关故。处处文云建立幢旗。建立是似为幢之异称。建立梵云。宝楼阁经真言中。地瑟□（二合）同疏流支本注云建立义。维摩第一云。诸佛威神之所建立（什曰。佛威神建立言佛所念也）同新经云诸佛威德常所加持。又具流出义生义等。从如意幢流出诸资具。即是建立义。此尊种子。秘经云生字。生即建立义。以此等义故云建立加持也。金刚三摩地皆通诸尊。如前可知。
    受一切如来至三昧耶。六卷云。能建立一切如来思惟王摩尼幢三摩地。释曰。此第五现法也。疏云。受是受用是示现。若不受用何得示现。故为义同。是故前二段中。现受两字互为翻译。即此义也（文）此解至当。具如普贤章辨之。思惟王摩尼幢者。此云思惟宝。最胜疏五本（四六）云。梵云震多。此云如意。本音但名意。心思量义。如者义加。末尼者此云宝珠（文）今云。思量一切众生各各所求。如应施与自在无碍。故云思惟王摩尼。思惟即如意。王即自在义也。故宋译云如意王摩尼建立三昧耶（文）思惟在能化。所求在众生。如意轮尊有思惟手。思惟即如意义。应思之。能建立三昧耶者。今经意能建立亦三昧耶名。犹如言建立加持。应知一切如来思惟摩尼幢能建立者。都是三昧耶名也。然两本能建立言在句初故。其意不同。读者可知。
    尽无余有至悉地果故。六卷云。为尽众生界满一切希求。安乐悦意受用故。乃至得一切如来大利益寂上果故。释曰。此第六显益也。文分为二。初明所被无限可知。令一切意愿下。二明所与益正是显益也。于中一切意愿圆满者。所谓义利施。从如意幢流出无量宝财。即是世间益也。意愿圆满故无量众生各各得安乐悦意。如上可知。乃至下明出世益。大利益者是此尊之别称。百八名中苏萨怛□（二合引）啰他（二合）唐云善利益。故宋译云。广大义利最上悉地之果（文）又对上自光明最胜悉地等。其别可知。
    则彼金刚至檀度理趣。六卷云。时彼金刚幢授彼宝幢菩萨双手。是时一切如来共以金刚表刹名号与其灌顶。时金刚表刹菩萨摩诃萨。以彼金刚幢令一切如来于檀波罗蜜相已。说此嗢陀南曰。诸佛如意幢。能满众生愿。求者皆满足。即是檀度门（文）释曰。此第四颂授与金刚幢也。文分为二。是初授与灌顶。灌顶亦有二。初智印灌顶。次句印灌顶。如上可知。两本共云以金刚表刹名号与灌顶时（云云）此尊百八名中云。□日啰（二合）也瑟□（二合）唐云金刚刹。名义集第二十云。刹摩正音掣多罗此云土田。净名略疏云。万境不同亦名为刹。垂裕云。盖取庄严差别名之为刹。此乃通指国土名刹。又复伽蓝号梵利者。如辅行云。西域以柱表刹示所居处也。梵语刺（力割）瑟胝此云竿。即幡柱也。长阿含云。若沙门于此法中勤若得一法者。便当坚幡以告四远。今有少欲人。又法华云表刹甚高广。此由塔婆高显大为金地标表故。以聚相长表金刹。如法苑云。阿育王取金华金幡悬诸刹上。塔寺低昂已云竖幡以告等。应知表刹者金刚幢之异称云。又宋译云即为立名号金刚喜（文）百八名中云。苏都洒迦唐云妙喜。金刚幢灌顶下。欲说偈先以所授智印示现其相也。安立一切如来等者。安立者又施设义。华严大疏第六（如来现相品）曰。梵云奈耶。而义多含。或云理趣。或云方便。或云法式。或云法门。或云安立（文）一切如来者谓已成当成二种如来。上献诸佛下施众生。故云安立一切如来。心要云。施与一切有情所须随意满足檀波罗蜜（文）应知亦具当成佛也。宋译无于字。意明此施况罗蜜诸佛同道也。四六两本云。令一切如来于檀波罗蜜相应。相应即受用义（见大日百字果相应品疏）疏云。言安立者与檀波罗蜜相应故（云云）未知安立相应梵语同不更检。次释偈者。第一句如前可知能满诸意欲者。欲谓欲愿。略出供养会真言云。（所求满足）即是能满欲愿义也。第七疏云。一切愿者梵云萨□奢。是心所祈愿之愿。谓诸众生修此三昧门者。一切志求皆得圆满（文）今此句正明如意珠体也。是此宝珠能满一切众生所求。故次称其名云名思惟宝幢。是檀度理趣者。此尊主一切如来檀波罗蜜故。云檀度理趣。由檀功德度生死海到涅槃岸。故云檀度。理谓所趣。趣即能诣。修用为能。真体为所。能所合呼名理趣也。

金刚顶大教王经私记第十
第0段 金刚顶大教王经私记卷第十一

　  　          沙门昙寂撰
  　  　

    尔时婆伽梵。释曰。从此已下。第四明一切如来福德门中。第四常欢喜根本菩萨。授金刚笑灌顶智门。心要云。从蒙施利喜悦成心。即获奇特之志发言欢喜微笑悦乐。广度有情。喜舍之心能事备矣。此金刚笑菩萨奇特之喜智也（文）次随文释。大分有四。为颂曰。诸佛喜悦心。秘密神变相。亲请普教示。授与金刚笑。初诸佛喜悦心者。从尔时婆伽梵至秘明末。于中亦四门不同。谓举报。显体。明行。护念。此即第一举报及显体也。
    复入常喜至三摩地。六卷云。复入常乐欢喜根摩诃菩提萨埵三摩地。所生宝加持金刚三摩地已。释曰。此第三明行也。初明佛入三昧耶。常喜悦者。宋译及两本云常欢喜根。供养会真言摩诃奔（入）唎底（丁里反）钵罗慕地夜（二合）爱也欢也。喜也。根谓喜根。依俱舍等下三地乐名为喜根。今简彼说云常。常谓常恒不变。即是法身大喜悦也。故圣位云。毗卢遮那佛于内心。证得金刚笑印（文）。故知常喜悦者。法身毗卢遮那穷极法乐也。出生宝加持者。如前章解。疏引圣位经光明遍照十方世界不定性众生文。广设问答（云云）今按圣位意一一菩萨三昧各有所当。今此尊举不定众生以对平等菩提。以此为要。非云不度定性及无性。唯举各各所要法门。故云照不定性。读者思之。
    一切如来至日罗贺娑。六卷云。从其心出一切如来受三摩地。名一切如来心。说此陀罗尼曰。跋折罗诃娑。释曰。此第四护念也。初从笑菩萨心出一切如来喜悦三昧耶。即是秘明之号也。诸佛所持之印故云一切如来。以此智印令一切众生欢喜。故云喜悦三昧耶。心要云。微笑悦乐广度有情是也。一切如来心谓通号也。佛佛相授以为智心。故云一切如来心也。句义云。（金刚笑秘经云喜笑字生音声）出生义云。由一切如来大欢乐义。而生金刚笑焉（文）大欢乐义谓字义。生金刚笑者。即也。是笑声故秘经云生音声。言一切众生皆具字欢喜心。欢喜心者所谓现法乐也。涅槃经云。凡有心者当得作佛。欢喜此事生大笑声。是云金刚笑。授记三摩地与所谓常不轻授记同也。心要云。此金刚笑菩萨奇特之喜智也。字引点也。名奇特具梵云。喜也。故云奇特之喜智。即是所谓奇哉怪哉之笑也（涅槃经说。字中亦云奇哉怪哉。应思之）理趣释云。熙怡微笑持智拳印者。希奇于事。表修行者具一切结使诸烦恼。才结毗卢遮那大智印诵心真言。等同遍照尊则应受一切世间殊胜供养。应受一切如来诸大菩萨礼敬。是故有此微笑也。即此义也。又字者金刚不坏菩提心体。具欢喜义。所谓真实心现法乐住（具如十二释）也。莲花义（见义释第七）即是心莲花藏也。此菩萨心莲开敷生大欢喜。故以微笑三昧。广度众生。若有众生与此三昧相应者。自得大悦乐。心莲开敷。是此尊三昧也。又二字俱有喜义。地藏尊真言释。字笑义喜义。涅槃旧解云。娑（舒可反）娑偷译云喜。喜者闻经欢喜赞叹之声（文）四六两本俱云受三昧耶。受谓受用也。即受用现法乐义也。
    从一切如来至持金刚。六卷云。说陀罗尼时从一切如来心。即彼薄伽梵执金刚。释曰。从此以下至神通游戏。是第二颂秘密神变相也。就中智用境界不同。亦有十二门（如前）此是依因显本。皆是如前。
    为一切如来微笑出已。六卷云。为一切如来笑出已。释曰。此第四显相也。阙第三应实。如前可知。为一切如来微笑者。正是显相也。智度第七（十九）云。问。佛至尊重。何以故笑。答曰。如大地不以无事及小因缘而动。佛亦如是。若无事及小因缘则不笑。今大因缘故一切身笑。云何为大。佛欲说摩诃般若波罗蜜。无央数众生当续佛种。是为大因缘（文）今亦如是。一切众生本具金刚不可坏菩提心（字）为烦恼所缚。犹如莲花在淤泥中（字）今现金刚微笑。令无央数众生心莲开敷佛种不断。所谓一大事因缘故。为金刚微笑也。
    入世尊毗卢遮那佛心聚为一体。六卷云。同一体相入毗卢遮那佛心。释曰。此第六还源也。本从心出还入佛心。出入无碍合散法尔。为度众生示此等相。此中阙第五显力。准前知之。
    生金刚笑形住佛掌中。六卷云。成金刚笑身住佛掌中。释曰。此第八示相也。又阙第七显智可知。示相者谓示三形相也。谓一切如来微笑形相。如法界尘数各各体相无有中边。佛神力故成就坚牢叹相住佛掌中。若有众生见此相者。证金刚不可坏菩提心。得如来常住大喜悦也。
    从彼金刚至等如来身。六卷云。从金刚笑出一切世界微尘等如来身。释曰。此第十显实也。此中略第九明德。如前可知。从如微笑形出微尘数相好身。故云显实。具如前章。
    作一切如来至神通游戏。六卷云。皆现一切如来希有神变游戏等事也。释曰。此第十一普现也。奇特者百八名中云摩诃娜步（二合）多。希奇一切众生金刚不可坏性。为微笑故云奇特。具如前引理趣释。又降三世尊奇哉怪哉之笑亦是也。又字亦具奇特义。涅槃经云。诃名心欢喜。奇哉世尊离一切行。怪哉如来入般涅槃。此奇特等正是神变之体。故次云作一切佛神通游戏。具如前释。
    常喜悦根至大菩萨身。六卷云。以常爱欢喜根故。金刚萨埵三摩地极坚牢故。合一体相为欲欢喜根大菩萨身。释曰。从此以下至神境通果故。是第三颂现请普教示也。此中智用出入不同亦分为六。一摄相乃至六显益。此即初摄相也。初明二所以。常喜悦根者。具如前引百八名释之。六卷等云。以常喜爱欢喜根故。乃至为欲欢喜根大菩萨身。爱也欲也欢也。喜也。欲谓爱欲。谓常爱欲一切有情令得本性欢喜。为其三昧故云常爱及欲欢喜等也。今此明内心自证现法之乐。故云常喜悦根。是此现法乐即是众生。自性清净心。迷在生死不减。悟至涅槃不增。阿字之门不生不灭体故云常也。
    住世尊毗至住妙等引。六卷云。住于毗卢遮那佛心。说此嗢陀南曰。我为大笑者希有胜中尊善住常定者。以为佛事用。释曰。此第二还源也。住毗卢遮那心者。正是还源也。次自叹颂。文分为二。初二句叹智身。于中初句正指其体。大笑者百八名中云摩诃（引）贺娑。次句明其胜相。百八名中云□日罗（二合）儗哩（二合）耶唐云金刚胜。宋译云一切最上。两本云胜中尊。第一句（大笑）菩提心体。次句叹其胜相。故疏第二十云。求胜上事即是发菩提心。次二句叹其功能。彼大笑尊遍一切所。安立诸佛利生事用。故云安立利益（利益梵云。即字为体也）六卷云佛事用。利益即事用也。此尊以大笑胜菩提心。为利益故云佛利益。即是如来为所使行如来事。意简二乘外道利益也。常住妙等引者。第十一（十七）云。梵音即云三摩呬多。是等引义。亦名摄心一境之义。即一心义也（等引梵言字为体。即知此二句是两字义也）秘密教宗初地名等引地。心自证心深入阿字门。即是所谓现法乐住也。第十一疏云。令得见法安乐住发欢喜心（乃至）或令见法住安乐行发欢喜心也（即法喜初地也）又云。五欲者谓四无量及菩提心。一切圣人以此现法而自娱乐。供养如来即是真法供养法身佛也（文）应知常住妙等引者。即是常喜悦根实义也。意明常住等引不动定相。周遍法界为利益事。其妙在不动而动故云妙。所谓不起灭定而现威仪是也。六卷等云善住常定者。梵音苏此云善亦云妙。若如二乘住定缘相都绝。云何称善。今此中动静一相定散不碍故云善住。
    时彼常喜至复请教令。六卷云。尔时彼欢喜萨埵从佛心出。依一切如来背后月轮中住而请教示。释曰。此第三现请也。如前可知。疏云。今勘新经阙略（云云）疏主本阙脱依一切如来后月轮而住复请教令十四字。故为此释。今和刻本及明藏本皆有此句。更无阙脱。
    时世尊入至三摩地。六卷云。尔时世尊入一切如来希有加持金刚三摩地已。释曰。此第四念应也。奇特加持者。前所云希奇之微笑。是尊之一名也。佛入此三摩地念其所宜。故云念应也。
    受一切如来出现三昧耶。六卷云。现一切如来出现三摩地。释曰。此第五现法也。宋译云。希有出生三昧（此经奇特彼云希有也）然今经及两本俱云出现无希有言。出现言当与笑义相关也。按两字俱具出生义。供养会利尊真言（现也出也）又莲花义生义（见义释第七）又云出现（仁王陀罗尼）又生也。夫出现者大笑菩提心出现也。字金刚不可坏菩提心。字是生义。菩提心出生故大笑欢喜。谓之一切如来出现三昧耶。宋译云希有出现者。梵本具足者也。
    无尽余有至境通果故。六卷云。尽众生界得无上安乐悦意受用故。乃至获得一切如来根净治智神通果故。释曰。此第六显益也。文分为二。初明所利无限可知。一切根无上下。次明所利益。此明得六根清净故云一切根。依法花法师品。明地前六根净。即是世间成就。疏第十释世间成就云。渐得诸根清净是也。今对世间六根闇塞者。云无上也。乃至下明出世成就。出世亦有重重故云乃至。一切如来根清净者。谓出世间上上品成就。又疏第十云。即是究竟六根清净成种智是也。神境通果者。神境通通凡圣。今云一切如来神境智通果故。唯佛果通也。是六通中之一也。俱舍第二十七颂曰。神体谓等持。境二谓行化。行三意势佛运身胜解通。论曰。依毗婆沙所说理趣。神名所目唯胜等持。由此能为神变事故。诸神变事说名为境。此有二种。谓行及化。行复三种。一运身。谓乘空行犹如飞鸟。二者胜解。谓极远方作近思惟便能速至。三者意势。谓极远方举心缘时。身即能至。此势如意得意势名。于此三中意势唯佛。运心胜解亦通余乘。谓我世尊神通迅速。随方远近举心即至。由此世尊作如是说。诸佛境界不可思议故。意势行唯世尊有。胜解兼余圣。运身并异生。光记云。神境智证通者。神谓等持。境谓行化。智证境时无壅名通。从定与境能证为名。故名神境智证通。
    则彼金刚至他师不能知。六卷云。时彼金刚笑授与常爱欢喜大菩萨双手。是时一切如来共以金刚爱名号而与灌顶。时金刚爱摩诃菩提萨埵。以金刚笑而一切如来笑已。说此嗢陀南曰。诸佛之所生。示现希有者。能作欢喜智。二乘不能知。释曰。此第四颂授与金刚笑也。此文为二。初授与灌顶。此亦二。智印及句印。如前可知。以彼金刚微笑者。谓三昧耶形。其相如图。宋译云彼金刚笑相。相谓相形也。号金刚喜者。宋译同今。两经云以金刚爱名号而与灌顶。百八名中云□日啰（二合）必哩（二合）帝。唐云爱。解云。具喜义故今云金刚喜。或可梵本不同。各依一名矣。金刚喜灌顶时下。先以所授智印示现其相也。笑悦一切如来者。亦具二种如来。上笑悦已成如来。下笑悦当来如来。其义可知。宋译文异义同。两本云以金刚笑而一切如来笑已。谓此大笑佛佛道同故云如来笑已。次令信偈。第一句如前。第二句自叹。示现大笑云示出现。出现即大笑义故。宋译云希有示现所出生。具如上辩。能作大喜悦者。心自证心得现法乐。即是究竟六根清净故能作大喜。他师不能知者。法华明六根清净毕云。若持法华其身甚清净。如彼净琉璃众生皆喜见。又如净明镜悉见诸色像。菩萨于净身皆见世所有。唯独自明了余人所不见。疏第十释世间成就诸佛胜句中云。由三业平等清净能见诸佛相。净菩提心与念佛三昧相应。明了无碍唯独自明了。余人所不见也（是所谓渐得六根清净位也）又第三劫疏叹真言门功德中云。又此菩萨能于毕竟净心中。普集会十方法界诸佛菩萨。亦自能普诣十方。供养善知识询求正法。唯独自明了。诸天世人莫能知由此因缘。复名秘密（是究竟六根净位也）此两处文引法华证。今明诸佛大笑故。即与第三劫疏同。他师者义准指初二劫。谓心自证心得大欢喜。唯独自明了。第二劫已还所不能知也。两本云二乘所不知。是约三乘相对故云二乘等。
    大灌顶至灌顶萨埵。释曰。此第二总结。初结别名。是此四名即四菩萨也。然两本各各章置结文。故无此总结文也。寻圆光者宋译云寻光轮。寻者所谓常光一寻。即三十二相之随一也。智度第八（初丁）云。问曰。佛何以故光常一丈而不多。答曰。一切诸佛常光无量常照十方世界。释迦牟尼佛神通身光无量。或一丈百丈千丈万亿。乃至满三千大千世界乃至十方如诸佛常法。但于五浊世为众生少德少智故。爱一丈光明。若受多光。今众生薄福钝根目不堪其明。如人见天身眼则失明。以光盛眼微故。若众生利根福重佛则为之。现无量光明。又第八十八广明往见。如是等者。是第二结部类。是一切如来大福德灌顶智门四大菩萨故。云一切如来大灌顶萨埵。此等菩萨住南方宝生如来前左右后。现神变已围绕而住。内外供养及四摄等。皆于其中严持而住。故云一切如来大灌顶萨埵也。
    尔时婆伽梵。六卷等皆尔时世尊。释曰。从此以下第三明一切如来智慧门四大菩萨。亦分为二。初明四大菩萨。后明总结也。诸佛境界经云。复次从南方金刚笑菩萨观门起。当入西方金刚法观门。谓观西方无量寿佛。西向东方。四大菩萨亦复如是。心要云。虽能满愿由恐散动。散动具有六种散动。不能制止心王。须修三摩地法以住其心。殊胜行门微妙理义。大悲方便而筏喻之。胜义行愿因兹顿证。此乃观自在菩萨之悲智也（文）次释经文者。大分有四。为颂曰。如来莲花心。秘密神变相。亲承请教示。授金刚莲花。初言如来莲花心者。从尔时世尊至秘明末。于中四门不同谓举报。显体。明行。护念。此即初举报及显体。如前可知。
    复入观自至三摩地。六卷云。复入观自在摩诃菩提萨埵三摩地。出生法加持金刚三摩地已。释曰。此第三明行也。观自在菩萨者此智印主也。百八名中云路计湿□（二合）啰。今经翻云世贵。四卷云观世自在。又者是富贵义也（见疏第六）华严大疏第六十八（十纸）云。梵云婆卢枳底观也。湿伐罗此云自在。若云摄伐多此云音。然梵本中自有二种不同。译者随异（今按梵文通同也。故今亦通用。若约别门自在与音其义不同。故译有自在与音两种也）心经幽赞云。观自在者即观世音也。观谓观察。观诸有情语心性。受恶时或祈念时应时为拔。住诣救护名观自在。神用无方得自在故。此中三昧耶及三摩地如前已释。如来先入喜悦根三昧耶。又入法三昧耶故云复入也。出生法加持者。明所生加持名。如来无染智入一切有情身心。开发本具心莲自在无碍故云出生。加持者。谓从无染智现法光明加持有情故。法者此尊亦名法菩萨。百八名中云□日罗（二合）达磨。唐云金刚法。所谓四藏性中法藏性。现证此法故称云法。言四藏性者。一如来藏性。二金刚藏性。三法藏性。四羯磨藏性也。五密轨云。瑜伽者作是思惟。我应发金刚萨埵大勇猛心。一切有情具如来藏性。普贤菩萨遍一切有情故。我令一切众生证得金刚萨埵。又作是思惟。一切有情金刚藏性。未来必获金刚灌顶故。我令一切有情速得大菩萨灌顶证得虚空藏菩萨位。又作是思惟。一切有情妙法藏性。能转一切语言故。我令一切众生得闻一切大乘修多罗藏证得观自在菩萨位。又作是思惟。一切有情羯磨藏性也。性善能成辩一切一切事业故。我令一切众生于诸如来所作广大供养。证得毗首羯磨菩萨位。又作是思惟。一切有情既具四种藏性。获得四大菩萨之身。以我功德力如来加持力及以法界力。愿一切有情速证清净毗卢遮那身（文）又释经云。一切有情妙法藏。能转一切语言故者。一切有情不离妙观察智性。是故如来说。一切有情妙法藏。妙法藏者观自在菩萨也。于佛大集会能转法轮也。解云。一切有情能转语言。是本有妙法藏。现证此法故能转法轮。化度众生名金刚法。以此法为加持体故云法加持也。又释经云。纥利（二合）字亦云渐义。若具惭愧不为一切不善。即具一切无漏善法。是故莲花部亦名法部（文）秘经尊真言种子。字者。一切无漏善法体也。此字具惭义。惭是一切善法之本也。故吉庆僧赞云。当吉祥惭愧功德殊胜众。又出现品初佛叹金刚手云。善男子。如所说法毗那耶称赞一法。所谓羞（云云）具如第十一释凡有羞耻者赤发于面。故字书云。赧音难面惭而赤也。孟子曰。观其色赧赧然。人之心藏其色是赤。内心有惭赤发外面。心藏者所谓（与同也）即是心莲华藏。又此云莲华藏（行惠真言）法部莲华多云（赤莲花也）又字色赤西方敬爱义。应知以世间法尔义表内证甚深法。故字有惭义者。即是内心法尔无漏善法。表此法尔法故。以字为法部种子。今此尊以此法加持。令一切众生开发法尔无漏法也。又字者本体字。是风大种子即是息风。一切众生皆具息风。依此发语言。故经云能转语言故等。应知息风是语言体。所谓自性清净心。故外道计为我相。（见智度二十三卷八纸）从我观之。彼所谓我相即是普贤菩萨一切我故。息风即自性清净心。故法尔转语言称云妙法藏。其体字也。又息风是寿命故。无量寿尊字为种子也。深义应思之。
    一切如来至日罗达磨。六卷云。从其心出一切如来法三摩地。若一切如来心说此陀罗尼曰。跋折罗达磨。释曰。此第四护念也。
    一切如来法三昧耶者。是秘明之号也。此三昧耶是诸佛印故云一切如来。秘明句义云（金刚法秘经云。清净自在字彻照三界冥）出生义云。就一切如来自在无染智而生金刚法焉（文）自在无染智谓字义。生金刚法者即秘明义也。又圣位云。由金刚法菩萨加持故。证得法本性清净。悉能演说微妙法门。知一切法皆如筏喻（文）解云。此尊深达十喻观。证得一切诸法自性清净故名金刚法。由自知故住大悲门。为诸众生说自证法。故云演说微妙法门。即转法轮义也。知一切法皆如筏喻者。所谓胜义无自性观。此尊住八地三昧故即是第三劫。深修观察十喻也。一切法者谓五蕴也。达五蕴性空故。云知一切法等。心经云。观自在菩萨行深般若波罗蜜多时。照见五蕴皆空度一切苦厄。疏第十三释观音云。此中如来观者。言菩萨虽未成佛而见等同于佛。由见蕴性故得观名也。又第五云。如来究竟观察十缘生句。得成此普眼莲华故。名观自在。又第三释第六无畏云。经云。若复一切蕴界处。能执所执我寿命等。及法无缘空自性无性。此空智生当得一切法自性平等无畏者。谓观自心毕竟空性时。我之与蕴法及无缘同一性。所谓自性无性。此空智生即是时极无自性心生也（乃至）即是真言行者。虚空无垢菩提心也（文）极无自性心者。即第三劫菩萨胜义无性观之所证也。又十喻有三种。其第三名深修观察。是第三劫初地菩萨所得也。第三卷云。次言深修者。谓得净心已去。从大悲生根乃至方便究竟。其间一一缘起当以十喻观之。由所证转深故言深观察也（文）深修观察者。即所谓深般若也。又第六释八地三昧中云。观世自在者。是初入莲华三昧之异名也。此中自在梵本正翻是富贵义。如人得大势位具足财宝。随心所欲自然成就。此菩萨亦尔。假令十方世界一切有情。希求世出世间种种资具。随其性欲种种不同。能以如幻三昧一时结与。各得满其所愿（云云）此中富贵义即是十喻异名也。第三释十喻异名中云。毗卢遮那即以此十缘生句不思议法界。作无尽庄严藏。从十世界微尘数诸法界门。常出生根力觉道禅定解脱诸宝。遍施众生犹尚不匮。故曰具足法财（文）具足法财即富贵义也。中具法财义。是字轮。所谓诸佛法财也。如筏喻者。是胜义无自性喻也。具如下释奇叹偈中。应知住筏喻观。了知一切法无自性义。称云金刚法也。又种子字本体字是因义也。因者所谓自性清净莲华藏也。尘垢义亦能取所取义。深达二种执着本来不生故。莲华藏心顿得开敷故云清净。是离垢净也。自在义。二点涅槃义。已得离垢清净故于法得自在。即知三毒当相即三点秘藏故。云彻照三界冥。三界冥即三毒也。
    从一切如来至执金刚。六卷云。说陀罗尼时从一切如来心。即彼婆伽梵执金刚。释曰。从此下至神通游戏。是第二颂秘密神变相也。境界不同亦有十二门。具如前列。此则依因显本也。然诀文释不空王云。经说此秘明时。一切如来心即彼执金刚。此因本二段文也。释曰。前普贤观中普贤菩萨从佛心出。成执金刚身故。此观中以佛心金刚为因本故。云即彼薄伽梵执金刚也（文）今此亦尔。以佛心金刚为因本也。疏云。薄伽梵执金刚的为因本。恐不得意也。
    自性清净至光明出已。六卷云。为法界妙光明出现。普照一切世界满周法界。由自性清净故。一切妙观察智善决了故。释曰。此超释第四显相。阙第三应实。准上可知。自性清净者谓所证法。所谓妙莲华。亦即普贤圆明月轮也。理趣释云。所谓一切有情如来藏。以普贤菩萨一切我故者。一切有情不离大圆镜智性。是故如来说一切有情如来藏。以普贤菩萨同一体也（文）胜鬘经说心云如来藏自性清净心。即是普贤圆明菩提心。证得此自性清净。名为得自性清净。次云善通达即此义也。故理趣释云。得自性清净法如来者。是观自在王如来异名。秘经明镜为三形。即表得自性清净义。经云。我今现此神通。为欲开一切有情本有不生性（云云）本有不生性即是明镜。明镜即莲华故（见第十九疏）此尊手持莲华为开花敷。理趣释云。观自在菩萨手持莲华。观一切有情身中如来藏性。自性清净光明一切惑染所不能染。由观自在菩萨加持。得离垢清净等同圣者。一切法平等智者。谓能证智也。平等智者通四智。是所谓妙观智中之平等智故。即是妙观察智。故六卷云一切妙观察智善决了故。善通达者即证得义。释经云。法平等现等觉。以大菩提自性清净故者。由如来清净意识与妙观察智相应。证得一切法本性清净。于净妙佛国土。为诸菩萨能转无上法轮。又上经云。证一切如来法平等智自性清净。即是得自性清净义也。金刚萨埵三摩地者。若准上虚空藏章。当言金刚萨埵三摩地极坚牢故。故四卷云。金刚萨埵三摩地极坚牢故以为法光明。然今经下摄相科中有此文故。此略不言也。宋译经云。于金刚萨埵三摩地中。成正法光明等（云云）故字是第五所因声。于中两字第七转境声。两文不同可见。准宋译。今经亦当有第七转声。恐是梵本阙脱耳。为正法光明出已者。正明显相。此云正法亦云妙法。所谓自性清净法也。光明梵云。亦云富贵。所谓过于恒沙万德。自性清净法者谓法界体。体具万德故云正法光明。又正法谓字。光明即百字轮也。宋译第十八明尊百八名中云。世间文字大文字。最上文字字为喻。一切文字字中字。稽首归命文字轮（文）文字即光明。所谓百光遍照也。谓之正法光明。
    以彼正法至聚为一体。六卷云。彼光明法界还同一体相。入毗卢遮那佛心。释曰。此明第六还源兼第五显力也。一切世界者所谓杂染五浊世界。正是此尊所化土也。故释经云。住杂五浊世界则为观自在菩萨（文）法界者谓清净法界。第七云。法界者即是胜义涅槃。涅槃即莲华故。释经云。北门画莲华表涅槃形（文）圣位经云。净除一切众生五欲。身心清净犹如莲华。总意云。正法光明照曜五浊界。转成胜义涅槃莲华界。即是此尊神力不思议三昧也。百八名中云善利众生者以此义也。尽法界者。法界无相更无际限。岂有尽不尽乎。世界差别故法界亦差别。何者毗卢遮那是一法界总相法体。为对世界差别故。为三十七智乃至无尽差别皆印。谓之差别法界。今尽莲华三昧中差别法界入于佛心。聚为一体。一体者归入本源。独一法界故云还源也。
    量遍虚空至住佛掌中。六卷云。为虚空界量六莲华身住佛手中。释曰。此第八示相兼第七显智也。今云生大莲华形故。正是示相。形必具光明故兼显智用也。遍虚空界等者。明莲华形。其量广大大莲华形谓三摩耶形也。百八名中云。□日罗（二合）钵娜摩（二合）是也。
    从彼金刚至等如来身。六卷云。从彼莲华出一切世界微尘等如来身。释曰。此第十明显实。略第九明德。此中从三形而出相好身。如前可知。
    一切如来至一切世界。六卷云。于一切世界现一切如来三摩地智。作种种神变游戏。释曰。此第十一普现。略第十二感应。可知。准上诸章。于一切如来上当有出生已语。一切如来三摩地智者。对虚空藏尊作一切如来灌顶智。三摩地智者所谓瑜伽自在也。心要云。须修三摩地法以住其心。殊胜法门微妙理义。圣位云。为令一切菩萨受用三摩地智故。成金刚法菩萨形（文）应知三摩地智者。西方法部三昧也。以此三摩地智为自在神通故。云神境通等。如前可知。于一切世界者。准空藏章当在于作一切佛上。恐是回文未尽。
    妙观自在至大菩萨身。六卷云。以观自在故金刚萨埵三摩地极坚牢故。合一体相为观自在摩诃萨埵身。释曰。从此以下至神境通果故。是第三颂亲承请教示也。于中亦分为六。此即第一摄相也。此中明二所由。谓观自在尊无染智光明遍一切世界。其中有情即与智光明相和合一味。合一切身为一体相生菩萨身。皆是由观自在尊妙三摩地神通之力及金刚萨埵极坚牢故。示此摄相。妙之亦妙。故云妙观自在故。此百八名中金刚妙眼义。梵云□日罗（二合引）乞叉（二合）中具字轮义（字一轮义也）字轮即观自在体也。具如上引宋译经百八名文。故知妙观自在者。即是金刚妙眼也。
    住世尊毗至清净而可得。六卷云。住于毗卢遮那佛心。说此嗢陀南曰。我希有第一。自性清净生。应彼筏喻机。随现胜净法。释曰。此第二还源也。文分为二。初正明还源。谓住佛心也。此有二意。一表妙观自在即毗卢遮那。二表一切众生亦不离佛心。何者前合诸有情。为一观自在身故。是以其身住于佛心即是一切众生之住也。次释偈文。初二句自叹智身。我者尊之自称也。胜义者所谓胜义无自性观智。即是行深般若也。菩提心论云。二胜义者观一切法无自性。云何无自性（云云。广明凡夫二乘及六度行无自性相。）又深知一切法无自性（即是第三劫深修观察十喻也。心经所说行深般若五蕴皆空也。亦即观自在住八地如幻三昧也）云何无自性。前以相说今以旨陈。夫迷途之法从妄想。住乃至展转。成无量无边烦恼轮回六趣。若觉悟已妄想止除种种法灭。故无自性。复次诸佛慈悲从真起用求摄众生。应病与药施诸法门。随其烦恼对治迷津。遇筏达于彼岸。法已应舍。无自性故。如大毗卢遮那成佛经云。诸法无相为虚空相。作是观已名胜义菩提心（文）金刚顶瑜伽千手轨明出世间上上悉地中云。瑜伽者不应苦节邀期令心神散乱于定不进。行住坐卧四威仪中令身心悦乐。念念与胜义瑜伽相应。于清净法界常作观行。无时无方无昼无夜。一道清净犹如虚空。于见闻觉知惟观真如。于名于相悉知阿（上声）字。无缘大悲自他平等常利乐无边有情。速令成就波罗蜜行。等同观自在菩萨（文）此尊深达胜义无自性观。无缘大悲平等救济一切众生故。自称云我胜义。次句述明胜义相。谓一切法本来清净。犹如莲花不为淤泥所染。故云本清净。非是强空诸法使成清净。故云自然。菩提心论引大日经云。诸法无相为虚空相即此义也。第三句举喻明无自性义。涅槃经第二十三云。修戒定慧解脱解脱知见。六波罗蜜三十七品以为船筏。乘此筏渡烦恼河到于彼岸。智度第一云。是佛法中弃舍一切爱一切见一切吾我憍慢。悉断不着如筏喻经言。汝等若解我筏喻法。是时善法应弃舍。何况不善法。佛自于般若波罗蜜不念不倚。何况余法有倚著者（文）。金刚般若亦有此文。筏喻者。其实阿字门本不生不可得空观。故千手执云悉知阿字。法与非法本来不可得。少分无有可得。岂有何着。是云筏喻。第四句明证得无自性。得谓证得。清净谓大空也。住大空云离垢清净。得离苦清净时自然证得胜义无性。前所引释经云。由观自在菩萨加持。得离清净等同圣者是也。第三劫疏云。行者得如是微细慧时。观一切染净诸法。乃至少分犹如邻虚无不从缘生者。若从缘生即无自性。若无自性即是本不生。本不生即是心实际。心实际亦复不可得。故云极无自性心生也（即胜义无自性观也）此心望前二劫犹如莲盛敷。云极无自性心者。即是筏喻胜义观也。此心喻开敷莲华。即观音执莲华为开敷势。与令一切众生得离垢净同也。开敷莲华即是得离垢净。观世音者所谓八地三昧。即是极无自性心生也。
    时彼观自至复请教令。六卷云。尔时观自在菩萨摩诃萨从佛心出。依一切如来前月轮中位。住而请教示。释曰。此第三现请也。前已住佛心故。今从佛心下。下即出义也。无诸菩萨不住菩提心者。故云依月轮住。是观观自在王前月轮也。若住菩提心必不舍有情故。普为诸众生请诸佛教示。此一菩萨请时。一切世界微尘妙观自在亦请。具如前释。
    尔时世尊至三摩地。六卷云。尔时世尊入一切如来三摩地智。三摩地所生金刚三摩地已。释曰。此第四念应也。一切如来三摩地智者。具如前辩。即是佛入观自在三摩地智也。圣位云。金刚法清净无染三摩地智。疏云。此是开敷白莲华三摩地智（今云。应云红莲花。是红莲花故。具如前辨）为念所宜入此智印。然如来照机不谋前后。任运鉴照自然称会。譬如空月影不思现万水。但以众生见出入。故今随此义且云入耳。又法界缘起具恒沙德。入出俱法界用。即出而入。即入而出。行住坐卧例亦如是。一法界中有无量法何事不备。故华严云。微尘之中起作三世一切佛事。一个出入何足惊怪。而今显说法界一分之用。故云入也。三昧耶出生者。前普贤空藏及诸段中无此五字。宋译当章亦无。两本有此语。谓世尊入三摩地念其所应云三昧耶出生。金刚三摩地者。是所生通号。准前可知。
    能净一切如来。六卷云。现能清净三摩地。释曰。此第五现法也。上普贤章云。受用一切如来戒定慧解脱解脱知见。其余诸章皆有受用语。受用即现义也。故六卷云现能清净三摩地。准前章文当有受字。不然云何成现法科乎。净一切如来者。谓以无染三摩地。上净严诸佛。下净除众生也。宋译云以一切如来三摩地（文）此经诸章中皆云以。意与六卷同也。
    尽无余有至境通果故。六卷云。尽众生界令得清净。为一切安乐悦意受用故。乃至获得一切如来法智神通果故。释曰。此第六显益也。文分为二。初明所利无限可知。我清净下明所与益。此亦有二。是初世间益也。六卷云令得清净。宋译云自他清净成诸利益。四卷云自身清净是与今同也。我即自身也。我清净者是对空藏获一切义利故。正是此尊三昧也。应知普贤本性我清净。所谓自性清净心。令一切众生证得此心。是有浅深异。今是心外见本尊位。云我清净故即世间益也。乃至下次明出世益。一切如来法智者。对空藏一切如来利益。法智谓一切法平等智。由得此智起神境通。故云法智神境通等。
    则彼金刚至法安立于法。六卷云。持彼金刚大莲华。授与观自在菩萨摩诃萨双手。为令转正法轮故。以一切如来法身灌顶。尔时一切如来共以金刚眼名号而与灌顶。时金刚眼菩萨摩诃萨。以彼金刚莲华开敷故。观察贪爱自性清净离诸染污。便说嗢陀南曰。此从佛所生。能觉了贪爱。我及所爱者。体性俱清净（文）释曰。此第四颂授金刚莲华也。文分为二。是初明如来授与灌顶。灌顶有二。智印及句印。如前可知。又准前普贤及空藏章文亦有四。初则彼金刚至摩诃萨。此第一法智三昧也。对普贤金刚智三昧空藏金刚摩尼三昧可知。正法轮王者。此第二法转轮王三昧也。对普贤智空藏宝云法也。即是西方转轮主宰故云转法轮王授与一切至灌顶双手。此第三金刚法灌顶三昧。对普贤宝冠绘彩空藏金刚宝等。故云法身。非必三身中之法身。是西方法部灌顶故云法身灌顶。此是灌顶称号也。灌于双手者。空藏章云安于双手。灌即安置义也。
    则一切如来至偈末。此第四羯磨智三昧也。此中有二。是初名号灌顶也。金刚眼者。百八名中云□日罗（二合）儜（上声）怛罗。此即实相眼也。多罗尊真言释云（多罗即眼义也）此菩萨从观音眼中生也。见诸法实相名为普眼。所谓见于如如之体。从此普眼三昧生也（文）次文云观贪清净。即是见于实相也。金刚眼灌顶下。次欲说令信偈。以所授智印示其相也。彼金刚莲华者。谓所授莲华也。如开敷莲华势者。表金刚眼见于实相。故次云观察贪染等。谓此尊得法身灌顶彻贪不染。见心实相犹如莲华盛敷。故示此相已而后说偈也。观世音手执莲华即明此事。如前引理趣释。又第十二疏云。然此心源微妙寂绝。无名无相。不可示现。以何方便而能得见耶。今诸佛为化真言行菩萨。故直从凡夫心处之心而作方便。亦不作余对治行等也。此心之处即是凡夫肉心。最在于中。是汗栗驮心也。将学观者亦于是处思莲华之形。所以者何。一切众生此心即是莲华三昧之因。以未能令开敷故。为诸烦恼等之所缠绕。所以不能自了其心如实之相也。是故先当观此心处作八叶莲华观令开敷诸蕊具足（云云）又第六释八地三昧中云。观世自在者初入莲华三昧之异名也（文）应知众生心犹如合莲华。谓之莲华三昧之因入谓证入。证入此莲华三昧因时。心莲开敷诸蕊具足。是名观世自在也。又第三劫疏云。此心犹如莲华盛敷。即是观世音八地三昧也。大日经第七云。金刚顶经说。观世莲华眼即同一切佛无尽庄严身。即此义也。观察贪染等者。上举莲喻。是明其法。观察者观自在尊能证之智。故喻云开敷。莲华喻贪染清净故。贪即莲华。贪等名世间故。降三毒者称降三世。世即莲华。故涅槃第十六（梵行品）云。又世间者名曰莲华（文）贪染清净者。即普贤自性清净本有萨埵。譬之合莲。所谓众生心犹如合莲华是也。观察亦名通达。通达即开敷义。故知观察贪染等者。即是得自性清净。正是尊三昧也。理趣释云。所谓世间一切欲清净故。则一切嗔清净者。此则金刚法菩萨三摩地（文）次释偈者。第一句如前。第二句即智印体。觉悟者即开敷义。大日疏云。然此宗中佛陀名觉。是开敷义也。谓由自然智慧遍觉一切法。如盛开敷莲华无有点汗（文）欲真实者。所谓贪染清净。即是合莲华自性清净心也。证得此心云觉悟欲真实。所谓观世音得离垢清净也。疏云。欲真实者贪欲本际为欲真实。言本际者谓本不生。若灭贪欲以为真实非是真印。不灭贪欲了达本性。是为欲真实。即是实印也。故维摩经云。菩萨不断烦恼入于涅槃（文）问。涅槃本性者其如何等。答。阿字极理是为本性也。问。一切惑障是即障碍菩提涅槃。理须除断何故不断以为正耶。答。一切惑障若有性实。理须断除。其性本无何为断除。是故不断以为正义。若见有惑而可除断。是即惑上更加重惑（云云）智度第六云。喜根弟子聪明乐法好闻深义。其师不赞少足知足。不赞戒行头陀。但说诸法实相清净语诸弟子。一切诸法淫欲相嗔恚相愚痴相。此诸法相印即是诸法实相无所挂碍。以是方便教诸弟子。入一相智（乃至）淫欲即是道。恚痴亦如是。如此三事中无量诸佛道。若有人分别淫怒痴及道。是人去佛远。譬如天与地道及淫怒痴是一法平等。若人闻怖畏去佛道甚远。淫法不生灭。不能令心恼。若人计吾我淫将入恶道。见有无法异是不离有无。若知有无等超胜成佛道（文）又摩诃衍论第五云。然此中断不舍无明。以为其断。非以断除而为断故。若尔云何断义成佛耶。谓断烦恼心断除不起故（文）烦恼梵云。黑义·恶义·白义·清净义。曰吉祥也。清净也。应知烦恼自性本来清净故。体具清净吉祥义。故云贪染清净。若断烦恼则断佛种故。此宗以不舍为断也。释论断烦恼心者。谓二乘心。二乘断惑归灰灭故。应知断二乘心以为断也。授与我手掌者。上句觉悟欲真实者。是开敷莲华之异名。佛以其三形授与双手也。第四句上法指菩萨。下法指法智。其义如前。
    尔时婆伽梵。释曰。从此以下第二明一切如来智慧门。第二文殊师利大菩萨。授与金刚猛利剑智灌顶门也。心要云。虽悟法圆满结使烦恼仍未遣之。于是文殊师利大菩萨。般若波罗蜜圆满智慧无涯。遂乃操持智剑割断绘纲。除害四魔二乘确执使之心。而无所住不居空有。永绝二边能断一切有情结使之心。常住无为智慧圆明。即文殊般若之智慧也。次随文释。大分有四。为颂曰。诸佛大惠心。秘密神变相。亲请普教示。授与金刚剑。初诸佛大惠心者。经云。尔时伽梵至秘明末。于中为四门。一举报乃至四护念。尔时婆伽梵者此第一举报及显体也。
    复入曼殊至三摩地。六卷云。复入文殊师利摩诃菩提萨埵三摩地。所生法加持金刚三摩地已。释曰。此第三明行也。初明佛入三昧耶。曼殊师利者。此三昧主也。出生法加持者。是明所生加持之名。是皆法部尊故云法加持也。
    一切如来至底乞洒拏。六卷云。从其心出一切如来大智慧三摩地名一切如来心。说此陀罗尼曰。跋折罗底瑟那。释曰。第四护念也。文分为二。一切如来心从自心生者。初明三昧耶从自心出。言一切如来大智慧者。是秘明号也。所谓无相妙惠也。心要云般若波罗蜜圆满智慧。藏品疏释种字字云。本体即是空。上又点又是空。所谓大空也。越十八空名为大空。即是大般若也。（文）
    是此般若妙惠不滞空有。永断二边。能断一切有情结使之心。是为大智慧三昧耶也。次说秘明。正是护念体也。句义云。（金刚利。秘经云。剑持放大光明照彻三界暗）秘明是剑用故名为利。能断习气。是利中之利故以为名。种字即剑体故云剑字。出生云。就一切如来永断习气智而生金刚利焉（文）永断习气智者。是字义。名为剑持。正表能断智体。出生无边门云。黄置定手成华般若夹。又云。驮字者。陀罗尼法要空无相无愿随入法界（文）般若梵夹者。表大空智相。故以为三形。三解脱者。即尊三昧。其实无相大空智。又上带大空点故所谓重空。重空者。空亦不可得故云重空。即是大般若。永断习智故称云剑字。字即是剑体也。理趣经字为种。其义即同也。理趣义云。一切有情无始轮回。与四种识积集无量虚妄烦恼则为凡夫。在凡夫位名为识。预圣流至如来地名为智。以四智菩提对治于四种妄识。妄识既除则成就法智。若不除妄执法则成法执病。是故智增上菩萨。用四种文殊师利般若波罗蜜剑。断四种成佛智能取所取障碍。是故文殊师利现挥斫四佛臂也。般若波罗蜜多最胜心者庵字也（文）即是永断习气智也。又理趣经文殊章名转字轮般若。即陀罗尼法要也。其种子字是百光遍照王字轮体也。又三脱光明为四理趣。字三脱也。点即字也。是为光明。应知字即三脱光明也。又字即三界。观达三界当相即三解脱故。云照彻三界暗。谓之不思议解脱。疏第七（三十一）云。释不思议真言相道法文云。如声闻法解脱之中无有文字。而维摩诘不离文字说解脱相。故名不思议解脱。今此字轮亦尔。即以无相法身作种种声字。种种声字作无相法身。故名不思议真言道相也（文）夫陀罗尼法要者即字轮也。字轮即三脱涅槃。故涅槃经（文字品）云。字者曰涅槃常故不流。若不流者则为无尽（无尽梵云即字义也）夫无尽者如来金刚之身也（涅槃具云中。二字即字轮也）（第十七疏云。钵罗是解脱义（文）字即解脱。解脱即涅槃也）又文殊真言。解脱道住者。谓呼此童子住解脱道者。即是诸佛解脱所谓大涅槃也（文）文殊真言中有维摩诘语。所以知维摩诘者。是文殊所住解脱道字轮法门。有法必有人。故约人云维摩诘。今约法故。云此童子住解脱道也。具如礼忏私记。应知持此秘明者。即住不思议解脱故。不为生死动。不为涅槃寂。离二边契会本性净大智圆明。以此护念有情住坚牢身。即是秘明之力也。
    从一切如来至持金刚。六卷云。说陀罗尼时从一切如来心。即彼薄伽梵执金刚。释曰。从此已下至神通游戏等。是第二颂秘密神变相。中有十二门如前。是即第一依因及以显本。准前可知。
    为众多惠剑出已。六卷云。为众多智剑出已。释曰。此即超明第四显相义兼应实。种种智剑亦应于诸佛所围绕而住故兼第三。众多惠剑以为显相。内证无相惠。外现众多剑。故名显相也。疏第三云。经云妙惠慈悲者。般若有二种。有与六波罗蜜和合般若。有实相般若。此中意明初句。此慧犹如巧风能能轨匠歌罗罗心使百礼成就。行者犹有慧故。则能善知通塞判决是非。于漫荼罗一切事业中。动合规矩心无疑滞。乃堪作阿阇梨（文）如上真言是实相般若。故云永断习气智。即自证智也。此即与六度和合般若是化他事智。故云众多。即是同应同众机权巧智故。其体非一故云众多也。
    入世尊毗卢遮那佛心聚为一体。六卷云。还同一体入于毗卢遮那佛心。释云。此超明第六还源。此金刚剑从佛心出。还入佛心聚为一体。故云还源。由如来普贤行遍一切处。坚牢加持能成就种种相用。故兼第五显力也。
    生金刚剑形住佛掌中。六卷云。便为金刚剑身住于佛手。释曰。此超明第八示相。生三昧耶形。是示相也。亦应云又从心出满虚空界成金刚光明。是第七显智。今略兼明也。金刚剑者。百八名中□日啰（二合）句舍。然今经下云金刚剑。四卷经百八名中云金刚藏。疏第十四（十四）云。法界藏者。此藏梵音云俱舍。是鞘义也。犹如世界刀在于鞘中。此藏亦尔。故以义翻为藏也（文）应知藏即刀鞘。举鞘显剑故云金刚藏。今经直取所藏剑故云金刚剑也。四卷经云。便为剑筲者。能所藏并举也。字汇云。筲所交切音梢竹器（云云）非今义也。又云鞘所交切音稍鞭也。又苏吊切音笑刀室。筲鞘音同故通用也。则从彼金刚至等如来身。六卷云。复从剑中出一切世界微尘等如来身。释曰。此第十显实也。从三昧耶形现相好身。身即实义故云显实也。众多惠剑聚为一体。从一惠剑出微尘数身。只是一智妙相。多即非多。一即非少。一多相即常一常多。为理现事以示众生。而令得入不生极理。故云从彼剑形出尘数身。
    一切如来至神通游戏。六卷云。现一切如来智慧神变游戏。释曰。此第十一普现兼第十感应。如前可知。准上文一切如来上当有作字。从此已下皆异矣。智慧等作者。智慧是神通体。此是一切如来大智慧三昧耶之主故。以智慧等而为神变故云也。疏云。若准别本应有现字。今经略耳。诸佛悲智随有情界。或现六趣身。或现贤圣身。令彼获得世出世间种种悉地。故云作一切佛神通游戏。今云。今经上文现作受字。具如上辨。
    妙吉祥故至大菩萨身。六卷云。由极妙吉祥故金刚萨埵三摩地极坚牢故。合一体相为文殊师利摩诃萨埵身。释曰。从此以下至圆满成就故等。第三颂亲请普教示也。此中智用不同义分为六。摄相乃至显益是即初摄相也。初明二所由。妙吉祥故者。大日疏云。妙谓佛无上慧。犹如醍醐之纯净第一。室利翻为吉祥。即是具众德义。金刚萨埵等者。如前可知。以二所由故。前所现微尘数如来。聚为一体生此菩萨身。摄无量身相为一菩萨身。故云摄相也。
    住世尊至音声而可得。六卷云。住毗卢遮那佛心。说此嗢陀南曰。我是佛所有。号为文殊声。以离形色惠。音声可得知。释曰。此第二还源也。文分为二。初明还源可知。次说自叹偈。自叹智身。第一句可知。第二句正明智身。前所引疏次文云。或云妙德亦云妙音也。言以大慈悲力故。演妙法音令一切闻（云云）翻文殊师利云微妙音。微妙也。音也。四六两本云。号为文殊声。文殊存梵。翻师利云声。又菩提场经第三（不空本）妙音童真同（流志本）云曼殊师利童真。又翻梵语云瞿师罗此云声。应知微妙音者是翻名。故百八名中但云曼殊师利（略出云妙吉祥）无微音名。有人不解故具言耳。由慧无色故者。慧者所谓大般若无相妙慧。譬如虚空远离戏论分别。无知解者无开晓相。何者慧体离蕴界处。离能取所取故。今且约初云无色。是以唯心自证心心自知心。若分别少分能所犹如微尘。即取法非法相不离我人众生寿命。岂得名金刚慧耶。故云无色。音声而可得者。上音是体。声即慧用。依用得体故云音声而可得。言由妙音说而得无相妙慧。故法华（提婆品）云。又闻成菩提唯佛当证知。
    时彼曼殊至复请教令。六卷云。尔时文殊师利摩诃菩提萨埵从佛心出。依一切如来右边月轮中住而请教示。释曰。此第三现请也。蒙佛加持住一切如来菩提心轮故。云右月轮而住。此菩萨久已成佛名普见如来。或云普现如来。非适今住月轮中。但为众生示现此相。而请教示也。
    时世尊入至三摩地。六卷云。尔时世尊入一切如来智慧三摩地金刚三摩地。释曰。佛应菩萨请先入三摩地念所应也。智慧三昧者。正是所入等持。所谓猛利智剑三摩地也。
    断一切如来结使三昧耶。六卷云。现一切如来断除烦恼三摩地。释曰。此第五现法也。谓上所入智慧三昧耶法现故云现法。以此能断一切结使。故云断一切如来结使等。即能断法现也。宋译经断字在一切如来下故。一切如来是能持人。断结使三昧耶即所持法也。今云断一切如来故。如来言具已成当成。已成如来已断。当成如来当断。故云断一切如来等。圣位云断一切众生结使。具当成可见。言结使者两本云烦恼。烦恼即结使。能结缚使役一切众生故。且依天台三种惑名为结使。一见思惑。二尘沙惑。三无明惑也。
    尽无余有至满成就故。六卷云。为尽众生界断除一切苦故。及随顺音声慧圆满最上悉地故。释曰。此第六显益也。文分为二。初明所利无限可知。断一切等下次明所利益也。断一切苦者。三昧耶会尊真言云（苦也断也）谓以猛利智剑断一切生死苦。是明世间益也。乃至下明出世益。出世有重重故云乃至。随顺音声者。供养会真言摩诃具沙努倪（我伊反）云随大音声。大音声也。字引点也。合次句随也。谓出微妙大音声。随应为一切众生演妙法音。是云随顺音声。疏第四释香水真言云。第四句义云等随者。以金刚地等虚空故。即能等遍一切众生界。普现随类之身（乃至）拏者大空三昧（即文殊大空慧也）如来住此大空三昧。无行无到亦无去来（字）而如其心量（字）随缘应现故云等随也。又藏品释文殊三昧云佛加持神力。即是普现色身等随义也。今此中随顺音声慧成就圆满。即是出世间上上悉地。故宋译云最上悉地。
    则彼金刚至除诸罪最胜。六卷云。以金刚剑授文殊师利摩诃萨埵双手。是时一切如来共以金刚觉名号与其灌顶时金刚觉大菩萨以其金刚剑挥斫已。说此嗢陀南曰。此是诸如来。般若波罗蜜。能破诸怨敌。除障中为最。释曰。是第四颂授与金刚剑也。此文为二。初授与灌顶。此中略说智印及句印二种。智印可知。金刚慧者。百八名中云。□日啰（二合）没弟。今经下云金刚慧。四卷云金刚觉。金刚慧灌顶下。以所授智印而示相。挥斫者。挥诩归反。动也·散也·振也。斫者之若切击也。广雅斫断也。宋译云。即以所授金刚剑向一切如来作挥斫相（文）即与理趣经以自剑挥斫一切如来同也。具如上引释经。次释偈者。第一句可知。智慧度理趣正智印体也。智慧度即般若波罗蜜故。宋译云般若波罗蜜理趣。智度第十八（初丁）云。问曰。云何名般若波罗蜜。答曰。诸菩萨从初发心求一切种智。于其中间知诸法实相。慧是般若波罗蜜。问曰。若尔者不应名为波罗蜜。何以故。未到智慧边故。答曰。佛所得智慧是实波罗蜜。因是波罗蜜故。菩萨所行亦名波罗蜜。因中说果故。是般若波罗蜜在佛心中。变名为一切种智。菩萨行智慧求度彼岸故名波罗蜜。佛已度彼岸故名一切种智（文）如上辨之。今此尊久已成佛故。是实般若波罗蜜。故云此是一切佛智度。理趣者梵云。今此般若波罗蜜甚深理趣故。百八名中云□日啰（二合）俨（哭甘反）鼻哩耶（二合唐云甚深）理谓深理。趣谓所趣。是此深理万法所归趣。故云理趣。次二句明智印德。诸怨敌者。前所谓结使三惑五住。是为怨敌能缚众生置生死狱故。今断此等惑入三解脱门。住大涅槃故云能断。能断所谓能断般若。即是甚深理趣之智用也。诸罪者前所谓一切苦之因。谓四重十重五无间等。无量罪障皆悉消除故云最胜。
    尔时婆伽梵。释曰。从此以下第三明一切如来智慧门。第三才发心大菩萨授金刚轮道场智灌顶门。心要云。由斯断恶须妙法斯传。即才发心即转法轮菩萨住三摩地。心起大悲行愿转正法轮。轮辐光明动大千界三轮清净。于诸曼荼罗以为主宰。于诸魔所而教令之。调伏有情正受三昧。即金刚场菩萨之轮智用也。次随文释。大分有四为颂四。诸佛法轮心。秘密神变相。亲请普教示。授与金刚轮。初诸佛法轮心者。从尔时至秘明末。于中亦四。一举报乃至四护念。尔时婆伽梵者。此第一举报兼显体也。
    复入才发心至三摩地。六卷云。复入才发心能转正法轮摩诃菩提萨埵三摩地。所生法加持金刚三摩地已。释曰。第三明行也。初明佛入三昧耶。才发心转法轮菩萨者。即三昧主也。才发心者因菩萨异名也。琳音云。才藏来反。考声才蹔也。顾野王云。才犹仅也。郑注礼记音为裁字。汉书及东观汉记诸史书。及贾逵注国语并为财字。说文音才。今不取。从糸从1从免。经从二兔者非也（文）蹔与暂同。字汇昨滥切音残。不久也。又续字汇云。卒也。须臾也。今传用暂义音取速疾义故古师训云。才发心转法轮即速疾义也。大日经疏第一云。大品有菩萨初发心时。即上菩萨地得不退转。或有初发心时。即得无上菩提便转法轮。第十四（十九）云。此中心自在者以义翻也。正义云心才。谓才敛念之时即不用功力。即能如是广大弥满。此即能于心得自在也（文）故理趣分云发心即转法轮。即者即速疾义也。又遍照经云。发同心转法轮（文）唯梵云（见普贤行愿赞）同云（千文）又点即义也。故知唯同即才皆一种梵语也。因梵云。菩提心为因义。发菩提心即转法轮度众生故。亦名云才心转法轮。故百八名中又云□日啰（二合）斫羯啰（二合唐云金刚轮）又云苏钵啰靺怛曩（唐云能转）又此尊得转轮名有二所由。一请如来转法轮故。仁王陀罗尼释云。毗卢遮那佛于上界成佛已。此菩萨请如来转金刚乘法轮（文）二此菩萨自转法轮故。仁王经仪轨云。又以法轮化导有情令无数天至彼岸。出生法加持者。明所生加持名。如上可知。
    一切如来至日罗系都。六卷云。从其心出一切如来法轮三摩地。名一切如来心说此陀罗尼曰。跋折罗曳都。释曰。此第四护念也。文分为二。初明三昧耶从自心生。言一切如来轮三昧耶者即秘明号也。依理趣经。轮谓金刚等四种法轮也。一切诸佛自成佛时皆转四大轮利益众生。故云一切如来轮也。三昧耶者谓等念也。以此护念一切众生故云三昧耶也。秘明句义云。（金刚秘经云。轮字化诸轮。能因杀那罗延及龙金翅鸟）解云。金刚因者。谓菩提心是法轮体也。字为种。字是金刚不可坏菩提心也。又者谓菩提幢也。第九（十五）云。诃字是因义。所谓大乘因者是菩提心。以一切因本不生帮。乃至离因缘故。名为净菩提心。是成佛真因正法幢旗之种子。上加空点是入证义。所以转声云唅也。又即不动种子即菩提心义也。不动即字轮。字轮即三转法轮义也。又阿□（此云不动）大日宗云宝幢佛。第四疏云。宝幢是发菩提心义也。譬如军将统御大众要得幢旗。然后部分齐一切能破敌国成大功句。如来万行亦复如是。以一切智愿为幢旗。于菩提树下降伏四魔军众故为名也（智愿梵云即字轮字轮。即菩提心也）应知是菩提幢。幢体字轮也。是轮义故云轮字。者。字为体。凡秘密宗字轮三重曼荼罗为三转法轮。具如大日经转字轮疏明之。故称字云轮字。三重字轮其数非一。故云化诸轮。又诸佛境界经云。我是金刚因。我是世间醒醐甘露。我是金刚大教法轮（文）提胡甘露即义也。又百八名中云（此云金刚场）应知字即三转法轮义也。故又境界经云。我今三转金刚法轮于十力界（文）又心要云。于诸曼荼罗以为主宰。即是三转法轮主也。故字为种子也（秘经云。能杀那罗延及龙金翅鸟。具如礼忏记辨。恐繁不述耳）
    从一切如来至持金刚。六卷云。说陀罗尼时从一切如来心即薄伽梵金刚。释曰。从此已下至微尘等如来身。此第二颂秘密神变相也。此中智用境界不同亦有十二门（如前）乃至此即依因及显本也。
    成金刚界至荼罗也已。六卷云。为金刚界一切如来大檀场等出现。释曰。此第四显相也。成金刚界等者。百八名中云□日罗（二合）曼荼。依指归初会名一切如来真实摄教王。有四大品。一金刚界品。二降三世品。三遍调伏品。四一切义成就品。初金刚界品具六曼荼罗。一金刚大曼荼罗。二陀罗尼曼荼罗。三微细曼荼罗。四羯磨曼荼罗。五四印曼荼罗。六一印曼荼罗。今约最初云成金刚界曼荼罗也。为一切如来大曼荼罗者。百八名中云摩诃曼荼。又初金刚品及第三第四各具六曼荼。第二降三世品具十曼荼。总成二十八曼荼。都为此等诸曼荼罗故。云为一切如来大曼荼罗。故心要云。诸曼荼罗以为主宰（文）为此等诸曼荼罗出已谓之显相也。宋译云。成金刚界大曼拏罗等一切如来曼拏罗为出现已（文）此举初金刚曼荼罗摄诸曼荼罗故云等。此文最易解。疏云。若但住常寂不现智相者。何由得见其幽微。故成此大曼荼罗。以示法界体性。然第三应实准前可知。
    入世尊毗至聚为一体。六卷云。还同一体入毗卢遮那心。释曰。此超明第六还源。前从佛心出为诸曼荼罗。应同群机。如实巧度能事已竟。今还源亦入佛心故云还源。第五显力亦如前释。
    生金刚轮形住佛掌中。六卷云。为金刚轮身住佛掌中。释曰。此超说第八示相兼第七显智。金刚轮者。谓三摩耶形。百八名中云□日罗（二合）斫羯磨（二合）蒙诸佛护念证得转法轮智故。示现此相摄诸有情常无动坏。故云住佛掌中也。
   从彼金刚至等如来身。六卷云。又从金刚轮出一切世界微尘身现无量佛事已。释曰 。此第十显实也。从三昧耶形出相好身。谓之显实。疏云。别本云现无量佛事（四卷无此文）是普现文。今经略无故不释也。按宋译云。乃起平等心转妙法轮等。以一切佛神通游戏。此即普现文。明今经阙脱此文也。
    才发心转至摩诃萨身。六卷云。由才发心能转法轮故。金刚萨埵三摩地极坚牢故。合一体相为才发心能转法轮摩诃菩提萨埵身。释曰。从此已下至最胜悉地故。第三颂云现受教示也。此中智用出入不同亦分为六。一摄相乃至六显益。此第一摄相也。初明二所由。谓能转法轮及萨埵三摩地威神力故。令前普现无尽庄严。令为一体生一菩萨身。谓之摄相也。
    住世尊毗至能转妙法轮。六卷云。住于毗卢遮那佛心说此嗢陀南曰。希有金刚轮。金刚之所成。我于执金刚。其中最第一。我才发心时。便能转法轮。释曰。此第二还源也。文分为二。初正明还源可知。次说叹偈。第一句叹智印体可知。我金刚胜持者。心要偈云金刚我金刚胜行。宋译云即我金刚最上法。按中具此等义。藏品豪相真言释云。诃字是行义也。又字者风轮大力。能持世界故有持义。亦具持义。是持义也。又是菩提心为因义。菩提心者众行导首万德根本。故云最胜法。六卷云。我于执金刚其中最第一。四卷云。于执金刚中金刚轮为上。若准此文。执金刚者是持义也。第一即胜义。故云胜持。后二句明智印功德。其义可知。
    时彼才发至复请教令。六卷云。尔时才发心转法轮菩萨从佛心出。依一切如来左月轮中住而请教示。释曰。此第三现请也。若住世尊心请教令者非是蔽仪相。故从佛心下。若不住菩提心者是无广济志故住月轮中。若不请教令者失师弟义故。仰请教令。此义可知。
    时世尊入至三摩地。六卷云。尔时世尊入一切如来金刚眼轮三摩地。释曰。此第四应也。欲赴所请先入三摩地念其所应。入一切如来轮者。宋译云入一切如来大轮金刚三摩地。即一切诸佛转法轮三摩地也。四卷六卷同云一切如来眼轮三摩地。按前金刚法亦名金刚眼。金刚眼者谓文字轮。是西方主宰故。正是法轮体。故云眼轮。眼轮即字轮也。供养会轮尊真言云。（一切如来轮也。字引点也文字也一切契经。理趣。赞叹也。一切道场）译云。以一切如来文字转轮为首。诸契经理趣赞叹一切道场（文）中具眼义。眼也。故知文字轮者即金刚眼轮也。又字轮也（见疏第五等）虚空眼真言初云。亦具眼义。当并思矣。又常途转法轮八正道为体。疏明见道义中云。尔时于八直道中远尘离苦正法眼生（文）法轮具眼义。应思之。
    一切如来至三昧耶。六卷云。现一切如来大坛场三摩地。释曰。此第五现法也。百八名中云摩诃曼荼。唐云大场。故六卷云一切如来大坛场三摩地。夫曼荼者提胡纯味是法轮体。故境界经云。我是金刚因。我是世间醍醐甘露。我是金刚大教法轮。应知大曼荼罗三昧耶者。正法轮体。此法显现故云现法也。
    尽无余有至胜悉地故。六卷云。为尽众生界令入不退转法轮。一切安乐悦意受用故。乃至一切如来转正法轮最上悉地故。释曰。此第六显益也。初明所利无限可知。次令入下明所与益。通地前地上有四种不退转。令得此等益故云令入得不退等。花严大疏第一（下三十三）释辨才善巧转不退轮云。得佛语业能转法轮。不退有四。一称理不退。无改说故。二应机不退。无虚发故。三利益不退。闻已必定故。四制伏不退。天魔外道不能动故。复有四种不退。谓信立证念。今当第四念不退也。钞云。不退有四等者。此有两种四不退义。前义十地论一向约利他大用而说。后四不退如常所辨。信谓十信。已满十千劫故。亦是第六不退心也。位即十住。第七不退住。不退随声闻辟支佛地故名位不退。证谓初地。已证真如已得不退。念即八地已上。念念入法流心心趣寂灭。故得不退（文）十住毗婆沙第三（十一）云。轮者法轮。不退者无人能坏。菩萨应如是发愿。我当如说行道必转不退法轮。转此法轮除诸众生三毒烦恼。转舍生死入佛法。众苦集灭道中使得清净。是第九愿（文）今此中取信等四不退。即是因位益也。疏云因中说果者不可依矣。乃至下明果上益。故云如来正法轮可知。
    则彼金刚至亦名菩提场。六卷云。以金刚轮授与彼才发心转法轮菩萨双手。是时一切如来共以金刚道场名号而灌顶。时金刚道场大菩萨。以其金刚轮为一切如来安立不退转已。说此嗢陀南曰。此是诸佛法。能净一切法。名不退法轮。菩提之道场。释曰。此第四颂授与金刚轮也。文分为二。初授与灌顶。此亦二智印及句印也。谓欲令有情具足一切如来转法轮。秘密神变实相智印无尽庄严故。以金刚轮授与菩萨双手也。金刚场灌顶下。次说令信偈。亦有二。是初欲说偈。先示其相也。令一切如来安立等者。如来者具已成当成二种。谓令已成如来转不退转法轮。令当成如来住信等不退转。故云安立不退转。以此义故以金刚轮示其相也。次释偈者。第一句可知。能净一切法者。正明智印体。所谓金刚轮。轮摧破为义。能摧一切罪法故云能净一切法。能净也。守护经云。遮字眼及诸行皆清净故。一切法也。三昧耶会法尊真言。（一切作也）下经云。能净非法皆清净。应知一切法也。一切法者谓五蕴也。文殊问云。称迦（上）字时入业异熟声。大庄严论云。出入业果声（文）异熟果者即五蕴也。能净五蕴则成微细清净意生身故。次句云是则不退转。大日经说第六无畏云。若复一切蕴界处能执所执。我寿命等及法无缘。空自性无自性。此空智生当得一切法自性平等无畏。第三释云。谓观自心毕竟空性时。我之与蕴法及无缘皆同一性。所谓自性无性。此空智生即是时极无自性心生也（乃至）即是真言行者虚空无垢菩提心也。（文）验知者能净五药异熟果。成虚空无垢大菩提心。即不退转也。如前华严疏。此不退者是念不退彼所谓八地此宗初地。初地亦名不动地。不动者不退不转真净菩提心。即所谓等空心初证此心。称为菩提因句即是金刚因也。又观世音八地三昧者。即是莲花三昧之因。即此心也。心经云观自在菩萨行深般若（乃至）五蕴皆空者。是行深般若也。者是五蕴皆空。所以如意尊持轮亦当并思。亦名菩提场者。梵云菩提曼荼罗。得不退转者即成曼荼罗身故。亦名菩提场。第九疏释降魔赞云。汝今发菩提心。当知已得安坐佛觉沙罗树王根本之下。以如来加持神力遍伏魔军。若从此坚固不动逮见心明道时。即是初发心中便成正觉。以除盖障三昧普现曼荼罗身。故云得同彼庆也（文）成曼荼罗身即是得意生身也。此义具如第八及第十六释灌顶中。

第0段 金刚顶大教王经私记卷第十一
金刚顶大教王经私记第十二

            沙门昙寂撰


    尔时婆伽梵。释曰。以下第四明一切如来智慧门第四无言大菩萨。授金刚陀罗尼速成就智慧灌顶门也。心要云。妙法既能转须顿入无言。言语文字本空。真如法界平等修多罗藏。恒沙法门圆满悟大乘无不开演。以此胜法共诸佛谈论念诵律仪。一代真言备在此也。此乃无言菩萨语智三摩地智也。次随文释。大分有四。为颂曰。诸佛念心。秘密神变相。现请普教示。授彼念诵智。释曰。初诸佛念诵心者。从尔时世尊至秘明末。于中亦四。一举报乃至四护念。尔时薄伽梵者。此第一举报及显体。释义如前。
    复入无言至三摩地。六卷云。复入无言摩诃菩提萨埵三摩地。所生法加持金刚三摩地已。释曰。此第三明行。先明佛入三昧耶如前。无言者百八名中云阿□（引）遮□日罗唐云无言金刚。疏云。即言无言。是名无言。终日默终日说即此义也（文）今按。次文殊说法及转法轮。明无言三昧。已得说法转轮益故。次当入念诵三昧成妙悉地故次来也。今此三昧恐是维摩诘默然法门。者即文字轮。不离文字说解脱相故。云无言（具如前引疏第七卷）应知字轮即维摩诘不思议解脱三昧也。维摩经不二法门品云。于是文殊师利问维摩诘。我等各自说已。仁者当说。何等是菩萨入不二法门。时维摩诘默然无言。文殊师利叹曰。善哉善哉。乃至无有文字语言。是真入不二法门。什曰。夫默语虽异明宗一也。所会虽一而迹有精粗。有言于无言。未若无言于无言。故默然之论论之妙也（文）即是此菩萨之谓也。出生法加持者。明所生加持名。如前可知。
    一切如来至日罗婆沙。六卷云。从其心出一切如来念诵三摩地。名一切如来心。说此陀罗尼曰。跋折罗婆娑。释曰。此第四护念也。文分为二。初明三昧耶从自心出。后正说秘明。所言一切如来念诵三昧耶者。此是秘明别号。诸佛共持故云一切如来。念诵三昧耶者。百八名中云□日罗（二合）惹波。唐云金刚诵。即是四种念诵中金刚念诵也。略出经第四云。应持四种数珠作四种念诵。作四种者所谓音声念诵（一切声是也）二金刚念诵（合口动舌。默诵是也）三三摩地念诵（心念是也）四真实念诵（如字义修行是也）由此四种念诵力故。能灭一切罪障苦危成就一切功德。次解秘明句义云。（金刚语。秘经云。密字化诸雹。打破修罗及一切宿曜）语也。加金刚语故成无言义。所谓离声金刚语也。又金刚语者所谓不离文字说解脱相。文字也（如次下辨）解脱也。疏第七云。夫自性钝者即是极无分别心（云云）般若无分别心者即是解脱故。文殊三解脱称云大般若。又守护经云。字门解一切法无碍故。无碍即解脱也。字云密字者。密即无言义也。故亦云无言菩萨。出生义云离言说戏论智。即字也。今经偈云。奇哉自然密我名秘密语等亦是也。字本体字是尘垢义分别义（见仁王陀罗尼释）上有点故成无分别义。语言者是戏论分别义故。无分别即是无言。是故字即是无言。所以称云密字也。第五疏释不动尊云。若除业寿种则戏论语风。亦皆息灭。是故缄闭其口（文）相传说火界咒加字。应知字火生三昧。焚净一切分别戏论。即是无言三昧也。智度第十八（三纸）云。诸佛及菩萨声闻辟支佛。解脱涅槃道皆般若得。言说为世俗怜愍一切故。假名说诸法。虽说而不说。般若波罗蜜譬如大火炎四边不可取。无取亦不取。一切取已舍。是名不可取。不可取而取。是即名为取。般若无坏相。过一切言语适无所依止。谁能赞其德。般若虽无赞我今能得赞。虽未脱死地则为已得出（文）言说为世俗者。是字门分别戏论义也。是云世俗。虽说而不说等者。即无言之言也。所谓金刚语也。明此论文即字火生三昧无言说义也。依此验知字即是无言金刚语也（诸雹及修罗宿曜等义。具如礼忏记。恐繁不述耳）
    从一切如来至金刚手。六卷云。说此陀罗尼时从一切如来心即彼薄伽梵金刚手。释曰。从此已下至神通游戏。是第二颂秘密神变相也。智用境界不同亦有十二门。一依因乃至十二感应。此即第一依因及显本。如前可知。
    为一切如来法文字出已。六卷云。为一切如来教法文字生已。释曰。此第四显相也。从解脱中出现文字。不可言而言。不可取而取。所谓文字性离一一三昧门声字。有佛无佛法如是故。即是常故不流。即是如来本地身。为欲以此法身遍施众生。还以自在神力加持。如是法尔声字故。此声字即是诸佛加持字之身。今为文字出已故云显相。即是法尔声字也。即是字轮也。第七疏释字门云。梵云婆□。此翻为有。有谓三有乃至二十五有等（乃至）今观诸有从缘。即是本不生义。以本不生故无作无行。乃至无缚无脱。是故婆字门以随缘有故。具足一切字门。若具一切字门即是三昧王三昧。能破二十五有。释迦牟尼由此义故。名为破有法王也（文）字总具体文二十五字。故云具足一切字门。以此二十五字三昧。破三界二十五有故云破有法王。具如彼记引涅槃经广辨之。又释迦字为种。故名破有法王。藏品帝释真言释曰。释迦是百福德义（云云）义释第七（三十七）云。释迦是百福德义。以于因中作百无遮会故得成此果。故以为名云释迦罗（乃至）从一字中即具百字功德。故名百福乘（文）又第十八云。释迦牟尼者。即此不空见之身。普入世间而作佛事故。此所示即是牟尼身也。佛作佛事。即此释迦从毗卢遮那字轮而出。然无二无别皆遍一切处。以此一字同于大空本不生故。当知百字之身亦如是也。应知者即法文字也。六卷云教法文字。文字即真言教法故云法文字。疏第七云。经云。秘密主云何真言法教者。即谓阿字门等。是真言教相虽相不异体体不异相。相非造作修成不可示人。而能不离解脱现作声字。一一声字即是入法界门。故得名为真言法教也。
    入世尊毗至聚为一体。六卷云。同一体性入毗卢遮那佛心。释曰。第六还源也。兼第五显力。如前可知。文字性离岂有出入相乎。是且为令一切众生知文字即解脱。加持即本地故不动文字而入佛心。谓之还源。岂但念尊独入佛心。一切有情本自具字轮。与念诵尊无毫厘差。然为烦恼所覆未能觉知。是以为示此事现文字形。聚为一体而入佛心。念诵尊入佛心。即是一切众生皆悉入佛心。何以尔者。文字性不异故。大日经疏云。一切众生皆入其中。而实无能入者无所入处。故名平等。即此之谓也。
    生金刚念诵形住佛掌中。六卷云。为金刚念诵身住佛掌中。释曰。此亦超明第八示相。兼第七显智也。金刚念诵形者。谓三昧耶形。其形舌相也。第十三如来舌真言释云。如来者即是如实也。犹如来舌常作如语不诳语不异语。以如是真实故常住也。又第九真言释云。此舌广长相遍覆一切佛刹故名为大。又弥陀经云。出广长舌相遍覆三千大千世界（文）今此金刚念诵如来舌相。亦复如是。遍覆三千大千世界。摄诸有情常无动坏。今住如来掌中令一切众生得平等语轮。成就实谛之法也。
    从彼金刚至等如来身。六卷云。出一切世界微尘等如来身。释曰。此亦超明第十显实。略第九明德也。此明从三形出相好身。此诸如来从念诵形而出故。如实为身。以不妄不异不诳为语。三业皆常实故云显实也。
    一切如来至神通游戏。六卷云。住一切如来神变游戏已。释曰。此第十一普现兼第十二感应可知。法性等者。如来舌真言。第十三云。萨^7□谛也。达摩法也。钵罗底瑟耻多性也。第九释云。次云萨底也（二合）是谛也。达摩是法。钵啰□瑟耻多是成就也。译云成就实谛法也。如来无量劫来常修真实谛语故。得此平等语轮成就实谛之法。所发诚言必定无异。故以最后多字为真言体。明如来所有语言常如实相无诳无异也（文）法性即实谛。是由如语不妄不异语所得故。云成就实谛法。如语不妄语等者。即是无言之言。以无言故一时应同法界群机无有错谬。各皆令得入真实谛。是云秘密神变。法性即神变之体也。宋译云。放一切如来法光明等。以一切佛神通游戏等。光明也。含光明义也。
    妙语故至大菩萨身。六卷云。以自性语言故金刚萨埵三摩地极坚牢故。合一体相为无言摩诃菩提萨埵身。释曰。从此以下至最胜悉地故。是第三颂现受教示也。此中智用不同义分为六。一摄相乃至六显益。此第一摄相也。初明二所由。妙语言者。谓无言之言。什公所谓默然之论论之妙也。即是也。又云无言。无也。又不思议。不思议即妙也。应知无言即妙语言也。宋译云。彼法自性于金刚萨埵三摩地妙坚牢故。六卷云。以自性语言故。自性者所谓法性。法性本离言说无相无为。故知法性语言即是无言也。一切众生从本以来具法性语。是以终日言说终日无言。皆与实相不相违背。理趣经云。一切众生妙法藏能转一切语言故。以此义故又以萨埵三昧故。一切众生聚为一体。生一无言大菩萨身。是云摄相也。
    住世尊毗至远离诸戏论。六卷云。住于毗卢遮那佛心。说此嗢陀南曰。自性秘密法。我为密语言。于后说法时。远离诸戏论。释曰。此第二还源也。分文为二。初明还源可知。次说偈。偈为二。初二句正明智印体。
    自然密者。自然谓法尔。法尔即法性也。第七云。经中次说真言如实相故。云复次秘密主此真言相。非一切诸佛所作。不令他作亦不随喜。何以故。以是诸法法如是故。若诸如来出现。若诸如来不出。诸法法尔如是住。谓诸真言真言法尔故者。以如来身语意毕竟等故。此真言相声字皆常。常故不流。无有变易。法尔如是非造作所成。若可造成即是生法。法若有生则可破坏。四相迁流无常无我。何得名为真实语耶。是故佛不自作。不令他作。设令有能作之人亦不随喜。是故此真言相。若佛出兴于世。若不出世。若已说若未说若现说。法住法位性相常住。是故名必定印。众圣道同。即此大悲曼荼罗一切真言。一一真言之相皆法尔如是。故重言之也（文）密谓秘密也。略有二种秘密。二教论下云。秘密且有二义。一众生秘密。二如来秘密。众生以无明妄想覆藏本性真觉故。曰众生自秘。应化说法逗机施药言不虚故。所以他受用身秘内证而不说其境也。则等觉希夷十地绝离。是名如来秘密（文）今此亦尔。夫金刚一乘无言之言。唯是毗卢遮那自证境界。非是凡夫二乘乃至因地所知。故云秘密也。我名秘密语者。供养会真言密语也。即是所谓如语不妄不异语。疏第一云。真言梵曰漫荼□。即是真语如语不妄不异之音。龙树释论谓之秘密号。旧译云咒非正翻也。次二句叹智印功德。无言之言演法尔法。故叹云微妙法。供养会真言（佛也正也歌也）亦妙义。般若明咒。谓之所说微妙法也。远离诸戏论者。戏论者谓言说。言说从觉观生故名为戏论。第五释不动尊中云。若除业寿种戏论语风亦息灭。是故缄闭其口。今无言说法文字性离。字自说。说者本不生。听者亦不生。第十一云。此阿字即是佛口。即是佛心。即是说者。即是闻者。法界依力无等之力。生平等语表出无量声。即是如来普门导利之语业作用也。无言也。字为体。本初不生无言之言。本自离觉观言说故。云远离诸戏论也。
    时彼无言至复请教令。六卷云。尔时无言大菩萨从佛心出。依一切如来背后月轮中住而请教示。释曰。此第三现请也。谓无言菩萨为欲施与秘密语一切众生。为诸众生诸教令也。
    时世尊入至三昧耶。六卷云。尔时世尊复入一切如来密语三摩地已。为一切如来语言智三摩地。释曰。此第四念应也。准前章经当云时世尊入一切如来秘密语言三昧耶。名金刚三摩地一切如来念诵三昧耶。宋译经云。尔时世尊即入一切如来秘密语金刚三摩地。以一切如来语言念诵三昧（文）两本亦文具也。今经梵本恐脱落。宋译尔时世尊等者是念应也。世尊为应所请先入三昧耶。其意可知。以一切如来下是第五现法也。无言菩萨念诵智现前故云现法。疏解别本。为字云为作也。恐为难依。今云为以也。即与宋译同也。
    尽无余有至胜悉地故。六卷云。尽众生界成语言悉地故。一切安乐悦意受用故。乃至获一切如来语言秘密性胜上悉地故。释曰。此第六显益也。分亦为二。初明所利无限。令语成就下明所与益。令语成就者。谓世间成就也。且如大日经世间成就品。有相念诵是也。乃至下明出世成就。秘密体性者。前所谓一切如来法性。以如来加持故令修行者成就实谛之法。转说法教皆如金刚。乃至以一音周遍法界。谓之秘密体性最胜悉地也。即大日经所谓得语言音陀罗尼。疏释曰。次得解无量语言音陀罗尼。且如一世间中三十六俱胝趣。随彼上中下性种类。若干方俗言辞各各差别。皆晓其旨趣。应以随类之音。如一世界者一切世界亦如是也。
    则彼金刚至真言速成就。六卷云。以金刚念诵故授彼无言摩诃菩提萨埵双手。是时一切如来共以金刚语言名号而与灌顶。时金刚语言大菩萨以金刚念诵。与一切如来谈论已。说此嗢陀南曰。此是诸佛。金刚念诵。是诸如来。秘密语言。以此念诵。能速成就。释曰。此第四颂曰授彼念诵语智也。此文为二。初授与灌顶。此亦有二。如前可知。金刚语灌顶下亦为二。初欲说偈先示其相。金刚念诵谓灌顶体。所谓无言。无言即真语如语等。如来本自如实无有言说。无言之言与如来相应故。云共一切如来谈论。正示无言之论论之妙而后说偈。第一句可知。第二句正明智印体。金刚念诵即无言也。宋译云。名为金刚真念诵。无言即真语如语故云真念诵也。于一切如来等者。谓明智印功德。如来谓二种如来。已成如来由金刚念诵故已得成就。当成如来亦依此故。当得成就故云也。四卷云。于诸如来秘能为速成就。若依此说真言两字当属上句而读。云于一切如来真言等。真言速成就者。宋译云是速成就大明者。明即真言之义也。六卷云是诸如来秘密语言。秘密语言即真言。言谓于一切如来真言皆速得成就也。凡真言成就于诸悉地中最为胜上。故百八名中云苏悉地那。下经云妙成就。略出经云上悉地。
    金刚法智至大智萨埵。释曰。大文第二总结也。此亦有二。初结别名。如次法利因语可知。此是下二结部类。谓是明一切如来智惠门四大菩萨也。宋译云。此是金刚大法性智。一切如来转大轮智。一切如来随转语轮戏论之智。一切如来大智大士（文）此经阙脱第二一切如来智慧可见。

○已下经本第二卷

    尔时婆伽梵。释曰。已下第四明一切如来大精进门四大菩萨。大分为二。初明四大菩萨。后总结也。是此四菩萨于羯磨部中。不空成就如来成所作智眷属。若有众生如理念持。一切事业速得成就。都名一切如来羯磨智也。诸佛境界经云。复次从西方金刚语言菩萨观起。当入北方羯磨观门。谓观北方不空成就如来四大菩萨。心要云。虽通语智而诸佛事业及众生事业未成就。即入一切业用善巧门之所成辨。广兴供养利乐有情。以虚空为库藏。是中珍宝满虚空中给济苍生。五种施令无匮乏。十方如来一切诸佛微尘刹海普心供养。即毗首羯磨菩萨善巧智也。次随文释。大分有四。无颂曰。如来羯磨心。秘密神变相。现请普教示。授羯磨金刚。初言如来羯磨心者。从尔时婆伽梵至秘明末。于中四门不同。举报乃至护念。尔时婆伽梵者。此即初举报及显体。如前可知。
    复入一切至三摩地。六卷云。复入一切如来毗首羯磨摩诃菩提萨埵三摩地。所生羯磨加持金刚三摩地已。释曰。第三明行也。初明佛入三昧耶。毗首磨此云种种事业。宋译云巧业菩萨。巧也。业也。此菩萨主一切事业智。上供养诸佛。下化众生。佛事生事皆悉成就。理趣释云。由大精进以金刚毗首羯磨解脱智。遍游无边世界诸佛前以广大供养。请说一切佛法般若波罗蜜等诸修多罗。以十种法行。顿积集福德智慧二种资科。获得三种身。此菩萨主一切供养门。供养门者有多种。依苏悉地经有五种供养又二十种供养。于瑜伽教中有四种供养。所谓菩提心供养资粮供养·法供养。羯磨供养。如前四种理趣门是也。又有五种秘密供养。又有八种供养。又有十六种供养。又有十七种杂供养。乃至一切供养悉皆摄入虚空库菩萨供养仪轨中也（文）今佛世尊为欲显此三昧耶故。入此等持故云复入也。次出生羯磨等者。是明所生加持名也。百八名中云□日罗羯磨。金刚三摩地者。是正显所生三摩地名。如前可知。
    一切如来至日罗羯磨。六卷云。从其心出一切如来羯磨三摩地。名一切如来心。说此陀罗尼曰。跋折罗羯磨。释曰。此第四护念也。文分为二。一切如来从自心等者。初明三昧耶从自心出也。一切如来三昧耶者。是秘名明别号。如来心者。明所生处从佛智中出。此秘明故云从自心出。皆如前也。秘明句义云。（金刚业。秘经云轮字发光明能令一切爱）秘明尊名故云金刚业菩萨。具精进义。故心要云。于内心证得羯磨金刚大精进三摩地智。精进义如前引第十疏迦娄座释。虚空进行即精进相也。故亦称大精进门也。（轮也）者谓羯磨轮也。于净妙国土及杂染世界。任运无功用无分别。作佛事生事二种事业。故云善巧门。其羯磨形合二金刚。即表二种善巧。其四出者即字也。疏第十一释虚空藏转明妃末云。即是虚空库义也。疏释云。以一华奉献无不遍法界。上献一切贤圣。下施一切有情（佛事生事）字是福德义。上点大空义。心要云。以虚空为库藏。是中珍宝满虚空中。给济苍生。五种之施令无遗乏（生事）十方如来一切诸佛。微尘刹海普心供养（佛生）即毗首羯磨菩萨善巧智也。即是字义也。
    从一切如来至梵持金刚。六卷云。说陀罗尼时从一切如来心。即彼薄伽梵执金刚。释曰。从此以下至神通游戏。是第二颂秘密神变相也。此中智用境界不同亦有十二门。（如前）今此文即依因显本。皆如前释。当章与前虚空藏章同。对观音章文语前却。然疏因本二科与虚空藏段。自释相违。前空藏分科为正。故今从前从一切如来至持金刚为因本二科也。钩尊章诀云。前观中普贤菩萨从佛心出。成执金刚身故。此观中以佛心金刚为因本故。故云即彼薄伽执金刚（文）明此释意从初至持金刚以为因本。应知今章一切如来者是依因。即彼薄伽梵持金刚者即显本也。然观音章即彼薄伽梵持金刚八字。在绳出已下。准诸段文。以此为正。何者此中一切如来羯磨平等智善通达故者。是次显相之所由故。超在薄伽梵等上者文不钩锁也。于中一切如来羯磨者。明初所由体。平等智善通达故语。空藏观音二章皆有。应知是通句。其义如前。金刚萨埵三摩地者。空藏章云。金刚萨埵三摩地坚牢故。聚为一体等。是次所由也。观音章与当段同。宋译云。以一切羯磨平等智。于金刚萨埵三摩地善通达故。即彼如是具德金刚者。成一切羯磨光明为出现已。其意大异。又四卷经两所有彼薄伽梵执金刚句。故一切如来羯磨已下。皆属显相科也。
    为一切如来至光明出已。六卷云。为一切如来羯磨光明出已。释曰。此超明第四显相。由上二所由故。为羯磨光明出已者显相也。
    以彼一切至聚为一体。六卷云。遍照一切世界成一切羯磨境界。由一切羯磨所成所智以善晓了故。还同一体相入毗卢遮那佛心。释曰。此明第六还源兼第五显力可知。以羯磨智光明照有情界。以光威德故不动有情。治生产业无量所作。而为毗首羯磨妙事业故。云为一切如来羯磨界也。其尽一切下正明还源也。已照表有情界都为羯磨界。其羯磨界聚为一体入世尊心。谓之还源也。
    量遍一切至住佛掌中。六卷云。由金刚羯磨界故。满虚空界量为羯磨金刚身住佛掌中。释曰。此明第八示相。兼第七显智可知。此明三昧耶形。谓周遍法界量等虚空羯磨界。生羯磨形也。
    则从羯磨至等如来身。六卷云。复从金刚羯磨身中。出一切世界微尘等如来身。释曰。此明第十显实。谓从三形生相好身也。
    于一切世至神通游戏。六卷云。皆于一切世界作一切如来羯磨神变游戏等已。释曰。此第十一普现也。于一切世界者。明现通之处。无处不遍故云于一切世界也。一切如来羯磨等者。简观音三摩地智神通等。其义可知。
    作一切如至摩诃萨身。六卷云。由无边羯磨故住金刚萨埵三摩地。极坚牢故合一体相。为毗首羯磨摩诃菩提萨埵身。释曰。从此已下至神境通果故。第三颂现请教示也。此中智用出入不同亦分为六。一摄相乃至六显益。此即第一摄相也。文亦为二。初明所由。无边事业故者。对观音妙观自在故等。次金刚萨埵等是通句。如前可知。生一切如来下正明摄相可知。
    住世尊毗至转金刚业。六卷云。住于毗卢遮那佛心。说此嗢陀南曰。诸佛羯磨不唐捐。以无功用作佛事。金刚羯磨之所转。无量无数悉能成。释曰。此第二还源也。文分为二。初正明还源可知。次自叹偈亦分为二。初二句叹智印体。诸佛不空者百八名中云□日罗目伽。诸佛境界经云。我是金刚羯磨。我是金刚不空（必定得果。是不空义）我是种种事业能成就（文）谓由羯磨智故。上供诸佛。下度众生。一切事业皆悉圆满。必定证得一切智果。故称云不空。一切诸佛皆由此不空智而得成就。故云诸佛不空。我一切业多者。上句叹业用。是叹其体。毗首羯磨此云种种事业。故云一切业多。所云我是种种事业成就是也。无功作佛益者。无功谓无功用也。宋译云。无功用心作佛事。理趣释第二段云。一切业平等现等觉。以大菩提一切分别无分别性故者。由如来无漏五识与成所作智相应。现三业化。于净妙国土及杂染世界。任运无功用无分别作佛事有情事（文）谓此智无分别故普遍染净。平等能为生佛二业。若非无功用。云何得平等周遍。故云无功。作佛益者。所谓佛事及有情事。是佛事业故云佛益。益谓利益也。能转金刚业者。转谓转作。遍一切处转作事业故。六卷云。无量无数悉能作。百八名中云羯磨□日罗苏婆□孽罗唐云业金刚善遍行。四卷云善遍一切处。境界经云。我是能到一切处。我是能作种种事（文）
    尔时毗首至复请教令。六卷云。尔时摩诃毗首羯磨大菩萨。从佛心出依如来前月轮中。住而请教示。释曰。此第三现请也。已现大曼荼罗身已。住佛心。今为一切众生请教令。故从佛心下住月轮。月轮者是菩提心也。意住菩提心摄一切众生也。一切如来前月轮者。圣位云。住不空成就如来前月轮（文）谓十方世界微尘数不空成就如来故。今云一切如来。如来既无量。菩萨亦无数。此一菩萨请教令时。十方世界巧业菩萨亦复同请。即是无分别作智事业也。
    时世尊入至三摩地。六卷云。尔时世尊入一切如来不空三昧地已。释曰。此第四念应也。佛欲令羯磨菩萨及一切有情。具足一切事业智故。先入三昧念其所应也。
    转一切供至大三昧耶。六卷云。为一切如来转供养等无量不空。一切羯磨仪式广大三摩地。释曰。此第五现法也。转一切等者。对观音能净一切如来。然普贤及空藏章初有受用语。两本云现（受用即现义。具如前辨）观音章净字此中转字。即两尊各各要语也。今是转作一切供养事业故云转。供养有多种故云等（多种供养具如前引理趣释）不空一切业者即尊别名也。如前辨之。轨仪广大三昧耶者。理趣释云。时薄伽梵一切如来。种种供养广大仪式如来者。是虚空库菩萨之异名也（文）百八名中云摩呼娜哩耶唐云极广大。应知此一章数义皆是尊别名。称此云法。此法显现故云现法也。
    尽无余有至境通果故。六卷云。为成就尽众生界一切羯磨及一切安乐悦意受用故。乃至获得一切如来金刚羯磨性智神通最上果故。释曰。此第六显益也。文分为二。初明所利无限可知。次作一切下二明所与悉地。作一切悉地者。对观音我清净。作谓作业也。一切悉地正是北方三昧故。北方如来云。此明世间悉地如前可知。乃至下明出世间上上悉地也。羯磨性智对观自在得一切如来法智。是北方佛所主智故云羯磨性智。内证此智故便起外用。是云神境通果也。
    则彼羯磨至业安于业。六卷云。以彼金刚羯磨授与毗首羯磨大菩萨双手。为令转一切如来羯磨轮故。是时一切如来共以金刚名号而与灌顶。时金刚毗首羯磨大菩萨。以其金刚羯磨置于心上。作一切如来羯磨事已。说此嗢陀南曰。我今所受者。金刚巧羯磨。是一切如来。最上羯磨智。一切妙佛事。普皆能作之。释曰。此第四颂授羯磨金刚也。分文为二。初明如来授与灌顶。准上普贤乃至观音章。其文有四。初则彼羯磨至大菩萨。此第一羯磨智三昧也。为一切如来羯磨转轮王者。第二转轮王三昧也。对空藏宝轮观音法轮。故云羯磨轮也。以一切如来至授与双手者。第三羯磨灌顶三昧也。前空藏章云授与金刚宝灌顶。观音章云授与一切如来法身灌顶。准此等文。当云以一切如来羯磨灌顶等。恐脱羯磨两字。故宋译云。一切如来金刚羯磨灌顶。授与一切如来金刚巧大菩萨双手（文）则一切如来至偈末。第四羯磨羯磨智三昧也。此中有二。是初名号灌顶也。金刚毗首者百八名中云。□日罗尾湿□唐云金刚巧。疏云。于初中合有五种灌顶之义。今文阙略但说二种（文）此解难依。普贤空藏观音羯磨各四方初故。皆说四种三昧。于所余尊但说二印。何故云阙略乎。金刚毗首灌顶下。次欲说令信偈先示其相也。疏云。安立者安置义也。谓羯磨金刚安置心上。故别本云。以其羯磨置于心上也。令安一切如来等者。安谓安住。一切如来亦具二种。谓已成如来已安住此处。当成如来当安住此处。皆是作智所令尔故云令。此智无分别故遍染净二界。佛事生事皆悉成就。羯磨平等处者。谓无分别平等成所作智也。宋译云。安立一切如来住巧业处（文）云遍一切处。又云空性。字是具处及性义。故两译为异耳。次解偈者。第一句如前。第二句正明智印体。种种胜业即毗首羯磨。故四卷云最上毗首磨。宋译云善作最上妙巧业。后二句举诸佛授与。以令生信。此尊本以巧业为其三昧。今以羯磨授其双手。故云以业安于业。上业诸佛羯磨。下业即菩萨身也。
    尔时婆伽梵。释曰。此第二明一切如来大精进门。第二斗战胜精进大菩萨授金刚甲胄智灌顶门。心要云。既具事业坚固精进而妙用之。若不精修魔即得便而生退还。所以被精进铠甲持万行修心。守护法明令不退转。即慈护广大能除懈怠护坚猛之智。顿成究竟菩提无不被矣。此乃难敌精进菩萨之大慈护也。次随文释。大分有四。为颂曰。诸佛守护心。秘密神变相。现请普教示。授金刚甲胄。初诸佛守护心者。从尔时伽梵下至秘明末。于中亦四。一举报乃至四护念。尔时婆伽梵者。此第一举报及显体也。
    复入难敌至三摩地。六卷云。复入斗战难胜勇健精进摩诃菩提萨埵三摩地。所生羯磨加持金刚三摩地。释曰。此第三明行也。初明佛入三昧耶。百八名中云讷哩庾。驮那唐云难敌。四卷云难可敌对。言被大慈甲胄能摧四魔。更无为敌对者故云难敌。又百八名中云苏微哩也。唐云妙精进。言常在生死海护一切众生。更无退转故云妙精进。疏云。然大慈悲其力魏魏。虽性柔软而能消除一切怨敌。如以怨报怨其怨不绝。以德报怨其怨消除。大慈之力亦复如是。故有此胜能。何况如来三密薰在其中乎。涅槃经云。慈善根力任运如是。能令醉马驰散。义意可知也。今佛入此大慈难敌三昧。故云复入等。次明所生加持名。从所入三昧转现智用自在无碍。故云出生等。菩萨护力坚固勇猛无能坏者。故名云金刚加持。
    一切如来至罗路乞沙。六卷云。从其心出一切如来拥护三摩地。名一切如来心。说陀罗尼曰。跋折罗阿罗叉。释曰。此第四护念也。文分为二。初明三昧耶从自心出。后说秘明也。一切如来守护三昧耶者。是即秘明之号也。其守护体即大慈也。故心要云慈护广大等。圣位云。于内心证得金刚护大慈庄严三摩地。所谓佛慈护真言亦慈为体。当并思矣。秘明句义云。（金刚护。秘经云。甲字发光明能令一切爱）此真言字为体。字是三角火轮。此具赤白二色。白大慈义。赤即精进。第五释遍智印云。即是十方三世一切如来大勤勇印也。亦名诸佛心印也。三角是降伏除障义。谓佛坐道树。以威猛大势。降伏四魔得成正觉。鲜白是大慈悲色也。如来师子奋迅大精进力正为是事因缘。乃至放大悲光常遍法界。故云普周遍也。今此亦尔。内具大慈（白色）外现大勇（赤色）以此守护一切众生。故名云金刚护。即以字体也。又字具抚育义（具如上引守护经）应知字大慈救护久。又大精进义也。字者出生无边门云。乞洒字者。一切法刹那无尽无坏义（文）无尽无坏即金刚坚固义。又此字具慈悲义故以为缘成护义也。又字即大慈甲胄体。护（真言）即其用也。佛慈护真言有语。字为种。字即慈护义也。又不动尊真言字为种子。其真言称言慈救。正是守护。四十二地行者三昧故。故知字即大慈救护义也。仁王经或护菩萨为本尊。或不动尊为本尊。俱有守护义故也。应思矣。
    从一切如来至金刚手。六卷云。说陀罗尼普护无边有情也。时从一切如来心即彼婆伽梵执金刚。释曰。从此已下至神通游戏。是第二颂秘密神变相也。此中智用境界不同亦有十二门（如前）此即第一依因及显本也。
    为众多坚固甲胄出已。六卷全同此也。释曰。此超明第四显相义兼第三也。百八名中云□日啰靺摩。唐云金刚甲。摩诃涅哩荼唐云大坚固。疏云。佛心菩提无缘大慈为利有情故。示现此甲胄智相。一一智相无非实相。一切邪魔外道无敢动坏。故云坚固甲胄。次引心地观经菩萨三十二种大金刚甲文（云云）按三十二者是慈悲数也。守护经第三说大悲中。建立三十二种不共事业（三十二种皆悉悲事业也）又观三十二应三十二相等。皆是大慈悲义。故知三十二甲胄统之则归一大慈。故今此尊以大慈为甲胄也。又宋译第七云。极难敌精进智印。其真言云□日啰葛□左。甲字为体。字是悲义亦精进义。所谓大悲精进也。第九释如来甲真言云。伐折罗是金刚。迦□遮名甲。如来以金刚眼普观众生。无不被此金刚甲胄。是故以诚实言而演说之（乃至）次明甲义。若法是造作故所成。当知但有假名。从缘迁变尚不能自固其性。况能蔽捍六尘利箭耶。今观金刚体无尽庄严。皆悉离诸造作。是故坚固不坏百非所不能干。是故名为金刚甲胄。末后□字即是无所畏声。亦是自在力义。亦是欢喜义。以定惠具足证此诃字门。时自知必能摧破诸障普护众生。是故大欢喜也（文）解云。字即与字义同也。一切众生等被金刚甲胄者。喻菩提心本性坚固具大精进义。即种字字义也。其本体字金刚不坏菩提心。一切众生等具字坚固菩提心。诸佛观此义故。还以字精进三昧守护。令一切众生速成无上菩提。故心要云。即慈护广大能除懈怠。护坚猛之智顿成究竟菩提。即此之谓也。
    入世尊毗至聚为一体。六卷云。还同一体入毗卢遮那佛心。释曰。此亦超明第六还源。众多甲胄还入佛心。以表相用一体性故。具如前释。
    生大金刚至住佛掌中。六卷云。为大金刚甲胄身住佛手中。释曰。此亦超明第八示相。尘数甲胄同一体性故。以佛神力成就坚固一大甲胄。住佛掌中摄诸有情。常无动坏。是故住佛掌中。具如前释。
    从彼金刚至等如来身。六卷云。又从甲胄出一切世界微尘等如来身。释曰。此超明第十显实。谓从三形而现大曼荼罗身也。已摄无量形而为一形。亦从一形出无尽身。一多无碍。即是如来秘密神通之力也。
    一切如来至神通游戏。六卷云。现一切如来拥护广大事业及神变游戏等已。释曰。此第十一普现也。一切如来守护仪轨等者。是金刚大慈庄严三摩地智也。一切如来守护正是尊三昧也。仪轨广大事业等是北方通法。仪轨谓守护方轨。众生万差故方轨亦无量。故云广大事业。守护经所说三十二不共事业等是也。内证此三昧故外起自在神通。故云作一切佛神通等。即是大慈甲胄坚固事业也。
    难敌精进至大菩萨身。六卷云。由斗战难胜勇精进故。金刚萨埵三摩地极坚牢故。合一体相为难胜精进摩诃菩提萨埵身。释曰。从此至成就果故。是第三颂现请教示也。文分为六。一摄相乃至六显益。此第一摄相也。前所出微尘数佛身遍满十方。为广事业神通游戏已。摄一切有情聚为一体。生一难敌菩萨身。谓之摄相也。此中亦明二所由。谓难敌精进三摩地轮遍十方故。又萨埵自在神通力故。令一切身为一体相也。
    住世尊毗至作金刚胜身。六卷云。住于毗卢遮那佛心。说此嗢陀南曰。希有精进中。坚牢之所成。以我极坚牢。能受坚牢者。故于无色身。能作金刚身。释曰。此第二还源也。文分为二。初明还源可知。次说自叹偈。第一句叹智印体。如前可知。第二句叹智印德坚固。坚固者是坚中之坚故重言之。百八名中云大坚。大坚即坚中之坚也。是梵法通例也。由坚固无身者。皆是真言义也。字是三角大勤勇义故云坚固。守护经第二十云。啰字自体清净最上无坏义无坏即坚固义也。又第十三云。啰字离诸染着。全为心月如初日光诸经轨中明甲胄真言皆有日喻。甲胄梵云。即日梵名也。故知字即坚固甲胄也。无身者字义也。出生无边门云。字无尽无坏无身本寂故无身也。此云身。体具字故即无身也。本寂义可知。故知坚固无身者即义也。作金刚胜身者。即作金刚护身亦是义也。上句由字是第五转声。即成胜身之由也。甲胄智印本际。非作所作。非灭所灭。自性坚固离诸造作。故云坚固。此坚固体本性无身。非青非黄非赤非白。乃至非见非显现。何以故。离诸分别无分别等虚空故。虚空岂有色相可得。故云无身。虽是无身非都无所得。而实有其自性。所谓空自性即不空。不空即精进甲胄故。云作金刚胜印。第九疏云。次明甲义。若法是造作故所成当知但有假名。从缘迁变尚不能自固其性。况能蔽捍六尘利箭耶。今观金刚体无体庄严。皆悉离诸造作。是故坚固不坏百非所不能干。是故名为金刚甲胄（云云）疏第十六云。如来已离如是阿赖耶窟宅。故云无藏性也。佛虽无一切藏。然以慧方便。而有藏生。谓于无相法中而示种种相。无妄想法中而出种种音说。即以此藏令一切至于无藏也。
    时彼难敌至复请教令。六卷云。尔时难胜精进大菩萨从佛心出。依诸如来右边月轮而住。复请教示。释曰。此第三现请也。文无别意。如前可知。
    时世尊入至三摩地。六卷云。尔时世尊入一切如来坚固金刚三摩地已。释曰。此第四念应也。如前可知。
    一切如来至蜜三昧耶。六卷云现一切如来精进波罗蜜三摩地。释曰。此第五现法也。是此菩萨已所成就三昧耶。故前前章初云受用。自受用故亦以此度他。故云现法。法即精进波罗蜜也。
    救护尽无至成就果故。六卷云。为救护尽众生界得一切安乐悦意受用故。乃至获得一切如来金刚身最上悉地果故。释曰。此第六显益也。文亦为二。初明所利无限可知。次救护者谓义。即与世间悉地也。乃至下明出世悉地。金刚身者。所谓初大慈甲胄。金刚坚固身即法身也。涅槃第八（文字品）云。所谓字者名曰涅槃。常故不流。若不流则为无尽。夫无尽者即是如来金刚之身字也。此云无尽亦云不坏不动等。即金刚坚固菩提心也。与相近故互相具其义。故亦具无尽无坏义。具如前辨。无尽无坏即金刚身也。又金刚身品云。世尊如来法身金刚不坏。而未能知所因云何。佛告迦叶。以能护持正法因缘故。得成就是金刚身法身也。亦具护义可见。成就果者。成就即悉地翻名。故宋译云最上悉地殊胜之果。四卷亦云最上悉地果故。
    则金刚甲至为大慈友。六卷云。以金刚甲胄授彼难胜精进菩萨双手。是时一切如来以金刚友名号而与灌顶。时金刚友菩萨摩诃萨。以其金刚甲胄而被一切如来已。说此嗢陀南曰。此是诸如来。最上慈甲胄。为护精进者。名为大亲友。释曰。此第四颂授金刚甲胄也。文分为二。是初授与灌顶。此亦有二。智印及句印也。金刚慈友者。百八名中无此名称。千字文友云弭怛罗（二合）朋云博乞丽（二合）即朋友义也。又友与慈梵音相同。谓为不请友慈护众生。故云慈友也。维摩第一云。众人不请友而安之。什曰。为利有二种。若今世后世物以利交。故请而后动。圣人以慈应。故不祈而往。往必与亲。亲必为护。故曰不请友而安之释中有慈及护义明。友者即是慈护义也。金刚慈友灌顶下。欲说偈先示其相也。以金刚甲胄等者。亦具二种如来。谓为不请友。大慈甲胄被诸众生。方便引接终令得坚固无身。即益当成如来也。又坚固甲胄拥护诸佛。令不住自证。即被已成如来也。疏第十三大护印真言释云。拥护也。非但护于二乘。亦护一切诸佛。由此故不舍有情常作佛事。无有休息。不住寂灭是也。次解偈中初句可知。第二句正明智印体。甲胄慈为体。所谓无缘慈超出二乘及因位慈。故云最胜。智度第四十（八丁）云。复次慈悲有三种。众生缘法缘无缘。凡夫人众生缘。声闻辟支佛及菩萨初众生缘复法缘。诸佛善修行毕竟空故名为无缘。是故慈悲亦名佛眼次二句明慈甲德。谓以坚精进护众生及佛故。云精进大护。大护者即护中之护也。第四句以德归名。大护即是慈友义。故云名为大慈友。
    尔时婆伽梵。释曰。此第三明一切如来大精进门中。第三摧伏一切魔大菩萨。授金刚牙器杖智灌顶门也。心要云。精进既具。天魔蕴魔及烦恼魔等须摧伏之。示金刚药叉形作可畏色。炽焰赫奕恚怒威猛。持金刚牙安自口中。能食一切有情无始无明及诸执见而摧灭之。作大悲方便而能恐怖一切如来。此乃金刚药叉菩萨大悲方便智也。次随文释。大分有四为颂曰。诸佛方便心秘密神变相现请普教示。授与金刚牙。初诸佛方便心者。从尔时婆伽梵下至秘明末。于中四门不同。一举报乃至四护念。此即举报及显体。如前可知。
    复入摧一至三摩地。六卷云。复入摧伏一切魔摩诃菩提萨埵三摩地。所生金刚三摩地已。释曰。此第三明行也。初明佛入三昧耶。摧一切魔者。两经云摧伏一切魔。理趣释云。本是慈氏菩萨。由此菩萨内入慈定深矜愍难调诸天。外示威猛令得受化引入菩提此释与今次第同。已被大慈甲胄。次现威怒身摧伏难调。即是摧一切魔菩萨三昧耶也。次出生加持等者。明所生加持名。如来智相能入一切。显发智用自在无碍故云所生也。从摧魔智现摧伏相加持有情。故云加持。
    一切如来至药乞洒（二合）六卷云。从其心出一切如来方便三摩地。名一切如来心。说此陀罗尼曰跋折罗药叉。释曰。此第四护念也。方分为二。初明三昧耶从自心出。后正说秘明也。一切如来方便者。百八名中云摩呼播（引）耶。唐云大方便。前住大慈三昧救护一切众生。然强刚难化者不可以慈而度。是以现金刚牙大忿怒相。恐怖一切是云大悲方便。具如心要释。次解秘明句义云。（金刚尽。秘经云。金刚怖食啖牙字发光明）种子是牙体故云牙字。真言即牙用故云尽。尽即啖食义也。出生义云。自一切如来无畏调伏门。而生金刚牙焉牙体坚固离一切怖。故云无畏即夜叉义也。夜叉亦云可畏。他畏于我故我即无畏。故云无畏。调伏者牙义也。疏第五云。以三世无碍智调伏之牙。噬诸烦恼是也。秘经云金刚怖。怖是夜叉之翻名。食啖即牙用也。理趣经云。以金刚夜叉形持金刚牙恐怖一切如来。秘经云。有佛名金刚大药叉。吞啖一切恶有情及无情等物。三世一秽触染欲心。令彼速除尽吞啖无有余（云云）又牙字者短声字。是降伏三昧。以此啖灭四种魔怨。故名摧一切魔。即是牙义。故为种也。
    从一切如来至持金刚。六卷云。说此陀罗尼时从一切如来心即彼薄伽梵执金刚。释曰。从此已下至神通游戏。是第二颂秘密神变相。智用境界不同亦有十二门（如前）此即依因兼显本也。
    为众多大牙器仗出已。六卷云。为众多大牙器杖而出。释曰。此第四显相兼第三应实也。为众多大牙器仗出已者。言诸差别智相无不住。在于大菩提月轮中故。今此菩萨于月轮中示现大牙器仗之相。所谓有情数如尘数现大牙相。亦复不少故云为众多等。大牙器仗者。百八名中云□日罗（二合）邓瑟吒罗（二合）唐云金刚牙。利菩燕百八名中云摩诃廋驮。唐云大器仗。牙器仗即三昧耶形。其形三股中股为牙形。其相如图。仗呈两切。兵器刀戟总名也。疏作杖非矣。
    入世尊毗至聚为一体。六卷云。还同一体入毗卢遮那佛心。释曰。此第六还源兼第五。如前可知。
    从彼金刚至等如来身。六卷云。从金刚牙形出一切世界微尘等如来身。释曰。此超明第十显实。谓从三形生相好身。是诸如来皆实相身。一一三业无非法界。为显一智即一切智其数如尘。故云一切世界等。
   作一切降至神通游戏。六卷云。现一切如来调伏暴恶等一切神变游戏。释曰。此第十一普现也。降伏暴怒者百八名中云□日罗（二合）战拏唐云金刚怒。疏第十金刚手真言释云。战荼极恶也。恶中之极也。谓示形状暴恶无有过者。乃至啖食一切世间。令无有余恶中之极也现极恶暴怒形啖食一切世间。即是此尊神通游戏。忿怒非一随应示现故云等。与月梵名同。月亦具灭尽义。月即不生不死。名为甘露。即大涅槃义也。今此尊啖食一切世间。岂唯尽然为空虚乎。即令一切众生得涅槃甘露味。是云夜叉尊啖食三昧也。
    一切魔普至大菩萨身。六卷云。由摧一切魔故金刚萨埵三摩地极坚牢故。合一体相为摧伏一切魔大菩萨身。释曰。从此已下至悉地果故。是第三颂现受教示也。文分为六。一摄相乃至六显益。此即第一摄相也。初明二所由。二所由故前所示现。微尘如来聚为一体。生摧伏魔菩萨身。谓之摄相也。
    住世尊毗至作暴恶形。六卷云。住于毗卢遮那佛心。说此嗢陀南曰。奇哉大威德。显此大方便。为利寂静者。现作暴恶身。释曰。此第二还源也。文分为二。初是还源可知。次释自叹偈文亦为二。初二句叹智印体。大方便如前。慈愍者方便是外相。所谓金刚牙暴恶相也。慈愍谓内证。内具慈愍故外现暴恶相。暴恶即慈愍变相。是慈之极谓之方便。故心要云。作大悲方便恐怖一切如来。此乃金刚药叉菩萨大悲方便之智也后二句明示相由。由有形寂静者。前护菩萨大悲精进是自证故。云由坚固无身。今是大悲化他方便故云形。字之中是悲义身义。反上无形云有形。寂静是字义。故知即大悲寂静相也。疏云。佛菩萨等寂静大悲之身。名为有形寂静。故金刚寿命经云。即入三摩地观见。魔醯首罗大自在天刚强难化。执持邪见非我寂静大悲之身堪任调伏。言寂静者大悲寂定柔软之形。故云寂静。然于寂静有二种。谓真理寂静。形色寂静亦云三昧形。夫真理极理自本寂静。绝四离百。是为真理寂。从本极理发起随缘法界之色。利益有情是为有形寂也。今简择真理故云有形寂静然六卷云。为利寂静者。即与宋译由众生利寂静故同。意明为恐怖二乘及菩萨沉着空理。以此为利现金刚牙大极恶相也。疏举别本自释。其解难依。
    时彼摧一切至复请教令。六卷云。尔时摧魔大菩萨从佛心出。依诸如来月轮住而请教示。释曰。此第三现请也。请佛教令意在普济。故住月轮而现此相。如于一佛请教令。于一切佛亦复如是。故云依一切如来在月轮而住等。一切如来者。谓十方法界微尘数不空成就如来。故圣位云住不空成就如来左边月轮。
    时世尊入至三摩地。六卷云。尔时世尊入一切如来暴恶金刚三摩地已。释曰。此第四念应也。是明佛欲赴请先入三摩地念其所应。极忿者所谓极恶。恶即忿义。无物不啖食恶中之恶。故云极也。
    一切如来调伏难调。六卷云。现一切如来调伏旷恶三摩地。释曰。此第五现法也。调伏难调者。义。牙即调伏义也。第五疏云。以三世无碍智高伏之牙噬诸烦恼竟。难调者。所谓魔醯首罗大我慢刚强者。不空罥索第十四云。入瑟吒门解一切法制伏任持驱迫慢相性不可得故佛先入三昧而现此法。以此化度众生故云现法。法即金刚牙也。疏云。旧经（四卷）云一切如来意者。宜举意业兼余二业。如来三业具调伏。粗恶故。疏主本与明藏经同。然和刻经无意字。六卷经亦无。宋译及今经等皆无意字。故知以无为正。
    尽无余有至悉地果故。六卷云。为尽众生界施无怖畏一切安乐悦意受用故（云云）释曰。此明第六显益也。文分为二。初明所利无限可知。次施无畏下明所与益。于中是初世间之益也。百八名中云摩诃婆耶。唐云大怖。大怖体是牙也。境界经云。我口中有金刚利牙。一切见者怀大恐怖既现牙相啖食一切无明烦恼故。无有四魔二死等畏。乃至初地离四怖畏等也。示现大怖意生施无畏。故云施无畏。乃至下明出世间上上悉地也。大悲方便智者。正是此尊所主智印。依此趣通故云神境通。已上是能生。最胜悉地是所生果。方便之通。通之悉地果。两重依主释也。最胜悉地果者。所谓三世无碍一切智智果也。
    则彼金刚至便慈愍者。六卷云。金刚牙器仗授彼魔伏魔大菩萨双手。是时一切如来共以金刚暴恶名号而与灌顶。时金刚暴恶魔诃菩提萨埵。以其金刚牙器仗置己口中。恐怖一切如来已。说此嗢陀南曰。此是诸如来。金刚牙器伏。哀愍大方便。最上调伏者。释曰。此第四颂授与金刚牙也。此文有二。是初授与灌顶。此亦有二。如前可知。金刚暴恶灌顶下。欲说偈先示其相。恐怖一切如来者。理趣释云。一切外道诸天悉具如来藏。是未来佛。令舍邪归正故名恐怖一切如来。如来者。离五怖得四无所畏无能怖者也。今所恐怖非在果位如来。乃在因佛也是且约一边释。若有诸佛在自证者。亦恐怖之令赴化他。谓之恐怖一切如来。具如义诀爱尊章释。次说偈中第一句可知。第二句正明金刚牙用。具如前辨。第三句明智印体。第四句明智印内证。其义皆如前。
    尔时婆伽梵。释曰。从此已下第四一切如来大精进门中。第四如来拳大菩萨授金刚印缚智灌顶门也。心要云。由斯威猛解脱之理而助成这。三轮若际众生秘密金刚而能济度。大权方便三密加持秘印心缚住三摩地。一切法要而能解缚。脱苦与乐住四无量心。此乃金刚拳菩萨密印智也。今随文释。大分有四为颂曰。诸佛印缚心。秘密神变相。现请普教示。授彼金刚缚。初诸佛印缚心者。从尔时婆伽梵至秘明末。于中亦四。一举报乃至四护念。尔时婆伽梵者。此第一举报及显体也。
    复入一切至三摩地。六卷云。复入一切如来拳摩诃菩提萨埵三摩地。出生羯磨加持金刚三摩地已。释曰。此第三明行也。初明佛入三昧耶如前一切如来拳者。百八名中云□日罗（二合）母瑟□。唐云金刚拳。出生羯磨等者。明所生加持名也。如来智用转入一切。显发智用自在无碍。故云出生。如来拳智现其拳相。加持有情故云加持。金刚三摩地者。是通名如前。
    一切如来至日罗散地。六卷云。从其心出一切如来身口意金刚缚三三摩地。名一切如来心。说陀罗尼曰。跋折罗散地。释曰。此第四护念也。文分为二。初明三昧耶从自心出。后正说秘明也。一切如来身口心等者。是明三摩耶从自心出。是即秘明号。前所谓如来拳。身口心是别。缚为总。称此云一切如来拳。理趣释云。一切如来智印加持者。是三密门身口意金刚也。般若理趣者。如前所释。说四种印。所谓持一切如来身印。则为一切如来身者。是金刚业菩萨三摩地身。真言者。由得身加持得无碍身。于无边世界作广大供养。持一切如来语身则得一切如来法者。此名金刚护菩萨三摩地。由此三摩地故能普护无边有情界。常以大慈甲胄而自庄严。获得如金刚不坏法身。持一切如来心印则证一切如来三摩地者。由真言者得金刚药叉三摩地。能令尽藏识中杀害心杂染种子。得大方便大悲三摩地。此为调伏示现威猛忿怒金刚药叉菩萨之身。持一切如来金刚印。即成就一切如来身口意业最胜悉地者。由修瑜伽者得金刚拳菩萨三摩地。能成就一切真言教中三密之明。是故广瑜伽中说身口意金刚。合成名为拳。一切如来缚是为金刚拳（云云）依此释前三尊即为三密。拳即金刚也。三密是别。金刚为总。总别并举。称此为金刚拳也。次释秘明句义云。（金刚合。秘经云。持字发光明）解云。密合者谓身口意合而为一。即是悉地成就。故三昧耶会真言云。（一切成就中具悉地义应思之）疏第十八云。尔时毗卢遮那告金刚手秘密主言。佛世尊入大智灌顶地得三三昧耶。合身口意平等为一也（乃至）大智灌顶地。即是如来第十一地三密平等所谓三三昧耶座（亦名金刚座）三三昧耶者即所谓菩提座。菩提座现即是究竟悉地成就。所谓后十六生成正觉。故理趣释云。由持金刚印（谓金刚拳也）得一切智智（乃至）疾证无上正等菩提今具引文明之。第十八（二十四）云。三三昧耶座者。谓身口意三三昧耶也。口真言身法印心本尊也（座之义更问之）今谓即金刚坐也（文解云。三密即金刚故亦名金刚座也）第十二（二十三）云。由加持故执金刚并诸菩萨。佛菩提座胜愿能现。谓佛说此偈已。以佛神力加持之。尔时诸金刚菩萨即能现菩提座也。此座者但以世间意说是座处耳。然西方名此座为满荼。满荼者是坚固义。是不动义是更无等此义。是遍周法界义。今现此菩提座。亦如酪中现苏诸味共会一处而不相离（更问）加持故能现也。此座即是如来功德之所庄严。无量大愿之所成就。即同佛身。普现一切众生界中而作佛事。故云胜愿也。又印品莲花座真言云。吉祥愿（即胜愿也）莲花（菩提座）诸佛救世者。不坏金刚座。觉悟名为佛（开敷义）菩提与佛子悉皆从是生。真言喃阿（去声急呼）第十三释云。此是莲花之座。亦名金刚座。犹坐此座故能生诸佛。诸佛皆由此坐。即名吉祥座也。故名金刚不坏座也解云。真言字即与理趣经拳尊种子同。又四义即四种字。即是三密金刚四智印也。悉地出现品四真言名正等觉心。故知菩提座现即是正等觉显现。正等觉显现者。即是心莲开敷故。经云觉悟名为佛。佛是开敷义（见住心品疏）疏释极无自性心云。此心望前二劫犹如莲花盛敷。义释第七（十六）释除盖障种子字（与莲座种子同。相传说云。拳菩萨即除盖障也）云。所谓除盖障者。只是开此阿字门。使佛眼清净耳。阿字引声中即带三昧义。行与涅槃合故。即是具足方便义也。言此心障盖除时万行方便皆悉具足。即是莲花台开敷义也。是故亦用此字为如来座（云云）应知心莲开敷亦名三三昧耶。菩提座现即是真言行者等虚空无垢菩提心出现。是云悉地成就也。又百八名中云□日罗散地（唐云金刚密合）□日罗（二合）满驮（唐云金刚缚）□日罗（二合）母瑟□（唐云金刚拳）是此三名名异义一。故释经云。广瑜伽中说身口意金刚合成名为拳。一切如来缚。是为金刚拳。种字字取初字。是持义故云持字。此尊持一切如来三密故称云持。持三密门即是悉地成就故。出生义云。一切如来住地成就门（住地羯磨真言义。成就者三昧会真言义也）又持者谓合三密为一。故圣位云。于三密门无量真言印契合成一体持三密平等即是诸佛究竟悉地。即身成佛。诸轨中云。现世证得欢喜地后十六生成正觉。又字毗卢遮那一字真言。所谓法界种子相好如圆塔。塔即心莲花台。亦即心月轮。月轮显现即是菩提座现也。
    从一切如至持金刚。六卷云。说此陀罗尼时从一切如来心。即彼薄伽梵执金刚。释曰。从此以下至神通游戏。是第二颂秘密神变相也。就中智用不同。亦有十二门（如前）此即第一依因及显本也。
    为一切如至印缚出已。六卷云。为一切如来印缚出已。释曰。此第四显相也。印缚者谓金刚缚印也。一切众生本自具三密与佛不异。然为烦恼所缚故。三业差别未能平等。故称云三恶业。即烦恼印缚也。以是如来出现平等印缚。如是智相普贤菩萨周围月轮之所出生也。众生所乐种种不同。是此智相亦复非一故。云一切如来一切印缚。
    入世尊毗至聚为一体。六卷云。还同一体入毗卢遮那佛心。释曰。此超明第六还源。从佛心出还入佛心。诸佛法界犹如虚空。一相平等。若是一相岂有出入。但为众生现此相耳。
    生金刚缚住佛掌中。六卷云。成金刚缚身住于佛掌。释曰。此亦超明第八示相也。即生三形。是地云示相。□日罗（二合）满荼。唐云金刚缚。若人见此智印者。一切结使缚皆悉解脱为一切如来所护念。故示此相也。
    从彼金刚至等如来身。六卷云。又从金刚缚出一切世界微尘等如来身。释曰。此亦超明第十显实也。从彼三形出相好身。身即真实义。所谓实相身。夫实相身不生不灭无一多相。亦无出入。且应世界众生机根万差故。不分而分为无量身。所以微尘为喻以显佛身广多。无量无边非是广多。不出一实故云显实也。
    出已于一至神通游戏。六卷云。现一切如来印缚智作一切如来神变已。释曰。此第十一普现也。于此应云遍周法界究竟一切虚空。遍一切世界云海遍证一切如来印缚智等。作一切佛神通游戏。今文总略但云于一切世界。准前可知。一切如来印缚智者。谓神变体。以印缚智作神通游戏。神通游戏者即普现色身。故云普现。阙略感应。如前可知。
    一切如来至大菩萨身。六卷云。由一切如来拳牢缚故。金刚萨埵三摩地极坚牢故。合一体性相为一切如来拳摩诃萨埵身。释曰。从此已下至悉地果故。是第三颂现受普教示也。此中智用出入不同。义分为六。一摄相乃至六显益。此即第一摄相也。拳善缚者。宋译云拳妙缚。梵云母瑟□苏满驮。拳者是体。缚即其用。以拳缚一切众生。亦善缚佛故云拳善缚。此中有二所由。如前可知聚为一体者。前云于一切世界以印缚智为神通等。所化无量故能化缚智亦复无量。今合无量无边能化所化为一体相。何者一切众生本自具缚智。非是依佛化故今始所得。但因缘显现。是以能化所化唯一缚智更无异体。何为众生。何为诸佛。若于此中起异见者。即是我人众生寿者。岂得名为金刚惠耶。为示此义故云聚为一体等。应知生佛虽异唯一缚智。故云生一切如来拳等。两本云拳牢缚故。善也妙也。又坚固义。各据一义。梵名即一也。
    住世尊毗至触脱者为缚。六卷云。住毗卢遮那佛心说嗢陀南曰。今此极坚缚。坚固身所生。我是三摩地。成就愿求者。虽已得解脱。方便现此缚。释曰。此第二还源也。文分为二。初正明还源。次说自叹偈。第一句正叹智印体。谓能坚缚一切有情。令不起一切不善三业而住善法。摄真实经云。我是能解脱金刚繁缚者。亦能坚缚二乘作证令生菩提心。乃至坚缚诸佛住深定者令赴度生。遍一切处更无不缚。即是缚有能缚空。其妙在此二者间。故云妙坚缚。
    我坚三昧耶者。三昧耶者誓也。百八名中云□日罗（二合）母瑟吒耶（引三合）孽啰耶三摩耶。唐云拳胜誓。此述明上句义。谓此坚缚立胜大誓无物不缚。下从蠢动上至诸佛。悉堕在此坚缚中。故云坚三昧耶。次二句明坚缚功能。诸意乐者。谓众生所求种种意乐皆悉成就。意乐即意愿也。故宋译云。一切愿悉成就。四卷云诸愿求成就。三昧耶会真言。（一切成就）即此义也。解脱者为缚者。宋译云彼解脱者乃为缚。四卷云。虽解脱示缚（六卷前引之）意明此尊已能解脱一切诸缚。为令成就众生所求。自以方便示现此缚。还以缚三昧缚诸众生。悉令得解脱也。百八名中云钵罗（二合）毛斫迦。略出云善能解放。今经下云能缚解。即是已得解脱也。
    时彼一切至复请教令。六卷云。尔时一切如来拳大菩萨从佛心出。依诸如来背后月轮而请教示。释云。此第三现请也。从佛心出住月轮等。如前可知。
    时世尊入至三摩地。六卷云。尔时世尊入一切如来三摩地金刚三摩地已。释曰。此第四念应也。疏云。若例余文应云时世尊入一切如来印缚三昧耶。今文略之。直云入一切如来三昧耶。今按宋译云。尔时世尊即入一切如来缚三昧耶金刚三摩地若准此经今脱缚字。然两本亦云入一切如来三摩地。无缚字。依此言之。又准上诸尊例。此三昧耶直是定名。上护尊下云。时世尊入一切如来坚固名金刚三摩地。牙尊下云。时世尊入一切如来极忿怒金刚三摩地。应知坚固及极忿怒即当此三昧耶。明三昧耶即此尊定名。故云一切如来三昧耶。又坚缚者三密合为一义。三密平等即诸佛三昧耶故。云一切如来三昧耶。三昧耶者即三密平等义。例如法花轨称入佛三昧耶。云一切如来三昧耶。入佛三昧耶即三密平等义也。应知今亦称三密平等云三昧耶也。一切如来印三昧耶。六卷云。现一切如来印缚三摩地。释曰。此第五现法也。宋译云一切如来印缚三昧。两经亦尔。今经恐脱缚字。
    尽无余有至悉地果故。六卷云。尽众生界作一切如来大神力。现验作事故。一切安乐悦意受用故。乃至获得一切如来智印为主。最上悉地果故。释曰。是则第六显益也。文分为二。初明所利无限可知。令一切下明所与悉地。是初世间悉地也。是明世间悉地故称佛云圣天。智度第五（十六）云。有三种天。一假号天。二生天。三清净天。转轮圣王诸余大王等是名假号天。从四天王天乃至有顶生处是名生天。诸佛法身菩萨辟支佛阿罗汉是名清净天现验一切悉地者。百八名中云苏婆宁（上声）地耶。略出云善现验。下经云威灵。圣位云。于内心证得金刚拳印。威灵感应三摩地智。谓由金刚拳威严故。令一切圣天现验一切悉地也。验证也。征也。乃至下明出世悉地。此有多品故云乃至一切智智印主宰等者。谓上上品悉地。一切智智印者谓诸佛极果。此尊正主此果印。故云主宰。夫金刚手在十六初主发菩提心。故名一切如来增上主宰（见三十卷经第九二十四纸。增上即菩提心异名也）今此尊在十六终主其果。故云一切智印主宰。理趣经云。得一切自在一切智智一切事业一切成就。得一切身口意金刚性一切悉地。疾证无上正等菩提（云云）即是究竟最胜悉地也。
    则彼金刚至不越三昧耶。六卷云。以彼金刚缚授与一切如来拳摩诃菩提萨埵双手。是时一切如来共以金刚拳名号而与灌顶。时金刚拳大菩萨以其金刚缚。缚一切如来已说此嗢陀南曰。此诸佛所说。极牢金刚缚。若为一切印。速疾得成就。以此三摩地。最尊无有上。释曰。此第四颂授金刚缚也。就文为二。初授与灌顶。此中亦有二种灌顶。如前可知。金刚拳灌顶下。欲说偈先示其相。缚一切如来者亦缚二种如来。具如前辨。次说偈中第一句可知。第二句正明智印体。是此印缚本性清净无能坏者。故云大坚固。次二句明智印功能也。速成诸印故者。金刚缚是一切印母。依此成诸印故云速成等。略出经初说金刚合掌及金刚缚二印。以此为印母。印品疏初亦明十二合掌及四种拳。以此为母成一切印也。合身口意而为一云金刚缚。即是三三昧耶座。亦名金刚座。一切诸佛于此座上成菩提故。此尊以缚为印。即是诸印根本也。若不为此印而结余印。则成越三昧耶。犹如不持念入佛三昧耶真言。而作一切真言法事则成越三昧耶。今以此为母成一切印故。云不越三昧耶。疏第十三释入佛三昧耶中云。不越三法道界者。上界此结大界之界非驮都也。于界道当中而行故名不越耳解云。此界梵云（见结大界真言）是以不越三法道界。即不越三昧耶也。不越三昧耶者。即悉地成就也。宋译云。以一切佛速成就不越金刚大三昧。一切佛者当今诸印。印梵云。与声势相近。故云一切佛。又四卷云。三摩耶极难羯磨能超度。此文意大异也。解云。三密平等即是此经之大意。若越入此者称为最胜悉地。故云三昧耶极难。羯磨者谓缚印。有四义表四出股。其体四也。是云羯磨。羯磨即三密金刚。故知缚印称云羯磨也。超度者梵云。此具越及越入两义。超度即越入义。言诸佛三昧耶极难得成就。依此金刚缚羯磨印故。能越入速成就也。
    一切如来供养下。释曰。此第二总结。亦分为二。初结别名也。仪轨业大甲胄大方便印缚智。如次是四大菩萨也。次如是一切等下二结部类。此是一切如来大精进门四大菩萨故。云如是一切如来大羯磨萨埵也。

金刚顶大教王经私记第十二
金刚顶大教王经私记第十三

　          沙门昙寂撰
  　　

    尔时不动如来。六卷云。尔时阿□如来。释曰。从此已下第二明四波罗蜜。于中初明四波后明总结。大分为四。一如来部中金刚波罗蜜。一切如来金刚三摩地智。二如来部中宝波罗蜜。一切宝灌顶三摩地智。三如来部中法波罗蜜。三摩地所生加持金刚三摩地智。四明一切如来三摩地羯磨波罗蜜一切如来作事业智。都名一切如来摩诃波罗蜜。疏云。四方如来为印毗卢遮那如来。四波罗蜜智门（云云）今检诸文流出次第各各不同。圣位经云。毗卢遮那于内心证自受用四智。大圆镜智·平行性智·妙观察智·成所作智。外令十地满足菩萨他受用故。从四智中流出四佛。各住本方坐本坐。毗卢遮那佛于内心。证得五峰金刚菩提心三摩地智。自受用故。从五峰金刚菩提心三摩地智中。流出金刚光明遍照十方世界。净一切众生大菩提心。还来收一聚。为令一切菩萨受用三摩地智故。成金刚波罗蜜形住毗卢遮那如来前月轮（云云）解云。佛证自受用四智。从四智中流出四佛（四佛即他受用身也）次从内心三摩地智流出四波。次流出十六大菩萨等。以要言之。此经三十六尊皆从毗卢遮那内心生也。出生义云。乃至（从四智出四佛。与圣位经不异故略不引也）由四如来智出四波罗蜜菩萨焉。盖为三际一切圣贤生成养育之母。于是印成法界体性智自受用身。即塔之正中毗卢遮那如来也。四亲近菩萨即彼四波罗蜜印焉（文）此从四智而生四波。以为毗卢遮那四亲近也。然疏所引作于是手印成法界等。梵汉和镜引作于是乎印中成法界等。此等诸本皆是写误。故义亦僻。今本为正也。何故尔者。菩提心论云。已上四佛智出生四波罗蜜菩萨焉。四菩萨即金宝法业也。三世一切诸圣贤生成养育之母。于是印成法界体性中流出四佛也（文）此文明非是印成法界体性智义也。今印成者。印谓印定成谓极成。法界体性智者。体具定慧摄万德。盖即是决定不改之体。故云印成。印成即决定义也。于十心中第十名决定即此义也。次释经文。从此已下明如来部中第一金刚波罗蜜。一切如来金刚三摩地智。然上来经于十六大菩萨。一一段中以四句颂消释经文。其中科段所目皆同。分节名数稍有阙减。从此已后更复阙略。但有三句义。为颂曰。诸佛金刚印。秘密神变相。摄相而说叹。初诸佛金刚印者。从尔时不动如来至秘明末。于中三门不同。一举身。二明行。三护念。尔时不动如来此初举身也。宋译云尔时世尊阿□如来。阿□此云不动。不动即大菩提心义也。疏云。上来毗卢遮那以一切如来以为其体。今于此中不动如来以毗卢遮那以为其体。次引圣位经（云云）此释难依。如前辨之。圣位意从内四智流出四佛。从内三摩地智流出四波。故云毗卢遮那佛于内心等。出生义等亦尔。非是改不动如来云毗卢遮那也。故知此中但有拳身无显体科。疏释为四门甚难依矣。
    成就世尊至三摩地。六卷云。为印毗卢遮那世尊入一切如来智印故。入金刚波罗蜜三摩地金刚加持三摩地也。释曰。此第二明行。分文为二。成就世尊等者。是初明不动如来成就。一切如来智者。谓大圆镜智。此尊主毗卢遮那遍法界大圆镜智。故云成就等。此智本是佛内证智故。云毗卢遮那一切如来智。故圣位云。毗卢遮那佛于内心证自受用四智。大圆镜等（云云）印一切如来智故等者。二明佛入三昧耶。于中有三。是初明入三昧耶之所由。故置第五转声也。印谓印成。为印成所成镜智故入三昧耶也。六卷云。为印毗卢遮那世尊等与今大异。四卷经与六卷及今经不同。宋译即与今同也。入金刚波罗等者。二正明入三昧耶。是明不动如来所入三昧。其三昧体即金刚波罗蜜也。金刚者谓菩提心之异名。菩提心体坚固勇猛。一切烦恼不能破坏故云金刚。波罗蜜者定之异称也。圣位云波罗蜜形（私云。女形也）一本开题云。定形定即女义。故真言皆加女声云□日离。出生义云。三际一切圣贤生成养育之母。（此义具如上辨之）疏约到彼岸义释亦一义也。三昧耶谓等持义。具如前释。所生加持等者。三明所生加持名。是从金刚波罗蜜三昧耶生故。称云金刚加持。例如普贤章从摩诃萨埵三昧出生故云出生萨埵加持。言如来智相遍洽微尘身心。微尘身心一身心故。此一复入一切。一切皆入此一。显发智用自在无碍故云所生。加持者谓从金刚智现波罗蜜形。加持有情故。名金刚三摩地者。是正明加持名也。三摩地者是等念义。谓以此大智入诸有情界。平等护念故。此三摩地所至之处无能坏者。故云金刚。如前释之。
    一切如来至□日离。六卷云。从其心出一切如来金刚三摩地名己身印。此说陀罗尼曰。萨埵跋折丽。释曰。此第三护念也。文分为二。初明三昧耶从自心出。一切如来金刚三昧耶者。谓秘明名也。是东方不动智三昧故。云金刚三昧耶也。是印大圆镜智三昧故。云名一切如来印。一切如来印谓五股印体具五智五佛故云一切如来印。故圣位云。毗卢遮那佛于内心证得五峰金刚菩提心三摩地智。自受用故乃至成金刚波罗蜜形（云云）是此尊自印也。故六卷经云己身印（宋译及四卷并云一切如来印）是不动如来印自镜智故。简余智云己身印。故次宝法中皆云自印。次说秘明句义云。（萨埵金刚女）是与金刚萨埵真言同。彼表金刚智。此明定义。故知加女声云。者谓菩提心义。一切众生等具五智故云。菩提心论云。一切众生本有萨埵是也。今加女声故明本具三昧。谓一切众生本自住此金刚定。故云。今以此明加持故。令一切有情本具三昧最坚牢故。即是护念义也。（境界经云。金刚波罗蜜天属阿□如来。印契想观。皆如来阿□如来）
    从一切如来至持金刚。六卷云。说陀罗尼时彼一切如来心出现金刚光明。于彼光明诸门即彼薄伽梵执金刚。释曰。从此已下至如来智。是第二颂秘密神变相也。于前诸门分文不同。或十二或九十等。然至此段文极阙略。自下诸段亦尔。今随经文即分为二。初依因后显实。此即依因也。于中为二。初明如来心所现之相。才出者谓出秘明已。从此秘明出金刚光明。故云才出已出金刚光明。谓此菩提心金刚智体之光明。故云金刚光明。对次宝光明等。其异可知。次明从所现相即婆伽梵持金刚示神变故。云从彼金刚光明等。宋译云。具德持金刚者于是金刚光明中。成一切世界极微尘量等如来像。今文略也。一切如来心者。谓如来智也。薄伽梵持金刚者。即普贤心。此如来智及普贤心以为依因。现诸神变故科云依因。
    为一切世至如来智。六卷云。为一切世界微尘等如来身而印一切如来智已。释曰。此次显实印成也。谓阿□如来于内心。证得金刚波罗蜜印。从此即现一切世界微尘数等法界身轮。以此身轮。印成自所成镜智。故云印一切如来智。圣位云。由金刚波罗蜜加持故。证得圆满遍周法界遍虚空大圆镜智（文）即斯义也。宋译云。以一切如来金刚波罗蜜多智印已（文）此文意明。前所现微尘量等如来像。以金刚波罗蜜智印成。与今经及两本大异也。疏云。印成毗卢遮那故为现一切世界微尘身轮。此释难依。具如前辨。
    复聚为一至大金刚形。六卷云。复同一体性满世界量为大金刚身。释曰。从此已下至偈末。此第三颂摄相而说叹。若例前者。于此应云现受普教示。而今印成自智故无此说。即分为二。初摄相后奇叹。此即摄相也。微尘数身聚为一体生一大金刚形。谓金刚波罗蜜形。故心要云。成金刚波罗蜜菩萨形。持金刚杵于毗卢遮那前月轮而住（文）摄前所现尘数身相聚为一形。是云摄相。微尘为多。聚相为一。一为多故多即非多。多为一故一亦非一。法界真智岂有一多定相乎。但为众生故。非多现多。非一示一。一多无定相。无定相故尘身密合生大金刚身。是摄相也。大梵云摩诃。具大多胜三义。今聚为一称云大身。一即多义应思之。所谓形者即是身义。故六卷云为金刚身。宋译云大金刚像。
    依世尊毗至得金刚身。六卷云。依毗卢遮那前依于月轮。说此嗢陀南曰。如来所有。萨埵金刚。虽极坚固。然非身相。为坚牢故。现金刚身。释曰。此即奇叹。亦为二。初明住月轮。是中智四亲近故。云依毗卢遮那前月轮而住。前即东方也。然前诸章云。住佛心说偈。次住月轮请教示。前十六尊四佛他受用身四亲近故。各请教示。今此四波中央自受用身四亲近故。即无其义故。直住月轮而说偈。又月轮者是普贤圆明菩提心。是表自证故住月轮也。次说偈中第一句如前。萨埵金刚坚者。此金刚带女声故。是萨埵金刚女。菩提心金刚坚固三昧故。云萨埵金刚坚。第三句明现身所由。夫菩提心金刚坚固性本来不生。少分无有可得。此中岂有身相可得乎。故云坚固无身。大日经云。阿耨多罗三藐三菩提。乃至彼法少分无有可得。何以故。虚空相是菩提（云云）即此之谓也。宋译云由坚固性本无身。解云。坚固性者谓菩提心义。虚空相是菩提。虚空即不可破坏义故云坚固性。住心疏云。净菩提心其性法尔如金刚故。如是坚固性即是不从师得。住无为戒无垢无浊不可破伤（文）净菩提心即字金刚性故。次云本无身。本无即本不生义。疏第十九释字中云。此算数喻者犹如世间人下算之法。最初画置一字以为其本（西方算法皆于土中。画之。未已还画之耳）乃至亿载阿僧祗等皆从是生。然最初未下算时本无是数。从此空地本无算数中而下一算。若二若三乃至无量。乃算毕已除去众位。还空如本。然所校计之数下算者心自证知。宛然不失。虽从本无中立数今已如本而实无有。然数法持在于心而无所失。即是不有而有有不有也。今此阿字门亦如是。从本不生中为随顺世间故。随次出身无量法门。虽出是无量方便。然亦不异阿字本性不生之义。犹彼数不离于一也。以初算法从一起故。一切数法皆不离于一。乃至一万。即是万一不得相离。余一切数可解也。今此一切法不得离于阿字亦由如也（文）第四句正明由菩提无相故。现萨埵金刚身。虚空相是菩提。菩提岂豁乎空耶。无相之相无相不具故。而无身生金刚身遍满法界也。第十九（十四左）云。前说得虚空心即是菩提心生。菩提者觉也。此心岂是空耶。而实具足恒沙功德。虽具如来无量功德。而无相无名不可显示也。又第十八（二十四）云。此即是本不生义。能生一切诸法。谓如来身所示种种形声。皆从阿字而生也（文）今亦如是。此金刚身从字本无中而生也。
    尔时世尊宝生如来。六卷云尔时宝生如来。释曰。从此已下。第二明如来部中第二宝波罗蜜。一切如来金刚宝灌顶三摩地智也。必要云。宝生如来于内心。证得虚空宝大摩尼藏功德三摩地智。自受用故从虚空宝大摩尼藏功德三摩地智。流出虚空宝光明遍照十方世界。令一切众生功德圆满。还来收一聚。为令印一切菩萨受用三昧耶智故。成金刚宝波罗蜜菩萨形。持大摩尼宝。于毗卢遮那如来右边月轮而住也。次随文释。大分为三。为颂曰。佛金刚宝印。秘密神变相。摄相而说叹。初佛金刚宝印者。从尔时至秘明末。于中为三。初举身。二明行。三护念。此初举身也。
    印世尊毗至三摩地。六卷云。为印世尊毗卢遮那如来入一切智印故。入宝波罗蜜三摩地所生宝加持金刚三摩地已。释曰。第二明行也。此中文略准前东方。当云尔时宝生如来成就世尊毗卢遮那一切如来智已。印一切如来智故。文分为二。印世尊等者。初明入三昧耶所由也。一切如来智者。谓平等性智。然云世尊毗卢遮那一切如来智者。此智本是毗卢遮那自证智。故约本云世尊毗卢等。宝生尊从平等性智出。主平等性智故。亦云平等性智宝生佛等。今约其本。故圣位云。毗卢遮那佛于内心证自受用四智。大圆镜智（乃至）成所作智。外令十地满足菩萨他受用故。从四智中流出四佛各住本方（文）下章皆准知。此中与前章文有少异。故具言耳。入宝波罗蜜者。次明入三昧耶。其义与前不异矣。宝者谓一切如来丈福聚。庄严诸佛摄取有情功德宝也。
    金刚三昧至□日离。六卷云。从其心出金刚三摩地名己身印。说陀罗尼曰。啰怛那跋折哩。释曰。此第三护念也。金刚三昧耶自印者。此明秘明名故。当云金刚宝三昧耶。故宋译云。此名金刚宝三昧耶即自印。两本并云金刚宝三摩地。又准次二章云法及一切。脱宝字必矣（明本经亦无宝字）自印者是自宝三昧耶故云自印。然四卷作身印。次释秘明句义云。（宝金刚女种子）即是宝生尊虚空宝大摩尼功德三摩地智。是表三昧德故加女声也。境界云。宝波罗蜜天属宝生如来。印契想观皆如宝生如来。
    从一切如至持金刚。六卷云。说陀罗尼时从一切如来心出现宝光明。彼薄伽梵执金刚。释曰。从此已下至如来智。是第二秘密神变相也。文分为二。此初依因。一切如来心及婆伽梵等是依因。如前可知。出宝光明者明所现相。其义如前。是摩尼宝所生光明故。云宝光明也。
    为一切世至如来智。六卷云。为一切世界微尘等如来身。而印一切如来智已。释曰。此第二显实印成也。谓宝生尊于内心证得宝波罗蜜印。从此宝印现一切世界微尘数等法界身轮。以此身轮印成自所成平等智。故云印一切如来智。故圣位云。由宝波罗蜜加持故。于无边众生世间及无边器世间。证得平等性智。
    复聚为一至金刚宝形。六卷云。复同一体性满世界量为大金刚身。释曰。从此已下至偈末。是第三颂摄相而说叹。分文为二。初摄相。次说叹。是即初也。前微尘数身聚为一体。生广大宝形故云摄相。前明数大。是即量大。数及与量本来不生无有定相。互相圆融不相妨碍。即是不可思议神通三昧也。
    依世尊毗至灌顶理趣。六卷云。依毗卢遮那右边月轮。说此嗢陀南曰。我从佛所生。名为宝金刚。能于一切印。坚牢灌顶门。释曰。此第二说叹。亦为二。初明住月轮。如前可知。次正说叹偈。第一句如前。第二句明智印体。宝金刚者即宝金刚女。一切如来灌顶智体也。后二句明智印用。于一切印众者。谓所灌顶众。所谓曼荼罗海会无尽庄严差别智印。一一印众悉皆一相一味到于实际。故云印众。于彼一切印众印令坚牢宝灌顶法门。故云坚灌顶理趣。理趣即法门（具如前辨）故两经云坚牢灌顶门。门谓法门也。谓一切印众无不由此宝灌顶门而入佛地。故云一切印众坚灌顶理趣。又一切印众者即一切众生。一切众生本自具实相印堪受灌顶。观此理趣。故以金刚宝灌一切众顶。故云坚灌顶理趣。释经云。一切有情金刚萨以金刚藏灌顶故者。一切有情不离平等性智性。是故如来说一切有情金刚藏。金刚藏者即虚空藏也。以金刚宝获得灌顶也。宋译云彼一切印一切愿即是灌顶坚理趣解云。一切印者。谓如意宝珠正是灌顶体。体具众德无愿不满故云一切印。随诸众生之所希愿。雨种种物满其所愿。故云一切愿。即是能满所愿义也。大日经虚空藏真言。种种奇妙显色衣即此义也。最后句述明上句。云即是灌顶坚固理。一切印等即是灌顶体故。理谓理趣。又四卷云。坚牢灌顶门说如来身印。义与宋译同。应知此二经说与今经意大异也。
    尔时世尊观自在王如来。六卷云。尔时观自在王如来。释曰。从此以下第三明如来部中第三法波罗蜜三摩地所生加持金刚三摩地智也。必要云。观自在王如来于内心。证得大莲花智慧三摩地智。自受用故。从大莲花智慧三摩地智。流出莲花光明。遍照十方世界。净一切众生客尘烦恼。还来收一聚。为令印一切菩萨。自受用三昧耶自受用智故。成法波罗蜜菩萨形持大莲花。于毗卢遮那后边月轮。而住也（文）次随文释。大分为三。为颂曰。佛金刚法印。秘密神变相。摄相而说叹。初佛金法印者。从尔时至秘明末。于中亦三门。一举身。二明行。三护念。此即初举身也。
    印世尊毗至三摩地。六卷云。为印世尊毗卢遮那入一切如来智印故。入法波罗蜜三摩地所生金刚加持三摩地已。释曰。此第二明行也。文分为二。印世尊等者。是初明入三昧耶之所由。一切如来智者。妙观察智。其义如前。入法波罗蜜等者。正明入三昧耶。言法波者欲示筏喻胜义观。随现莲花智。此中众义准前可知。所生法加持等得。明所生加持名。如前。
    法三昧耶至摩□日离。六卷云。从其心出法三摩地名己身印。说陀罗尼曰。达磨跋折丽。释曰。此第三护念也。文分为二。初明三昧从自心出也。法三昧耶者。是秘明之号也。以此三昧耶印自所成妙观察智。亦能印一切众生本所具智。令诸有情住坚牢心。故云法三昧耶名自印。谓法部自印也。次秘明句义云。（法金刚女）简彼法智加三昧声。故云法金刚女。其体即是莲花法智也。境界经云。法波罗蜜天属无量寿如来。印契想观皆如无量寿如来。疏云。旧经云。从自身出现者。离身无心故举身显心（云云）今按明藏经亦作身字。然前后三章皆云自心。非但此中。前十六生及八供养皆云自心。加之宋译及六卷经亦皆云自心。作身字者恐是写误。假令有色心不二义。何唯于此一章明其义耶。应思之。
    从一切如至持金刚。六卷云。说此陀罗尼时从一切如来心。出莲花光明。于莲花光明即彼薄伽梵执金刚。释曰。彼此已下至如来智。是第二颂秘密神变相也。文分为二。初依因。次显实。此即依因也。此中但莲花为异。余皆如前。此莲花梵云。所谓西方莲花智也。
    为一切世至如来智。六卷云。为一切世界微尘等如来身现一切如来智印已。释曰。此二显实印成也。若非尘数等身。何得印普眼智。一切如来智者。谓自所成妙观察智。圣位云。由法波罗蜜加持故。于无量三昧陀罗尼门诸解脱法。证妙观察智（文）。
    复聚为一至莲花形。六卷云。复同一体性满世界量为大金刚莲花身。释曰。从此已下至偈末。此第三摄相而说叹。文分为二。此初摄相也。此中改大金刚宝形。云大金刚莲花形。余皆如前。
    依世尊毗至贪染无垢。六卷云。依于毗卢遮那背后月轮。说此嗢陀南曰。我是佛所有。清净法金刚。所以示贪染。令彼得清净。释曰。此次说叹亦为二。初明住月轮如前。次说偈中初句如前。第二句正明智印体。法金刚者。谓法金刚女真言加女声故。言我净者正自奇叹。此法本来清净在烦恼中不被染污。犹如莲花在于泥中。故云我净。我即尊之自称也。又我者所谓普贤菩萨一切我故。如来藏自性清净心。净诸离垢。今证此心故云我净。后二句明智印功能。于中初句明所由。举本来净以为离垢净之所由。第四句是明离垢净。谓一切众生生死贪染当体。本来清净故。今以金刚法加持。令得离垢净入莲花智。故云令贪染无垢。良惟普贤自性清净为宗。观音证得为其三昧。证得即离垢净故。释经云。得自性清净如来者。是观自在王之异名。（文）疏约贪欲即菩提义解。读者简之。
    尔时世尊不空成就如来。六卷云。尔时不空成就如来。释曰。从此已下第四明如来部中。第四一切如来三摩地。羯磨波罗蜜一切如来作佛事业智也。心要云。不空成就如来于内心证得羯磨金刚大精进三摩地智。自受用故。从羯磨金刚大精进三摩地智。流出羯磨光明遍照十方世界。令一切众生除一切懈怠。成大精进还来收一聚。为令印一切菩萨自受用三摩耶智故。成羯磨波罗蜜菩萨形持羯磨金刚。于毗卢遮那如来左边月轮而住也（文）次随文释。大分为三为颂曰。诸佛一切印。秘密神变相。摄相而说叹。初诸佛一切印者。从尔时世尊至秘明末。于中三门。一举身。二明行。三护念。此即初也。
    印毗卢遮那至三摩地。六卷云。为印世尊毗卢遮那入一切如来智故。入一切波罗蜜三摩地所生金刚加持三摩地已。释曰。此第二明行也。文分为二。印毗卢遮那等者。是初明入三昧耶之由。智者谓成所作智也。然四卷云一切如来遍智契。是显羯磨通三义。故云遍智也。入一切波罗蜜等者。二明佛入三昧耶。言一切波罗蜜者。即羯磨波罗蜜。羯磨通上三故云一切波罗蜜。一切者羯磨之别称。四卷经第三（五丁）云。莲花座上画羯磨跋折罗（形如十字。缘有锋叉）此名一切金刚印（文）又所谓遍智契即是也。疏云。满诸佛世界起作多事业故云一切。此解难依矣。
    一切三昧至磨□日离。六卷云。从其心出一切三摩地名己身印。说陀罗尼曰。羯磨□日哩。释曰。此第三护念也。文分为二。初明三昧耶从自心出也。一切三昧耶者是秘明之号也。一切者如上辨之。故宋译云此名一切如来羯磨三昧即自印。依此经文一切者。明是羯磨之别称也。次说秘明句义云。（羯磨金刚女）（种子）本体是羯磨。所谓成事智。加女声故云金刚女也。
    从一切如至持金刚。六卷云。说此陀罗尼时从一切如来心现一切羯磨光明。于羯磨光明即彼婆伽梵执金刚。释曰。从此已下至如来智。此第二颂秘密神变相。文分为二。初依因。后显实。初依因中改文云羯磨。余皆如前。
    为一切世至如来智。六卷云。为一切世界微尘等如来身印一切如来智已。释曰。此即显实印成也。羯磨通三故云遍印。余皆如前。
    复聚为一至金刚形。六卷云。复同一体性满一切世界量。面向四方为羯磨金刚身。释曰。从此已下至偈末。是第三颂摄相而说叹。文分为二。初摄相。后奇叹。此即初也。面向一切处者。一切处即四方也。宋译云随向方面。皆是明羯磨相。羯磨形相四股四出故。第十一疏释成就坛中云。于曼荼罗最中置十字羯磨金刚座。令正四方（正当四方面作之也）又羯磨种子字。释经云四出生字。即羯磨义也。疏云。遍满一切世界奉事诸佛故。云面向一切处（云云）下供养菩萨等亦遍满一切世界。岂但羯磨耶。此释不可依矣。
    依世尊毗至界善作业。六卷云。依毗卢遮那左边月轮。说此嗢陀南曰。我为多种。羯磨金刚。若独惟一。满佛世界。能善羯磨。无比事业。释曰。此即说叹亦为二。初明住月轮如前。次正说偈。第一句可知。第二句正明智印体。多业金刚者谓羯磨金刚女。为佛事生事一切事业故云多业。后二句明智印功能。疏云。从于一切智起无量用满佛世界。奉事诸佛利乐群品故云由成一切（云云）今助一解云。羯磨本体字一实谛。即无分别智。具众点故通上三智。故云成一切。即是生佛二事一切事业智之作用也。佛界善作业者。宋译云于有情界善作业。应知梵文含已成当成二种佛。故此云佛界。彼云有情。各据一义。所谓佛事生事二种事业。即此之谓也。
    一切如来智至大波罗蜜。释曰。此第二总结。亦为二。初结别名。初四句如次金宝法业四波罗蜜。一切如来智者东方金刚智。其体五股。故云一切如来智三昧耶。余皆可知。如是等下次结部类也。
    尔时世尊毗卢遮那。六卷云。尔时毗卢遮那世尊。释曰。从此以下第三明内外四供养。大分为二。初明毗卢遮那佛化出金刚天女。外供养四方如来门。二明四方如来各化一金刚女。供养毗卢遮那世尊门。就初门中亦分为二。初明外四供后总结也。就初亦四。初嬉戏供养智。二宝鬘供养智。三歌咏供养智。四舞仪供养智。此即初也。心要云。坚固之体若虚空无能俎坏。为烟尘云雾能翳空界。日月之光犹为障碍。一切众生本来自性清净。为客尘烦恼能所二相。缠染其心不得自在。今此妄想所有本体自空。了诸法不生空有无碍。于是毗卢遮那佛即住菩提心观。彻照圆明流出适悦庄严种种供养。此乃金刚喜戏菩萨大菩提心之妙用也。今随文释。大分有三。为颂曰。诸佛适悦心。秘密神变相。摄相而说叹。诸佛适悦心者。从尔时世尊至秘明末。于中三门。一举报。二明行。三护念。此初举报也。
    复入一切至三摩地。六卷云。复入一切如来爱乐供养三摩地。所生金刚三摩地已释曰。此第二明行也。初明佛入三摩耶。毗卢遮那如来先入十六大菩萨及四波三摩地。今复重入一切如来嬉戏供养菩萨三摩地。故云复入。后后复入准此可知。诸佛境界经云。复次瑜伽行者从此北方金刚拳菩萨观门起。入东北角金刚嬉戏菩萨观门（云云）问。何故此经次十六尊说四波罗蜜耶。答。四波属四佛。又为毗卢遮那四亲近故于此说之。或可上明慧十六尊。此说定十六尊。故于此说也。适悦供养三昧耶者。是菩提心供养也。毗卢遮那如来为供东方阿□尊故所现。阿□尊主一切如来菩提心故。以嬉戏菩提心而为供养。即是表滋茂菩提心义也。三昧耶会真言（大适悦也）者普贤大我菩提心体。故藏品普贤真言句。是智义。所谓大知见明灯实惠也。是如如三昧如智证如。犹如男女交会生大适悦。故称初地名欢喜地。即是嬉戏金刚女。初发净菩提心三昧也。故云适悦三昧耶。理趣释空库章云。所谓发菩提心则于诸如来广大供养者。此是金刚嬉戏菩萨三摩地菩提心义。一切如来以菩提心为成佛增上缘。于菩提心法爱乐与智波罗蜜自娱故（文）解云。法爱乐谓真如。智波谓实智。如智会如生大悦乐。所谓现法乐住。此处唯独自明了。余人不所不见故云自娱。圣位云。由金刚嬉戏菩萨加持故。于受用法圆满快乐得受用智自在（文）以自适悦标帜外现。奉事诸佛与大供养故。云供养也。遍满法界上供诸佛下利众生。持本智印入一切如来智。故云三昧耶。所生名等者。此三摩地遍入无尽佛界。亦能入无余生界。显发智用自在无碍故云所生也。流出金刚嬉戏供养诸佛。护念众生故云三摩地。是此三摩地本性坚固。亦令他牢固故云金刚。
    一切如来至日啰逻西。六卷云。从其心出一切如来眷属摩诃陀罗尼天女。说陀罗尼曰。跋折啰逻细曳。释曰。此第三护念也。文分为二。初明天女从自心出。此大天女是毗卢遮那之所化出故。云一切如来族。族谓部族。要目云。佛部毗卢遮那以为部主（文）表承事义故云天女。非是常途生天。化出清净天故云大。大梵云摩诃具大多胜三义。供养资具遍周法界无外故云大。其数无量以喻云海故云多。超胜一切人天供养故云胜。以此义故总云大天女。即是秘明号也。六卷云摩诃陀罗尼天女。四卷云持明天女。宋译云大明妃（文）持明及明是陀罗尼翻名。是女声故云明妃。次秘明句义云。（金刚嬉也。定故加女声。下皆准知种子）字汇云。嬉虚宜切。音希。戏也。游也。又篇海类篇曰。虚里切。乐也。谓无相惠也。疏第十二释字云。入览字门故离一切诸相。即见如来即是平等大悲真实之智（云云）者莲花义（见义释第七）带三昧故即莲花三昧也。第十二云。此心之处即是凡夫肉心最在于中。是汗栗驮心。将学观者亦于是处思莲花之形。所以者何。一切众生此心即是莲花三昧之因。以未能令开敷故为诸烦恼等。之所缠绕。所以不能自了其心如实之相也。是故先当观此心处作八叶莲花。观令开敷诸蕊具足（文）莲花三昧者。所谓干栗太自性清净心（常途所谓真如也）字实智证得字自性清净心。云心自证心即是初地净菩提心也。第三劫疏云。以心实相智（字）觉心之实相（字）境智皆般若波罗蜜即此义也。又第十一（二十四）释令得见法安乐住发欢喜心文云。或令见法住安乐行发欢喜心也（即法喜初地也）应知实智会如心自证心。即现法乐住。谓之适悦嬉戏三昧也。
    从一切如至持金刚。六卷云。说此陀罗尼时从一切如来心。出现金刚印于金刚印峰即彼薄伽梵执金刚。释曰。从此至如来身。第二颂秘密神变相也。文分为二。初依因。后显实。此即依因也。于中先明佛心所现之相。后正明依因。如前可知。金刚印者。谓菩提心印。供养阿□佛金刚坚固菩提心故云出金刚印。即此尊三形也。四供养中皆云印。印梵云。以毗卢遮那遍法界菩提心印。印阿□大圆智故云金刚印。又具海义。以遍法界心印。上供诸佛下利众生。无有边际故云印。印即云海周遍义也。境界经云。我是金刚嬉戏。我今能与十方世界诸菩萨众生喜乐（文）从彼金刚印门者。宋译同今。六卷云于金刚印峰。四卷云于其金刚印岑。门及与峰梵语同不。今未能审。
    为一切世界微尘等如来身。六卷云。为一切世界微尘等如来身已。释曰。此次显实也。谓前从秘明出生三形。于彼金刚印门薄伽梵执金刚起秘密神变故。次现微尘等如来身。即是不可思议神变也。良惟由实智妙相无有边际。法界身轮等世界尘。岂只如来尔。众生亦复然。若如是观佛名为正观也。
    复聚为一至金刚萨埵女。六卷云。复同一体性为金刚嬉摩诃罗尼天。其身色相如金刚萨埵殊妙形貌相好威仪。以一切严具而为庄饰。一切如来部所摄。是为金刚萨埵女。释曰。从此已下至偈末。是第三颂摄相而说叹。文分为二。初摄相。后说叹。此即初也。文亦为三初明摄身。谓由如来神力及法界力故。聚无量身以为一身。何以尔者。一切如来如也。一切众生亦如也。至弥勒亦如也。是以聚微尘数生佛身。为一嬉戏天女身也。如金刚萨埵下二明身相。此尊持菩提心德故。与萨埵形不异。故云如金刚萨埵。身性者性体也。体谓体相也。故宋译云。如金刚萨埵身相无异（文）身相是总。种种形色下别也。种种形色即三十二相八十随好。故六卷云殊形貌相好威仪（文）威仪者。左手作金刚慢印。右执金刚铃。即是萨埵威仪也。一切庄严者。谓所余一切万德庄严也。摄一切下三明摄族。岂但一金刚嬉戏天女。有无量无边微尘数量萨埵天女。皆悉摄为一身相。谓之摄相也。
    依世尊不至能转诸供养。六卷云。即依阿□鞞世尊左边月轮。说此嗢陀南曰。我于诸供养。无比中为最。所欲供养者。随事皆能成。释曰。从此至偈末。此次说叹。亦为二。初明住月轮可知。后正说偈。亦有二。初二明奇叹。奇无比者先自叹也。梵音此云无比（见明镜偈）东南二尊各具超胜义故。叹云无比。菩提心者。众行导首万德根本故云无比。诸佛中供养者。中是第七转声。于诸佛供养中最上故云中。故宋译云诸佛上妙之供养。六卷云。我于诸供养无比中为最。次二句明智印体。贪染供养者。正是萨埵三昧。即义也。无相智也。大悲也。悲智合会云大贪染三昧。释经云。以自金刚（三世尊智也）与彼莲花（观音悲也）二体和合成为定惠。是故瑜伽广品中。密意说二根交会五尘成大佛事。以此三摩地奉献一切如来。亦能从妄心所起杂染速灭。疾证本性清净法门（文）成大佛事谓现法乐住也。第十一（二十四）云。五欲者谓四无量及菩提心。一切圣人以此现法而自娱乐。供养如来即是真法供养法佛也（文）应知以嬉戏适悦现法乐而为供养。是云贪染供养。由者第五转所因声。即次句所因也。能转诸供养者。转谓转起。梵云。亦随意义。随生义。谓随意转起广大供养故。云能转等如是自在转者何也。谓由菩提心大贪三昧故。故上句云由也。
    尔时世尊毗卢遮那。六卷同此。释曰。此第二毗卢遮那化出金刚天外供四方如来门中。第二一切如来宝鬘灌顶供养一切如来觉分智也。心要云。由具嬉戏供养毗卢遮那于内心流出金刚宝鬘。严饰其体即集众宝用为庄严。宝聚光明福德圆满五种施愿而能满之。于南方宝生如来曼荼罗左边月轮而住也。次随文释。文分为三。为颂曰。诸佛大觉分。秘密神变相。摄相而说叹。初诸佛大觉分者从尔时世尊至秘明末。于中亦三门不同。一举报。二明行。三护念。此初举报也。
    复入一切至三摩地。六卷云。复入一切如来宝鬘灌顶三摩地。出生金刚三摩地已。释曰。此第二明行也。初明佛入三昧耶。宝鬘者。以金刚宝为鬘以庄其体。即表宝部万德庄严义。其实三十七菩提分法。故圣位云分法三摩地。前适悦心菩提心体。此即菩提心眷属。眷属即庄严义。疏第十七（八丁）云。菩提心即是如来正因（谓心王也）法谓心法。即是一切地波罗蜜自在力等。以要言之。一切功德法皆是佛之眷属。亦是菩提心之眷属。如华台之有叶蕊也。守护第一云。愿令我等速得圆满大菩提道。及于无量菩提眷属如来十力四无所畏四无碍。十八不共四摄三昧解脱总持六通诸度福德智慧。如是一切诸功德海愿。令我等皆得满足（文）以此等功德法。庄严无相菩提心成万德开敷。是云南方宝鬘三昧。应宝生尊以福德庄严为其三昧。故佛以宝鬘为供养也。以此功德宝鬘。灌诸佛顶及众生顶。故云灌顶。即是所谓灌顶施也。三昧耶如前。今佛先入此三昧故。云复入一切等。所生等者皆如前。从三昧耶发无缘慈普护一切。令本具觉分得坚牢故云金刚三摩地。
    一切如来至日啰摩犁。六卷云。从其心出一切如来部摩诃陀罗尼天女。说陀罗尼曰。跋折罗摩龄。释曰。此第三护念也。文分为二。初明天女从自心出。皆如前。疏云。别本称摩诃陀罗尼天女者。或云此天女持秘明故云陀罗尼。若尔者初后天女亦持秘明。应称陀罗尼天女。今谓此尊智印似持明相。故云陀罗尼天女（文）此释难依。于前东方亦云陀罗尼天女。非唯此章。若如言者何故东方亦云陀罗尼耶。今按东方菩提心体即字门也。南方菩提心眷属所谓百字轮。字轮即陀罗尼鬘也。第二十卷（二十一）云。然初观时带于有相。若观种子一字。其圆明初即小作。若具观句等。即大作圆明。状如连环。又云如环珠鬘。应知宝鬘即是陀罗尼鬘也。百字轮者。即是三十二相八十随好（具如第十九卷疏释）故圣位云。获得三十二相八十种随形好身（文）又百字轮即十力无畏等功德门故。故知金刚宝鬘即是陀罗尼鬘。故于东南二天立此称也。次秘明句义云。（金刚鬘种子）金刚鬘者。所谓华鬘是庄严具。故圣位云华鬘以为庄严。疏第七云。采集以为鬘者。谓错杂庄严。或缀或结。以行人殷净淳厚心故。则令诸尊欢喜护念也（文）惠琳音云。梵音摩罗此译云鬘者。案西国结鬘师多用苏摩那花。行列结之以为条贯。无简男女贵贱皆此庄严。或首或身以饰好。则诸经中有华鬘市天鬘宝鬘等同其事也。字体从髟。音所衔反。边声。边弥然反。经文作2非体也（文）今按。鬘恐是梵音转声。以为空点转呼云鬘。此例甚多矣。者字如意珠种子（见疏第四卷）即金刚宝体也。又亦字为体。即无尽庄严体也。是相义。无相之相庄严法身。即是三十七菩提分。谓之金刚宝鬘也。
    从一切如来至持金刚。六卷云。说此陀罗尼时从一切如来心。出现摩诃宝印。于彼宝印即彼薄伽梵执金刚。释曰。从此已下至如来身。是第二颂秘密神变相。文分为二。初依因。二显实。此初依因也。先示如来心所现之相。大宝印者。即尊三形。谓从秘明出生三形。由此三形为神变相。如来心及执金刚是依因也。
    为一切世界微尘等如来身。六卷云。为一切世界微尘等如来身。释曰。此显实也。如前可知。
    复聚为一至大天女。六卷云。复同一体性为金刚鬘摩诃天女。释曰。从此至偈末。是第三颂摄相而说叹。文分为二。初摄相。后说叹。此即初也。
    依世尊宝至教敕受供养。六卷云。依宝生如来左边月轮。说此嗢陀南曰。我为宝供养无比中为最。能供养法王。广利于群生。释曰。此即说叹。亦为二。初明住月轮如前。次说偈奇叹。第一句正是奇叹。此菩提心眷属功德庄严法门。故云无比。谓以无比分觉法而庄严也。第二句明智印体。宝即菩提分法。以此为供养故云宝供养。宝生尊者灌顶法王三界主故。叹云于三界王胜。宋译云而彼三界最胜王。六卷云能供养法王。所谓灌顶法王也。教敕受供养者。宋译云受教令故作供养。若依此经今经回文未尽。当云受教敕供养。言受毗卢遮那教敕。而供养宝生尊也。疏云。旧经云我是无宝者。意谓此宝供养是住本不生际无有性实。无性实故一切供养无不圆备。譬如虚空无性实故为一切依。故云我是无宝名宝供养也（云云）今按。和刻经作我是无比名宝供养。此本为正。
    尔时世尊毗卢遮那。六卷同今。释曰。从此已下是第三明外供养四方如来门中。第三一切如来歌咏供养菩萨三摩地。一切如来偈颂三摩地智也。心要云。宝鬘供养已。即毗卢遮那于内心流出大悲方便。住三摩地心发歌赞讽咏而兴供养已。获得六十四种梵音。住说法无碍。其音清雅令众乐闻。箫琴箜篌而能供养。此即音声为佛事。法利言说本体自空。真如凝然法界清净。此乃金刚歌菩萨供养语智。于观自在王如来曼荼罗左边月轮而住也。次释经文。大分有三。为颂曰。诸佛妙法音。秘密神变相。摄相而说叹。诸佛妙法音者。从尔时世尊至秘明末。于中亦三。一举报。二明行。三护念。此即初也。
    复入一切至三摩地。六卷云。复入一切如来歌咏三摩地所生金刚三摩已。释曰。此第二明行也。此毗卢遮那如来。为供养西方智慧门法部主故。从内心发歌赞讽咏妙法音故。先游三昧故云复入。歌咏即是秘明号也。若入此定不离世间戏论语声。即得入毗卢遮那音声惠法门也。所生者明所生加持名。妙音三昧入生死海。拔济众生令得坚牢。无能坏者故云金刚三摩地。
    一切如来至日啰霓（愚以反）啼。六卷云。从其心出一切如来部摩诃天女。说陀罗尼曰。跋折罗祗帝。释曰。此第三护念也。文分为二。初明如来族天女从自心出。如来族等具如前释。次秘明句义云。（金刚歌种子）解云。本体即般若明咒。即是歌尊妙音说法体也。加长伊点。是自在义（见理趣释字释中）谓于说法得自在故。叹云妙法音。涅槃经云。伊（长）佛法微妙甚深难得。如自在天梵天法名自在。乃至能自在宣说。又自在说法（云云）理趣释云。受持妙典则为于诸如来广大供养者。此是金刚歌菩萨三摩地。由此三摩地于佛集会中。能问答一切大乘甚深般若波罗蜜也（文）夫西方尊得耳根圆通。住声解脱常以妙音说甚深般若。随应化度一切众生。即是秘明义也。
    从一切如来至持金刚。六卷云。说此陀罗尼时从如来心出一切如来法印。于其法印即彼薄伽梵执金刚。释曰。从此已下至如来身。此第二颂秘密神变相。文分为二。初依因。后显实。此即依因也。如前可知。法印者谓所现法。是西方法部三昧故云法印。法谓胜义法。即般若波罗蜜。具如前法尊下辨之。
    为一切世至如来身。六卷同此。释曰。次显实如前。
    复聚为一至大天女。六卷云。复同一体性为金刚歌咏摩诃天女。释曰。从此以下至偈末。第三颂摄相而说叹。文分为二。初摄相。后说叹此即初也。
    依世尊观至法如响喻。六卷云。依观自在如来左边月轮。说此嗢陀南曰。我是歌咏者。一切见所生。如彼空中响。供养皆令喜。释曰。此即说叹。亦为二。初明住月轮可知。次说偈奇叹。第一句正叹智身可知。第二句明供相。诸见者者总指诸佛。诸佛明见法故。法华云。我是一切知者一切见者。别指无量寿尊。无量寿尊称智惠身。即是见者。所谓见法得现法乐故云见者。第二十卷云。次华开敷云阿弥陀何也。此是受用佛。即是成大果实受用其果。无量不思义现法之乐故得名也。又如前嬉尊下引第一疏。见法即是现法乐住也。六卷云。我是歌咏者。一切见所生。此指能生毗卢遮那云一切见。歌尊是毗卢遮那所化出故云所生。其意大异。后二句明歌供理趣。于中第三句叙其所由。宋译云。由彼适悦供养故。若依此经当云喜供故。恐是回文未尽。喜即适悦故四卷云欢喜。即是现法乐妙欢喜称此云法。以此法供养故云供喜也。诸法如响应者。正明其理趣也。先辨文语。智度第六云。若深山峡谷中。若绝涧中若空大舍中。若语声若打声。从声有声名为响（文）。
    解云。从声有声即应义。响即应故云响应。次释其义。歌者其体般若。般若诠诸法无自性义。故举喻云如响应。心要法菩萨章云。筏喻之胜义。又云诸法如筏喻。又大日疏释响喻毕云。真言行者若于瑜伽中。闻种种八风违顺之音。或诸圣者以无量法音现前教授。或由舌根净故能以一音遍满世界。遇此诸境界时。亦当以响喻观察此。但从三密众缘而有是事。非生非灭。非有非无。是故于中不应妄生戏论。尔时自入音声慧法门也（文）。音声惠法门者。即是观世音耳根圆通。亦即所谓行深般若五蕴皆空义也。又称此云第三劫菩萨深修观察十喻也。莲心轨明捺铃偈云。心入声解脱（即耳根圆通也）观照般若理。应知观照般若理故。即知诸法本不生都无自性。犹如响应。即是般若理趣甚深妙理。即是此尊妙供养也。
    尔时世尊毗卢遮那。六卷亦同。释曰。从此已下第四明外供养四方如来门中。第四一切如来供养一切如来无上供养羯磨智也。心要云。虽具歌赞而未获神通。即毗卢遮那于内心中。流出如来事业及众生事业。作善巧智及自受用智种种供养。结金刚舞印广大仪轨现大神通。妙舞庄严以为佛事。微尘佛刹供养恒沙。于三昧门出入无碍。此乃金刚舞菩萨妙用也。今随文释。大分有三。为颂曰。诸佛舞广大。秘密神变相。摄相而说叹。初诸佛舞广大者。从尔时世尊至秘明末。于中三门。一举报。二明行。三护念。此初举报也。
    复入一切至三摩地。六卷云。复入一切如来舞供养三摩地所生金刚三摩地已。释曰。此第二明行也。先明佛入三昧耶。一切菩萨神通游戏。上供诸佛下利众生。自在智印名此为舞。北方是业平等三昧故以舞为供养也。第十一（三十一）云。佛又告金刚手。诸如来有意生名业作戏行舞者。从佛心业而生作种种戏行。现种种戏舞类之相。即普现色身随类作六道之形等也。舞谓种种神变幻作之事。随事示现。其类众多不可备言也。又云。舞是戏也。复普现色身随类曲成作种种应。此非真实。但如幻耳。是故名为如来之舞。犹如舞者。能悦可众人之心。虽种种意解不同皆令心悦。佛亦如是（文）尊三昧耶会真言萨□布誓。句义云一切供养。应知舞即供养之总称。羯磨通三故总即别名也。又云水生者。莲花之异名也。供养之总也。又具般若义。般若是最上供养也。故第十五（十三）云。如般若经所说。若欲以一花普供一切诸佛者。当修是般若波罗蜜。具如彼记辨。
    一切如来至帝曳。六卷云。从其心出一切如来大天女。说陀罗尼曰。跋折罗涅哩帝曳（二合）释曰。此即第三护念也。文分为二。初明如来族天女从自心出。次明秘明句义云。（金刚舞。种子）解云。涅槃经云。陀名大施。所谓大乘（文）与神通字合故遍满法界。说大乘法施诸众生。谓之神通。所谓舞也。第七卷云。如来大施者。所谓大曼荼罗（文）秘密宗称曼荼罗。云微妙大乘。现曼荼罗身遍满法界。即是自在神通。神通即如来舞也（见如上引第十一疏）秘经种子即神通游戏义。疏第一云。梵云微吃哩抳多。是踊跃义游戏义神变义。乃至如是游戏即是菩萨自在神通。（云云）
    从一切至持金刚。六卷云。说此陀罗尼时从一切如来心。出种种广大仪轨式舞供养于舞供养仪式即彼薄伽梵执金刚。释曰。从此已下至如来身。是第二颂秘密神变相。文分为二。初依因。二显实。此初依因也。先明佛心所现之相也。舞广大仪者。是虚空库菩萨异名。供养总称。故理趣释云。时薄伽梵种种供养藏广大仪式如来者。是虚空库菩萨之异名（文）舞是供养总名故。别举此称号也。
    为一切世界微尘等如来身。六卷同此。释曰。此显实也。如前可知。
    复聚为一至大天女。六卷云。复同一体性为金刚舞大天女。释曰。从此至偈末。是第三颂摄相而说叹。文分为二。初摄相。后说叹。此即摄相也。
    依世尊不空至安立佛供养。六卷云。依不空成就王如来左边月轮。说此嗢陀南曰。我为舞供养。从大利益生。以金刚舞仪。能成佛供养。释曰。此即说叹为二。初明住月轮可知。后说偈奇叹。亦为二。初二句叹智印体。广供养者具应云广大供养。即此此尊之异称。故宋译云大哉广大我供养。第二句明广大供相。舞是供养总故云作诸供养故。宋译云广作一切供养事。按故梵云迦罗儜多（见第九卷三昧耶偈）故及与事梵语体同。汉语亦通故连绵云事故。两经其义不异也。又六卷云从大利益生。四卷云能作利益遍世间。疏第九释第十一赞（利也饶益也）句云。次云吃□耶。此翻为利。迦啰儜翻为饶益。本名各异传度者无以别之（云云）此等翻名梵语体一。其实皆是大悲义也。第三句明供养业以为所由。舞是供养总称故。由金刚舞仪。安立一切供养故。云安立佛供养。宋译云。以金刚舞法用故安立诸佛妙供养。疏云。言舞仪者舞即表显如来游戏神通。净佛国土成就众生也。仪是仪式。起如来事业及众生事业。作善巧智及自受用智等是为仪式。由此仪式建立无边广大供养。故云。金刚舞安立佛供养。
    一切如来至秘密供养。释曰。此第二总结。亦分为二。初结别名。有四个句。四句皆以一切如来为其句头。意明皆是毗卢遮那如来化出也。于中第一及第四云无上。第一是菩提心供养故云无上。第四供养总故叹云无上。或可初后为言。中间自显也。如是一切下次结部类。对次外供受教令供云秘密。秘密即内供也。疏云别本中题此四供养。云毗卢遮那外供养四方如来。心要中明此四供养。云已上四菩萨内供养者。毗卢遮那之所化出故名为内供。由供养外四佛故亦名为外供。二文各据一义。
    尔时世尊不动如来。六卷云。尔时阿□鞞世尊。释曰。从此已下第二四方如来。各化一金刚女供养毗卢遮那如来门。于中为二。初明四供。后明总结。初中为四。一一切如来香供养。二一切如来花供养。三一切如来灯供养。四一切如来涂香供养。此即初也。心要云。阿□如来于内心中流出焚香菩萨。供养毗卢遮那如来。其香云海遍周法界。见闻觉知者能生适悦。能遍入诸佛体中悦乐欢喜。此乃金刚焚香菩萨作大佛事供养也。次随文释。亦分为三。为颂曰。诸佛能悦泽。秘密神变相。摄相而说叹。初诸佛能悦泽者。从尔时不动至秘明末。于中三门不同。一举身。二明行。三护念。此初举身也。已下四佛主各各三昧故不云婆伽梵。但云不动如来等。是以无显体义。故六卷云。复为随别供养毗卢遮那如来故（云云）已云随别。应知无显体义也。
    奉答毗卢至三摩地。六卷云。复为随别供养毗卢遮那如来故。入一切如来能为滋洁三摩地所生金刚三摩地已。释曰。此第二明行也。文分为二。初明入三昧之由。故置故字。故者即第五转声也。前毗卢遮那如来化出金刚天女。外供养四方如来。四佛不可不答恩顾。是故彼四佛各化一金刚女。供养毗卢遮那世尊。今此一段是东方不动尊奉答之文。故云奉答毗卢遮那佛等。疏云。此义相似天台释应供云供应应供之义（云云）此解难依。此是酬答应答之答。与阿罗汉义。梵语有异。义亦不同。千文酬云钵罗（二合）底布（引）惹（引）应云钵罗（二合）底庚多罗。应思之。能悦泽三昧耶者。此即秘明之号也。悦为悦乐。泽即滋泽。故四卷云能以滋茂三昧耶。宋译云大笑三昧耶。笑即悦乐。喜菩萨真言悦乐义。字悦乐义可见。又水生义（见吉庆第一赞）是水义。水滋泽为义。故知即悦泽义也。其香云海周遍法界熏发众生。能生适悦。入诸佛体中。悦乐欢喜。故云能适悦三昧耶。三昧耶者是等持义如前。所生者明所生加持名。皆准前知。疏引大日疏三昧耶四义释（云云）虽不无此义各各有意趣。此中但当依诀释矣。
    一切如来至日啰杜闭。六卷云。从其心出一切如来香彩女。说陀罗尼曰。跋折罗度鞞。释曰。此第三护念也。文分为二。初明三昧耶从自心出。言婢使者。婢梵云（千文）宋译云哦尼迦大明妃。两经云主香彩女。哦尼迦恐主香梵名。香也。是奉持无动尊主焚香供养故。云主香彩女。实是如来智用表三昧义。故真言加女声也。是从佛智心出故云从自心出。次秘明句义云。（金刚焚金种子）礼忏云。一切如来真如熏金刚焚香（文）是法界三昧。法界即真如异名也。是熏义。云遍入。遍入即熏入也。又字是烧香体。第四卷香水真言释。等至法界之香（文）是此真如法界香遍一切处。熏发众生令菩提心发动。是云真如熏。又字亦是遍入义。三昧耶会铃真如铃即遍入义也。又遍入即欢喜悦乐义。故铃亦具欢喜义。前引心要云遍入诸物体中悦乐欢喜。谓阿□尊大圆镜智与净阿赖耶真言相应。得菩提心大悦乐故。以此供养毗卢遮那。故云能遍入体中等。皆是秘明义也。
    从一切如至持金刚。六卷云。说陀罗尼时从一切如来心即彼婆伽梵执金刚。释曰。从此已下至如来身。是第二颂秘密神变相。文分为三。初依因。次普遍。后显实。此即依因也。一切诸佛示现神变必有依因。谓从如来智入普贤心。今此婆伽梵执金刚有此智心故。以为因。具如前。
    为种种仪至刚界出已。六卷云。以为无量种种庄严供养众香烟云。遍满一切金刚界。释曰。此次普遍也。种种仪者。仪谓仪式。宋译及两本并无仪字。上句明能遍香体。舒遍不正明普遍义。金刚者是对次一切虚空界等。金刚界者谓本性菩提心。亦即诸佛果心。香表菩提心遍满义。阿□尊主菩提心故以香供养。显发菩提心故云舒遍一切金刚界。华严五十七（离世间品）云。卍字相金刚坚固胜藏庄严心。大疏云。有十心（经说十种心名）即五藏之一最为胜故。五藏之主故。即此地能成诸善无功用心。前初地中明心。梵云质多。即虑知心。对身口故。今此梵云缬唎陀耶。此云肉团心。对余藏故。又第二十七（十向品）云。愿一切众生得卍相庄严金刚界心。大疏释云。外标卍相表万德吉祥。内智契如名金刚界。界者性也。由契性故坚如金刚不可损坏。由成智故利如金刚坏难坏惑。故十地受职分内名金刚庄严臆德相（云云）又大日疏第八云。经云。中央示法界不可思议色者。即是此□字作纯白色。所谓不思议法界标帜也。复次深秘释者。方坛即是大因陀罗心王金刚界（文）应知金刚界是菩提心体。通因果。因名自性清净心。果称一切智智。故今云一切金刚界。谓此香周遍因界熏发本具菩提心。遍满果界能入体中悦乐欢喜。故云舒遍一切等。入十七尊义述曰。金刚香菩萨以香清净智。发金刚界自然名称之香。入一切心以为止留之事故（文）是能遍香名金刚界。能所虽异其实并菩提心。故能遍香亦称金刚界也。
    从彼烧香至如来身云。六卷云。又从香云海中出一切世界微尘等如来身。释曰。此第三显实也。香云是依。佛身即正。依者金刚界自然之香。正者金刚界自然之身。论依则是依。论正则是正。依正不二同一体性。为利群生故。于一金刚界示差别相。是云显实。即是实相神用实智妙相也。
    复聚一至天女身。六卷云。复同一体性为金刚烧香天女身。释曰。从此已下是第三颂摄相而说叹。文分为二。初摄相。后说叹。此即摄相也。如来加持力及法界力故。摄尘数佛身聚为一体香身也。
    依世尊至疾证菩提。六卷云。依阿□鞞如来金刚摩尼楼阁左角月轮中。说此嗢陀南曰。我为大供养。能令普滋泽。入诸众生身。令速证菩提。释曰。此即说叹为二。初明住月轮以表住菩提心。一切诸菩萨无不依此住故。然此经及宋译四尊皆云世尊金刚摩尼楼阁隅左边月轮而住。世尊者为指毗卢遮那耶。为指四佛耶。纵使指四佛。或指毗卢遮那。云左边月轮者其义难解矣。然两经焚香尊章。云阿□鞞如来金刚摩尼峰楼阁左角月轮中。南西北三尊皆云毗卢遮那世尊金刚摩尼楼阁左角边月轮（文）此经亦不审。何故初一尊云阿□尊。余皆云毗卢遮那乎。又圣位经云。金刚焚香住东南角宝楼阁（已下三尊如次西南西北东北）又境界经云。东北角金刚烧香（云云）其余三尊如次东南西南西北。如是异说更待有智决耳。次说偈奇叹为二。初二句总叹智身。焚香云海遍至法界以为其义。法界有二。一谓至诸佛理法界。一至众生事法界。事理悉遍故云大供养。大名不思议。事理不碍平等遍至即不思议也。又对前后章。当云奇哉香供养。然云大者东方大圆镜智。亦对余智独得大名。大圆镜智所谓纥哩娜野心摩诃萨意处。故称云大。摩诃者本性大我普贤大菩提心。故普贤真言。云（此义具如藏品记辨）烧香云海正是金刚界自然之香。故云大供养也。应知大者摩诃萨意处菩提心体也。遍至理界悦乐诸佛。遍至事界滋泽众生。故云悦泽。悦泽即义（具如上辨）又滋泽即悦乐故。理趣释云。意滋泽清净句亦云喜悦清净句。焚香体性所谓真如。其体清净离诸戏论。故云具端严。端严焚云（行愿赞）含清净义即本性清净也。故灯尊偈亦云端严。彼即西方离垢净也。由萨埵遍入者。明第四句所由也。萨埵者焚香尊之异名。是东方尊之所化。其体真如故云萨埵。萨埵所谓摩诃萨意处。是云香体也。遍入即熏义。应知萨埵遍入即是真如熏。言由萨埵遍入故速令证菩提。是东方菩提心尊所供养故。明其功能云疾证菩提。对次章其异可知。然两经云。入诸众生身令速证菩提（文）梵语体同。译语为异。其义可见。宋译云由彼众生遍入故。即与今同也。
    尔时世尊宝生如来。六卷云。尔时宝生如来。释曰。从此已下第二明四方如来。各化一金刚女供养毗卢遮那门中。第二一如如来金刚花供养菩萨三摩地。一切如来宝庄严具供养三摩地智也。心要云。香已供养。宝生如来于内心流出微妙觉花。而奉献毗卢遮那如来。由金刚宝莲其花开敷光明厥色鲜美。福德之聚种种庄严。能施有情安乐之愿。此乃金刚花菩萨之妙用也。次释经文。大分为三。为颂曰。诸佛承旨心。秘密神变相。摄相而说叹。初诸佛承旨心者。从尔时世尊至秘明末。于中亦三门不同。一举身。二明行。三护念。尔时宝生如来者此初举身也。
    奉答毗卢至三摩地。六卷云。为外供养世尊毗卢遮那故。入宝庄严具供养三摩地所生金刚三摩地已。释曰。此第二明行也。为二。初明佛入三昧耶之故。如前可知。入宝庄严等正明入三昧耶。即是秘明之号也。宝谓如来所证大功德宝。所谓平等性智无尽庄严金刚觉华。以此庄严法界故云庄严以此宝庄严奉答谢毗卢遮那故。云供养三昧耶。次明所生加持名。如前可知。
    一切如来至□补涩（二合）闭。六卷云。从其心出现一切如来承旨天女。说陀罗尼曰。跋折罗补瑟鞞。释曰。此第三护念也。文亦为二。初明三昧耶从自心出。言承旨者谓受佛教旨为供养。故云承旨。宋译云一切如来钵罗帝诃陵大明妃。应是承旨梵名。今未捡得。疏云。此等天女各有三义。一者婢使。二是承旨。三者女使。虽各具三义。译者从一义偏立名也。初后二大从婢使义。第二从承旨。第三从女使义（云云）今按。宋译四女梵语各皆不同耳。次秘明句义云。（金刚花种子）金刚华者。圣位云金刚觉华。觉有二种。一者本觉。二始觉。华即心莲花藏。故心要云金刚宝莲。始本虽异其性坚实。二乘外道世间八风不能动坏。故云金刚。由毗卢遮那鬘供养故。本具觉花开敷庄严。故宝生尊亦名福德庄严身（即觉花开敷也）大日宗云花开敷佛。疏第四云。南方观娑罗树王华开敷佛。身相金色普放光明。如住离垢三昧之标相。始自菩提心种子长养大悲万行。今成遍觉万德开敷故以为名（文）应知花即平等性智无尽庄严。今以此奉答故云花供。而实毗卢遮那者。众生本具自性清净心。一切众生从本已来。即是华台之藏。四种烦恼常自在故。为彼自覆弊不能觉知。犹如莲花在于泥中。今从秘明流出觉华光明。供养众生本具毗卢遮那。破彼迷闇开其心花。若有众生持此秘明者。虽是凡夫即同大觉。是即护念之意也。字秘经云如如字。即平等性智本具觉花。上点入证证得如如心藏开敷。犹如盛敷莲花。谓之万德庄严花开敷也。又字是供养真言故。此章中皆云供养。至文当悉。
    从一切如至持金刚。六卷云。说此陀罗尼时从一切如来即彼婆伽梵执金刚。释曰。从此已下至如来身。是第二颂秘密神变相。文分为三。初依因。次普遍。后显实。此初依因也。如前可知。
    为一切花供养严饰舒遍一切虚空界出已。六卷云。为一切供养庄严花遍虚空。释曰。此第二普遍也。前依因者是普贤心。无处不遍义。以无处不遍故。以佛神力故为花供养云海。舒遍一切虚空界也。是南方三昧故云遍虚空界。对前舒遍一切金刚界等。其异可知。
    从彼一切至如来身出已。六卷云。复从庄严花中出一切世界微尘等如来身已。释曰。此第三显实也。彼一切花供养者。即是无染智所出。万德庄严觉花智印。此经宗有智则有身故。从智出微尘数身也。
    复聚为一至天女形。六卷云。复一体性为金刚承旨花供养天女身。释曰。是第三颂摄相而说叹。文分为二。初摄相。后说叹。此即摄相也。
    依如来金至速疾获供养。六卷云。依毗卢遮那世尊金刚摩尼峰楼阁左角月轮。说此嗢陀南曰。我是花供养。能为宝庄严。供养诸如来。令速获菩提。释曰。此即说叹为二。初明住月轮。如来金刚摩尼者。前后三尊皆云世尊。独于此章云如来何耶。宋译及两本四尊皆云世尊。若准诸本。今经恐是梵本写误。次释偈者。第一句正明智印体。所谓金刚觉花。花是庄严义故。次句云能作诸庄严。理趣释云。庄严清净句是菩萨位者。由修春金刚瑜伽三摩地得庄严清净句（文）谓心莲开敷无量功德。庄严圆满以喻须蕊。称此云万德庄严觉花开敷。以此上献诸佛下施众生。因果等庄严故云能作诸庄严。后二句明花供本。从平等性智而起。宝性者即平等性也。宝种子。是如如无垢三昧义。即是平等性智。故圣位云证无染智。无染智即如如无垢平等性智也。或可。如来谓因位如来。宝性即佛性。故佛性亦云宝王如来性。一切众生等具佛性。以此供养四如来令佛性显现。故云速疾获供养。然上云速证菩提。次云获一切佛眼。独于南方云获供养者。供养梵云。莲花亦云（正翻云水生。水生即莲花之异名也）应知供养莲花梵名是同。是以获供养即是获心莲开敷。故两经云令速获菩提。菩提即觉花也。圣位云。开敷心花证无染智。

金刚顶大教王经私记第十三
金刚顶大教王经私记第十四

　          沙门昙寂撰
  　

    尔时世尊观自在王如来。六卷云。尔时观自在王如来。释曰。从此以下第三明四方如来供养毗卢遮那门中。第三一切如来灯光明供养庄严菩萨三摩地。一切如来光明遍法界智也。心要云。花已供养未得光明。即观自在王如来于内心中流出金刚智证。承事供养毗卢遮那如来。光明照彻获得眼清净。内外障色悉咸睹见。于内智证照一切法。本性清净由若摩尼。百千光明无能映蔽。智慧之日由斯灯焉。此乃金刚灯菩萨智照也次释经文亦分为三。为颂曰。诸佛女使心。秘密神变相。摄相而说叹。初诸佛女使心者。从尔时世尊至秘明末。于中三门。一举身。二明行。三护念。是初举身可知。奉答世尊至三摩地。六卷云。复为随外供养世尊毗卢遮那故。入一切如来光明供养三摩地所生金刚三摩地已。释曰。此第二明行也。亦为二。初明入三昧耶之由。次入一切下。正明佛入三昧耶。一切如来光明者。即秘明之号也。谓内证金刚智证故外放光明。遍照十方世界承事供养一切如来。能破一切众生无明黑暗。故云光明。宋译云灯供养三昧。灯表智体。光明即用也。次明所生加持名。如前可知。
    一切如来至日啰路计。六卷云。从其心出现一切如来女使者。说陀罗尼曰。跋折罗路鸡。释曰。此第三护念也。亦分为二。初明三昧耶从自心出。女使者宋译云讷顶大明妃（文）牟梨曼荼罗经云杜地印。宝楼阁经云使者女印。讷顶恐是杜地之转声即女使者也。次秘明句义云。（金刚灯种子）者本体是光明义。字上点即是女声。普世真言释云嚧迦。嚧迦世间也。即是暗冥之义。所谓无明也。侧有阿声即本无义也。无暗即是真明也。阿嚧迦是明也（文）解云。世间者。是观自在尊所观之境。达见世间暗冥即是真明。名为深般若。即是所谓般若灯也。灯梵云（见供养会真言）译云燃灯（见金刚般若梵本）今云是光明义。然云灯供者。以用从体而说也。又翻云光明。宝积第五十四云放光如来是也。灯体即光明。光明不离体故互相用也。
    从一切如至持金刚。六卷云。说此陀罗尼时从一切如来心即彼薄伽梵执金刚。释曰。从此以下至如来身出已。是第二颂秘密神变相。文分为三。初依因。次普遍。后显实。此初依因也。
    出一切光明界供养严饰舒遍尽法界。六卷云。为一切世界供养庄严光明出遍法界。释曰。此第二普遍也。是西方法部三昧故云尽法界。对前金刚界及虚空界。其异可知。尽法界者。谓法界非一故云尽。疏第三云。经云。尔时毗卢遮那世尊。本昔誓愿成就无尽法界度脱无余众生界故。一切如来同共集会。渐次灯入大悲藏发生三摩地者。以如来本行菩萨道时立如是誓愿。我当成就一切诸佛法界。悉皆度脱无余众生界。今所愿已满而应度众不尽。以众生无尽即法界亦无尽也。界有三种。所谓法界·心界·众生界。离法界无别众生界。众生界即是法界。离心界无别法界。法界即是心界。当知此三种无二无别。为欲转释法界义故。次言无余众生界（云云）解云。法界是所证。心界即能证。众生界是所度。三界虽异唯是一心。故云三种无别。摄三为二。谓理及事。法界心界理也。众生界事也。周遍如是事理法界故。云舒遍尽法界也。
    从彼一切至如来身出已。六卷云。从彼光明中复出一切世界微尘等如来身已。释曰。此即显实也。光明是智。身即是色。智为身故。如来色身犹如金刚界更无有坏。是以此身显现称云显实。应知三轮皆实名实相身。如是妙身不出而出。出而不出。所谓不起灭定而现威仪。今且约众生故云出已。
    复聚为一至明天女身。六卷云。复同一体性为金刚光明天女身。释曰。从此已下至偈末。是第三偈摄相而说叹。文分为二。初摄相。后说叹。此即初也。
    依世尊金至一切佛眼。六卷云。依毗卢遮那金刚摩尼峰楼阁左角边月轮中。说此嗢陀南曰。我为光供养。是大清净灯。具此光明时。疾得诸佛眼。释曰。此即说叹为二。初明住月轮如文。后正说偈奇叹亦为二。初二句正叹智身也。于中第一句先自奇叹。我广大者。东方破见惑。南方破修惑。今破根本无明。故圣位云破一切众生无明住地。胜鬘经云。无明住地其力最大。疏第九明不动降伏中云。大自在天三千世界之主。即是众生自心。所谓无始无明住地。于诸惑中而得自在。唯除大菩提心无能伏者（云云）今破最大自在根本无明。故云我广大。我谓内心大我。所谓般若灯。以此大我灭除三千界主我慢高举者也。宋译经第七云。具德金刚手说颂曰。大哉一切正觉尊。微妙金刚我广大。由广大性微妙故。普能舒遍于三界（文）应知大我者无量寿尊智慧门。光明遍照内心大我。即是光明般若灯也。第二句正明智印。内心大我显现。即是无量寿尊成觉三昧。称此云灯。灯即所谓西方智慧身。微妙清净更无与等。故云端严。如上辨之。端严梵语含清净义。故两本云以为清净灯。应知端严即清净义也。以此妙法上献诸佛灯灯无尽。下化众生破无明暗。故云供养。次二句明灯功德。初句明所由。
    具光明者。具有二义。本性具及薰修具。以本性具故遇于如是大灯因缘。如法修行则薰发本性。而得大知见明灯。谓之获得一切佛眼。一切佛眼者。所谓普眼也。藏品观音真言释云。（一切如来观也）同彼佛所观故名诸如来之观。即是平等观也。即是普眼观也。又多罗真言释云。犹见诸法实相名为普眼。所谓见于如如之体。从此普眼三昧生也（文）中含明灯义。应知即佛眼也。见诸法实相故能破根本无明。而成大明故云获一切佛眼。圣位云获如来清净五眼（文）五数云一切。故五眼即一切佛眼也。宋译云。即得见彼一切佛（文）佛此云觉。第一疏云。然此宗中佛陀名觉。是开敷义。谓由自然智慧遍觉一切法。如盛敷莲花无有点污（云云）应知见佛即是见心莲开敷。即是佛眼也。华严大疏三十（二十六）云。又由见如成法眼。故大般若云。三世诸佛皆以性空而为佛眼（文）见性空者。即是所谓见实相。实相即自心实际。疏释极无自性心。本不生即是心实际。心实际亦复不可得。故曰极无自性心生也。此心望前二劫。犹如莲花盛敷。故验知。见一切佛者。即见心实盛敷莲花。即是佛眼也。
    尔时世尊不空成就如来。六卷云。尔时不空成就如来。释曰。从此已下第四明四方如来供养毗卢遮那中。第四一切如来涂香供养三摩地智也。心要云。灯已供养未得清凉。即不空成就如来于内心中流出金刚涂香菩萨。执持香印供养毗卢遮那如来。此妙涂香能除一切有情郁热之疾。能获如来五分法身戒定慧解脱解脱知见。庄严其体亦能证得清凉菩提之心广大圆满。此乃金刚涂香菩萨供养也。今随文释。亦分为三。为颂曰。诸佛婢使心。秘密神变相。摄相而说叹。初诸佛婢使心者。从尔时世尊至秘明末。于中为三。一举身。二明行。三护念。尔时世尊等初举身也。
    奉答毗卢至三摩地。六卷云。复为随外供养毗卢遮那故。入一切如来涂香供养三摩地。所生名金刚三摩地已。释曰。即第二明行为二。初明入三昧耶之由如文。入一切下。正明佛入三昧耶也。涂香供养者。是秘明之号也。
    一切如来至日啰巘题。六卷云。从其心出现一切如来婢使者。说陀罗尼曰。跋折罗骞提。释曰。此第三护念也。亦分为二。初明三昧耶从自心出。婢使者。宋译云际征大明妃。一字奇特佛顶轨云。制吒（男奉教）制知（女奉教）际征者制知之转声也。即女奉教也。次秘明句义云。（金刚涂香种子）礼忏文云。一切如来五分法身金刚涂香等（文）涂香即表五分法身。藏记云。舍有漏五蕴身有无漏五蕴微细法身。（文）法身微细无碍犹如虚空清净无碍。故云微细。微细即虚空无碍义也。故中含虚空法界义。虚空也。是法界。法界即法身。法身即微细无碍。应知即五分法身也。又中有名。此云食香。婆沙第七十明中有色云。问。中有微细。一切墙壁山崖树等皆不能碍。此彼中有为相碍耶。有作此说。此彼中有亦不相碍。以极微细相。触身时不觉知故（文）具微细无碍义可见。香以字为体。即法身。今此法身由戒香功德转有漏身所得身。故云极微细。微细即五分法身。五分法身即成事智也。华严大疏二十一云。经。何等为出世间法。所谓戒定惠解脱解脱知见。疏。无漏五蕴亦名无取五蕴。亦有二类。仍本名亦色等不与漏相应。故名为无漏。二从已转立名。即五分法身如今文是。欲显戒等德是可欣。从极果标以出世。理实亦有世间戒等。戒定慧三上来频释。解脱即是离系。名为解脱知见。由离系缚故于境目在观求觉了（文）今由妙香秘明力故。能除一切有情郁热。令得如来五分法身。即是护念也。
    从一切如来至持金刚。六卷云。说此陀罗尼时。从一切如来心。即彼薄伽梵执金刚。释曰。从此以下至如来身出已。是第二颂秘密神变相。文分为三。初依因。次普遍后显实。此即依因也。
    出一切涂至一切法界。六卷云。为一切如来涂香供养庄严而出。释曰。此次普遍也。是北方尊羯磨通三故云一切法界。一切即北方称号也。理趣经云。一切业平等现等觉以大菩提。一切分别无分别性故（文）以无分别故无加功用。自然发起秘密神变。周遍法界故云普遍。
    从彼一切至等如来身。六卷云。又从涂香出一切世界微尘等如来身。释曰。此即显实也。准前可知。
    出已复聚为至天女身。六卷云。复同一体性为金刚涂香天女身。释曰。从此至偈末。是第三颂摄相而说叹。文分为二。初摄相。后说叹。此即摄相也。
    依世尊金至与一切身。六卷云。依毗卢遮那金刚摩尼峰楼阁左角边月轮中。说此嗢陀南曰。我涂香供养。殊妙悦意者。能以如来香。遍授一切身。释曰。此即说叹为二。初明住月轮如文。次正说偈奇叹。于中第一句正叹智身。从成事智流出旃檀微妙香。承事供养法界诸佛。非但承事诸佛。令一切众生本具戒香自然发起。故云涂香供养。第二句明智印功德。此云微妙。亦云微细。前明具微细义。故知亦微妙义也。又具悦意义。此云欢喜。又有悦乐义。义准可知。谓能除一切有情郁热之疾。能获如来五分法身。故云微妙悦意。即是所谓悦意果也。第十六云。悦意果谓最后果。当知得是心地者。即是毗卢遮那如来也。第三句明次句所由。是此戒香如来悦意果而非世间香。故云如来香。授与一切身者。宋译云。普熏一切清净身。清净有二。本性清净及离垢净。如次众生及诸佛也。由此智印故庄严诸佛救济有情。故云授与一切身。一切者北方羯磨之称号。即所谓佛事生事二种妙业也。
    一切如来至受教令女。释曰。此第二总结为二。初结别名。此有四句。如次相配香花灯涂四种供养。一切如来智者。所谓心王菩提。大菩提支分者。所谓三十七分法。菩提心眷属。其余可知。如是一切下。二结部类。是此四尊受四如来教令。供养中央毗卢遮那。故云受教令女。
    尔时世尊大毗卢遮那如来。六卷云。尔时世尊毗卢遮那。释曰。从此已下第四明钩索锁铃摄入四大护金刚。文分为二。初明四大护。后明总结。初中为四。一明一切如来钩菩萨三摩地钩召智。二明一切如来罥索大菩萨三摩地引持智。三明一切如来钩锁大菩萨三摩地坚缚智。四明一切如来摄入大菩萨三摩地欢喜智。都名一切如来执事智。出生义云。以能召请引持坚留欢喜之事。于一切道场而奉请教令。人天得之而集解脱之众。圣贤用之而接迷倒之流。则塔之四门之外操其业用住位者是也。由四菩萨智之所发起焉。于此中。初明一切如来钩菩萨三摩地一切如来三摩地钩召智者。心要云。八供养已毕。四摄之事未圆。即毗卢遮那内心中流出金刚钩菩萨而召集之。夫为钩者有四摄义。爱语·布施·利行·同事。而能运度无量众生。复有难调众魔而能折伏。亦能控制狂象而皆顺从。即是大菩提心广大圆满。坚固猛利决定不退。亦能召集一切贤圣降临道场。能满一切真言行菩萨速证悉地。此乃金刚钩菩萨召集之智也。次随文释。大分为三。为颂曰。诸佛印主心。秘密神变相。摄相而说叹。初诸佛印主心者。从尔时世尊至秘明末。亦有三门。一举报。二明行。三护念。尔时世尊下初举报也。是毗卢遮那如来大悲方便化出四摄菩萨。而出四门摄取一切众生三昧故。云尔时世尊毗卢遮那等。
    复入一切至三摩地。六卷云。复入一切如来。三摩地钩菩萨三摩地钩三摩地。所生萨埵金刚三摩地。释曰。此第二明行也。言复入乃至钩三摩耶者。正明佛入等持也。一切如来三昧耶者。先举总名。一切诸佛同用此钩。诸佛道同故。云一切如来三昧耶也。钩三昧耶者。是明别名。钩即四摄也。故礼忏云一切如来四摄智金刚钩菩萨。心要云。夫为钩者有四摄义（云云）四摄者布施·爱语·利行·同事。仁王第一（序品）云。以四摄法饶益有情。青龙疏云。四摄法摄有情故。成实论云。一者布施衣食等物摄取众生。二者爱语随意语。言取彼意故。三者利行为他求利助成他事。同事如共一船。忧喜同故。又大品经云。财法二种摄取众生名为布施。六波罗蜜为众生说名为爱语。教化众生令行六度名为利行。以神通力种种变化入五种中。与诸众生同其事业名为同事（文）问。此四菩萨如次召缚引喜四摄法。何故初钩别为四摄耶。答。钩尊居首。总具四摄。例如慈在初具四无量。疏第一释弥勒尊云。慈氏菩萨者。谓佛四无量心。今以慈为称主（文）今亦复尔。钩为称首故云四摄也。次所生萨埵等者。是明所生。准宋释及两本。当云所生名萨埵金刚三摩地。恐是回文未尽。言如来智相遍入尘界。展转复入显发智用自在无碍。故云所生。此尊在东方持菩提心印故称萨埵。所到之处无能坏者故云金刚。三摩地者名为等念。其义如前。
    一切如来至日啰矩赊。六卷云。从其心出一切如来都掌印主。说陀罗尼曰。□日罗盎俱施。释曰。此第三护念也。文分为二。初明印众主从自心生也。一切印众主者。一切印众谓曼荼罗海会差别智印。故两经下文云。为一切如来众多差别智印出现。此钩印能钩召众多差别智印。集曼荼罗故云一切印众主。一切印众之主。依主释也。主之为言王也。王能召集群庶无不应命者。故王菩萨亦钩为印。钩总具四义。亦四摄皆有主义。至文当悉。六卷云都掌印主。谓钩能召集诸印故称都掌。即是王义也。宋译云。即引入一切如来印。钵罗帝诃啰从自心出（与前承旨天女梵名相近。更检）四卷即同今也。次秘明句义云（金刚钩种子）按。具召请义摧破义（见文殊真言释）字具三毒义（见涅槃等说字门中）涅槃义。谓召请圣众集会道场。摧破众生无明三毒置涅槃岸。是钩尊之三昧也。具如前引心要。种子字。本体是生死义。二点除遣义亦涅槃义。除遣生死置不老不死之甘露界。即钩义也。
    从一切如至持金刚。六卷云。说此陀罗尼时从一切如来心即彼薄伽梵执金刚。释曰。从此以下至如来身。是第二颂秘密神变相。文分为三。初依因。二普遍。后显实。此即依因也。
    出一切如来一切印众。六卷云。为一切如来差别智印出现。释曰。此即普遍也。所召圣众无边故。能召钩印亦复无量。故云一切印众。一切印众即钩印。故宋译云。成一切如来引入三昧大印众为出现已。两经与今有少异矣。
    从彼一切至如来身。六卷云。从彼印出一切世界微尘等如来。释曰。此显实也。非但印众普遍世界。所出如来亦遍一切世界。何故尔者。应度众生无量无边。能化佛身亦复无数。故云微尘等。所现佛身皆与实相不相违背。故云显实也。
    复聚为一至大菩萨身。六卷云。还同一体性为金刚钩大菩萨身。释曰。从此至偈末。是第三颂摄相而说叹。文分为二。初摄相。后说叹。此即摄相也。
    依世尊金至诸曼荼罗。六卷云。依于世尊金刚摩尼楼阁金刚中间月轮。钩集一切如来三摩地已。说嗢陀南曰。我是佛所有。坚固三摩地。集诸三摩地。只奉一切坛。释曰。此即说叹为二。初明住月轮。金刚门中月轮者。是东方发菩提心门。故云金刚。圣位云。守菩提心户住东门月轮。钩召一切等者。三昧耶者谓本誓义。一切诸佛本立大誓愿。令一切众生皆悉得无上菩提。本誓已立众生未尽。是以如来大悲现钩三昧。警觉诸佛令臆本誓。故云钩召一切如来三昧耶。第九疏云。言本誓者如来现证此三昧（入佛三昧）时。见一切众生悉有成佛义故。即时立大誓愿。我今要从普门以无量方便。令一切众生皆至无上菩提。济众生界未尽以来。我之事业终不休息。若有众生随我本誓发此诚实言时。亦令彼所为事业皆悉成金刚性。故名三昧耶也（文）宋译云作一切如来钩召三昧。此经意钩召三昧与偈钩誓同。钩即三昧耶。与今大异。两经与今同也。次奇叹偈。亦分为二。初二句叹智身。钩誓者钩摄众生为义。即是诸佛本誓。故云钩誓。钩是四摄誓。即三昧耶（具如上引第九疏）三昧耶戒义也。第十五云。三昧耶者即是不可违越义也。略而言之。即是戒义也。故知钩誓者即四摄戒也。阿阇梨根本四重中第四戒。名不利众生行。四摄为体。应思之。又戒具钩义。遗教经云。譬如黑蛇在汝室睡。当以持戒之钩早屏除之（文）戒云体与通同。故互相具也。我坚固者正奇叹也。如来本誓济众生界未尽以来终不休息。故云坚固。称三昧耶云金刚誓戒者（疏第九卷）即此义也。次二句明钩功用。于中初句明所出。非但钩召诸佛。亦能钩召众生。故云遍钩召。集诸曼荼罗者。正明功用。曼荼罗亦具染净二种故云诸。诸佛是清净曼荼罗故。云诸有智画师既了知已成立大悲曼荼罗。众生是杂染曼荼罗故。云无智画师自运诸法根源画作三界。今钩召诸佛集诸曼荼罗者。意为警觉深定臆持本誓。普度众生开见本具曼荼罗故。故云集诸曼荼罗也。
    尔时世尊。六卷亦同。释曰。从此以下第二明四大护金刚中。第二一切如来金刚罥索菩萨三摩地引入智门也。心要云。既具钩义。引接之事未圆。即毗卢遮那佛内心中流出金刚索菩萨。能禁制一切烦恼无明妄想昏闇之心。能缚一切苦轮令得解脱。复能等引禅定大菩提心。一切印众皆来聚会。微尘佛刹咸悉降临曼荼罗道场共作佛事。今随文释。大分为三。为颂曰。诸佛引入心。秘密神变相。摄相而说叹。释曰。诸佛引入心。秘密神变相。摄相而说叹。释曰。诸佛引入心者。从尔时世尊至秘明末。于中亦三门。一举报。二明行。三护念。尔时世尊者。此初举报也。
    复入一切至三摩地。六卷云。复入一切如来三摩地引入摩诃菩提萨埵三摩地已。释曰。此第二明行也。复入乃至萨埵三昧耶者。是明佛入三昧耶。先标总名如前。引入摩诃萨三摩耶者。是明别名。引入者即索义。是秘明号也。境界经云。在先钩召一切诸天及鬼神等。其未来者令入道场（云云）然心要出三义。谓禁制·能缚·引入。今且举一兼余故云引入。即是一切如来方便引摄之用也。四摄皆是大悲萨埵事业故。云摩诃萨埵三昧耶者如前。所生等者明所生三摩地名。此智印能护念众生。故云三摩地也。
    一切如来至日啰播赊。六卷云。从其心出导引一切如来入使者。说陀罗尼曰。跋折罗跋舍。释曰。此第三护念也。文分为二。初明印入承旨从自心出。一切如来印入承旨者。一切如来印谓海会诸尊。所谓差别智印也。入谓引入即索义也。是引入一切如来印承旨故。云一切如来印入承旨。宋译云。即引入一切如来印。钵罗帝诃罗从自心出（文）今经入字在下。为承旨名云入承旨。一切如来印之入承旨。依主释也。然义即与宋译不异。何者引入一切如来印承旨故。名为入承旨故。钵啰帝诃罗即是承旨梵名。前华供下亦有此梵名。今经云承旨天女。四卷云。导引一切如来入印使者。此经意一切如来以为所引。通已成当成二种如来。印字为使者名云入印使者。入印即索印也。是导引一切如来罥索智印故。云入印使者。与今经其意大异。六卷无印字。义即与四卷同也。疏云。从自心出导引一切贤圣。入于金刚道场亦承如来严旨故。云印入承旨。又承佛旨引出三乘泥浊。令入秘密佛乘故云引入。故分别圣位云。脱于三乘实际淤泥安置觉王法界宫殿也。今云。非啻三乘亦能引显一乘住自乘者。令主无尽庄严金刚道场也。次秘明句义云。（金刚索。种子）第十三释如来索印云。即大索也。此具引入义。钵罗（二合）尾舍入也（千文）又索有二种。一绳索即引及缚义也。二罥索。圣位云。罥索一切众生脱于二乘实际淤泥。第五释不动罥索云。罥索是菩提心中四摄方便。以此执系不降伏者（云云）皆是大悲善巧智作用。故礼忏云善巧智金刚索。种子字印品如来索种子。体与同。第十三释云。即此离相之因（字）以本不生故离因果相。令此因净而复净之因。是名大索（文）字亦当准知。不动尊字亦是索义也。
    从一切如来至持金刚。六卷云。说此陀罗尼时从一切如来心。即彼薄伽梵执金刚。释曰。从此已下至如来身。是第二颂秘密神变相。文分为三。初依因。次普遍。后显实。此即初也。
    出一切如至引入印主。六卷云。为一切如来众多差别印出现。释曰。此即普遍也。宋译云。成一切如来引入三昧大印众为出现已。四卷云。以为一切如来引入群印。六卷出上。此三本皆印众义。随考前后文。此三本文语虽异。四摄皆印众义也。然今经钩及锁下云印众。铃及此章并云印主。前后不一准。又当章显实文云。从彼一切如来引入印众等（文）直指次上印主云引入印众。依此言之。印主恐写误。然铃章普遍显实二科。但云印主亦难决云写误。且期有智决耳。疏依印主义解。疏云。言印主者为引入一切众之主故云印主。言印众者。诸一切如来菩萨圣众各持智印故名印众。出现众多引入智印遍周世界。故云出一切如来等也。
    从彼一切至如来身。六卷云。又从彼印出一切世界微尘等如来身。释曰。此显实也如前。
    复聚为一至大菩萨身。六卷云。还同一体性为金刚索大菩萨身。释曰。从此以下至偈末。是第三颂。摄相而说叹。文分为二。初摄相。后说叹。此即摄相也。
    依世尊金至复引入此。六卷云。依于世尊金刚摩尼峰楼阁间月轮。引入一切如来已。说此嗢陀南曰。我是如来有。金刚坚罥索。设入诸微尘。我皆能引入。释曰。此即说叹。亦为二初明住月轮。是南方宝部故云宝门间。圣位经云成卫护功德户。前东方是菩提心。南方即三十七觉分菩提心眷属故云功德户。次说奇叹偈亦为二。初二句正叹智身。初句如前。我坚者四摄中皆云坚固者。意明四摄金刚坚固菩提心中方便。故坚即总称也。金刚索者正智印体也。后二句叹智身功用。智印妙力非但引入一切世界尘数圣贤。游入诸界尘数。我皆能引入此金刚道场。利益众生亦复然。故云设入诸微尘等。
    尔时世尊。六卷亦同。释曰。从此以下第三明四大护金刚中。第三一切如来锁大菩萨三摩地坚缚智也。心要云。索义既辨制止之理未行。即毗卢遮那佛于内心中流出金刚锁菩萨。其锁是制止之义。能闭一切诸恶趣门起大慈悲。于一切有情生救护。能缚一切众印及以如来使。俱由解脱得大涅槃。复令微尘海会如来于此道场住三摩地。心同密严佛会作大佛事。次随文释。亦分有三。为颂曰。诸佛锁缚心。秘密神变相。摄相而说叹。初诸佛锁缚心者。从尔时世尊至秘明末。于中亦三门不同。一举报。二明行。三护念。此即举报也。
    复入一切至三摩地。六卷云。复入一切如来三摩地钩连锁摩诃菩提萨埵三摩地。所生萨埵金刚三摩地已。释曰。此第二明行也。初明佛入三昧耶。言一切如来三昧耶者。先举总名。锁大菩萨三昧耶者。是正明所入等持名。即别名也。坚固大智能缚诸佛令住金刚道场。亦能摧坏一切众生无明坚缚。住止菩提涅槃大城。谓之锁义。即是如来大悲勇健三昧故。云萨埵三昧耶。言所生者。明所生加持名。如前可知。
    一切如来至萨普（二合）吒。六卷云。从其心出一切如来缚诸如来心使者。说陀罗尼曰跋折罗娑普吒。释曰。此第三护念也。文分为二。初明缚一切如来使从自心出。疏云。一切如来三昧耶者。先标总名也。此解难依。今云。对前后文。一切如来者是总也。前后章中皆于此处无三昧耶言。故知三昧耶此章别号。非是总名也。当读云三昧耶缚。故圣位云。以大悲誓系缚而住（文）誓是三昧耶翻名故。大悲誓缚者。即是三昧耶缚也。一切如来使者。又前后章于此处无一切如来语。故知一切如来使者。即使者名也。宋译云三昧缚一切如来讷多。讷多即男使者也。疏云。此大萨埵即为佛使能缚诸佛。故名为使。非但缚住一切如来。亦能摧灭众生二障。安置菩提涅槃之岸。故云缚一切如来使。又如来之言亦通凡夫。文云。隐为如来藏。显名为法身。即是此义。通总缚住一切凡圣故。云缚一切如来使。是如来内证真实之法。故云从自心出。次秘明句义云。（金刚锁种子）即坚固智也。此具系缚及破坏等义。藏品不动尊真言释云。破坏义也。圣位云。以大悲誓系缚而住。及摧一切众生外道诸见。住无上菩提不退坚固无碍城（文）种子者是缚义。上点入证。证知缚当体本来不生。则不动缚入于解脱。此云不思议解脱。此乃锁尊之坚缚三昧也。
    从一切如至持金刚。六卷云。说此陀罗尼时从一切如来心。即彼薄伽梵执金刚。释曰。从此至如来身。是第二颂秘密神变相。文分为三。初依因。次普遍。后显实。此初依因也。
    出一切如来三昧耶缚为印众。六卷云。为一切如来三摩地缚众印出已。释曰。此即普遍也。疏云。言一切如来三昧耶者是总标也。是亦难依。依前后章。一切如来者是总也。三摩耶以下此章别号。三昧耶缚者。谓大悲誓缚。谓如来大悲誓。缚一切众生。皆悉置于涅槃大城。故云三昧耶缚。又三昧耶是平等义。上缚诸佛下缚众生。生佛平等缚三昧故云三昧耶缚。即是诸佛道同事业故云一切如来。为印众者。众生万差故诸佛悲誓亦复非一。故云印众。疏云。为字是作也。今云。为是语之辞。故诸本无为字。宋译云。成一切如来三昧缚大印众为出现已。
    从彼一切至如来身六卷云。又从众印出现一切世间微尘等如来身已。释曰。此即显实也。锁缚智印其数无量。普遍世界故云缚印众。从其印众示现尘数法界三轮。故云出一切世界等。
    复聚为一至大菩萨身。六卷云。还一体性为金刚锁大菩萨身。释曰。从此至偈末。是第三颂摄相而说叹。文分为二。初摄相后说叹。此即初也。收聚尘数如来三轮。为一法界金刚锁身。此即一体法身差无差义也。
    依世尊金至有情利故缚。六卷云。依世尊金刚摩尼宝峰楼阁法门间月轮。说此嗢陀南曰。我是佛所生。金刚坚钩锁。彼离众缚者。为利而受缚。释曰。此即说叹。亦为二。初明住月轮。西门是大惠波罗蜜之所成就。法部三昧故云法门。圣位云守智慧户住西门月轮。次释偈者亦为二。初二句正叹智身。大坚者。坚是四摄之通称。大悲坚牢义也。于中锁智坚固为义。故别云大坚固加以大名显坚锁义也。宋译云我金刚锁妙坚固。妙名不思议即大义也（如前引涅槃辨之）疏第十释金刚锁云。如金刚宝体一切无能害者。犹识达此金刚体性。金刚之缚周体密致故无能害也。金刚缚即是无间隙真如也（文）法体坚固义可见。金刚锁者。即秘明义。如前可知。印品疏云。次金刚商佉罗。是金刚连琐也（大智之琐也）如前作转法轮印（文）此尊西方智慧门之方便。前云住法门中即转轮主宰。其义暗合可见。次二句明智印功用。缚有缚脱及系缚义。初句明缚脱义。谓一切诸佛自脱烦恼所知二种结缚。安住菩提涅槃殊胜宝城故云令诸缚脱者即指佛。宋译云由缚一切解脱者。次句明系缚义。初明所由故云利有情故。缚谓缚上诸缚脱者也。大智之锁坚固力故还缚离缚者。令起自证受乐之宫赴利众生。故云有情利故缚。宋译云。为众生利还作缚。四卷云。虽一切缚解为生故受缚。义皆同也。
    尔时世尊。六卷亦同。释曰。从此已下第四明四大护金刚中。第四一切如来遍入大菩萨三摩地金刚遍入智也。心要云。虽具锁义制止之义。遍入理智而未圆通。即毗卢遮那佛于内心中流出金刚铃菩萨。执光明磬而供养之。发生无量微妙之音。一切圣众闻者靡之欢喜。诸佛恶字种子能遍入一切如来身心中。莹如明镜。于无量有情身田中作大种智。能于诸佛所舍身而作僮仆承事供养。于三摩地中适悦欢乐。此乃金刚铃菩萨之妙响也。次释经文者。大分为三。为颂曰。诸佛遍入心。秘密神变相。摄相而说叹。初诸佛遍入心者。从尔时世尊至秘明末。于中三门不同。一举报。二明行。三护念。此即初也。
    复入一切至三摩地。六卷云。复入一切如来摄入摩诃菩提萨埵三摩地所生萨埵金刚三摩地已。释曰。此第二明行也。先明佛入三昧耶。言遍入者谓秘明之号也。疏云。般若妙音遍入一切贤圣身心令生大乐。普遍于有情自性心内。开拆菩提大种智牙。故云遍入也。所生等者。明所生加持名如前。
    一切如来至日啰吠舍。六卷云。从其心出一切如来摄入僮仆。说陀罗尼曰。跋日罗吠奢。释曰。此第三明护念也。亦分为二。初明一切印僮仆从自心出。一切印僮仆者。宋译云一切如来印际吒。一字奇特佛顶轨云制吒（男奉教）又宋译第十六卷明五类天中云。初云金刚使者。次云金刚仆使者。如次当锁尊使者及此僮仆也。一切印者。是北方故通摄上三故云一切印也。次秘明句义云。（金刚遍入也字引点也。遍入也喜也）铃梵云。涅槃云。怛（南本云重音伽）者如来常音。何等名为如来常音。所谓如来常住不变。是故名ＦＲ。涅槃旧解云ＦＲ（此音犹璩迦反）翻云师子者。明如来师子吼。师子吼者是说常之音也（文）常者谓般若波罗蜜。不生不灭名为般若。不生不灭即常住不变也。夫般若铃声遍入诸佛心。警觉深定赴度众生。遍入众生心中警觉随眠发进趣心。故云遍入。又铃具欢义故。礼忏云欢乐智。谓已遍入故诸佛凞怡微笑。众生离苦得乐故云欢乐智。又种子字即欢喜义也。又莲心轨铃偈云。心入声解脱观照般若理（文）观照即观照般若。般若理者谓实相般若。第三劫疏云。以心实相智（观照）觉心之实相（实相）境智皆是般若波罗蜜。故曰无境界（文）即是心（观照）自证心（实相）生大欢喜也。
    从一切如至持金刚。六卷云。说此陀罗尼时从一切如来。则彼薄伽梵执金刚。释曰。从此已下至如来身。是第二颂秘密神变相。文分为三。初依因。次普遍。后显实。此即依因也。
    为一切如来印主出已。六卷云。为一切如来说诸陀罗尼众印出已。释曰。此即普遍也。言一切如来印主者。宋译云。成一切如来普遍警觉印众为出现已。两经亦云印众。皆无主义。准宋译云警觉印众。及索尊一切如来三昧耶引入印主等。当云为一切如来遍入印主出已。恐脱遍入二字。印主者偈云主宰。谓遍入印主宰故云印主。
    从彼一切至如来身。六卷云。又从彼印现一切世界微尘等如来身。释曰。此即显实也。皆如前。
    复聚一至大菩萨身。六卷云。还同一体性为金刚摄入大菩萨身。释曰。从此以下至偈末。是第三颂摄相而说叹。文分为二。初摄相。后说叹。此即摄相也。
    依世尊金至即为僮仆。六卷云。依于世尊金刚摩尼宝楼阁羯磨门间月轮。说此嗢陀南曰。我是佛所生。金刚坚摄授。能为一切主。亦复作僮仆。释曰。此即说叹为二。初明住月轮。圣位云。守精进户住北门月轮。北方羯磨即精进义也。次说奇叹偈。亦分为二。初二句叹智身也。初句如前。次句正明智身。我坚者是通句如前。金刚入者。入谓遍入。即秘明之号也。遍入即铃。故宋译云此金刚铃我坚固。后二句叹智身功用。羯磨妙业自然无功随应示现。或作大法王引导众生。或为僮仆承事诸佛。总言之则佛事生事二事业也。
    一切如来至如来教令。释云。此即第二总结。亦分为二。初结别名也。一切如来三昧耶者。是总冠四大护金刚也。即有四句。一钩召。二引入。三缚。四调伏。如次四大菩萨也。调伏者铃有欢喜义死义。故阎魔死后持铃表死法门。又般若妙力降伏众魔故云调伏。北方是降伏之方。是以此尊居于北门守精进户。降伏刚强难化众生。安置大涅槃安乐处也。如是一切下结部类。谓是等菩萨即一切如来教令也。
    尔时世尊至三摩惹。宋译云。复次世尊大毗卢遮那如来以加持力。作弹指相普遍召集一切如来。说此召集加持心明曰。□日啰（二合）三摩（引）惹（一句今翻毗卢遮那。云一切如来也）疏云。从此以下至经末已来。总门第二。明善巧建立秘密智相。摄取众生令入佛位利他行也。以下经文与两本经文辞互无交接。故亦就一经且消释之。大分有五。为颂曰。世尊召诸佛。应召诸圣众。即现神变相。百八赞而请。萨埵应请说。释曰。世尊召诸佛者。从尔时至秘明末也。建立秘密智相。必须集会诸圣。故召集诸佛也。文分为二。初作弹指相摇击声彻十方世界。诸佛菩萨一切圣众闻已皆悉集会。此即其相也。次从说此一切下。二明召集加持心。一切如来本誓加持在此秘明。秘明下即誓心故唱此明。从。穰（而佉反）字生大身菩萨。名金刚云集。手执金刚杵及揵槌。击之出声。遍满虚空一切佛菩萨悉皆集会（云云）今云。此金刚王菩萨三摩地也。四卷经第三启请伽陀次云。次结云集契法。结萨埵金刚坚牢契已。屈进力度于忍愿度傍。稍屈相离如钩形。彼金刚契分已。即交臂以手左内右外抱胸。便以两手数弹出声。召请一切如来令使云集。即诵此密语（乃至）从穰字生大身菩萨。名金刚云集。于虚空中思惟。以左右手执金刚杵及揵槌。击之出声遍满虚空（云云）真言句义云。（金刚云集义普集义种子钩召义也）问。今世尊何故入金刚王三昧。召集一切世界微尘数如来集会曼荼罗乎。答。为请金刚萨埵令说金刚界曼荼罗故也。此是以大事因缘故一切如来同共集会也。疏第三（十七）释大悲胎藏生文云。即以此本愿因缘故。一切如来同共集会。如僧中有大事因缘（若结界说戒之愿）则众僧集会。同共印持以一戒一见故不应别众也。今将说满足一切智智法门。亦是诸佛大事因缘。以同一本誓同一法界故。皆悉集会共以神力加持也。即此之谓也。
    由刹那□至曼荼罗。宋译须臾作牟呼栗多。疏释曰。从此以下至偈末。第二颂曰。应召诸圣众也。文分为三。初明警觉集会。次明集已陈礼。后明礼已称赞。此即初也。分为二。初明闻弹指相警觉已。言由刹那□□须臾者。西域记云。时极短者谓刹那也。百二十刹那为一呾刹那。六十呾刹那为一腊缚。三十腊缚为一牟呼栗多。五牟呼栗多为一时。六时合成一日一夜。俱舍云（疏引颂疏改引论也）论曰。刹那百二十为一怛刹那。六十怛刹那为一腊缚。三十腊缚为一牟呼栗多。三十牟呼栗多为一昼夜。此昼夜有时增。有时减等。三十昼夜为一月。总十二月为一年。今文所举刹那腊缚须臾。文意可知。遍一切世界等者。次正明佛及菩萨集会也。遍一切世界云海中。一一世界有一切世界微尘等佛并菩萨。如是圣众来到此会故。云遍一切世界等（云云）今解。由刹那等者。由缘也。是举时短量以显神力加持速疾难思也。遍一切世界等者。明弹指声遍一切世界中。故四卷云（乃至）揵槌击之出声遍满虚空（即当今文也）疏释此文。云正明佛及菩萨集会者。恐非文意也。一切世界微尘等下。正明佛菩萨集会也。四卷云（前所引次文也）尔时才出此方便即从诸方。一切世界微尘数诸如来。及与诸菩萨众集（云云即当今文也）曼荼罗此云道场。谓集会道场也。余皆如疏可知。
    集已往诣至迦哙弥。宋译云。说是普礼大明曰。（云云）疏释曰。二明集已陈礼。为二。初明往诣世尊如文。从至已说下。二明说礼佛足心。此秘明是诸佛心中本誓故名为心。若唱此心。得一时礼三世十方尘数诸佛。何以故。一切如来加持深重故也。今云。礼一切如来足心者。即秘明之号也。故宋译云普礼大明。其句义云。（三身义一切也如来也。足也礼也。我作也）总云。我作礼三身一切如来足也。
    由此性成至现于如来。释曰。此即三明礼已称赞。为二。由此性成就等者。初明结前也。言性成就者疏解（云云）今云。虽上辨之亦当约文辨。宋译云自性成就真言。此真言字为体。是我义。所谓如来藏也。一切众生本自成就无有缺减。故名自性成就。理趣释云。所谓一切有情如来藏。以普贤菩萨一切我故者。一切有情不离大圆镜智性。是故如来说一切有情如来藏。以普贤菩萨同一体也。又经云。隐名如来藏。显名法身。隐显虽异我体无异。法身遍法界。藏性亦遍。以隐礼显。同性相感不得不应。犹如方诸向月而水降。圆镜向日而火生。因缘相应而无思念。是以诵此真言则一时礼。法界一切诸佛更无有余。我不去佛不来。无量事业不起于座任运成就。故云礼一切如来已。又字本体是大空义。带三昧故即大空三昧也。夫大空三昧者。我与诸佛本性不可得。无有一法可得。故普贤观云。我心自空善恶无主。从此大空中起礼事故。一心一礼遍满法界无处不在。故文云能礼所礼性空寂感应道交难思议。所谓难思者正明此字。故称名自性成就。若不自性具此大我。何能得成就此难思事业乎。秘明深旨其在此欤。言随意念诵者。疏云。谓或一或二三遍等。又随意者。随如来自意住本不生际不为他观也（文）又具如上辨之。又字具随意义。何者本体字是意义。义释第七不动真言释云。^8□是义慢义心意义。伊点是女声。女声是随从义。故知字即随意义也。意者本不生内心大我。悟此意者称云毗卢遮那。第十六云。此心曼荼罗之上有佛。在中故曰大我。大我者佛之别名也。应知我者佛自证。自证即本不生。是以住字本性三昧。云随意念诵也。次说此嗢陀南下正生后也。此偈先叹能召毗卢遮那。偈为二。初二句叹佛自证。次二句叹加持用。一切诸佛威仪进止无有不住普贤行愿。故云大普贤菩萨等。敬仪者敬谓敬肃。仪谓行仪。敬通三业。仪表身口。三业皆纯善故云敬仪。疏第一释普贤中云。谓菩提心所起愿行及身口意。悉皆平等遍一切处。纯一妙善备具众德故以为名（文）又普贤者是佛圆因佛即其果。今简因普贤云大。非是称等觉云大普贤也。故宋译云大哉诸佛大普贤。普贤圆因者。所谓如来藏内心大我。证此大我名为毗卢遮那。故叹毗卢遮那云大普贤。大普贤即大我之异名也。是如来轮坛者。普贤者大菩提心真如妙体。称云圆因。所谓菩提心为因。因即道场故。因菩萨亦云金刚道场。是云如来轮坛。轮坛即道场。梵云漫荼。法华轨云。次应入真如法性道场观行。而诵此偈思惟偈中真实胜义。乃至心与真如体性相应为限。偈曰。虚空为道场。菩提虚空相。亦无等觉者。真如故如来（文）应知普贤即菩提道场也。三世十方一切如来。亦复无离此普贤心。是以通同一相皆悉显现此妙刹中。故云影现于如来。即是大普贤加持神力也。
    时十方一至荼罗出已。疏释曰。从此以下至偈末。是第三曰即现神变相。文分为二。初正明现神变。后明说叹。此即初也。为三。从初至说已是结前为后事由。依佛说叹已后事起也。由一切如来下。二明一切菩萨入佛心。谓由佛加持之所集会。一切菩萨入毗卢遮那佛心也。彼一切如来下。三明从佛心各自曼荼罗出现也。自曼荼罗者。谓诸尊各各曼荼罗等也。今解云。由一切如来加持者。指毗卢遮那云一切如来。故前云礼一切如来已说此嗢陀南。即指毗卢遮那也。前明十方如来集会。是次明令菩萨集会故。云一切菩萨集会等。入毗卢遮那佛心者。是示一切菩萨皆悉毗卢遮那差别智印无二无别。故云入。各各自菩萨等者。是明无际智故云也。如此入出即明神变相也。若是无二无别何有出入相乎。虽无出入相为度众生示出入相。即是不思议缘起秘密神变也。
    依世尊毗至得佛一性。释曰。此即说叹为二。初明依作坛三摩地住也。世尊毗卢遮那者。明三摩地主也。金刚下正明三摩地。金刚摩尼等者。如次四四智等。具如前辨。周围者。明无尽庄严菩萨金刚等。周围即眷属之异名也（具如前辨）如是尘数诸佛菩萨恭敬围绕。即是金刚大曼荼罗。故云作坛。坛即曼荼罗之翻名也。此总明三摩地名故。云金刚摩尼乃至三摩地而住。次正明说偈叹。为二。初二句先叹毗卢遮那。于中初句叹佛体也。毗卢遮那总具五智故云一切佛。五智即法界体性字门本初不生日轮也。故叹云奇哉。奇哉梵云。（即字为体。具如第十九）第十四云。行者若能如是了知字轮之义者。则能以此常明而照世间。常住之明即是大日如来之体。同彼毗卢遮那而转法轮也。此中常明即是大慧日也。此日菩提之心阿字之体。无生无作无有变易。非由造成。如是常住实相之慧故名常明也（文）次句叹佛德也。毗卢遮那者即大我义。故叹云广大。广大是我之德。故宋译经云微妙金刚我广大。是此大我遍一切处故云广。更无伦匹故称大。又广大我者即本性日。如来日光遍一切处作大照明。无有内外方所昼夜之别。故云广大。无始生者。上广大约横。是明竖。所谓毗卢遮那者越三时如来之日故。本离三世不生不灭也。故云无始。离三世故常在三世故云生。第十一云。以此法体出过三世。常在三世。是故于三时中所作佛事自然常不休废。即此义也。又一切佛者是不生义。广大有义。无始生空义。即字三义也。次二句自明各各自曼荼罗出已也。菩萨众者是各各曼荼罗。所谓十佛刹微尘数差别智印。故云一切尘数。是由佛加现智印相故云由也。第四句明种差种别不离本地一性也。大日经云。此一切智智道一味。所谓如来解脱味是也。
    尔时婆伽梵至大持金刚。释曰。从此以下至偈末。是第四颂百八赞而请。文分为三。初明奉请所以也。从以此百八赞下。明为奉请而赞叹也。从我等以此名下。两行颂三明奉请。就初为三。尔时薄伽梵等者。初明复作集会。尔时婆伽梵一切如来者。指教主毗卢遮那也。复作集会者。令十方如来皆悉集会。建立曼荼罗。是大事因缘故。皆悉集会同共加持。前由金刚王加持而集会。今复集会故云复作。令金刚界下。二明奉请之由。此亦有三。初明为令金刚萨埵建立金刚界曼荼罗故而奉请也。下经云尔时薄伽梵乃至说金刚界大曼荼罗（云云）即为此事故而奉请也。加持者。建立义流出义等得尽无余下。明众生为所由也。是即世间悉地。于中无尽无余者。明所利无限。救济一切是总。利益安乐即别也。唯识述记第一明利益安乐有十义云。一利谓利益。即是后济。乐谓安乐。即是现济。二或现益名利后益名乐。三或摄善名利离思名乐（云云）乃至下三明出世悉地为由也。释地无量故云乃至。此中且明四种成就。一切如来者冠通四义。平等智者谓东方大圆镜智（具如上辨）神境通者。谓南方智。凡诸神通平等性智之所成就故。三菩提者谓西方成觉妙观察智。最胜成就者。谓北方不空成就。是总明四如来智成就。上明金刚萨埵秘明中亦有此文。具如上辨。奉请婆伽梵下。三明正奉请。谓以有此二所由故而奉请也。此中举多功德以为称号。不敢直斥其名也。婆伽梵者如前。毗卢遮那法界体性总具五智故云一切如来。毗卢遮那是曼荼罗王故。云主宰。上引略出偈云。能为世间自在王（或作主）是也。金刚萨埵者偈云。普贤法身遍一切。普贤大菩提心遍一切处故。理趣经云普贤菩萨一切我故。毗卢遮那即是遍一切处。金刚坚固大菩提心云金刚萨埵。无始无终者。偈曰。无始无终无生灭。是此大菩提心出过三世常恒不变。故云无始无终。今此毗卢遮那金刚萨埵者。法界体性智其体五智。持此五智印故云持金刚。对一门持金刚故加以大名。云大持金刚也。
    以此百八至礼金刚喜。释曰。从此已下至遍流大理趣。二明为奉请而广说赞叹。亦为二。初明为请而赞叹也。从若有此名下。二行偈二明赞功能。就初为四。初叹东方诸德。乃至四叹北方诸德。都有一百八德。此即初叹东方诸德也。于中初一偈叹金刚勇等六德（宋译七言四句偈。六卷七言十句。四卷散文。是以翻语各各不同。于中六卷文语大异。今略不出）一金刚勇。梵云□日啰萨怛□（二合莲心轨。已下准知）宋译云金刚勇猛。四卷云金刚萨埵。萨埵此云勇猛。二大心。梵云摩诃萨怛□（二合）宋云大正士（摩诃大也。萨正也。怛□云士。是义翻也。疏第十七云。勇者谓除自他一切障故。又勤精进自心无有休息。处生死中而无厌倦。能除一切无明怨。以此众多义故名大勇猛也。犹行大愿求大法起大行成大事。所谓普令一切众生入佛知见。故名大士也）四卷云摩诃金刚萨埵。三金刚诸如来。梵云□日啰萨□怛他（引）孽多。宋译同今。四卷云一切如来。解云。金刚萨埵者。是本有菩提心也。无有一佛不由此菩提心而成佛者。故与因果名云金刚诸如来。又金刚者谓本有金刚。诸如来者谓如来藏。即是本有萨埵也。四普贤。梵云三曼多跋涅罗。宋译云普贤性。四卷同今。五金刚初。梵云□日罗（二合引）你耶（二合）宋译同今。四卷云金刚上首。首即初义也。理趣经云本初大金刚。释云。本初者本来清净法界也。又即日梵名。所谓本初日也。日喻菩提心体。即是本初不生菩提心也。疏第二十云。初阿字在东方。如梵音阿字。即有动首之义。以顺世间法诸方中东为上故。喻菩提心最是万行之初也。其名曰宝幢佛（文）今此金刚萨埵本初菩提心。故居诸菩萨初。犹如诸方中东为上。故云金刚上首。六我礼金刚手。梵云□日啰（二合）播儜曩牟萨都（二合）帝。宋云圣金刚手我顶礼。四卷云执金刚。解云。疏第一云。金刚手秘密主者。梵云播尼。即是手掌。掌持金刚。与手执义同。故经中二名互出（具如彼记辨）此云我顶礼。四卷六卷此语在初。今置句终。总通冠上诸尊也。下去皆准。如上众名皆初为体。余皆其中义也。金刚萨埵者。是东中东本有菩提心。菩提心论云。一切众生本有萨埵是也。大心者即发菩提心。对本有云大。具如前所引第十七卷。菩提心者所谓如来藏。隐名如来藏。显名法身。法身者谓心佛显现故云如来。疏释除盖障三昧云。当知行人则是位同大觉。以其自觉心故便得佛名。然非究竟妙觉大牟位（文）初发菩提心即是分得如来也。此诸如来菩提心所起行愿。身口意皆平等纯一妙善。故次云普贤。普贤圆明菩提心在万行初。犹如诸方以东为初故云金刚初。本初普贤从毗卢遮那二手掌。亲受五智金刚杵。即与灌顶故名金刚手。应知此六名皆有次第也。次一偈明金刚王六德。一金刚王。宋译四卷并同。梵云□日啰（二合）啰（引）惹二妙觉。梵云苏没驮哦哩耶（二合）宋云妙胜觉。四卷妙觉最上（六卷同此）此云最上。今经五字为句故略最上语。然疏属次句。云最上金刚王者不可也。三金刚钩。梵云□日^8□（二合）矩舍。宋译四卷并同今也。四如来。梵云怛他（引）孽多。四卷同今。宋云诸如来。今梵本无诸字。是对前因如来明果如来故。次上云妙觉。五不空王金刚。宋译云最上不空王。四卷云不空王。梵云阿目伽啰（引）惹□日啰（二合）你耶（三合）按你耶或作拟耶。上啰当有引点。引点也。最上。今经亦略去也。六金刚召。梵云□日啰（二合）渴沙。上啰字当有引点召也。疏第十三云。招召也摄召也。皆是钩来至此义。宋译云金刚钩召。四卷云金刚请引。已上东中之南。南方是成觉义故初云王。王即果之称。前得灌顶名金刚手。已入灌顶正受职位。故次云金刚王。即是究竟果故。次云妙觉。自住觉位故。以钩三昧摄召众生成大佛事故。次云金刚钩。既钩召已为何等事。者。是来义知义说义等。谓乘如实道来说妙法。普度众生故云如来。是此如来见闻融知者。毕竟成就无上菩提。故云不空王。次云金刚召者明不空王用。谓以金刚钩上请诸佛下召众生。佛事生事皆悉成辨。故云金刚召。次一偈叹金刚染七德。一金刚染。梵云□日罗（二合）逻哦宋译云金刚敬爱。四卷云金刚爱染。二大乐。梵云摩诃燥企也（二合）宋译云大妙乐。四卷云摩诃安乐。三金刚箭。梵云□日罗（二合）□拏□。宋译四卷并同今也。四能伏。梵云商佉罗。宋云善调伏。四卷云能调伏者。五魔欲。梵云摩啰迦摩。宋译同今。四卷云摩罗诸欲。六大金刚。梵云摩诃□日啰（二合）宋译云最胜大金刚。本卷云摩诃金刚。七金刚弓。梵云□日罗（二合）赭波。宋译四卷并皆同今。已上是东中西。前云金刚召者。召诸佛及众生入此染智。故初云金刚染。此是成菩提体。所谓如莲体本染不为垢所染。谓之金刚染。即是菩提大欲也。大欲已圆满故。生大悦乐故次云大乐。诸佛若唯住大安乐。则阙度生违自本誓。即便以大悲箭而弹击之。故次云金刚箭。非唯弹击自乐。亦能弹击一切诸魔。乃至二乘乐寂。菩萨住地悲智不等。皆悉弹击谓之能伏。能伏是箭作用也。此能伏者即是诸佛无垢染智。能以染爱染离染者故。次云魔欲。以大染智染一切已称为本染。本染即菩提大欲圆满。何大如此故叹云大金刚。何为大金刚体。所谓弹击智印。故次云金刚弓。次一偈叹金刚善哉等七德。一金刚善。梵云□日啰（二合）娑度宋译四卷同云金刚善哉。今五字句故略去哉字也。二萨埵。梵云□日罗（二合）孽啰也（三合）宋译云妙生胜。四卷云妙萨埵上首。二卷教王云哦哩也。按此梵音应翻金刚妙胜。亦有胜上义及首义。故四卷云上首。然云萨埵者。今未能审。或恐莲心轨梵名脱萨埵字。何者四卷亦云萨埵。宋翻云生故。三金刚戏。梵云□日罗（二合）都瑟□（二合）宋译云极喜。四卷云金刚喜跃。四大适。梵云摩诃啰谛。宋译云大乐。四卷云摩诃悦意。五欢喜王。梵云钵啰（二合）母你耶（二合）啰惹。宋云最上金刚欢喜。四卷同今亦云极欢喜。今略极及最上义也。六金刚。梵云□日啰（二合）你耶。四卷云金刚首（六卷亦同）首也。今略首字但云金刚。宋译脱此一名。七金刚喜。梵云□日啰（二合）喝沙（二卷经贺啰沙）宋译同今。四卷云金刚喜跃。已上是东中北。已以弹击智印弹击一切住大染智。次叹云善哉善哉上染诸佛下染众生故两叹也。前本有萨埵（东方）已成觉位（南方）住大染智（西方）故。于北方称云胜埵亦妙胜生。次有三欢喜。于东方发菩提心故云极欢喜（即初地之称号也）于南方成觉位故云大适。于西方住本染故云欢喜王。已得三种喜故云金刚首。金刚首体何耶。谓金刚喜。所谓奇哉怪哉之大喜跃也。北方通三故此中皆具上义也。
    金刚宝至礼金刚爱。释曰。此四偈叹南方诸德。初一偈初叹金刚宝等八德也。一金刚宝。梵云□日罗（二合）啰怛那（二合）宋云金刚妙宝。四卷同今。二金刚。梵云苏□日啰（二合）四卷云妙金刚。今亦略妙字。宋云坚固利妙也。又坚固义也。未翻翻为利也。三金刚。梵云啰他□日罗（二合）宋译同今。四卷云义金刚。啰他义也。宋译七言今是五言。俱偈句故略去义字。四空。梵云阿迦舍。宋及四卷同云金刚虚空。五大宝。梵云摩诃摩尼。宋云大摩尼。四卷云摩诃摩尼。六空藏。梵云阿迦舍孽婆。宋译四卷并云虚空藏。七金刚丰。梵云□日罗（二合）茶（雉也切）宋译同今。四卷云金刚富饶。八金刚藏。梵云□日罗（二合）孽婆宋及四卷并皆同今。于南方诸德中金刚宝是南中东。宝部中之菩提心德。所谓净菩提心如意宝也。此宝具五色。璨烂绮靡故。云妙金刚。妙者名五色。犹如苏迷卢山具众色故称妙高山。又虚空藏真言。种种奇妙显色义者即是五色。故亦翻锦绣也。五色金刚即表五智。五智即佛宝财（第十一释五字门云财富义是也）故次云义金刚。所谓义利者南方财施也。是此财富无量无边无有限量。犹如虚空故次云金刚虚空。又虚空者。即此尊所持大空智。此虚空以不可得故。非是都无所有而宝有其自性。所谓空自性者即不空也。故次云大宝。梵云摩诃摩尼。即是菩提心体也。若是有所得。何得容受此摩尼宝。虚空无所有故能藏大宝。故次云虚空藏。是此虚空藏含藏无量七宝。犹如国王大库藏故云丰饶。世间富贵因缘假集。随集随散如焰如电。今此丰饶不然。其体金刚不可坏菩提心永离生灭。金刚坚固故云金刚藏。
    次一偈叹金刚威等七德。一金刚威。梵云□日罗（二合）帝惹。宋译云金刚妙光。四卷云金刚威德。二大焰。梵云摩诃入□（二合）□。宋云大炽焰。四卷云摩诃光焰三金刚日。梵云□日啰（二合）素哩耶。宋云金刚圣日。四卷同今。四佛光。梵云尔曩体钵啰（二合）婆。宋译同今。四卷云最胜光。五金刚光。梵云□日啰（二合）啰湿弥（二合）四卷同今。宋云金刚圆光。六大威。梵云摩诃（引）帝惹。宋云大照明。四卷云摩诃威德。七金刚光。梵云□日啰（二合）钵啰（二合）婆。宋云大金刚光（今梵本无大字）四卷同今。已上南中之南。金刚威者。前金刚宝净菩提心出烦恼□。法性威光忽然显现故云金刚威光。威光炽盛世间无比故次云大炽焰。是此炽焰毗卢遮那菩提心日所出光明。故出其体云金刚日。此是越三昧如来之日故。光明常照无昼夜限故云佛光。是此佛光无有所碍。无有生灭。故云金刚光。金刚光威德世间凡夫及二乘等不能见。犹如七日小儿不能睹日光。故云大威光。此大威光金刚坚固更无比类。故云大金刚光。次一偈叹金刚幢等七德。一金刚幢。梵云□日啰（二合）计都。宋云金刚宝幢（梵无宝字）四卷同今。二善利。梵云苏萨怛□（一合引）啰他（三合）宋译云善利生。四卷云善利众生。今略众生。三金刚幡。梵云□日啰（二合）特□（二合）惹。宋译云金刚表刹（具如前辨）四卷云金刚光。六卷云金刚光威灭贪苦。言当具威光义。光威义（见结大界真言）光也。故知含威光义也。四妙喜。梵云苏都洒迦。宋云妙欢喜。四卷云善欢喜。五宝幢。梵云啰怛那（二合）计都。宋云妙宝幢相。四卷同今。六大金刚。梵云摩诃□日罗（二合）宋译云即金刚。四卷同今。七金刚利。梵云□日啰（二合）也瑟□（二卷也作曳）宋译云金刚刹。四卷云宝伏。六卷云金刚宝杖赴菩提金刚表刹授灌顶。按今经云金刚利者写误矣。明藏作刹为是。杂名杖云瑟征。六卷作杖为善。四卷作伏写误。伏是兵器之总名。于今不关。杖即幢之异名也。例如阎摩檀拏幢亦云人头杖。然亦云刹者。幢即表刹故。又义转译云刹。前翻幡云刹者。是刹之正义也。六卷刹杖二名并出也。已上南中之西。从金刚宝如意珠体而现金刚光故。次举之高幢雨无量财。随应施与无有穷止故。云金刚幢。故六卷云。我今敬礼金刚幢。善利众生檀波罗（文）从金刚幢雨无量财即义利施。故次云善利众生。即檀度圆满也。是此宝幢善利超出世间。如表刹高出无有与等。故次云金刚幡。幡即表刹也（具如上辨）又此梵云。即是所谓菩提幢。已施世财引入菩提故次来也。表刹高举众皆仰望满足希愿。故次云妙喜。若深释者见菩提幢故。心自证心。自得法喜。法喜即入初地故云妙喜。是此妙喜何缘得者。谓缘宝幢加持故得。故次云明宝幢。梵音。即菩提心为因义也。宋云幢相。即表菩提心显现义。所谓正等觉显相也。此心已现加以大名云摩诃金刚。应知简本有菩提心叹云大也。已现得大名故即遍法界。随应施利圆满所愿。故云金刚刹。次一偈叹金刚笑等七德。一金刚笑。梵云□日罗（二合）贺沙。宋云金刚喜笑。四卷同今。二大笑。梵云摩诃（引）贺娑。宋译大适悦。四卷摩诃笑。三金刚笑。梵云□日啰（二合）悉弭（二合）多。宋译同今。四卷金刚微笑。四大奇。梵云摩诃步多（异本作娜步多为是。二卷共作纳部（二合）哆）宋大希有。四卷摩诃希有。五爱喜。梵云必哩（二合）低（丁移切）钵啰母你耶（二合）宋大喜大乐。四卷乐生欢喜（六卷同此）今经翻云爱。云喜。又大也。故宋云大喜等。又生云。含生义。故四卷云乐生欢喜。六金刚胜。梵云□日啰（二合）拟哩（二合）耶。宋云金刚初（首也。故翻云初）四卷云金刚欢喜（欢喜也。恐含欢喜欤）七金刚爱。梵云□日啰（二合）必哩（二合）帝。宋金刚妙悦。四卷同今。已上南中之北。北方通三故初为三种笑。前金刚宝宝部菩提心。一切众生等具无阙。怪奇此事云金刚笑即本性也。次于南方现大威光。怪奇此事云大笑。次于西方建立宝幢。施与一切怪奇此事云微笑。是此三笑世出世间奇中之奇故。次云大奇。大奇梵语字为体（通同故今云那步多也）字是如来金刚性。一切诸佛所证之法。故云爱喜。非是世间爱喜故云金刚胜。此笑三昧从本性爱而起故。终归于爱故云金刚爱。此爱三昧离生灭断常。二乘外道无能坏者。故云金刚爱。

金刚顶大教王经私记第十四

金刚顶大教王经私记第十五

            沙门昙寂撰


    金刚法至礼金刚语。释曰。三此四偈叹西方诸德。于中初一偈叹金刚法等七德。一金刚法。梵云□日啰（二合）达摩。宋金刚妙法。四卷同今。二善利。梵云苏（上声）娑怛□（二合引）啰他（二合）四卷云善利萨埵。今略萨埵。宋云真实理（翻萨埵云真实。真实也。啰他翻理。所谓道理名义也）三金刚莲。梵云□日啰（二合）钵娜摩（二合）宋译四卷并同今。四妙净。梵云苏戌驮迦。宋妙清净。四卷善清净。五世贵。梵云路计湿□（二合）啰。宋观照自在。四卷观世自在。（解云。世贵者世也。贵也。疏第六释观世自在云。此中自在正翻是富贵义。如人得大势位具足财宝。随心所欲自然成就。此菩萨亦尔。假令十方世界一切有情。希求世出世间资具。随其性欲种种不同能以如幻三昧。一时给与各得满其所愿（云云）又观世自在者。观也。亦具世义。普世真言释云。世间也。即是暗冥义。所谓无明也。此字侧皆有阿声即本无义也。无暗即是真明也。阿卢迦是明文自在义可知又观照自在者观也。又具照义。所谓真明者即是照义也）六金刚眼。梵云苏□日啰（二合）乞叉宋译同今。四卷金刚妙眼。今略妙字七金刚眼。梵云□日啰（二合）儜（上声）怛啰。宋译四卷并同今也。已上西中之东。初金刚法者即西方门发菩提心也。已发菩提心故得大善利故次来也。何云善利。其体即本净莲花。故云金刚莲。是此莲花本来清净离诸垢染。故云妙净。妙净之体具无量性功德。犹如莲花须蕊具足故云世贵。世贵即观照慧故云观照自在。起信论明相大云。大智惠光明故遍照法界故等是也。其观照体所谓妙眼。妙眼谓普眼方便智也。其巧妙智从实智而起故。次云金刚眼。所谓实相眼也。今具明二眼异者。是俗谛眼故云妙眼。疏第三云。经云妙惠慈悲者。般若有二种。有与六波罗蜜和合般若。有实相般若。此中意明初句。此慧犹如巧风能轨匠歌罗心使百体成就。行者犹有慧故则能善知通塞判决是非。于曼荼罗一切事业中。动合规矩心无疑滞乃堪作阿阇梨。应知妙眼者是俗谛眼。其体方便智也。者谓真谛眼亦名实相眼。第十释多罗尊云。犹见诸法实相名为普眼。所谓见于如如之体。从此普眼三昧生也。又第三云。善巧修行般若波罗蜜者。即是深修观察十缘生句。见甚深中道照不可得空（乃至）若行者。于文字及观心中。善得通达离于见着。乃应为人作世间阿阇梨（云云）是对前妙惠明真实智。即实相眼也。次一偈叹金刚利等七德。一金刚利。梵云□日啰（二合）底（丁以切）乞叉拏（三合）宋及四卷并同今。二大乘。梵云摩诃也那。宋大乘法。四卷摩诃衍那。三金刚剑。梵云□日啰（二合）句舍。宋译同今。四卷云金刚藏（解云。藏也。今翻为剑。具如前辨）四大器。梵云摩诃庾驮。宋大器仗。四卷摩诃器仗。今略仗字。五妙吉。梵云曼殊师利。宋妙吉祥。四卷文殊师利。六金刚染（明藏本作深。今经写误）梵云□日罗（二合）俨（吴目切）鼻哩耶（二合）宋及四卷同云金刚甚深。七金刚慧。梵云□日啰（二合）没第。宋译同今。四卷金刚觉。已上西中之南。是行门也。金刚利者是大惠行。疏第二十卷云。文殊师利者大智惠也（乃至）以此第一义空之妙惠。净彼遍一切处净菩提心。平等惠利刃断无始无明根即入菩萨正位。故虽有菩提心而无慧行即不可成果。故次明文殊也。今于南方行门初明利惠者即此义也。此慧行者非是二乘所行。故云大乘。十二门云。摩诃衍者。于二乘为上故名大第。又云。大分深义所谓空也。若通达此义即通达大乘空者所谓深利惠。表此利惠云金刚剑。剑即表般若利惠。故亦名般若惠剑也。此是诸佛大人之所执故。次云大器仗。是此大器能断一切妄执不祥。令得大白吉祥故云妙吉祥。妙吉祥者即是般若波罗蜜甚深妙典。故云金刚甚深。手持梵2即表此义也。此梵2中诠显何义所谓金刚不可坏实相妙惠。故最后云金刚惠。次一偈叹金刚因等七德。一金刚因。梵云□日啰（二合）系都。宋及四卷并同于今。二大场。梵云摩诃曼荼。宋金刚场。四卷大坚实（解云。曼荼又坚实义也。翻梵语云。优留曼荼译曰提胡亦云实也。疏第四云。漫荼罗是苏中极精醇者浮聚在上之义。不复变易得名为坚云云）三金刚轮。梵云□日啰（二合）斫羯啰（二合）宋金刚妙轮。四卷同今。四理趣。梵云摩诃曩耶。宋大理趣。四卷摩诃理趣。今略大字。五能转。梵云苏钵罗（二合）靺怛曩。宋如教善转。四卷妙转轮（今梵中无如教及轮义）六金刚起。梵云□日路（二合）啰他（二合引）按路字点也（应是起义千文云起也）七金刚场。梵云□日啰（二合）曼荼。宋译同今。四卷云金刚道场。已上西中之西。所谓转轮之主宰也。于中金刚因者。本净菩提妙莲不染。是转轮体也。攒摇此佛性之乳（因也）乃至经历五味成妙提胡。谓之大场（摩诃曼荼）大场即金刚轮。故次举之。此轮所诠称云摩诃理趣。摩诃者谓五大五色。五大五色经纬相成云曼荼罗法门。理趣亦云法门。应知摩诃理趣者。是曼荼罗法门。即是轮之所诠也。此尊能转此轮故次云能转。是此法轮从金刚性而起常无毁坏。不退转轮故云金刚起。此不坏轮于何处转耶。谓于常无毁坏金刚场而转。何云金刚场。谓众生本具菩提曼荼。所谓摩诃萨意曼荼罗处。是以有感则应故云金刚场。所谓如来金刚之幻也。次一偈难金刚语等六德。一金刚语妙明。梵云□日啰（二合）婆沙苏微（微一切）称耶（二合引）孽啰也（三合）宋最上妙明金刚语。四卷云金刚语（疏云。虽似两句准旧经合为一句云云。今云。宋译文甚明。是一句也）二金刚诵。梵云□日啰（二合）惹波。宋金刚持诵。四卷金刚念诵。三妙成。梵云苏悉地娜。宋译善成就。四卷能授悉地。梵语中娜字是授与义也。四无言。梵云阿□遮。宋译同今。四卷无言说。五金刚成。梵云□日啰（二合）微（同上）你耶（二合引二卷云尾你也二合）孽啰（二合）宋金刚胜悉地。四卷金刚上悉地（梵中胜也上也。今经略也）六金刚语。梵云□日啰（二合）婆沙。宋译同今。四卷金刚言说。已上西中之北。持诵成就三昧也。金刚语者法轮已转。当入持诵成就悉地。故云金刚语。金刚语体即字轮也。行者持诵时字字相应句句相应。遍有光鬘次第不断。状如连环。谓之妙明。如此持诵者称为金刚念诵。金刚念诵者所谓无声金刚语。依此得妙悉地故。次云妙成是明世间悉地。具如大日世间成就品所明。次无言者谓三摩地念诵。是心念诵也。文殊供养法云。若三摩地念诵者。当心观大圆镜智。布五字门了了谛观。随义相应与般若波罗蜜合。此名三摩地念诵。由此意念诵故得出世成就。故次云金刚成。四卷云金刚上悉。即是出世悉地。故称云上也。世出世成就。浅深虽异同是金刚语尊三昧。故结云金刚语。
    金刚业至礼金刚拳。释曰。此四偈叹北方诸德。于中初一偈叹金刚业等六德。一金刚业。梵云□日啰（二合）羯摩。宋金刚事业。四卷金刚羯磨。二教令。梵云苏□日啰（二合）枳娘羯磨（二卷云若拏）宋妙教令。四卷妙教。三金刚广。梵云摩呼娜哩耶（二合三）宋译云极广大。四卷金刚大宽广。四不空。梵云□日啰（二合）目伽（啰下当有引字注。引点也。不空）宋及四卷并云金刚不空。五业金刚遍行。梵云□日啰（二合）苏娑□（二合）孽啰（二合）宋金刚业善遍行。四卷善遍一切处。今经略善字。六金刚巧。梵云□日啰（二合）尾湿□（二合）宋金刚巧业。四卷金刚毗首。已上北中之东。已成就世出世悉地。当起化业。建立佛事故初云金刚业。是北方发心也。为何业者。上教令诸佛。令起深定赴化利业。下教令难调摧我慢幢顺向正道。谓之教令。上穷佛界下尽生界。皆悉教令无不顺伏。故云金刚广。其顺伏者。与无量胜益而无空过。故云不空。不空事业坚彻三世横遍十方。故云业金刚遍行。自非得毗首羯磨巧妙之智。谁得为之。故云金刚巧。次一偈叹金刚护等七德。一金刚护。梵云□日啰（二合）啰乞叉（二合）宋及四卷并云金刚守护。二大勇。梵云摩诃吠哩耶（二合）宋大精进。四卷摩诃无畏（无也。应是畏义）三金刚甲。梵云□日啰（二合）靺摩。宋及四卷云金刚甲胄。四大坚。梵云摩诃涅哩（二合）荼（去声二）宋与四卷俱云大坚固。五难敌。梵云讷哩庾（二合）驮那宋极难敌。四卷难可敌对。六妙精进。梵云苏微哩也（二合）仡哩耶（二合）宋最胜勤勇。四卷上首精进。七金刚勤。梵云□日啰（二合）尾哩耶（二合）宋及四卷并云金刚精进。已上北中之南。教令已行当加拥护令成各各所愿。故初云金刚护。若非具大勇心。谁能护一切。故云大勇。已具勇心不严以甲则不为坚。经云。譬如着铠入阵则无所畏。此之谓也。已着大悲甲胄。大慈无敌。水不能没。火不能焚。何坚若此。故次云大坚。已得大坚所向无敌。故云难敌。难敌何缘具大悲精进故云妙精进。具精进者无事不辨。故云金刚勤。次一偈叹金刚尽等七德。一金刚尽。梵云□日啰（二合）药乞叉（二合）宋与四卷并云金刚药叉。二方便。梵云摩呼播耶。宋及四卷云大方便。今略大字三金刚牙。梵云□日啰（二合）邓瑟吒罗（三合）宋金刚利牙。四卷同今。四大怖。梵云摩诃（引）婆耶。宋大恐怖。四卷云甚可怖畏。五摧魔。梵云^8□罗钵啰（二合）末□你（二合）宋摧伏魔力。四卷摧伏魔。六金刚峻。梵云□日啰（二合）孽啰（二合）宋胜金刚。四卷金刚上。七金刚忿。梵云□日啰（二合）战拏。宋金刚暴怒。四卷金刚暴恶。已上北中西。已住金刚勤三昧为何所作。谓具调伏牙。啖食一切众生都无可余。谓之金刚尽。此是诸佛大悲方便之智也。故云方便。内具方便故外起方便业。谓之金刚牙。以此金刚牙上恐怖诸佛下啖食众生。是怖中之怖故云大怖。岂唯恐怖众生。亦能摧坏大自在天无始无明住地。故名摧魔。若非具金刚胜力。谁能破此难降者故云金刚峻（峻严急貌）此胜上力即是诸佛难调三昧。忿中之忿。恶中之恶。故云金刚忿。后一偈叹金刚令等六德。一金刚令（当作合字）梵云□日啰（二合）散地。宋妙金刚拳。四卷金刚密合。二威严。梵云苏娑宁地耶（二合）宋大威力。四卷善现验（六卷同此）三金刚能缚。梵云□日啰（二合）满驮。宋译金刚拳。四卷金刚缚。四解。梵云钵啰（二合）毛斫迦宋善解脱。四卷善能解放。今经甚略也。五金刚拳胜誓。梵云□日啰（二合）母瑟吒耶（三合引）孽啰三摩耶。宋金刚坚固胜三昧。四卷金刚拳上胜三昧耶（疏云。虽似两名后句亦有金刚拳。故以为一德）六金刚拳。梵云□日啰（二合）母瑟□（二合）宋及四卷并皆同今。已上北中之北。金刚合者已伏难降魔界佛界本来平等更无异相。唯是一纯固金刚三密故云金刚合。三密合为一。是名大智灌顶地。威掩法界无外。普天之下卒土之滨。谁不敢归仰。故云威严。威严即菩提座现。即是悉地成就故云金刚缚。缚即菩提座也。菩提座已现故。能令一切众生得善解脱故次来也。此是诸佛三昧耶故云金刚胜誓。不违越此胜誓能度众生者名为金刚拳。谓令一切众生成正觉也。已上东六六七七。南八七七七。西七七七六。北六七七六。总成百八名。如上诸经更无增减矣。疏云。如是诸德皆是毗卢遮那金刚萨埵遍法界用。不可尘数海滴数知。且举少分以示其端耳。
    若有持此至持金刚。释曰。此二行偈二明赞功德。初一偈明若持此寂静赞者。即亦获此百八德。次一偈明若以此赞大持金刚者。即亦成持金刚。疏解初偈为利他。次偈为自利。恐不当矣。今云。初一偈明得一门功德。一一名号差别智印故。于中为二。初二句明持名赞。次二句明正得功德。疏云。言此名者即百八德名。能休息二死散乱。令契会佛大涅槃。故云寂静赞。今助一解云。是此名赞佛差别智印。体离烦恼所知二障常住涅槃界。为化众生故示此名相。故云寂静赞。寂静者即涅槃义也。华严大疏第十九下（六八）释经住涅槃界住寂静性等文云。涅槃等三即是果相。住涅槃界即是真如体。圆寂故。出二碍故。故智论云。有菩萨发心即观涅槃行道。恐此涅槃滥唯在果故。云住寂静性。谓约真如体无妄动即是涅槃。又瑜伽第八云。烦恼自性者。若法生时其相自然不寂静起。由彼起故不寂静行相续而转。是名略说烦恼自性。离烦恼障证涅槃故寂静即是涅槃也。又大悲名寂静（如上引寿命经）一一差别智印皆从如来大悲而起。故其所叹赞称云寂静也。金刚名灌顶者。正明所得功德。行者若持此名。即成得佛名号灌顶。故云金刚名灌顶。金刚名实相。一一名号薄伽梵。大持金刚差别智印。皆不离实相。名字即实相故云金刚名。持此金刚名称云名号灌顶也。行者持此名故自身同于本尊。故云彼亦获如是。华严大疏十三（下四十四）云。如是即差别之义也。今亦如是获同于一一差别智印故云获如是。次一偈明得普门功德。文分为四。初一句明持此名可知。第二句明所赞体。大持金刚者。谓毗卢遮那也。一一金刚名皆是毗卢遮那内证功德。毗卢遮那是总德故称云大持金刚。第三句正明行者持诵。正意者若依大日经。行者是心佛名第二正觉句。于此中住三摩呬多而为持诵名摄意念诵。即此义也。疏第十一释云。次第二正觉句者。初观本尊（一门）今但观佛（普门）所以尔者一切尊形（差别智印）皆是见法身（本地）门故。于镜漫拏罗大莲花王座深邃住三昧者。又此镜中如有窟像。观此窟甚深中有如来。在此窟中深邃而坐之也。总持发髻冠无量光围绕。离妄执分别本寂如虚空。于彼中思惟作摄意念诵。一月修等引持满一落叉。于中作如是观。是名真见佛也。如是见时。彼佛心上作字。真言字。一心诵之。此是一向摄意。在于一境更无一外缘。心心念诵不令人闻。然于定中自然有声。流出如流水不断也。又云。梵音即云三摩呬多。是等引义。亦名摄心一境之义。即一心义也（又准此文。上偈明世间成就。次偈明出世成就）应思之。歌咏者即持诵义。以此名号歌赞佛故云歌咏。具如前歌供中辨之。前歌供中偈云诸法如响应。是第三劫深修十喻故。即与第二正觉其位相同。应思之。第四句正明所得益。谓若如是持诵者。自身为毗卢遮那。故云彼如持金刚。即是普门益出世成就。疏云今但见佛。佛即自心毗卢遮那。即是大持金刚也。
    我等以至大曼荼罗。释曰。此二行偈即第三明正奉请。于中初一偈欲为奉请故。先叙自誓愿。次一偈正明奉请。初中上二句明誓愿所由可知。次二句正明誓愿。亦为二初句明自证。大乘现证者。谓金刚萨埵之称号。大乘谓大空。大空即菩提心故。菩提心生亦云大空生。亦云大乘生。应知以心实相智证心实相。菩提心显现云大乘现证。今以百八名而赞咏故。愿我亦如金刚萨埵而无有异。故云愿大乘等。后句明化他愿。谓自己证得愿遍流布大理趣法界海。令一切众生皆悉如我无异。上愿字冠通此中也。大理趣者谓大乘理趣。大乘理趣者。即菩提心者万法所归趣所。故云理趣。理趣释释大乘现证中明七大义毕云。由诸菩萨承此大乘证得无上正等菩提。一一名号所谓无尽庄严。诸佛示现无尽庄严。皆是为令一切众生证此菩提心故。故云流遍大理趣。次一偈正明奉请。于中第一句明奉请所以。此中文略难解。当依宋译而解。愿说最胜仪者（疏牒仪作义。不可）宋云愿说最上自仪轨。此句总也。总指次一切佛大轮等云最上自仪轨。是金刚弟子所入金刚曼荼罗仪轨。故简莲部等云自也。疏第十六云。此是汝漫荼罗者。佛亲对金刚手说之故。告之是汝漫荼罗。今毗卢遮那入大持金刚三摩地。说金刚界大曼荼罗故云自也。一切佛大轮（疏本轮作海。恐不可）胜大曼荼罗者。宋云谓一切佛大智轮最胜金刚曼荼罗。此二句别。别明上自仪轨相云谓一切等。一切佛大智者。谓五智三十七智乃至无尽无余差别智印。此智坚固无物不摧故云轮。轮即摧破义。是正指曼荼罗也（今经五字句故略去智字也）次句叹此智轮云最胜金刚曼荼罗。曼荼罗此云轮圆具足。此等智轮一处聚集轮圆周备。故云曼荼罗也尔时婆伽至三摩地。疏释曰。从此已下至尽经。是第五颂。曰萨埵应请说。就中为二。
    尔时婆伽梵下。初明默许入等持也。说金刚界下。二明应请正演说也。就于中又为二。初明说主闻请语也。婆伽梵大持金刚者。举所请人如前所释。闻一切如来赞语者。即明闻前赞请之语。一切如来者。是十方世界集会如来也。入一切如来等者。次明正入等持也。游入法界定以为一切如来三摩耶也。言所生等者。谓明所生加持坚牢不坏。故为金刚也。三摩地如前也今云。一切如来三昧耶者。一切如来谓五佛及无尽无余诸佛。即是曼荼罗之体也。约人说五佛。约智说五智。约色云五色。约字云五字。六卷经第四云。又于粉中想字加之。复应思惟五色粉。是如来五智亦名法界性智（云云）第六云。乃至法界不思议色。亦复如是。统而言之。不过五字门。然亦更相发挥成种种差别智印（云云）五字五佛五色经纬相成称为曼荼罗。今欲说金刚界曼荼罗故。先入五佛三昧。故云一切如来三昧耶也。亦释五色云法界不思议色。应知一切如来三昧者。即是法界三昧。又加持五色名法界现起印。应思之。所生加持等者。理趣释云。金刚加持者。表如来十真如十法界十如来地。以成上下十峰金刚大空智处。加持者表如来于中道十六大菩萨普贤智。从此展转流出共成三十七位。以成解脱轮大曼荼罗（云云）应知所生加持金刚三摩地。即是金刚界曼荼罗相应三摩地。具如上辨。
    说金刚界至大曼荼罗。释曰。从此已下二明应请正演说。大分为二。初经家叙说可知。二说偈亦为四。初明许演说。二先示其名。三说建立大轮坛。四叙教授弟子等。是即初也。上请说胜大曼荼罗故。今许云当我遍说胜大曼荼罗。此大曼荼罗是毗卢遮那自证之法。净妙提胡极无比味无过上味超胜一切。故云胜大。曼荼罗中诸尊无量一一说故云遍说。
    由如金刚界名为金刚。释曰。此第二示其名。上金刚举喻。次金刚界是法也。金刚喻实相智。五智及三十七智乃至刹尘智一一智体。不尽不坏离诸过罪不可变易。不可破毁故云金刚。又金刚者谓不二义。字为体。字即不二义（见出生无边门）者是生义。生即有也。字智义。智即空也。空有不二故。二字相合故。以字为种子。不二者唯一实相不生不灭。是云金刚也。界者性义·真实义·分齐义。性义者以无二我为性。一一智体不过此性故。真实义者过世间法。世间法或自然坏或对治坏。离此二坏故为真实也。分齐义者一一智体唯一实相。而各各相差别不泯。是分齐义也。一切众生等具金刚界。即是本性所具曼荼罗。此为况云由如金刚。今此金刚界曼荼罗亦复如是。如其本性所具说故云名为金刚界。以要言之。金刚界是众生自心。大日疏第八释灌顶坛中云。复次深秘释者。方坛即是大因陀罗心王金刚界。应知今此曼荼罗摸像彼心故。亦名为金刚界也。
    如教应安坐至诵金刚萨埵。释曰。此第三说。建立大轮坛。文分为四。初明结护方处。二明造曼荼罗。三说图画尊。四叙入坛供养。此即初也。疏云。于所应作曼荼罗中。如法式结跏趺坐已。谛想己身是如来身。此想成就即结摩诃萨埵大契。故云如教乃至思惟加持也（云云）是依四卷经而解。今具引文明之。经第三（初纸）云。所应作漫荼罗。于中如法式坐修习加持自身。以为结摩诃菩提萨埵摩诃契（谓金刚萨埵契是也）具此契法加持已。而起以止羽为金刚拳。观羽执跋折罗示威猛相。普遍观察处置称我跋折罗萨埵。而按行之。六卷经第四（初下）云。尔时世尊修瑜伽者结跏趺坐已。谛想己身是如来。此想成就修加持法。即结摩诃菩提萨埵大契（即金刚萨埵契是）既加持已以止羽为金刚拳。观羽执跋折罗。观察作坛场处。以雄武相称跋折罗萨埵按行之。今经文略。今依二经解者。此中有三。初结跏趺坐谛观己身是如来今初二句是也。苏悉地经第二（十九）云。结跏趺坐作扇底迦上成就法。是佛部坐故住此坐相故云如教等。二以萨埵印加持自身。此具三密。大萨埵印谓身密也。思惟意密也。印必具真言故。具三密以加自身也。窃惟此二种观。恐当大日经毗卢遮那及金刚萨埵观。疏第五（十四）云。若行阿阇梨事时。即应以自身作毗卢遮那。若作缘漫荼罗诸作务时。即以自身作金刚萨埵（云云）又宋译云。如教次第应安立曼荼罗中诸相分。若依此经。此二句总明造立曼荼罗义。安立者谓施设义也。指自身加持缚抨图画等。云曼荼罗诸相分。与今经其意大异也。住印下第三明结方。住印相两经分明可见。前结跏趺坐加持自身。既加持已次当起立结方故云当起。宋译云。于前印处即当起。谓于前坐处而起立也。顾视于诸方者。六卷云观察作坛场所。谓观察坛四方而为结护也。宋译云如理观视于诸方。倨傲而按行者。谓住萨埵威仪。东西南北次第按行而为结护。宋译云。以高举相次第行。高举是慢相。止羽金拳观羽跋折罗谓之慢相。即是萨埵威仪也。六卷云雄武相。即是倨傲异称。倨傲者惠琳此经音云。上居御反。广雅倨慢也。说文不逊也。从人居声也。下五告反。广雅傲慢也。杜注左传不敬也。说文亦倨也。从人敖声也。义述云。金刚慢菩萨以无过上智。令一切众生悉证毗卢遮那如来体。于世出世间皆得自在。所以住傲诞威仪。而现其我无我俱幻平等智身。诵金刚萨埵者。四卷云。称我跋折罗萨埵而按行。梵云。即我也。宋云金刚萨埵念诵。即念诵此真言也。
    以新线善合至应饰五轮坛。释曰。第二明造曼荼罗。依大日经。疏造曼荼罗略有十种支分。于絣定界位前有治地定地等众多支分。今经略之。故四卷经线抨前云。其作坛处或别作净室或旧净室。择地等法不异苏悉地经。及治地用瞿魔涂净准常（云云）此中亦有多支分。初二句明合线法。以新线善合者。缓急得所所作契法是云善合。大日疏第五云。次当作金刚线法。凡作綖当择上好细具缕。香水洗之令清净。令洁净童女右縒合之。合五色缕当用五如来真言各持一色。然后以成辨诸事真言总加持之。第十五云。凡合线时。若一一依法者。当别造曼荼罗安置宝瓶香花涂香花灯等及诸饮食。作种种供养（更问方法）然后令童女合之。当先为受八戒着新净衣。香水澡浴使内外清净。坐于坛中而合之。合线之法。先预作细丝令极均调。大小缓急皆令得所。又不得中间断续连接之也。又合时以帛掩口也。每一色丝来去。褶牒使成丝。然后合为一缕。其丝但有一头。而屈褶之。中间不得接。一缕一色。凡五色合为一绳也。若合绳缓急粗细不调。又不尽心作之则生障法。损师亦损弟子。或令其发狂乱等。不可不慎也。应量以端严者。随坛大小线有长短。量法得宜故云应量。能调得中。不缓不急故云端严。宋译云称其分量而善用。四卷云。次搓紧合杂绳。具足端严称其肘量。以线智应抨等者。此二句明规画界域。疏第五（十四）云。若浅行阿阇梨则须具依于法则。于昼日分即规画界域。以白檀等草定诸尊形位分段。至日将夕豫备香花灯烛等皆令素辨（云云）宋译云行人持线以抨量。四卷云。智者随其力能。以绳絣其坛。今经五字为句。文略难解。智谓智者（四卷）即是行人（宋译）行人即阿阇梨也。谓阿阇梨以线应抨曼荼罗界域。抨明藏经作絣。玉曰抨普耕切掸也。龙龛手鉴抨普耕切弹也。并非今义也。絣玉曰方幸切无文绮也。正字通补耕切音崩。说文氏人殊缕布名也。又以绳直物也。又曰拼。今按抨当作絣。音同故通用也。随力者。明曼荼罗大小分量。分量无定故云随力。宋译云随力应作曼荼罗。四卷云。随其力能以绳絣其坛。又次文广明此义云。若为阎浮提自在王。或为转轮王。应画坛场周围过一由旬。大威德阿阇梨渐小亦应作乃至四肘量。智者观察应堪受化者随意度量。结其坛场亦无过失。为欲利益应所化者。金刚萨埵置立坛场。号为金刚界等如经所说。设于掌中随意作彼等一切坛场能作利益。何况地上（六卷与此有少异）四方应四门下。明曼荼罗庄严相。此中亦有多义。是明四方四门。疏第十六云。四方之门即是四念住。标是四梵住也。涅庾奇是门都罗亦是旗也。即是标也。第六云。四门是四静虑亦是四摄法门。标是四梵住。宋译云其坛四方四门。四卷云坛形四方四门以四吉祥庄饰。若依此二经与今经异。四方者谓方坛。故云坛形四方。若此义者标记亦有异。第六云。若作深密释者。四面方相正直均平等。是四念处义（文四念处者。深秘释者。因行证入四门具如彼记）四刹而严饰者。宋译云复以四刹而庄严。四刹谓门标也。刹谓表刹。具前引名义集而辨。今门标上悬幡庄严故云四刹。大日经入秘密曼荼罗位品云。五宝间错悬大宝盖庄严门标。众色旒苏。其相广长。宝铃白拂名衣旛佩绮绚垂布而挍饰之。第十六释云。都罗亦是旗也。即是标。杂色者非但五方之色。更有种种杂色也。此杂色幡其相广长而在门标之上（云云）杂色幡者经所言众色旒苏（具如疏私记辨之）即是表刹也。四卷云。四门以四吉祥庄严。具四吉祥者即四旛也。四卷经翻云旛（见百八名中）菩提场经第四（不空本）偈。明真言中字义云具一切吉祥。又或处云吉祥旛。应知吉祥者即旛义也。四线而交络者。此明曳线法。谓以五色线交络四门及四橛而为界道。故云四线。四卷云以四道绳。疏第六云。并备五色线。皆以不动真言或降三世真言。加持一百八遍或一千八十遍。阿阇梨正作法夜既画曼荼罗竟。先观中台及第一院知无阙少。即下金刚橛。其金刚橛以金刚线周匝围之。至通门处则止不须横断。三重皆如是置之。若不能尔者其第三院必应具依此法。勿得阙少。至通门处当举线随门标屈曲而上。使不阂头（云云）绘彩鬘庄严者。此明四门庄严。宋译云绘帛妙线等庄严。四卷云绘彩旛盖悬以庄严。前引入秘密曼荼位品。旛佩绮绚垂布等是也。具如第十六疏释。疏明其标相云。私谓即是如文着杂色衣之义也。从第一无相之法而出生如是大悲藏生之相。普现色身。种种方便说无量法。是杂色义也。杂色幡以来皆在门标也。隅分一切处等三句明处处钿饰也。宋译云。于其四隅诸分位及诸门户相合处。各各钿饰金刚宝。四卷云。于诸角分门阙出眺间以金刚宝间饰。隅分一切处者。谓坛四隅。四即一切义也。门户于合处者。谓门户相合处以金刚宝而钿饰也（和所谓金具饰也）琳音云钿饰上田练反借音用本音田。下升织反以宝厕钿而饰之。四卷云。阙出眺间者。阙出犹如言出没。谓雕刻为庄（和所云保里毛能寸加志之类也）从其间隙眺望外物故云眺间。恐是窗牖之类耳。应抨外轮坛等二句。明抨外曼荼罗。宋译云。次第抨外曼荼罗外坛中心如轮相。四卷云。其门外须据门阔狭取半引外。据取一倍各各横屈准上齐量。各各坚画两边相望横画为合。取其外围一面三分之一。从心环绕为轮。又取其中三分之一。从心如上。环绕为轮。其坛中夹门子轮。纵横下八线道。跋折罗如殿柱想以成八柱庄严其大圆轮。亦跋折罗像皆五色作。或一百八或三十七锋相拄接。从入门至东北角竖吉祥门柱。如是外坛。智者以此法画已于彼似月轮（此一章末审更检）应入于中宫等五句。明抨内曼荼罗。宋译云。复次渐入于中宫。以金刚线善抨量。设以八柱而间饰于彼金刚胜住处。而复饰以五轮坛。四卷云。入其中宫布置金刚线道。以八柱而为庄饰。坚于金刚柱上。各以五月轮（此五月轮者。是但柱上庄严非轮坦也。与今不同）解云。中宫者谓中胎也。八柱者是中宫庄严。于八柱中先置五佛位故。云于金刚胜柱应饰五轮坛。五轮坛即五佛位也。（柱字和刻一本作极。恐写误。明藏本作柱。宋译云胜位处。按柱也。住也。声势相近）然诸佛境界经八柱在门外。经下（九纸）云。欲建道场先立四方界。乃至门外左右各立一柱。一一柱上安五明镜如满月轮（云云）此经满月但是庄严而非尊位。与今经异。大日经亦八柱在门外。
    于中曼荼罗至次第而图画。释曰。从此以下第三明图画诸尊。于中为五。初明中曼荼罗。二明四曼荼罗。三明八供养。四明四摄。五明摩诃萨等。此即初也。于中初二句明安中央毗卢遮那像也。四卷云。于内坛中央各置佛像。宋云。于是所立轮坛中（前五轮坛中央也）如教安立佛形像。佛一切等一偈明四波罗蜜也。佛谓中央毗卢遮那。一切周围谓四波罗蜜。四即一切义也。是毗卢遮那四亲近。故云佛一切周围。于前五轮坛中围绕中轮故云周围。周围即眷属威仪也。是围绕中位故云于中。四卷经明四佛毕云。于鍐部中各依本方置四波罗蜜。三昧耶是定义。四波表定德故云四三昧耶。是毗卢遮那中智之定。故叹云胜。前叹中央云金刚胜柱。其定非胜。岂配中智应思之。金宝法业为其次第。故云次第而图画。宋译云。于彼中心曼拏罗佛像。周围当安布四胜三昧耶印契。如其次第应图画。
    金刚进而步至金刚巧等坛。释曰。此三行偈第二明安立四曼荼罗。文分为二。初一偈明于四轮坛各安立四佛。后两行偈明安立各四亲近等也。金刚步而进者。明画曼荼罗威仪也。四卷经云。复以金刚势擘过入于四坛。金刚势者以意擎举所画及于金刚线。若入若出。画坛人不得骑蓦金刚线道。应诵密语举之从下过不失三摩耶。即说此密语唵跋折罗鞞伽（此二字本无）羯啰（二合）摩呼（六卷本无鞞伽二字）宋译第十五（二十纸）云。若下线时当注念不应出入违分限。以金刚步依次行。彼诸坛界皆依法。金刚大明曰。□日罗（二合）吠哦（一句）又第十（十四）金刚步明曰。唵□日啰（二合）吠哦讫啰（二合）摩吽（引一句）按步也（千字文）应是金刚步。故六卷无鞞伽二字。应是迅疾义。何是金刚迅疾。真言云。吠哦疏第六（十六）云。既结界竟当依门出入。不得辄越余处。每出入时仍须诵不动真言。若是瑜伽阿阇梨亦可周匝以线围断。若须出入时。想举此线而于下过过已即还如故。或去门远急须出入者。当观自身作毗卢遮那。以无碍身勿生越线之想。随意出入无咎也。于四曼荼等二句。明安立四佛。四曼荼者。谓东南西北四坛位也。阿□毗等者。正明安立四佛。具举东方等取余三故云等。四即一切义故云安立一切佛。五密轨（四纸）云。一切印者。四种智印即例也。宋译云。次第安四曼拏罗。所谓阿□佛等四一切佛像皆安立。应作不动等下。次明安立四亲近。于中初二句明东方。初句可知。剂金刚持等者。明藏经剂作齐字。今经写误。宋译云持金刚等众齐等。解云。持金刚等者。举金刚萨埵等取王等三（下等字皆准知）即当今经持等。众谓四义。或三已上为众。或四已上为众。故今四云众也。齐等犹如言平等。即三昧耶义也。四卷云执金刚等四三摩耶。应知众齐等即四三昧耶也。前明金刚萨埵中云平等智。亦云金刚平等。是东方金刚平等四亲近故。云众齐等。四卷云。阿□等四佛皆应应布置。初从金刚方画阿□鞞坛。具以执金刚等四三昧耶尊胜者。想四方佛面向毗卢遮那座。先画执金刚在阿□前。次画右。次左。次后。诸部准此。金刚藏等者。此明南方也。宋译云金刚藏等众圆满。等及众义如前可知。是南方增益门众故云圆满。四卷云。次至宝方。宝生坛圆满金刚藏等。金刚眼等二句明西方也。宋译云金刚眼等众清净。是西方清净门众故云清净。四卷云次华方阿弥陀坛清净金刚眼等。应画不空等二句。明北方也。宋译云金刚巧业应画。是北方事业门众故云巧业等。四卷云业方不空悉地坛金刚毗首等。疏引四卷毕解云。金刚宝名为藏。以金刚幢名为满（云云）此释难依。圆满清净等皆通四菩萨。何但金刚幢为满。金刚利为清净乎。
    安立于轮隅至应画佛供养。释曰。此一偈三明画八供养菩萨为二。初二明内四供。后二句明外四供也。四卷云。轮内四隅置四内供养。初从火天方顺旋而作终风天方。外坛四角线道之中置外供养。作法同前。解云。东南火天。西南涅哩底。西北风天。东北伊舍尼（自在天）是与后天次第同也。若火天（东南）为初。当终伊舍尼（东北）何故云终风天方耶。故高丽藏本作终自在天。应是正本。然六卷亦云终风天方。最可疑矣。
    门中一切处守护门四众。释曰。此第四明画四摄也。宋译云。然后于彼四门中安四守护门大明王（四卷与此大同。故不引之）六卷云。于四门中置四摄等。帝释方为首置都印主。如次作之。门中一切处者称四门云一切处。故宋译等皆云四门中也。六卷云帝释方者谓东方。东方为首。如次焰摩（南方）□噜拏（西方）毗沙门（北方）次第安立也。都印者恐是钩印。钩总具四摄故。具如上辨。又依圣位经。钩守菩提心户住东门月轮。索守功德户住南门月轮锁守智慧户住西门月轮。铃守精进户住北门月轮。故云守护门也。
    安立于外坛应画摩诃萨。释曰。此第五明摩诃萨等方坛。宋译云。次复于外轮坛处各应安立大萨埵。六卷云。坛四周线道之中置十六大菩萨。所谓弥勒次不空见。次能舍一切恶趣。次乐谬一切黑闇忧恼。次香象。次勇猛。次虚空藏。次智幢次无量光。次月光。次贤护。次光网。次金刚藏。次无尽意。次辩积。次大光明。以妙涂香方坛外或一肘二肘细涂拭已。画不退转等诸大菩萨（云云）四卷此次举诸天等。经第三（七纸）云。乃至诸轮转有路。摩诃大威德者。其金刚阿阇梨应思惟是等及余外坛中。毗卢遮那等诸天止住欲界者。意乐调伏烦恼者及舍利弗等。无量诸比丘来诣者。皆思惟之。又想大自在天共其妻眷属侍从众等。又想虚空天欢喜自在天。及商主天有四姊妹者。摩诃迦罗难提系摄□罗都没嚧罗陀天。及想诸曜等差别名又种种密语神王世间迦楼等（云云）。
    即胜三昧耶至应满一切坛。释曰。从此以下至卷末。此第四明入坛供养。此中有四节。初胜三昧耶等者。明入胜三世三昧降伏难调等事。四卷云。次明仪式。金刚阿阇梨如上所说随位布置已。复依法住瑜伽。号为跋折啰吽迦罗。即说此吽迦罗三摩地法。复想自身微有坚牙。以嗔怒面而笑。又想以左脚压大自在天。以右脚压大自在妻乳房。是明除障法。即与大日经息障品说同也。是胜三世三昧故云胜三昧耶。金刚师入已者。此正明阿阇梨入于坛场。故云入已。金刚师即阿阇梨故。宋译云金刚阿阇梨入已。四卷云。次结摩诃三摩耶契而执华鬘。为阿阇梨自在者哀愍利益诸众生故。应入坛场即诵本密语。如法奉献诸佛华鬘。或以身。或以心一回右旋其坛。却至本处以金刚仪式。复取其鬘置自身顶上。诵本密语而鬘之。摧印而遍入者。摧印应是开门印。故宋译云开印普遍为警觉。四卷云。复以住瑜伽速疾而右旋住夜叉方门。胜伏三界世间形相以意而开四金刚门。即说结开门契。结二金刚拳并之。以进力度仰相拄。檀慧度互相钩以嗔怒意。竖进力度拨开。此是最上开门契。复为利益诸众生故。应用此密语开门。密语曰。唵跋折罗糯嚧特伽（二合）吒耶三摩耶钵罗（二合）吠舍耶吽（句义云。金刚门也。开也。字点也。云开也。平等也。入也我也。总云我开金刚门。令诸尊平等入也）复以瑜伽住于诸门。从于夜叉方门开也。次如法开焰罗方门。其次转住开于帝释方门。次如法开龙方门。诸开门仿此当冲门而开。今以摧印开于四门而遍入已。为诸供养故云摧印而遍入。真言中即遍入也。智界记（明达）云。开门印坛四门莲花门。谓常乐我净也。梁摄论第四十八（五纸）云。莲花有四德一香。二净。三柔软。四可爱。譬如法界真如总有四德。谓常·乐·我·净。于众花中最大胜故名为王。譬如法界真如一切法中最胜。此华为无量色相。功德聚所庄严。能为一切法作依止。今云。东门常德者。常金刚义。莲花气周遍也。初字菩提心义也。南门乐德者。乐宝珠圆满可爱相。是字万行义也。西门我德者。我一切智智。瑜伽自在莲花柔软德。即字成菩提也。北门净德者。成所作智佛事生事。大涅槃界寂中事业莲花性净德。即字义也。莲花者中央法界体性。所谓法界真如也。莲花之门名莲花门。依主释也。今经供养义略而不明。四卷经次文云。其次用殊妙金瓶。或以银瓶。盛一切宝及妙香药。合水盛之。以妙扶条插于瓶中。于其口上以种种果子及诸名华以为严饰。复以涂香则涂之。以杂色缯彩系其瓶颈作种种庄严已。应专一心以密语护之。于其本位各置一瓶。如其不辨遍于其四角。及于入门各一瓶。布列香华杂果种种供养（云云）此诸遍入恶等已下四句明启请伽陀也。真言初有字是为种子。今虽入声字以为对译。其实无点字。例如悉昙初字。北本涅槃云恶。南本云阿。亦宋译作阿字。阿字是遍入义。故云此诸遍入恶。然高丽及明藏本云遍入心。心谓心真言。是种子故云心也。宋译云。次诵金刚警觉心。阿字是为所教令。遍入即警觉义。铃真言遍入义。铃亦具警觉义故宋云警觉也。请敕如本教者。请敕即教令。谓教令诸尊令入道场也。如本教者伽陀中云依教请是也。自身加持等者。谓阿阇梨加持自身也。六卷云。结加持契如上从心至顶作加持已。结请会契自称己名。启请一切如来及诸菩萨赴集坛场（云云）作已称自名者。桧尾记云。次启白于圣尊。是说诵伽陀也。口决云。称行者名。次诵真言。至真言终与与娑□贺。其二头相钩顶印散。智界记云。先称名。比丘某甲。四卷云。以此如上法。求请教令。加持自己等既作已。即结请会契而称自名。启请一切如来及菩萨众会。愿垂降赴三唱此伽他曰。愿来一切诸有中。唯一坚实秘密者。用能折伏暴恶魔。现证无边自性。我今钩召依教请。愿周云海来集会。六卷云。一切请有中。坚实尊无上。远离于生灭。随应现世间。降伏一切魔。救世大悲者。愿悉受我请来降此道场。明觉句义云。（请欤一切也。诸有也。云有。云诸欤。一也字点也云一也。坚实也。无边也自也性也。）今按首也。故翻尊无上欤。亦应有秘密仪。秘密也。又此岸也。（见仁王陀罗尼释）此岸即世间也。有现义。故云随应现世间。拆伏及降伏义。魔也。傍二点界畔义。余皆准知。亲护也。故六卷翻救世大悲者欤。自然智也（见疏第五卷）观也（见疏第十）有也。自性也。四卷云我今钩召等。今未能审应以金刚成已下二偈。正明金刚王召集也。应以金刚成者。宋译者然后金刚作成就。谓启请毕然后结金刚钩召集圣众。是云金刚作成就。今文甚略。金刚谓金刚作业。成即成就也。萨埵金刚钩者。正明金刚王契。金刚师则结者。谓阿阇梨结成此印也。宋云。金刚阿阇梨次结萨埵金刚钩印。召集作弹指者。明其印。具如下引四卷经。宋译云。复作弹指遍警觉。应请一切佛者。具当云一切佛菩萨。偈句略故但举诸佛。宋译云召请一切佛菩萨。刹那项等者。明圣众速疾集会也。谓十方世界恒沙诸佛。及微尘数诸贤圣众皆悉来会也。别举金刚萨埵者谓菩提心也。今转行者本有菩提心。为修菩提心故别请萨埵也。四卷云。次结云集契。结萨埵金刚坚牢契已。屈进力度于忍愿度傍。稍屈相离如钩形。彼金刚契分已即交臂以手左内右外抱胸。便以两手数弹指出声。召请一切如来令使云集。即诵此密语。唵跋折罗啰三摩阇穰（而佉切）从穰字生大身菩萨名金刚云集。于虚空中思惟。以左右手执金刚杵及犍捶击之。出声遍满虚空。尔时才出此方便。即从诸方一切世界微尘诸如来。及与诸菩萨众会。以金刚弹指方便。发悟一切世界周流云海。皆来集会于修行菩萨行持诵门师前而住。真言句义云。（金刚云集义种子也又普集义。钩召义）。
    集会曼荼罗至慈友而安立。释曰。此第二明诵百八名而赞叹亦为二。初正明诵赞。后说诸佛欢喜。是即初也。宋译云。遍满一切曼拏罗。普遍召请咸来集。然后次应结大印。金刚萨埵乃亲近。一遍应诵百八名。依法次第而称赞。四卷云。次诵如上所说一百字密语。及以遏伽水而奉献之。次修习金刚萨埵大契。速疾诵最上一百八名一遍（经此次说名赞。具如上出）今经具三密。大印谓身密。观金刚萨埵者谓意密。一遍称百八即口密也。则速疾者。依四卷经速疾诵赞。六卷及宋译无速疾语。大印者。梵字次第云金刚合掌。由结集则喜等者。次明诸佛欢喜也。宋译云。既集会已施欢喜。一切如来悉坚固。金刚萨埵本法成。作大慈友而安住。四卷明百八名赞毕云。尔时以云集故一切如来皆欢喜便得坚固。又金刚萨埵自为亲友能成一切事（云云）今经文简依四卷解之。由结集者。明诸佛欢喜之所由。四卷云以云集故。言以金刚王召集。以百八名赞叹。以阏伽水奉献等故。尔时诸佛皆悉欢喜故云由结集则喜。以欢喜故加持行者。令得菩提心坚固。故云如来皆坚固。此如来言具二种义。四卷云一切如来皆欢喜。是已成如来。今云如来皆坚固即未成如来也。金刚萨埵自成者。宋译云本法成。自义亦本义也。今五字为句故略去本字。萨埵者勇猛精进义。谓勤精进自心无有休息。处生死中救济众生而无厌倦谓之萨埵本法。应知为慈友即此义也。上明金刚护云。坚精进大护名为大慈友。救济有情即是萨埵勇猛事业。是萨埵自家本法也。四卷意与此不同。谓金刚萨埵自为慈友。成一切众生所求之事。故云自为亲友能成一切事（六卷云。金刚萨埵为其亲友能成行者一切事业）。
    诸门一切处至金刚师事业。释曰。此第二明供养事业。此亦有多事。初二句明四摄业。诸门一切处者。四即一切义故指四门云一切处。故宋译云。然后于其四门处金刚钩等应作法。钩等而作业者。此等言非唯索锁铃等。亦等拍掌阏伽振铃等。故二卷教王百八名次。说四摄金刚拍阏伽振铃等印言。作此等事业故云钩等而作业。业谓供养事业也。然四卷六卷于一百八名前说四摄及阏伽。与今经不同也。以大羯磨印等者。宋译云。胜大羯磨印等作以三昧法而安立。四卷云。次以大羯磨胜上等契思惟（已下广说羯磨会三昧耶会供养会等真言也）谓如上供养事业毕。次作羯磨及三昧耶印言也。羯磨是诸佛事业。故宋译云印等作。三昧耶者是诸佛本誓故云法而安立。以印三昧耶等者。宋译云胜三昧耶等诸印。萨埵金刚等亦然。疏云。既已安立大印三昧耶与萨埵事业。以四摄自成大萨埵。则一切佛等召集于身中修钩召等。故云以印三昧耶等也。今解。此经以印三昧耶等者。宋译云胜三昧耶诸印。恐指供养诸印。诸经皆次三昧耶会说供养会印言故。萨埵金刚等者。恐指金刚百字明。二卷教王云。当结金刚三昧耶而诵金刚百字明。次诵金刚萨埵明三遍五遍或七遍（云云）应成大萨埵等者。宋译云。应诵惹吽鍐呼明求大萨埵法成就。然后佛等一切众并大萨埵咸集会。依法钩召即遍入悉得相应而敬爱。诸经轨中于此处无说四摄。今且依疏释（如上引之）智者更检。则以密供养等者。宋译云。然作秘密供养事。诸大我者欢喜。此明正念诵。二卷教王及莲心轨等。皆百字明次明念诵故。即是秘密供养也。应自有情利等者。宋译云。如教利益诸众生能作一切成就事。此明回向也。如是诸坛中等者。此尔时婆伽梵大持金刚已下。萨埵应请说科总结也。如上所说所作皆是阿阇梨事业故。云如是诸坛等。宋译云。如是一切曼拏罗于中所有诸法用。是即金刚阿阇梨如教所作诸事业。

金刚顶大教王经私记第十五
金刚顶大教王经私记第十六

　          沙门昙寂撰
  　

经本第三

    次当广说金刚弟子入金刚大曼荼罗仪轨。疏云。已下第四说教授弟子仪轨等。此门广说灌顶阿阇梨轨范。及以诸尊秘密真言印契等法。传法圣者心裹记录是故且止也疏主意以为。从此已下说入曼荼罗轨则及诸尊印契等秘密甚深法故。唯心裹记录不可载翰墨矣。此谓实然。然吾大师建立三业以示可学。若其可学云何遮。与入坛同学者载之翰墨而相议论。是以一行疏主受三藏口决。述真言句义及深秘意起。于事业秘密二种灌顶。亦皆具释而无置。若其疏主无有此举。千岁末徒何缘得了知秘密甚深之奥旨乎。余虽不敏且分句读。以示同门。谁为穿窬。于其深理本自非余之所堪而已。从此已下至七言偈末。广入曼荼罗教授弟子仪则。于中为二。初明应请许说。二正明说。此即初也。金刚弟子者。此有总别异。总学密者皆称金刚弟子。学金刚一乘之徒故。别入金刚界曼荼罗者云金刚弟子。今即是也。
    于中我先至因果故。释曰。此次正明说为二。初总后别。于中等者是总也。总明说入曼荼罗法也。此中先说入坛法。次说诸印契等。故云我先等。净除业障证得菩提。无过于灌顶法门。故云令入无余等。拔济谓世间悉地。利益安乐通世出世。最胜悉地。谓无上菩提出世间上上悉地。因谓灌顶法门。果即世出世悉地。由入灌顶坛故。随分成就世出世悉地故云也。宋译云。今先说彼弟子入曼拏罗仪。诸欲入者谓应先于普为遍无余诸有情界。起救护心悉令获得适悦快乐及得一切最上悉地。此经意明先令弟子起菩提心。与今不同。其异可知。
    入此大曼至不应简择。释曰。此第二别明亦有二。初明弟子相。此亦二。初结缘弟子次明传法弟子。初中亦二。初总明结缘相。故云是器非器不应简择等。疏第四云。经云彼阿阇梨亦当以大悲心立如是誓愿。为度无余众生界故应当摄受无量众生。作菩提种子因缘。谓造立此曼荼罗。是随有见闻触知。下至举手低头。一念随喜。皆必定成于阿耨多罗三藐三菩提。故阿阇梨虽不得差机误授为作具支灌顶。然系珠毒鼓之缘岂当己乎。故当运大悲心务令广洽也。
第0段     何以故至一切恶趣释曰。此初明结缘机。此亦有三。此初四重五逆大罪人。见已入已者。依大日经五种三昧中第一二三昧耶。疏第十五云。此中五种者第一但得遥见漫荼罗。谓如造漫荼罗时谓见具足曼荼罗也。忽有诸人。善心随喜欲求礼拜供养。尔时阿阇梨听令引入。于坛外遥令礼拜以香花等遥散道场而作供养。得见如是法会故。无量罪业皆得灭除。然未令授彼真言及印。是第一也（见已者谓遥见曼荼罗也。亦云无量罪业皆得除灭。彼此即同也）第二见漫荼罗坐位。谓引彼入于坛中礼拜供养。投花散于本位。师告彼。汝花随何尊位上。为说本尊名号。并得入坛门内悉见诸位。此人说名第二三昧耶也。若请真言及印亦得随所应者授之（入已者即入坛中也）离一切恶趣者。明其得益。宋译同此。四卷第一云。有入者一切罪障皆得远离。罪障是因。恶趣即果因业已灭果何缘有。两文不违也。
    世尊或有至一切意愿。释曰。此第二人。世间种种财利谓之诸利。故四卷云耽着一切资财饮食欲乐。宋译云世间义利。欲二谓淫食二贪。所谓淫贪食贪故名欲界。是欲界通法。对前五逆等是世间通途凡夫也。宋译云。或有有情受诸饮食五欲娱乐世间义利。坚着不舍。今举其重故云贪欲也。三昧耶是佛戒。世间相违法故云憎恶。又三昧耶是平等义。世间之法皆违此义也。先行者。宋译云。以此世间之法而为先行。线韵先见切。音线。先之也。凡先事而为曰先。则平声。易先天先甲先庚之类是也。如是类下明其得益。随意爱乐者。此等人为欲得所爱乐淫食等事故。入曼荼罗故云随意等。前第一人云见及入。故通第一二三昧耶。随机不同。或摇见。或入坛中。今此唯第二三昧耶故唯云入也。则得满一切等者。非但满足所乐淫食等世间乐事。乃至菩提大愿亦能成就故云满一切意愿。宋译云。但能于此曼拏罗中。随欲所作亦得一切意愿圆满。
    世尊或有至现前道故。释曰。此明第三人也。是即外道聪惠乐生天者。此中有四。此初明所迷。于上欲中除诸利及贪欲而加持歌舞等。对前人其欲亦轻。宋译云。爱乐戏笑歌舞饮食快乐等事。四卷云。妓乐歌舞饮食随意所行。今云玩具者。璎珞华鬘等玩好具也。由不晓晤下。二明不了。大乘现证梵云。此含大乘阿毗达摩义。即此经别称也。又下经云大乘现证百字真言。境界经云大乘对法三昧耶金刚语言。故诸佛境界经上（八右）云。见法名为一切如来真实境界大乘瑜伽微妙对法。此是一切如来之心金刚真言最胜秘密。今经略云大乘现证法性。今具训释者。诸佛无上菩提云大乘。故菩提心生亦云大乘生（见疏第五卷）无上菩提诸佛大人之所求故名为大乘也。现谓现前。证谓证得。现前证得此法故云现证。大乘是所证法。现证为能证惠。婆沙第一（十三）云。化地部说慧能照法。故名阿毗达磨。所谓以心实相。智证心实相即是大乘（心实相）现证（实相智）义也。故知大乘现证即理智二法。是此二法一切众生本自等具。故宋译云三昧耶。一切诸法以此为体性故云法性。此法诸佛自证境界。非是外道等所知。故云不晓晤。（晤明也）由故两字第五转声是所由义。即次句之所由也。宋译云。又复于此一切如来大乘现证三昧法性不了知故。理趣经明金刚萨埵称号中云。大乘现证三昧耶。准知今经略也。四卷云。为不了知一切如来大乘无问法故。解云。此大乘法唯佛与佛乃能穷尽。非外道声闻所问之法故云无问法。了知梵云。（见弥勒真言释）者谓般若明惠。无有明惠云不了知。外道虽聪惠无般若真智。故云不了知。入余天族曼荼罗者。解云。天谓外道所归。梵天·那罗延天·自在天等。族谓部族。部族非一故。大日经云。无始生死愚童凡夫执着我名我有。分别无量我分。又经举三十种异见毕云。秘密主如是等我分自昔以来。分别相应希求顺理解脱。疏释云。经中略举三十事。若随类差别则有无量无边。四卷云。入于余外道天神庙坛中。六卷云。或有众生。深入邪见不乐正法。耽着世间资财饮食。信外道天神住颠倒者非应劝导。境界第一云。或有贪着饮食。或贪着五欲憎嫌三宝（三昧耶即三宝。见第十五卷疏）或有爱乐歌舞恣情游戏。是等众生未曾见闻真实妙法。入于邪见外道法中。而不修习诸佛梵行。彼诸众生广造恶业作地狱因。一切余法不能救度。唯有金刚界大曼荼罗无上大法。善能救护（云云）于满一切意愿下。三明怖畏不入。谓信外道故怖正道不入也。于满一切等。先明禁戒所能功德。谓此曼荼罗戒犹如如意珠。能满世出世间一切希愿。故云满一切意愿。非唯满诸愿。亦能证得无上菩提。故云摄受无上。境界经云。入此曼荼罗即便证得阿耨多罗三藐三菩提。何况世间福乐果报。即是也。成无上菩提则常住现法乐受微妙快乐。故云能生爱乐欢喜。一切如来等者。正明能具禁戒。此是唯如来族禁戒。简前天族故云一切如来族等。疏第五释戒相偈云。初句言佛子谛听者。梵云矩罗。是族义·部义。补怛罗是男子义。若世谛释于四姓中生皆名大族。故名族姓子。今得生如来家。于诸族中最为殊胜。故名族姓子。阿阇梨言宜会意云佛子。于义为着也。应知受此戒者即生在如来家故称为佛子。故云一切如来族。凡西天法旃陀罗恶人乃至外道等。家家皆有戒。以分部族。故今对外迫邪戒明诸佛正戒。故云一切如来族。禁戒者谓三昧耶戒也。故此中皆三昧耶所含严义。第十三释入佛三昧耶云。由此不思议能护故福任运增长。罪自然除诸佛警觉满其所愿也。又云。若修此明即能得身净语净。所愿满足会于三身故名三明也。又三昧耶翻云等持。定慧等持妙离浮沉故生现法乐。故云爱乐欢喜。又第十九云。三三昧耶者谓住此三昧耶即成菩提。住菩提为众生故。现种种色说种种道。当知以此心能摄三身。是三昧耶义也。应知皆是三昧耶义也。宋译云。为求一切意愿圆满。取着彼中爱乐戏笑等事。乃于一切如来曼拏罗中受学法等。妄生怖畏而不能入。此经一切意愿圆满等为外道戒义。与今经大异。四卷即与今同也。为彼入恶趣等者。明天族曼拏罗过失。应入此金下。明如来族曼荼罗功德。今经文简难解。宋译云。于彼恶趣坛路中生住着心。如是等类若能于此金刚大曼荼罗相应而入。为求一切适悦快乐胜爱乐事最上悉地者。亦得成就即能转彼入诸恶趣现前道等。解云。入恶坛路门者。坛谓曼荼。故四卷云彼等入住恶趣坛场。言彼邪曼荼罗入恶趣之路门故。云入恶趣等。六卷云。入此金刚界坛场。为欲拔彼邪见众生离恶趣故。余皆可知。
    为令一切下。正此曼荼罗功德。一切适悦谓世间悉地。最胜悉地下。明出世悉地故云最胜。疏第十六云。身语意超身语心地得至净心地。获悦意殊胜果。超染污心地得至净心果地也。乃至悦意果谓最后果。当知得是心地者。即是毗卢遮那如来也得此悉地者受用现法乐故。云安乐悦受用。若得此悉地者。能转彼天族恶趣现前道。即为毗卢遮那最胜菩提道。故云能转等。与所谓超染污心地其义同也。
第0段     世尊复有至余悉地类。释曰。此第二明从显入密机也。义诀所云渐学大乘者。若依大日经。第三三昧耶受明灌顶也。正法者谓六度万行。是六度万行大悲门菩萨故。云为一切众生。求一切下。明所求之悉地。简前天族故云一切如来来戒定慧。是此三学超出外道二乘。故云最胜悉地。经历十地次第圆满。是入佛果之由渐故云方便。佛菩提者。正明彼家究竟果也。久修禅定下。明法教浅权久远难成。禅定谓四禅也。解脱谓八解脱。地谓十地之地位（宋译文分明也）此中文略。等取六度十八空三十七品百八三昧门五百陀罗尼门等。故云等。具如智度所明。劳倦者正明权门难行苦行。宋译云。修习一切禅解脱地位等法。遍历无量无边苦者。菩提心论云又有众生发大乘心行菩萨行。于诸法门无不遍修。复经三阿僧祇劫修六度万行。皆悉具足。然证佛果久远而成。斯由所习法教致有次第。彼等入此等下。正明入密也。才入已者。对彼久远明速疾顿成义也。谓彼经三大僧祇所得无上佛果。若入此曼荼罗则顿成不难。况余世间悉地类。即举难显易也。宋译云。如是等类入此金刚大曼拏罗中。如来之果即能速证不为难。况余一切成就法等。然四卷及六卷于此次明真言门直入机。义决所谓顿入者也。四卷第一云。若有诸余求请阿阇梨。或阿阇梨见于余人堪为法器。离于过失广大胜解心行。敦德具足信心利乐于他。见如是类已虽不求请应自呼取告之。善男子。于大乘秘密行之仪式。当为汝说。于大乘教中汝是善器。若有过去应正等觉及以未来现在依护者。所住世间为利益者。彼皆为了此秘密法故。于菩提树下获得最胜无相一切智。勇猛释师子由获得秘密瑜伽故。摧破大魔军惊怖娆人者。是故善男子为得一切智故。于彼应作正念。持诵者如是多种善利彼已。心生愍念。的知堪为弟子。应当为彼善遍开示。宋译经及境界经亦无此文。
    次当且先下。已下正明入坛法。此初明四礼也。四卷经（六卷经亦同）于覆面前而为四礼。经第四（十二）云。至其夜分引至坛室门外。教令发露忏悔一切罪障。随喜回向一切功德。教作如上四种礼拜法已。取赤色衣与披如着袈裟法（云云）然今时行用至坛前投花之后。除覆面已而作四礼。是相传行轨也。是此四尊摄无尽无余诸佛故礼四尊。即成礼一切如来故。云礼一切如来。金刚合掌通四礼。疏第十三云。金刚合掌者（此云归命合掌）梵名钵罗（二合）拏摩合掌。今投全身。即是归命义。故用金刚合掌也。舒臂者。臂梵云。具戏论妄执义。理趣释文殊章云。智增上菩萨用四种文殊师利般若波罗蜜剑。断四种成佛智能取所取障碍。是故文殊师利现挥斫四佛臂也。能取所取障者。菩提心之障也。此义具如疏释第六无畏中。故知全身舒臂即表大圆镜智离一切障盖也。以心臆着地者。正明东方礼相。阿□者金刚坚固菩提心德故。以心臆礼是相应义也。地谓菩提心地。证得此地故云着地。宋译云全身委地礼东方如来。四卷亦同。全身委地即舍三事。是菩提心义。故疏第五云。经云。云何为戒。所谓观察舍于自身奉献诸佛菩萨。何以故。若舍自身则为舍彼三事。何等为三。谓身语意。次明持无作戒具足慧方便也。行者观身实际中身不可得。即是如来解脱。是故磬舍此身用施一切如来。从此以后动止施为凡有所作皆为如来解脱。非为己身也。又圣观音轨等先明三归。次说舍身供养。即是菩提心戒也。若依六卷施身通四礼。经云。尔时佛言应以身奉施诸佛菩萨。复于四方以归命各礼一拜。（云云）
    真言曰（云云）四卷云。唵萨婆怛他揭多（一切如来）布儒（开口呼供养也）婆萨他娜耶（承事也）阿答摩南（己身也）涅哩耶多（奉献也）夜弥（我今也）萨婆怛他揭多跋折罗萨埵。阿地瑟吒（守护）萨纲（无可反）摩含（二合于我）吽。论曰。梵存初后二字。余方例此。此为供养承事一切如来故。我今奉献己身。愿一切如来金刚萨埵加护于我。解云。者供养也。字点也。合次句云承事也。恐为声。次真言中云为灌顶故是也。一切如来谓所供养。供养即能供。已上四方通句也。承事者对次灌顶。是东方别句也。如来所使行如来事。谓之承事。即是菩提心萨埵事业也。我今奉献己身者。亦是通句也。愿一切如来等者。是明行者希愿。对南方愿与灌顶故。即是南方别句也。又金刚萨埵者行者所具本有菩提心。有流出义故。含菩提心流出（流出即显愿也）义。即是东方要句也。此中何梵云愿。今未能审下亦复尔。又种子今经无之。又阿答磨等阿字今经及宋译皆为上字点。梵本有异可见。
    即前金刚合掌等。释曰。此明南方礼。金刚合掌者如前。住心者对前舒臂。是表平等性智。平等性智者。谓真如。真如即自心。自心者大日经所谓摩诃萨意处干粟驮心。故宋译云安于心门。两本同云置于心上。应思之。以额礼者。额是灌顶处。南方相应法门标相也。
    真言曰（云云）四卷云。唵萨婆怛他揭多布穰（而佉切供养也）毗晒迦耶（为灌顶故）阿答摩南（己身）涅理耶多（奉献也）耶冥（我今也）萨婆怛他揭多。跋折罗阿罗怛那（宝也）毗诜者摩含（二合愿与我灌顶也）怛罗（二合重呼之）论曰。为供养一切如来灌顶故。我今奉献己身。愿一切如来与我金刚宝灌顶。解云。有引点。合次句云。灌顶也。字引点及字是第五转为声。故云为灌顶故。东方阿□所谓字菩提心体。南方灌顶所谓菩提心眷属。十力四无畏等功德法门。是名一切智愿（智愿梵云。其体十力无畏等法门。亦即百字轮法门也。具如疏第七卷）理趣经云。一切有情如来藏金刚藏灌顶故。一切有情皆具发髻故。云金刚藏灌顶故。发髻即法尔所具宝灌顶也。梵云。亦云。与通同。应知发具一切智愿义。大日经虚空藏真言释。种种奇妙显色衣者。即此义也。又与同。发即灌顶也。又虚空也（虚空具水义即灌顶也）中具灌顶及发义。应知一切众生皆具顶发。即是法尔所具灌顶法门也。故云一切有情金刚藏灌顶故。今供养本具灌顶尊故。云为供养一切如来灌顶故。又为欲显发本具宝灌顶故。云与我金刚宝灌顶。问。若是本具何云与乎。答。依佛加持本具功德显发称云与也。华严大疏三十四（上七八）释经十方诸佛与金刚萨菩萨无能映夺身文云。上力被下故名为与。虽己之智不可他用。约为缘助故得言与。如鬼入身尚增智辨。况于如来。大日疏第十六（二十八）云。悦意果谓最后果。当知得是心地者。即是毗卢遮那如来也。授与谓有人传授。后自观察修行而得斯果。犹如人与实自悟不从他得也。此真言句义通别义。准上应知。
    即前金刚合掌等。释曰。此明西方礼也。安于头者是成菩提义。即表妙观察智也头梵云始罗（千文）华严大疏第十二（二十四）云。梵云室利。一名四实。一首。二胜。三吉祥。四德。此四义皆是西方法门也。以口着地者。四方法部故。是彼法门相应标记也。
    真言曰（云云）。四卷云。唵萨婆怛他揭多布穰（而佉切）钵罗未多那耶（转也）阿答摩南涅哩夜多野冥。萨婆怛他揭多跋折罗。达磨（法也）钵罗伐多耶摩含（二合愿为我转金刚法也）奚哩论曰。为展转供养一切如来故。奉献己身。愿一切如来为我转金刚法轮。解云展转也。为声也。是西方要句。以转金刚法轮故。正法眼藏灯灯相续永不断绝。以此为供养故云为展转供养也。此中通别句义。准前可知。
    即前金刚合掌等。释曰。此明北方礼也。当心者是一切支分主。羯摩通一切处故云当心。即成所作智也。以顶着地者。顶名泥丸。恐是涅洹之转声。顶是涅槃处也。又顶云百会。者是百会义也（见帝释真言释）即是北方相应标相也。
    真言曰（云云）四卷云。萨婆怛他揭多布穰。羯磨尼阿答摩南。涅哩耶多夜弭。萨婆怛他揭多跋折罗。羯磨句嚧（为我作事业也）摩含（二合）婀解云。者。恐是多声。佛事生事无量事业故置多声也。义释第七多罗真言释云。跢哩抳者译云极度。自得度己又能普度一切众生。自得普眼无尘。亦令一切众生普眼无尘。抳是多声也。
    则以绯绘至怛鍐释曰。此明覆面法也。绯绘者绯音非降色也。经音第七（玄应）云。绘在陵反。说文绘帛也。尔雅通五色皆曰绘三苍杂帛曰绘是也。华严音云。说文绘帛之总名。凡彩帛皆是也今云。绯绘。即赤色绘也。以绯绘角络披者。四卷云。教作上四种礼拜法已。取赤色衣与披如着袈裟法。若出家人合著乾陀色衣今以角络披者。即是着袈裟法也。依四卷说。今经且约在家人而明也。宋译唯明覆面。无当此文也。以绯帛覆面者。正是覆面法也。宋译云。然后金刚阿阇梨令金刚弟子以绯帛覆面结萨埵金刚印四卷云。以赤色帛掩抹其眼。疏第八云。用此彩净帛周覆弟子面门。当深起慈悲护念之心耳语告彼三昧耶戒。勿令诸余未入坛者闻声。面门者探玄记第三云。面门者诸德有三释。一云。是口。一云。是面之正容非别口也。光统师云。鼻下口上中间是也。准下施鼻文亦如所说。今释依梵语称面及口并门。释名目佉。是故翻此目佉为面门也。应知疏云。面门者即面之正容总覆面故。与今经不异也。其实为覆眼故。四卷云掩其眼。因辨第八疏云。取新净白叠或余绘帛。依此古师（理明集记）以为胎藏用白色衣。金刚用赤色衣。然摄大轨中云。赤色覆彼首（此与灌顶轨同。彼轨云。赤衣覆其首也）依此言之。疏云余绘帛者。不遮用赤色也。是以今时行轨金胎通用赤色帛也。何故用赤色者。灌顶轨云。掩闭一切恶趣门。能开清净五眼。夫覆面门即是掩闭六根。六根是恶趣门故。又赤是降伏除障义。第六云。赤色是宝幢如来色。既发菩提心于心明道中。降伏魔怨灭除盖障故第二。故知用赤色者。正表菩提心除盖障义。掩闭即是除义也。又绘梵云。与（膜也）同。膜即表无明义。亦与（盖也）同。盖即盖障故。转字轮品疏云。次当以衣帛覆其面。师当发大悲心而愍念之。为令彼永度生死开佛知见。即表除障义也。
    结萨埵印者。下经三昧耶印说云。金刚结无上坚萨埵金刚中指坚如针。摄真实经下云。令着赤衣。绯帛覆眼系于脑后。时彼弟子结金刚手印。以十指头更互相叉皆内掌中。以右押左。结此印已。金刚阿阇梨当教弟子习此心中真言曰。娑摩耶萨都婆你（四。今云。已云合四合梵字当作。又以内缚为其印母。然相传说外缚立二中也）以此心者。四卷云授此心密语。宋译云。诵此大明曰。是萨埵心真言故云此心。此真言与大日经入佛三昧耶同。故相传说称此真言云金刚界起因。入佛三昧耶云胎藏起因。疏第十三释入佛昧云。由此明故能入三昧耶。此三昧耶即是誓愿犹如于敕。是三世佛本所要誓也。此法门难入难信难得听闻。由法不可遇故也。以是故三世佛同说此真言。以此三昧耶真言加被。得入听闻修行此法也。如尊之教不可违越。若不闻者即不得入亦不得听闻也。今于入坛前授此真言者。即此之谓也。
    则以二中指令持花鬘以此心真言令入三摩耶吽。释曰。此入曼荼罗真言。授此真言而方入道场也。宋译云。然后以二中指持于华成鬘印。即入曼荼罗诵此大明曰。三摩野吽四卷云。即教竖忍愿二度为针。以诸白华鬘或种种香花鬘挂其针上。次当引入坛场门中三遍授此密语。境界经云。引导弟子到道场门。教习入道场真言依此等文。此真言将入道场于其门中而授之也。
    入已作是言等。释曰。已入门中。从此引导入道场。已授此真言。境界经云。持此真言已（前入道场。真言）时阿阇梨执弟子手引入道场。入道场已便当告言。汝今得入一切如来种族之中。我当令汝心中生金刚智。获此智故证得一切如来法身。何况世间一切悉地。善男子。汝为未入道场行者莫说此法。若说此法即破三摩耶。宋译云。入曼荼罗已。然后授此誓诫言。汝今已得入一切如来曼荼罗中。当观我即从彼金刚智所生。由是金刚智故。汝即当得一切如来一切悉地。况余所有悉地法。若有不见大曼荼罗者。汝不应为说此三昧法。若为说者违越三昧。四卷六卷皆译为汉语。文有少异往见。
    金刚阿阇梨等释曰。次说誓水真言也。此真言从初至难那阎。是下所说誓心真言。□日路娜迦圻即金刚水也。宋译云。然后金刚阿阇梨自结萨埵金刚印。安于金刚弟子顶。安已作是言。诸不应说人汝为说者。以此三昧金刚摧碎汝顶。次以三昧印诵是心明。水加持一遍。然后授与弟子令饮。说此誓心大明曰。四卷经云。师应坚结至汝头破裂。是当今经真言前文。彼不说真言也（六卷亦同）境界经云。秘密真言曰。唵缚日罗娜迦吒。此取终句以为真言。是要句故。今经云□日路。字点也。水也。水具誓盟义故。宋译云誓心大明。
    则告弟子至萨埵遍入。释曰。此明誓诫真言也。宋译云。然以誓诫告弟子言。汝从今已后想我即同金刚手尊。如我所作汝亦应作。汝当于我勿生轻慢。无令于汝返招殃咎。命终之后堕大地狱。复授誓戒心曰。萨哩□怛他哦室左提底瑟□当□日啰萨都弥阿尾舍睹。此真言今经翻为汉语。唯愿至遍入是也。萨哩□怛他哦多多一切如来也。字引点。也合次句阿室左提应是唯愿（四卷云求请）底瑟□加持也。当字未审。□日罗萨都弥金刚萨埵也。阿尾舍睹遍入也。是正明得戒。谓由阿阇梨加持力故。本具戒体显发谓之遍入。五密轨云。则于现生遇逢曼荼罗阿阇梨。得入曼荼罗。为具足羯磨。以普贤三摩地引入金刚萨埵。入其身中藉加持威德力故。于须臾顷当证无量三昧耶无量陀罗尼门。即此之谓也（金刚萨埵者。谓心王菩提心。无量三昧耶等。所谓菩提心眷属心数诸尊。以要言之。曼荼海会也。故境界经云。加护大曼吒啰。能令金刚萨埵来入弟子心中云云）两经及境界经亦翻语也。境界经云。以此真言（誓水真言）加持水已。与弟子顶为说持念秘密深义。汝愿此水金刚萨埵入汝身中。复次金刚阿阇梨告弟子言。从今以往。汝见于我如金刚手菩萨无异。莫违我言。勿轻慢我。若汝违我命终后入阿鼻狱。如是告已。阿阇梨当发愿言。一切如来以无碍力加护大曼吒啰。能令金刚萨埵速疾来入弟子身中。
    金刚阿阇梨至吠奢恶。释曰。此召入本尊真言也。谓由阿阇梨加持令金刚萨埵来入弟子身中也。宋译与今同。四卷六卷及境界经。真言前文译为唐语。今会合者。阿衍怛三摩欲□日噶四卷云此是三昧耶金刚。境界经偈云此是金刚三昧耶。□日啰萨怛□四卷云。名为金刚萨埵。境界偈云。亦名金刚大萨埵。弭底萨密哩耽阿尾舍野都四卷云。愿入汝身。偈云。于刹那顷证不退。（解云。念也。恐义翻云于刹那顷。又金刚萨埵入身即为初地故。五密轨云。证无量三昧耶等。故亦义翻云。证不退。四卷翻云愿。念即愿也其余未审。）四卷云。以为无上金刚智。偈云最胜坚牢智金刚。总意。明金刚萨埵来入身中。正是得戒。得戒者即是本具菩提心显现。大日经说此云正等觉显现。即是初地净菩提心如来金刚慧。故云无上金刚智。证得此智名无生忍。故云证不退。大日经说此云住无为戒。疏释云。何以故。净菩提心其性法尔如金刚故。如是极坚固性。即是不从师得。住无为戒。无垢无浊不可破伤。戒者梵云尸罗。是请冷义也。譬如水性常冷虽遇新火因缘则能灼烂诸物。然其自性终不可迁。若除薪息火自然清冷如本。真言行者亦如是。获除盖障三昧时。心之本性即是尸罗。非造作法。不由他得故。言住无为戒也。金刚萨埵者。即是本性尸罗。本性尸罗即是自性清净心。故疏第九云自性清净即是金刚萨埵身也。又第十二释执金刚吉祥希有花开敷眼云。吉祥者叹金刚手菩萨之德。众善功德具足无缺即是吉祥义也。吉祥梵云。即是本性。应知金刚萨埵者。一切众生本具菩提心。自性清净本性尸罗。令发得此戒云金刚萨埵入弟子心中也。又四卷云。跋折啰薜舍跋折啰薜舍婀（今云。准境界等。恐是衍一跋折罗薜舍）又经第一明入智真言云。唵跋折啰吠奢（召入也）婀（短呼也）今婀字无此注。知是无点字。字是如来金刚性金刚萨埵体。此字入身中云。然境界经云。谜奢诃梵文中通同。字亦是金刚不可坏菩提心。其义与字不异也。
    则结忿怒拳至呵呵斛。释曰。此为投花定得佛故。先令有缘尊阿尾舍。故授此真言也。境界经云。金刚阿阇梨以先所结金刚萨埵印。左手拳印安弟子头。作嗔怒眼视于弟子。作想言入。即习前真言。此是庄严出现。大乘对法三摩耶金刚语言。其阿阇梨习此真言。三十七尊于此弟子。昔有缘者即降临。随其一尊入心已讫。当获五通了知三世得不退位。作诸难事无有滞碍。刀杖毒药夜叉恶兽永不能害。一切如来当加护念一切悉地速疾现前得未曾有安乐之事。或有弟子得种种三昧。或有获种种陀罗尼门。或有一切所愿皆得圆满。或有当证无上菩提。尔时金刚阿阇梨去弟子顶上金刚拳。印弟子心上教弟子言。当愿金刚坚住心中不动不摇犹如山王。于三世中常不舍我加护我念心。及以施我一切悉地。作是愿已习真言曰。吽（大声长呼）唅诃缚诃翳。今解此经文者。忿怒拳摧萨埵金刚拳印者。此为欲摧弟子罪障。生真智故入降伏三昧。故云忿怒拳。摧梵云（行愿赞）即降伏义也。大日经金刚手真言。释云忿怒义。大恶义。不动尊亦有此句。名大摧障真言。即此义也。四卷明印相云。次结嗔金刚拳。以忍愿二度相钩。诵上大乘三昧耶百字密语。境界经云。左手拳印安弟子顶。作嗔怒眼（四眼中降伏眼）视弟子随意者宋译云随其所乐。具如上辨。金刚语所谓离声金刚语也。大乘现证百字等者。谓金刚部百字明。大乘现证即金刚萨埵之别称也。则阿毗舍者。此云遍入。由诵此真言故。随有缘尊入弟子身中也。具如境界经。阿毗舍已等者。自下明持诵功能也。四卷云。由此密语功能力故。令弟子入金刚智证殊胜慧。解云。入金刚智者金刚智尊入弟子身中。即阿毗舍也。宋译云应持诵然作召入法。证殊胜慧当今发生微妙智。谓发生弟子本具真智。所谓初地菩萨净菩提心生也。微妙梵云。亦翻微细。第三劫疏云。第三重微细百六十心。烦恼业寿种除复有佛树牙生。又云。行者得如是微细慧时。观一切染净法乃至少分犹如邻虚无不从缘生者。若从缘生者即无自性若无自性即是本不生。本不生即是心实际。心实际亦复不可得。故极无自性心生也（极无自性心者。即是正等觉显现）义释第八释第二正觉镜曼荼罗微细智生云。若深秘释者。此是般若经中诸佛微细惠（极无自性心）以出过一切心量不可示人。然亦自在心持无所不见。是故义云微细非细小之谓也。以要言之。第三劫菩萨除微细百六十心。净菩提心生亦即所谓除盖障三昧也。由此知他心者。谓得他心智也。四卷云。由此智故悉能获得觉了一切众生若干种心。境界经云获五通。疏释除盖障三昧中云。又行者犹与如来共同等住。即能以方便力起五神通。不动本心游诸佛刹。现种种身语意兴种种供养云。以无尽大愿广修语度。复由意根净故。次得解无量语言音陀罗尼。且如一世间中三十六俱胝趣。随彼上中下性种类若干方俗。言辞各各差别皆晓其旨趣。应以随类之音如一世界。一切世界亦如是也。即此义也。于一切事知三世者。谓得三世无障碍智也。四卷云能知世间三世事业。宋译云知过去未来等事。疏云。今此菩萨以照见心明道故。即持无时智生。于一切法智悉现前通达无有错谬。犹如明目者于日光中睹见种种诸色。虽无量天魔皆悉化作佛身。各说相似波罗蜜。终不能动其少分疑网之心。其心得坚固者。宋译同此。四卷云能坚固菩提心。境界经云得不退地。菩提心坚固不动犹如须弥。即是证不退也。疏云。以如是正见犹若金刚。即是最上坚信解力。于一切如来教中者。宋译亦同。四卷六卷阙略此句。悉除一切苦恼者。宋译及四卷等皆同。离一切诸恶趣者。宋译及四卷等云。远离一切怖畏。是初地离五怖畏中之恶趣无畏。故今云离一切恶趣。于一切有情无沮坏者。宋译云得一切萨埵恐梵本阙脱。四卷云。一切众恶不能为害。境界经云。刀杖毒药夜叉恶兽永不能害一切如来加持者。宋译云切如来威力加持。四卷云。一切如来同共加持。境界经云一切如来当加护念。疏云。则于一切时一切处。常为十方诸佛之所护持。犹如婴童始生父母爱心遍重常不舍离。一切悉地见前等者。此总明成就世出世间一切悉地也。见与现通。宋译及四卷同云一切悉地现前。得未曾有等者。此别出世间第一成就。即初地菩萨现法乐住。未会有句当属此句读。宋译云。得未曾有欢喜适悦妙乐出生。四卷云。诸未曾有安乐胜事不求自得。汝当深自庆幸。第十二云。如是观已入甘露生三昧者。如世人饮毒即时夭命。或有遇天甘露而得饮之。即时不老不死一切诸患疾若无不除愈。身心清凉快乐得未曾有。今此三昧亦如是。若得闻思修。行者即得出世间第一之乐。寿量常住成如来现法之乐也。以要言之。现法乐者心自证心得大欢喜。此义具如疏第十二释二心中往见。由此安乐等者。四卷云。我今为汝略说功德胜事。于一切地位三摩地陀罗尼神通三昧诸波罗蜜力无畏等。由此法故悉皆当得。所有未曾见闻百千契经。甚深义理自然能解。疏云。经次云复次秘密主住此除一切盖障菩萨信解力故。不久勤修满足一切佛法。以如是正见犹若金刚。即是最上坚信解力。依此进修如实功度故。得诸佛力无所畏解脱三昧。及余无量佛法皆悉成就也。解云。现法乐者。谓菩提心生也。由菩提心生故。不久满足菩提心眷属力无畏等无量法门。故云由此安乐或成就等。乃至成就一切如来体性者。四卷云。汝今不久自当证得诸佛真实智慧。何况下劣诸余悉地。境界经云。或有当证无上菩提。宋译云。或复得成一切如来（恐脱体性）解云。上明十地满足。故四卷云于一切地位等。今此明佛果圆满。即究竟无上悉地也。真实智慧即无上菩提也。第十二云。今此成就者即是出世间第一成就。所谓成就第一常身。此常身即是诸佛金刚不坏身也。见此心时即是见如来句。知一切法皆如十喻不生不灭性常不生。得此真实之智见于实相也。实智契会于真实相。即是无上菩提也。诸佛真实智慧者。其体五智法界体性。故今经云如来体性。证得法界体即是毗卢遮那究竟无上菩提。下授五股偈云。为成如来体性故。汝应受此金刚杵。应知如来体性即是五智也。则结彼印等者。此明解三昧耶法也。四卷云。又授此密语三遍。令弟子所结三昧耶契于其心上解之。宋译云。即用彼印安于自心以解。弟子诵此大明曰。境界经云。尔时金刚阿阇梨去弟子顶上金刚拳。印弟子心上。教弟子言。（云云。具上出之）解云。前师结金刚萨埵契。置弟子顶上告言。此是三昧耶金刚契。今解此印名为解三昧耶也。然四六两本当章忿怒拳次。问。见色相境界（白赤黄黑杂）若不见好色者。即结召罪摧罪等印言。次说投花真言。次明解三昧耶。与今大异。诵此心真言者。四卷有句义。今引之。唵底瑟吒（愿住也）跋折啰涅哩掉（荼路切坚固也）暝婆摩（为我常也）舍（式饿切）涅伐睹暝婆摩（为我恒常也）缬哩驮耶冥（为我心也）遏地底瑟吒（愿为加持也）萨婆悉地（一切成就也）者钵哩野车（及愿授与也）户含呵护论曰。愿金刚萨埵常住坚固加持我心。愿授与我一切悉地。
    则以其花至彼尊成就。释曰。此明投花真言也。四卷云。唵钵啰底车（授也）跋折罗啰护随花落处等者。境界经云。持真言已。时阿阇梨执弟子手。于道场中令散诸花。随花落处即是本尊。四卷云。诵此教掷所挂鬘于坛中随彼自业鬘所著处。即念诵其部密语。当知速得成就。然灌顶轨此真言初。加唵三昧耶萨怛鍐句。恐是天竺曼荼罗阿阇梨相传说。此加句最有其理。疏第八云。次引至第一重门逊那优婆逊那二龙王守卫之处。令正当门厢不得前却。师当为彼结作三昧耶印。三遍诵彼真言。置花印上令弟子以至诚心向道场散之。随花所至之处。当知即是行人往昔因缘法门善知识。即依此方便进趣修行也。瞿经云。将入坛时阿阇梨应作是言。我某甲如法作此漫荼罗将弟子入。随其福德种性及与成就所堪法器。唯愿于此曼荼罗中示现其相。应知胎藏以入佛三昧耶为投花真言。今加普贤三昧耶。金胎虽异其义一致耳。
    彼尊成就者。谓随花落所得佛决定。故云彼尊成就。或可随花落所知成就上中下。疏第八云。凡阿阇梨当观花所至处辩其性类。若堕佛首上成就佛顶及豪相等。堕面上应成就佛眼。在身中分当知成就诸心。若堕下分。成就诸使者等。又随佛身上中下分知上中下成就。莲华金刚亦然。自余诸尊但知上中下之相。若花堕去彼尊远者。久远方乃成就。若堕供养院。随所属之尊授彼真言。若堕两尊之间。当观其远近。先堕内院即移出外院者。彼人信心不具。若强持诵得下成就。堕诸界道及行道院者。彼人无决定心。不获成就。若彼欲更掷者。应为作护摩然后掷之。余如彼说也。
    则取彼花至速得成就。释曰。此以花安弟子顶上诵此真言也。四卷云。唵钵罗底纥哩恨拏（摄授）怛□（无可切）缢摩含。萨埵摩诃婆啰。论曰。愿大力菩萨摄授汝。诵此密语时。即以其鬘系彼头上。由系鬘故得摩诃萨埵摄授。速疾成就诸胜悉地。解云。钵罗底授也（又爱义也。授受也。二字通同。具如上辨）怛□汝也（见唐梵文字）明镜偈云悉怛□（三合汝也）缢摩含应是此义。此云（见大佛顶）萨怛□摩诃^8□□大力菩萨也。按。四卷六卷及境界经真言与今经同。独宋译经今真言次有二十余言梵文云。怛夜末驮夜底那摩诃萨怛吠那钵啰底柒睹。婆□帝尸竭□左写悉□底今经由此则等者。恐是此真言翻语。怛夜未驮夜底那当由此则三字。四卷云由系鬘故。底那恐故义。是第五转声（具如别记）摩诃萨怛吠那大萨埵也。钵罗底柒睹应是摄受。婆□帝得也。尸竭□应是速义。四卷云速疾。左写悉□底当成就语。四卷云诸胜悉地。
    入已则解至啰拏多蓝。释曰。解面者。解谓除解。除解覆面也。宋译云。然后阿阇梨为其弟子除去面帛。境界经云。复次阿阇梨习开眼真言。四卷云。次诵此密语。解所掩眼物。四卷云。唵跋折罗萨埵萨□（无可切）焰帝提（田赊切。为汝亲开目）斫具数（平眼也）伽^7□那（开也）怛钵啰（专也）嗢伽^7□野提（令开也）萨□婀具□（一切眼即五眼也）跋折罗斫具□（金刚眼也）阿耨怛啰（无上也）系跋折啰跋舍（呼彼令观坛场也）论曰。金刚萨埵亲自专为汝开五眼及无上金刚眼。次呼弟子。遍示坛中诸部事相。由此法故为一切如来之所护念金刚萨埵常住其心随彼所求。乃至执金刚身无不获得。渐当得入一切如来体性法中。今经萨□。宋译作莎炀。境界作萨□。自也亲也。延帝你耶应是为汝。娜伽吒那境界作驮哦吒那。上字下点也。合次开也。怛钵罗宋及四卷皆同。境界作怛摩啰萨□宋作萨□境界作萨噜□梵当作。引点也。合次云故。四卷云阿具□。问五眼中已有佛眼。云何佛眼外亦立金刚眼乎。此义未见古师说。今窃试辨云。五眼是别无上金刚眼为总。总合五眼名无上金刚眼。即本地法身不二金刚眼。金刚即不二义。例如百八契印。明入法身观门中第一明中央云。稽首毗卢遮那一切如来金刚顶。次明东南西北（四佛）毕明总句云。稽首毗卢遮那一切如来金刚身廓周法界无边量。随方应现满虚空。第一毗卢遮那者。是自受用中央之佛。第六即自性法身。大总相体故云金刚身。即与金刚眼同也。凡法具六数者第六皆是总数也。
    则诵见真言至金刚及如来释曰。此明见道场真言也。宋译及四卷并境界经。皆附上真言言末不为别真言。然四卷论曰至金刚眼。总明上真言句义。次呼弟子下明此真言义。文科自别。先解真言义。四卷句义云。呼彼令观坛场也。系是呼召义。故云呼彼。应是见义。见云前除眼物（覆面）表除无智膜。既除翳膜则开五眼得佛知见。故次云见道场。道场即自心所具菩提道场。故因菩萨（菩提心为因）亦名道场。应知道场者。实见自己心中曼荼罗海会也。故五密轨云。才见曼荼罗能须臾顷净信。以欢喜心瞻睹故。则于阿赖耶识中种金刚界种子。种金刚种子者。即开佛知见见曼荼罗也。又此真言与如来索真言初句同。疏释云。此系是呼召声也。谓呼成佛之因也。此因以本不生故离因果相。即令此因净复净。摩诃钵奢即大索也。即此离相之因也。是名大索。乃至如来信解之力普门示现种种类形。或作大忿怒事。或为持明之仙具大力势。拆伏摄受无量众生。咸令获于如来之妙果。即是大索广普同有情界义也。此真言亦字为体。即是离相之因。所谓菩提心为因义也。故因菩萨真言即是道场体也。故因菩萨亦云道场。明见道场者。即开见自心所具曼荼罗海会。海会即普现色身。应知者即是普现色身海会诸尊。所谓广普义也。又具五色义。是五也。云五。是色也。文殊问明字门云。出信进念定惠声。五根即五色（具如第六释）故知索者即是五色修多罗。即是普现色身曼荼罗道场也。次解经文。则令弟子下广明真言义。文分为二。初明总明真言义。视大曼荼罗者。四卷句义云令观道场。道场即曼荼翻名也。此经文略。四卷云。遍示坛中诸部事相。境界云。金刚阿阇梨一一教示道场中事。宋译云。于大曼拏罗中次第观视。才见以下次明真言功德。此亦有二。初明佛加持护念。才见者即是初发净菩提心故。一切诸佛爱心遍重。故云加持护念（诸经文皆同也）则金刚下。明加持功用。此亦二。初明种种神通。谓由加持功德力故。金刚萨埵入弟子心。萨埵入心故能见种种不思议神通相也。境界经云。应时本尊入于心中。此约投花本尊而明也。而实金刚萨埵者。行者所具净菩提心。此心显发故见心佛种种神变。是云见种种等。宋译云。即见曼拏罗中有种种光轮等诸神通事。境界经云。或见种种光明。或见种种神通。四卷云。随彼所求乃至。乃至此文也。或见薄伽梵下。二明见佛身。薄伽梵大持金刚者。谓金刚萨埵。或见如来者。谓见佛身。故四卷云。执金刚无不获得。渐当得入一切如来体性法中。从此已后等者。四卷无此文。义利谓世间财利。一切意所乐。谓心所求事。宋云一切意愿。一切悉地。谓世间悉地也。乃至下明出世悉地。谓自身成金刚萨埵亦成如来也。境界经云。乃至授与大金刚智一切种智及一切智。
    示大曼荼至毗说遮。释曰。此明授与灌顶也。示大曼荼罗已者。踏上起下。宋译云。然后金刚阿阇梨以金刚加持宝瓶香水灌弟子头。金刚加持者。如前。今加持四菩萨真言加持故。云金刚加持。四卷云。又于坛周圆界外想四月轮。使四净人持上宝瓶住月轮中。帝释方人想如普贤。焰罗方人想如弥勒。龙方人想灭诸障碍。夜叉方人想如离诸恶趣。疏第八云。复次四宝所成瓶者。即是毗卢遮那四德之宝。置在中胎四角如上所说。以不动明王作加持已。复以四菩萨真言各持一瓶。普贤是无尽行愿宝。慈氏是无尽饶益众生宝。除盖障是无尽净知见宝。除恶趣是无尽大悲方便宝。复次普贤是遍法界净菩提心。慈氏是此净心。于胎藏中发生根牙茎叶。除盖障是净觉树王。妙严花果显现开敷。除一切恶趣是收此果实。后种一切众生田中。如是施转相生无有穷尽。是故以此四宝之瓶。盛满种种宝药诸谷所渍性净之香水。用灌莲华台中不思议法界心。是故得名法王之子。当知一种宝瓶还与一菩萨一金刚一使者。机感相应。以方位法门对之可知之也。此四菩萨即是四种之宝。以此四宝加持故云四宝所成之瓶。故宋译云以金刚加持宝瓶。以五宝五谷五药安置其中。故云香水瓶。疏第四云。若深秘释者。即是安立菩提心中五智之宝。能起五种善萌灭除五种过患。故云五谷五药也。境界经云。复次阿阇梨教诸事已。阏伽（唐云圆满）瓶水右手盛之。习灌顶真言。告弟子曰。金刚手。今日与汝最胜灌顶。作此语已洒水顶上（此经翻真言云最胜灌顶）四卷广明灌顶义往阅。
    则随以一至萨怛鍐释曰。此明授华鬘及金刚杵也。四种花鬘各各别故云随以一印。故四卷云。如上所说四种鬘各随其部法以系其额。若作阿阇梨灌顶法者。应次第如上法遍用五瓶。以四种鬘鳞次以系其额。以自标帜等者。次明授五股金刚。五股表三十七智及无尽金刚智。是金刚界家标帜故云自标帜也。四卷云。师已以观羽执五股跋折罗授其双手。应以种种方便言词开诱安慰。为说颂曰。诸佛金刚灌顶仪。汝已如法灌顶竟。为成如来体性故。汝应受此金刚杵。说此偈已。诵密语曰。唵跋折罗祢钵提（尊主也）微（无桂切体性也）怛鍐（于汝）阿鞞诜者弭（我今灌顶也）底瑟□（住也）跋折啰三摩曳萨怛鍐（汝为三摩耶也）论曰。汝已灌顶获得金刚尊主竟。此跋折罗常住汝所为三摩耶。诵心真言者。此真言从初至悉驮曳吽。宋译及四卷六卷同译为唐语。宋译云。如是告言。汝今已受诸佛如来金刚灌顶。得一切佛摄受于汝。汝当善得金刚成就。是即与四卷七言偈同也。阿你也云汝今已（四卷云汝已）三昧耶偈翻。云汝从今。毗色羯多灌顶也（见仁王陀罗尼）萨怛□汝也。^8□斯没伐（高木作代）应是受义。□日罗毗筛羯多金刚灌顶也。伊难帝（未审）怛鍐汝也（见警发地神真言）吃哩纥拏摄受也。□日啰金刚也。苏悉驮妙悉地也。曳恐故义。四卷云体性故。梵音苏悉驮。偈义翻云如来体性。成如来体性。即是妙成就故。第四句汝应受此金刚杵者。即指次真言故。已上梵文实当偈上三句也。吽□日罗（高丽本吽作唵。宋译四卷并尔）宋译四卷六卷从此已下为授金刚真言也。真言句义如前引四卷。意明。已入道场投花本位得有缘尊。故云获得金刚尊主。已得尊主故蒙授金刚杵。金刚杵者。行者所具菩提心。所谓五智三十七智。从此已往常住弟子心中。故云此□日啰常住。弟子已得金刚杵则自为阿阇梨。从今已后还度诸弟子。令法久住佛主不断故。云汝所为三昧耶。三昧耶本誓义。亦相续义。以此金刚杵授与弟子。灯灯相续而不断绝。即是三昧耶义也。问。上真言云毗筛羯多。今云毗诜遮。答。上句义云所灌顶。是所授与灌顶故。此指灌顶体也。故仁王陀罗尼释云。（一切灌顶。所灌顶）中字是所义也。
    则以金刚至用呼之。释曰。此明授名号也。四卷云。次于弟子本名上加金刚字。作名呼之。应诵此密语。唵跋折啰萨怛鍐^8□含（二合汝也）阿毗诜者冥（我灌顶也）跋折啰娜莽（入名号）毗晒迦多（灌顶）系（呼声）跋折啰那莽（某甲）论曰。我与汝灌顶讫。以金刚名号与汝作字。汝名金刚某甲。若是余部。或加宝珠莲花等。作字呼之。其人若受阿阇梨法者。但以本所得部为名。若须改旧名者。随意所乐任择诸波罗蜜胜名作之。今经萨怛□汝也。者字明藏本作左字。恐是等义也。唯识述记云。遮有二义。一及二等。四卷云。若是余部。或加宝珠。或加莲花等。其名号非一故置等言也。四卷云。萨怛鍐^8□含（二合汝也）无左字亦对今经。剩^8□含二字。宋译云萨埵□。今夫审矣。^8□毗诜弭（宋译同此）四卷云阿毗诜者冥。通同。具如别记。^8□^8□（金刚某甲）者宋译云那摩。四卷那莽。按随求陀罗尼（称名也）若与弟子等者。明加呼召声真言中。系字是也。已上总明授与三种灌顶。第一以水。第二印契。第三即名号也。
    已广说入至应说之。释曰。从此已下至如上是一切悉地智成辨。广说悉地成就智印。文大分为二。初正明。后总结。初中亦三。初结前生后。谓已得灌顶。当入持诵成就悉地。故次明也。于生后中。先问弟子爱乐。此有四。如文可知。初出生悉地者。宋译云义利出生悉地耶。余皆无异。
    则教义利至羯磨你地。释曰。此初明义利悉地智印。若成就伏藏得无量财宝。自在受用故云出生义利悉地。依此印智成就悉地。故云成辨智印。印谓金刚形。智即观心及真言也。宋译第二十九云。复次宣说诸部通用广大成就仪轨。如来部通用成就有其四种。所谓义利圆满成就。神通成就。持明成就。大成就等。此中义利圆满成就者。行者若疑有伏藏处。即于此处依法结印。以自三摩地法作金刚视观察彼处。若见金刚相动。应知是处有伏藏。行人乃结金刚开发三昧印。依法启堀不久获得随所乐取。金刚形住藏等者。正明印智。此有四。即东南西北次第也。金刚形者。形谓三昧耶形。前所授金刚杵也。住藏者。宋译云金刚影像先安立。言金刚形像安立心藏。而观想故云住藏。故次句明其义。云当于心中观。观已住于地等者。宋译云。随方观想彼地形。是处即当见伏藏。谓由观力故东西南北随方观其地形。金刚杵住处即见伏藏。故云观已住于地。谓随所住处即见伏藏也。若依前所引第二十九解者。行者随方住于地。随见金刚相动之处。即于是处见伏藏也。若深释者。是东方成就故云金刚形住藏。金刚谓菩提心。菩提心住于藏中。未显发故云住藏。即喻本性菩提心。所谓如来藏。涅槃第八（如来性品）所说。贫女伏藏喻即此义也。依此印智故初见菩提心。故云见伏藏。见伏藏所谓开发金刚宝藏。即是东方发心也。金刚形观已等者。是南方虚空藏三昧故。云空中而遍观。遍观者。谓虚空无边际义也。金刚随所堕处即是伏藏。故云若见随堕处等。金刚形于舌等者。此明西方三昧故云于舌。舌是西方法部要处也。智者应是观者。是西方智慧门故。称其行者云智者。宋译云智者随应如理观。今云是。是即妙理。刘虬注无量义经云。至人说法但为显如。唯如为是故云如是。今亦如是。唯如理为是。故知是观即如理观也。以是观故言则不违。是以起言。言此处伏藏即有伏藏。更无虚事。故云自言等。宋译云。自言是处有伏藏。如言随现即真实。金刚形一切等者。明北方成辨智印。北方通三故云一切。观身一切支分故。云一切应当自身。遍入落于彼等者。语简难解。宋译云。观其遍入随堕处。是处即当见伏藏。谓北方通一切故云遍入。是以其所观金刚堕处亦不定故。其随所堕处即是伏藏也。即是不空成就之意也。真言曰等者。□日啰等语即四方各各要言可知。你地伏藏也。梵语集（全真）云。伏藏也。
    次应教金刚等。释曰。此第二明金刚悉地成辨印智。前云神通悉地。今云金刚者。以所与金刚为神通。故云金刚悉地。故宋译具题云金刚神通成辨悉地印智。又例如作成就人。以所成物为种种神变。疏第一云。如履舄得成。即可乘之。游佛刹无碍。眼药等成就者。即见十方佛刹。能腾游十方佛刹。余可解也。又有画作鸟兽种种形。随取其一作法成。即堪御往十方刹自在也。此亦有四。如次东南西北次第也。宋译第二十九云。神通成就者。行人欲作法时当如是言。所有诸印当求金刚神通成就。如是言已依法所作。此神成就有其四种。所谓水上行坐等神通。出现如来等色相神通。如其意乐即隐身神通。于虚空中行千由旬上下出没去来自在神通。金刚入生已者。宋译云金刚遍入所生已。言观所持金刚遍入水从水生已也。水生金刚形者。谓依此观故金刚所入水生金刚形。故宋译云金刚水成金刚形。由此观成故行者自在于水上游行。是水行神通也。故云由观速成就等。其意可知。复生金刚入者。宋译与前同云金刚遍入所生已。言观金刚入身从身生已也。身色如自形者。色有种种。或人天色形。或声闻缘觉色形。或菩萨金刚乃至诸佛色形。随其所欲成就各各自形。谓欲声闻形者成声闻色形。简余菩萨等色形云自也。故宋译云随其所宜自色形。修习于如是者。宋译云如应观相彼相应。谓色形无量一一观想皆悉应理。以应理故各成自形。故云如是。如是即如应观想也。自然如佛形者。宋译云即得自身同佛色。言行者所求清净色形。菩萨金刚乃至诸佛其形无量。今举其极云如佛形。谓住佛形化度众生。即是佛形神通悉地成辨也。前引宋译云出现如来等色相神通是也。等言等取二乘菩萨等也。此明南方神通。南方宝部巧色摩尼普现色身三昧故。成就种种色形神通也。理趣释释平等性智云。证得平等性智。流出随其众生爱乐身。由如众色摩尼能作无边有情义利是也。遍入自身者。此明隐身神通也。宋译云如前遍入己身已。谓观金刚遍入自身也。金刚入自身故。此身无碍犹如虚空。故宋云自身即同于虚空。今约行者观想故云自身观如空。随乐修习已者。宋云如应观想随所欲。修习即如应观想也。则得安达怛者。安怛达那此云隐形。宋云即得隐身而自在。即是隐形悉地成就也。理趣释空藏章云。常与此心真言相应故。身心无碍由如虚空。按怛驮那法尤于此部中最速成就。此明由虚空藏大空智而得隐形成就。今此中西方字门大空三昧故。亦得隐形神通也。按怛驮那字为种字者大空无碍自在为义。即是隐形三昧也。金刚入自己者。此明虚空行悉地也。自观金刚遍入自身故云金刚入自己。由金刚入身故自身便成金刚故云观自如金刚。宋译亦同也。乃至等二句。正明飞行神通悉地成辨。于虚空行有上下出没去来等种种差别。今且举其一云。踊上升故云乃至。宋译云然后腾踊而升。第四句正明空行。可知。大日经悉地出现品云。诃字第一实风轮之所生。乃至住彼漫荼罗成就所应事作一切义利。应现诸众生不舍于此身逮得神境通游步大空位而成身秘密。天耳天眼净能开深秘处。具如第十二释。真言曰等。是金刚悉地成辨智故。四句皆云□日罗。若罗应是水义。噜波色也。迦奢者。宋译上啰字有引点。虚空也。^8□唅我也。普贤真言释云。摩是第五字。遍一切处谓大空也。空中之大名大空。应知是大空义。依此真言故成就大空行神通也。

金刚顶大教王经私记第十六
金刚顶大教王经私记第十七

            沙门昙寂撰


    次则教金刚持明等。此第三明持明悉地成辨印智也。持明者。所谓持明仙。疏第六云。悉地持明仙者。皆是专依咒术得悉地人。直云诸仙者皆是围柁事火之类。勤修苦行成五通神仙。菩提道经第四（不空本）云。修行者殷勤则成剑持明。身色初日晖则往须弥峰。并伴大力者天众皆怖惊惧心忙然围绕作眷属。帝释与半座如大威德身。广明种种持明仙。往阅。今此中所明即所谓依咒术得悉地者是也。四种明仙持各各金刚得成就故。总云金刚持明等也。初一偈明金刚持明。是东方故云金刚。金刚即菩提心义也。又此悉地中皆观月轮。月与持明仙长寿义相应。疏第十云。战（不死也）达罗（即月名也初字为体）若不死者则亦不生。不生不死者是名甘露。月即不生不死甘露法门。是以此观成者即得长寿明仙也。是东方发心故云应观月形像。形像具无相义（见明镜偈中）故知观形像即是观无相菩提心也。宋译云妙月影像偏图画。是世间成就故观图画月轮也。上踊于虚空者。所谓游步大空。宋译云上踊空中随意行。手攀于金刚者。宋译云。观想双手持金刚。字汇云。攀披斑切。盼自下援上也。中从1。师古曰。1古攀字象两手相攀也。双手持金刚而登虚空。势如攀物。故云手攀。得金刚持明者。正明成就。故宋译云金刚持明得成就。升于月轮上者。南方是行门。已入行位故云升。宋译云妙月影像净周遍。是行门故已现净相。故云净周遍。金刚宝者。谓如意珠。是南方成就物故云应观金刚宝。宋译云金刚大宝如应观。故知今经应字亦是如应之应。非应当义也。净身者随欲者。净身谓诸佛菩萨无尽庄严如意珠身。随行者所欲而现色身。故云净身者随欲。宋译云随其所欲清净身。是南方三昧故有此事。具如前引理趣释。刹那成腾空者。正明成就。谓得金宝持明。自在腾空。施一切众生为无边义利。疏第十一云。或以法加童男女。亦令彼成就。以为供侍即游十方刹也。西方有一人成。引五百人升空而去。不知所去。此法成即是持明仙也。升于月轮已者。此明西方金刚莲花悉地。西方是证门。对南方行门云升已。手持金刚莲者。正明成就物也。应观金刚眼。所谓观音实相眼。是与莲花相应也。宋译云观想金刚眼清净。清净亦西方法门也。则得持明位者。正明成就。是证门故云得位。宋译云即得持明法成就。法谓无漏法。理趣释云纥利字亦云惭义。若具惭愧不为一切不善。即具一切无漏善法。是故莲华部亦名法部。无漏善法者。其体真如。真如名位故。今经云持明位。证真如者即入位也。华严大疏十九。释住于正位真如法性文云。此中正位即真如异名。非约见道。
    住于月轮中者。明北方羯磨成就。既证位已安住其位。故云住于月轮中。应观业金刚正明观想其成就物可知。第三句明得成就。金刚巧即羯磨妙事业也。羯磨通前三故云则得诸持明。宋译云一切持明得成就。真言曰者。缚日啰等如次金宝莲业。是四方佛所主法门也。达罗持也。持各各物而得悉地成持明仙也。
    次则教一切如来等。此第四明最胜悉地成辨印智。宋译第二十九第四名一切如来大成就法门。摩诃具大多胜三义故今云最胜也。如上三种明世间悉地。即是出世悉地故。云一切如来最胜等。是此四偈如次当大日经所说五种悉地中。除初地前信行而余见道五通地二乘地佛地。即是出世间最胜悉地也。初一偈明东方三昧。即见道也。住诸金刚定者。金刚定谓阿□尊金刚三摩地。诸字助语不可读为一切义也。宋译云功业金刚三摩地。大日经疏称三股云事业金刚。即是巧业金刚也。微细会诸尊皆背有三股。各住定印（或三股为座）曼荼罗抄引指归云。此会诸尊为呈自性坚固三昧耶。以金刚杵为座入禅定。今此定能断微细无明。显微细菩提心。故云巧业金刚定。疏第一释第三劫云。第三重微细百六十心业寿种除。复有佛树牙生故。曰等虚空无边一切佛法。依此相续生。又秘经云。常于自心中观一吽字声。出入随命息。不见身与心。但观字因起等同于大空。坚住金刚性全成金刚体。速转自身分便同金刚身。如秋八月雾微细清净光。常住此等持。是名微细定。自性所生障无得此方便。决定同金刚。三界无能越。时自生障闻此语已忽然不现。应知微细定即金刚定。是明东方三昧。阿□（此云不动）尊种字即与秘经字观同。住此金刚定观照备即月光。即是所谓除微细业种菩提心生。谓之住诸金刚定。思于虚空界者。大日经云秘密主心虚空菩提三种无二。故知思于虚空界即思惟菩提心也。此明定体。谓此定菩提心为体。故名为金刚定。即是阿□尊金刚坚固菩提心也。秘经云。但观字因起（字菩提心为因）等同于大空（空点）等是也。随乐金刚身者。宋译云随其所欲金刚身。言随其所欲自身成金刚身。秘经云。速转身分便同金刚身。谓转自食身得变易身。是名法性身。即是金刚身也。涅槃第三（金刚身品）云。尔时世尊复告迦叶。善男子。如来身者是常住身。不可坏身非杂食身。即是法身。刹那成腾空者。正明悉地成辨。所谓游步大空位。宗家释云。明法佛悉地。即是所谓第三劫菩萨等虚空无垢菩提心。谓之刹那成腾空。刹那即明见道义。菩提心论云。若才见者则名见真胜义谛。又诸经论明见道中说电光喻。即才见喻也。又阿□佛此云不动（不动即菩提心义）第十五释见道云。已得安住如是法体实智慧中（金刚定）疑怪永除（微细戏论）犹如须弥山。无有动摇。须弥卢即是不动摇义也。犹住此名为见谛也。又释五种三昧中云。次入地者。谓入初欢喜地准望声闻法中犹如见谛人也。故知此一偈当彼第二见道悉地也。住诸净等持等者。此明南方悉地。如意宝珠体性清净故云住诸净等持。疏第十云。尔时虚空藏菩萨入清净境界三昧。自心说者。所谓住此三昧能知自心本性清净（净菩提心如意宝珠）了达如是清净法界之境。即是大空之秘藏也。真言初有（虚空）句。虚空即毕竟清净义。此为空体故云净等持。修习于最胜者。四卷经南方归敬句云。彼宝现（宝生）最胜。最胜即叹宝珠功德。谓从如意珠体随应流出无量珍财。能满所求。正是此功用故叹云最胜。种种神通皆由平等性智而起（见义诀）故次云获得五神通。神通是速疾义。故云速疾智成就。是正明南方悉地成就。即当第三五通悉地。第十五云。第三五通者。谓了知世间五通之境犹如幻梦水月镜像不可取着。尔时度五通仙人之地名第三也。是当常途初二三四地。初二三四寄同世间。第四地位度世间故名为五通。疏举所超以显能超。具如彼记辨。观金刚萨埵等下。明西方悉地。疏第九金刚铠真言释云。自性清净即是金刚萨埵身也。故知观金刚萨埵者。即是观自在尊得自性清净观也。宋译云。金刚萨埵众所成。自性清净心一切众生等所具故云众所成。理趣释云。观自在菩萨手持莲花。观一切有情身中如来藏性自性清净光明。一切惑染所不能染。由观自在菩萨加持。得离垢清净等同圣者。应知观一切众生本性所成如来藏自性清净心云观金刚萨埵也。观自在菩萨者。所谓八地三昧道。故次明八地无生相。云遍于一切空。华严三十八第八地文云。离一切心意识分别想无所取着。犹如虚空入一切法如虚空性（空性心）是名得无生法忍。佛子菩萨成就此忍。即时得入第八不动地（文）又心经云。观自在菩萨行深般若（第三劫深修十喻也）波罗蜜多时。照见五蕴皆空度一切苦尼。疏第十三释真言萨□怛他揭多（一切如来）阿□卢羯多（观也。谓如来之观也）句云。此中如来观者。言菩萨虽未成佛而见等同于佛。由见蕴性故得观名也。应知无性忍智达五蕴皆空。（华严云。一切法即五蕴也）云遍于一切空。即是所谓空性心。第三释第六无畏云。谓观自心毕竟空性时。我之与蕴法及无缘（一切法也）皆同一性。所谓自性无性。此空智（无生忍）生即是时极无自性心生也。又第三劫疏云。行者得如是微细惠（无生忍）时。观一切染净诸法乃至少分犹如邻虚。无不从缘生者。若从缘生即无自性。若无自性即是本不生。本不生即是心实际（空性心）心实际亦复不可得故。曰极无自性心生也。此心望前二劫犹如莲花盛敷。此等文意明。遍于一切空即极无自性义也。速念坚固已者。谓观世音大悲精进勇健菩提心。此地菩萨任运无功用故。念念胜进终无退转。是云念坚固。宋译云坚固随念速疾成。第六释八地三昧中云。复以善巧方便于如如不动中（遍于一切空极无自性心）起十缘生无边大用。以如幻三昧（观音真言。悲体者即是大悲如幻三昧也）遍至十方佛刹。亲近种种善知识（自利）普学无量度门随诸众生。应以何等像类言音而得度者。即皆现之而为说法（利他）此地菩萨二利等运谓之念坚固。是即勇健菩提心大悲如幻三昧也。由坚固精进故菩提心显现。犹如莲花。盛敷故云则为持金刚。谓持金刚莲花云持金刚。观音手持莲花为开花势。即表此事也。第一句金刚萨埵者。自性清净心是莲花三昧因。第十二云。此心之处即凡夫肉心最在于中。是汗栗驮心也。将学观者亦于是处思莲花之形。所以者何。一切众生此心即是莲花三昧之因。以未能令开敷故。为诸烦恼等之所缠绕。所以不能自了其心如实之相也。是故先当观此心处作八叶莲花观令开敷诸蕊具足。今八地菩萨分开此心故。第三劫疏云此心犹如莲花盛敷。又第六云观世自在者初入莲花三昧之异名也。应知八地菩萨入莲花三昧。名得自性清净。谓之为持金刚观自在尊手持莲花。即是持金刚也。是当第四悉地。第十五云。第四二乘者。谓观察二乘境界（空性心）心得无著（极无自性心）不堕实际（心实际亦复不可得）尔时得度二乘境界。尔时到第八地。第六云。经云。秘密主八地菩萨三昧道。不得一切诸法。离于有生知一切如幻。是故称观自在者（乃至）以一切菩萨初度第七地（空性心二乘地）时。上不见诸佛可求。下不见众生可度。谓是住大涅槃。于万行休息。尔时十方佛以此三昧道发起其心。得度菩提心难地。是故别说。从此进入九地中无别说者。从此过患难故不须别说行处印。从初发心以来深观十缘生句入此地。时得度性空彼岸（二乘）故。云不得一切诸法离于有生（极无自性生也）又第三劫疏云。行者初观空生时。觉一切法（五蕴）皆入心之实际。下不见众生可度。上不见诸佛可求。尔时万行休息谓为究竟。若住此者即退不随二乘地。不进得上菩萨地。名为法爱生。亦名无记心。然以菩提心势力及如来加持力。复能发起悲愿。尔时十方诸佛同时现前而劝喻之。以蒙佛教授故转生极无自性心。乃至心之实际亦不可得。虽解脱一切业烦恼。而业烦恼具存。至此不思议地乃名真离二乘地也。一切成佛形者。此明北方悉地。即当五种悉地中第五成佛。故云一切成佛形。佛形者。谓具三十二相八十随好。又开敷花即是佛形。莲花开时须蕊具足。即是定惠力等无尽庄严也。疏释佛陀义云。然此宗中佛陀名觉。是开敷义也。谓由自然智慧遍觉一切法。如盛开敷莲花无有点污。亦能开敷一切众生故名佛也。对前第八地初入莲花三昧。心莲花藏极开敷故。云一切成佛形。一切诸佛皆住大空三昧。故云观想于虚空。第六明等觉三昧中云。今此菩萨正行大空三昧。远离从缘生微细戏论。故云离造作也。又明佛地三昧云。已到清凉地。希愿尽息。亦为佛地。虽同名大空定。而义有差别也。应知观想虚空。即是佛地最极大空也。宋译云离障寥廓等空界。是明离佛地微细障根本无明。故云离障。指上大空定云诸佛等。由住大空三昧离微细障故。功德成满成最正觉故云则得成正觉。即是佛地三昧也。第十五云。五从第九地修菩提行。转转胜进成如来位也。乃至从第九心一向行菩萨修道。至第十心名为成佛。佛者觉也。谓觉自心性净本来常寂灭相也。真言曰等者。此真皆重言者前偈中亦有二金刚句乃至二佛句。即显此义。□日罗金刚也。述驮清净也。萨怛□有情也。没驮觉也。如上是等者。第二总结可知。
    次当令弟至身堕地狱。释曰。从此已下至卷终。总说诸尊秘密真言印契。此初明为说秘密印言。先说誓心真言教诫弟子令不越三昧耶也。秘密堪忍法者。入坛弟子。若能通达此秘密真言印契。则堪忍于自在师位造立曼荼罗。度诸弟子令法久住佛种不断。故云秘密堪忍法也。初且等者。正说誓心真言也。此真言前所说誓水真言。前句即是誓心义也。前四卷经译文云。师应坚结萨埵金刚契置弟子顶上。告言此是三昧耶金刚契汝若辄向未入坛人。说者令汝头破裂。怛乞叉宋译云怛怛刹夜耶宋夜夜。难那宋摩那。则告如是下明真言义。汝不应越下应是译语灾祸夭寿明现世报。身堕地狱说当来果。其意可知。则应教秘密印智等者。已下正说秘密印智也。
    由金刚入已至能夺胜诸苦。释曰。未知何印。五密轨所说金刚缚印。金刚缚三拍自心印。金刚阿尾舍印。恐似此三印矣。此中初一偈明印功能。由金刚入已者。明藏本由字作生。宋译云金刚遍入发生已。若依此经。明本为是。等引而指拍者。明本作而手指。宋译云一切等摄而齐拍。若依宋译。今本为是。次是金拍印者。宋译无此五字。
    次当说秘密成就至堕于恶趣。释曰。此明秘密成就。宋译云。复次宣说秘密成就。若男子若女人。谓应遍入于婆儗中。彼遍入已想彼诸身普遍展舒。按指归云。第十五会名秘密集会瑜伽。于秘密处说。所谓喻师婆伽处说。号般若波罗蜜宫。此会以世间贪染相应法而说故。其说处亦名秘密所也。疏第一释薄伽梵中云。复次帝释声论谓女人为薄伽。是欲求因缘能息烦恼义。又是所从生义。金刚顶宗即翻此义云女人者。即是般若佛母。无碍知见人皆悉从是生。其有志求因缘得与相应。烦恼戏论皆悉永息。非如世间欲热虽小止息而实更增也者。正指此第十五会说也。应知婆伽者。即秘密义。故云秘密成就。其实明男女交会而识种子初托胎中。以表定慧和合毗富罗种子。入般若佛母大悲胎中生无碍知见人。故云于婆伽入身。是即以杂秽语说也。以此仪则下明誓诫。是秘密甚深成就瑜伽故别明此诫也。
    次当说一至证菩提印。释曰。此明诸佛成菩提印智。故结云此是一切如来现证菩提印。宋译此结文在初。彼云。复次宣说一切如来萨埵成就大印智。是即一切如来现证菩提印。一切如来萨埵者。萨埵者是菩提心之异名。一切诸佛菩提之心成就圆满故称为如来。故云一切如来萨埵。即是诸佛道同义也。从心智应发者。宋译云先从心智发生已。谓先观自心本性智故云从心智等。即是本有萨埵圆明菩提心也。菩提心论云。当观圆明净识。若才见者则名见真胜义谛。若常见者。则入菩萨初地。又云。当知法尔应住普贤大菩提心。一切众生本有萨埵。应观金刚日者。此明观三形也。宋云次应观想金刚月。两本俱有其理。如上引菩提心论。圆明净识即普贤满月。具如论释。又日喻本性菩提心。六度经第九云。一切众生本智如日。无明覆蔽忍光不现。又菩提心论云。令修行者于内心中观日月轮。由作此观照见本心。应知日月虽异同是菩提心之标相也。观自为佛形者。宋云自身即是诸佛形。此明观大曼荼罗也。是观毗卢遮那佛身故。若然云金刚日者。最相应矣。应诵金刚界者。此明法曼荼罗。应是诵大日真言故云金刚界。宋云复当观想金刚界。观想者。观诵也。由此才成就下。明智印功能也。一切时处轨明智拳印云。三密才相应自身同本尊。能遍入佛智成佛犹不难。获智寿力年得一切遍行。现证大菩提故名觉胜印。获智寿者。宋云即得智寿及力年。智者次云通。通谓五通。五通智为体。举体显用故云智。离体无用故。智即通也。寿谓延寿。所谓持明仙也。疏第十一云。或得长寿得。谓得无数劫恒睹佛兴也。力谓信等五力。智度第十九云。菩萨行是五根增长能破烦恼度众生。得无生法忍。是名五力。复次天魔外道不能沮坏。是名为力。年者次云胜色。谓寿命千秽形如少年。谓之胜色。宋译经第二十九明诸悉地中云。复行人常得无病常受诸乐。常具少年殊妙色相。又云。复受诸快乐。颜容少丽同十六秽。发髻如螺。绀青旋润。由得一切如来及金刚萨埵大持金刚持明成就故即得住寿大劫。应知得少年胜色。是云年也。得一切遍行者。宋译云一切随意悉能行。言如上所列。智寿力等随意所乐而得成就。故云得一切遍行。佛体尚不难者。谓举重显轻。宋译云。乃至佛果不难得。乃至地前地上一切世出世悉地也。此是一切等者。结文。具如前辨。
    次当说结至成就大萨埵。释曰。此说金刚萨埵成就大印。此直说契印放但云大印。不云印智也。按五密轨金刚萨埵大智印前。说大三昧耶真实印。其印金刚萨埵大独股印。其真言三^8□耶斛苏罗多娑怛梵。今经云一切如来萨埵成就印智者。恐当此印言。彼轨次云。次结金刚萨埵大智印即解次前印。二羽各作金刚拳。左手置于胯。右手调掷金刚杵势置于心上。右脚押左。诵真言曰。□日啰萨怛舞含今云金刚萨埵成就大印者。即是此印。其次第与此轨同也。今三偈分为三。初一偈正明大印。是羯磨会印也。第一句明右手印。倨傲者。具如上辨抽掷即勇进相也。宋译云以高举相戏掷杵。高举即慢相也。等持金刚慢者。明左手印。手印是定故云等持。宋译云作金刚慢自在势。理趣经云。左手作金刚慢印。右手抽掷本初金刚作勇进势。说大乐金刚不空三昧耶心。释云。左手作金刚慢印者。为降伏左道左行有情令归顺道。右手抽掷五智金刚杵。作勇进者。令自他甚深三摩地顺佛道。念念升进获得普贤菩萨之地。应知此二印折伏摄受二种业用。正是金刚萨埵大菩提心三昧耶标相也。身口心金刚等者。宋云。安住身语心金刚金刚萨埵即已是。安住三密平等。即是金刚萨埵三昧。故结此印者。自身即成金刚萨埵故云成金刚萨埵。故宋译云即己是。五密轨金刚萨埵大智印印文云。诵已想自身为金刚萨埵。处大月轮坐大莲花。五佛宝冠。容貌凞怡。身如月色内外明彻。生大悲愍。拔济无尽无余众生界。令得金刚萨埵身三密齐运量同虚空。
    诸欲王安乐者。宋译云一切欲主获妙乐。明本云诸欲生安乐。生字写误。诸欲是萨埵三昧。此尊主菩提大欲法门。故云主。主即王义也。大欲真言云（妙适金刚钩召引入坚住令喜）由此印言故诸欲皆成。故云诸欲王。安乐即妙适。故宋云妙乐。通寿等者。谓诸欲别举。皆如前辨。由此印故得如上功德。故云如金刚萨埵。以三金刚仪者。前所谓身口意金刚。宋译云而彼身口意金刚。仪谓仪式也。如尽顺修习者（明本同此）异本尽作画字。宋译云如其图画顺修习。图画者。谓画作三形也。即身义云。二三昧那曼荼罗即所持□帜。刀剑轮坛金刚莲花等类是也。若画其形亦是也。言如其图画随顺修习也。
    □帜印相应者。□帜即印。此印□帜萨埵内证之三昧故云标帜印。疏第十三云。此印者即是法界之标帜。以此印故标示法界之体。即名法界幢也。诸佛其由此严身故。于一切大会中建此无上大菩提标帜幢。能令八部等众恶邪者远而去之。善根性者。亲近奉教修行也。结诵此印。如说修习。与萨埵三昧相应。住身口意平等地故云相应。相应即成就。故云成就大萨埵。宋译云。即作大萨埵成就。
    我今说诸教至然后应随意。释曰。此二偈明说次诸印来由也。诸教者。一切诸佛法教。谓我今说诸佛法教中。所说能成及所成等法。能成者谓真言印契。所成即所得成就。此是说诸修行者广大事业次第法则。故云成就者大业。宋译云诸成就者大事业。次一偈略示日用修相。所谓大业者。行者日用修行故云每日等。是初明时相。谓依昼夜三时四时等时法而修行也。时处轨云。次明念诵时。瑜伽教王中如来所称赞无有时方处。当知不令间四时或三时二时乃至一无间一切时。三时谓晨午昏加夜半成四。二时谓晨暮。一时随得暇。及自加持等者。自加持谓净三业等。次为召请供养等诸事业。故云等。作已成如初等者。宋译云。诸成就法善作已。然后随欲而自在。初句明能成。次叙所成。言由能成法。如法善作故自得成就。所欲随意而得自在也。今经云作已成如初者。义难解耳。
    次当广说至令喜作成就。释曰。从此至大印成就。此明前所说金刚萨埵成就大印之成就仪则也。文分为二。初此二偈。总明现见及四摄三种印言说文。此等真言是一具法门故总合而明。于中初一偈明现智身也。莲花心轨云。次现智身二羽金刚缚禅智入于掌。身前想月轮。于中观本尊。谛观于相好遍入金刚已。大印如仪则身前当应结思惟大萨埵。遍入金刚已者。宋译云金刚遍入发生已。解云。初一句明现智身相。二大指入缚故云遍入。缚即月轮也故桧尾口决云遍入金刚已者。口决云遍入月轮已也。指事云。是现三十七智圆满大萨埵。始从金刚界至终铃萨埵标故。教王经云遍入金刚已。（文。今云。萨埵持五股及铃表三十七智。三十七智者。五股为始。铃即在终。持此云萨埵威仪也）问。金刚者为指何乎。答。所谓智萨埵也。此印缚表行者理身。二空即表萨埵。是与入智印同。文云。禅智俱入金刚缚。召入如来寂静智。即禅智今云智萨埵者。即寂静智。故知此印表智萨埵入行者理身。故下云此是金刚遍入心。明金刚者。即金刚萨埵也。然有人引桧尾诀遍入月轮已毕云。相应经序品云。各各以本誓加持住金刚月轮。文意金刚即月轮也。此解不可。经意月轮表菩提心。此月轮常住不坏不如世间月轮生灭无常。故称云金刚月轮。非金刚即月轮也。况且口决所谓月轮指所入缚印。金刚是能入智。云何云金刚即月轮。不得意可见矣。大印如仪则者。宋云。大印所作如仪轨。此明所入萨埵相也。桧尾决云。大印仪则者大智印也。即指本尊所持智印。八卷次第云（仁王）或师云。大印如仪则。谓普贤菩萨左手执五胡铃。右手持金刚杵抽掷也。即是前金刚萨埵成就大印。明此一句明所入本尊相也。身前当应结等者。宋云。其印如前法所结。随应观想大萨埵明观本尊相好也。口决云。是重说所观本尊也。思惟萨埵是本尊名也。顶上散印。八卷次第云。次身前月轮上想于有八叶莲华坐。普贤大菩萨谛观于相好。左手金刚铃押左腰上。右手五股安右臆上。见彼智萨埵等者。此一偈明见智身及四摄印文也。莲心轨云。次结见智身印契如前相。见彼智萨埵。应观于自身。钩召引入缚令喜作成就。口决云。次见智身文见彼智萨埵者。先行者前所观本尊相好重见也。次应观自身者。口决云。自身是以自性理成立五相成身佛讫。是自性法身也。今行者前所观智法身故为令理智无二。见行者前所观佛召入于自身。故文云钩召引入缚（缚是住义）令喜作成就。是故现智身即是观本尊也。次见智身是明所观本尊召入自身也。普贤仪轨云。次复前观本尊心（种子也）变为本尊妙身相。如前自观今亦然。为显法智体无二。前观五相所成就。所谓自性之法身。今所观者是智身。见彼智萨埵者。指前现智身时身前所观智身。今重见其身。理智冥合故。云应观于自身。自身者前以五相所成理法身也。今以四摄印钩召引入于前智身。与理身冥合故云钩召等。钩召以下正明四摄印文。应知此二偈总明三种说文也。问。现见异为云何耶。答。五密轨明现智云。由诵此真言故。金刚萨埵当阿尾舍显现（宋译云。金刚遍入发生已。发生即显现也）又明见智云。由此真言故令定中见金刚萨埵了了分明。即诵四字真言弱吽鍐斛。由此真言故。金刚萨埵智身令召入令缚令喜。与瑜伽者定身交合一体。应知现智者。金刚萨埵遍入行者而现智身也。见智者于定中了了见所入智身。故现智印三度呼召表遍入义。见智之时已遍入故更不呼召。唯了了见智身相耳。无尽庄严藏次第云。从五相成身至金刚拍名为理法身。注云。成者此觉悟之义也。即身成佛之义在此理法身。既出现现所以智法身亦可出现。是故名现智身（可结印真言）智法身既出现可见其体。此故名见智身（可结印真言）彼智身既自身也。故名为智法身。成理之上发智名智身。智之下显理名理法身。所以理智二身无二平等也。譬如有珠。珠即体云理。珠光云智。若宗意理智二身为别耶。为当一身云此一体异名也。不各别体。何故建立理智二成耶。所云为令人易觉。亦为令修行之次第也。唯若行者觉开时无有令修行之次第也。唯若行者觉开时无有次第各别义。不前不后而有前后。不同不异而有同异。修行者能可了辨耳。八卷次第云。已上二个印明脱。略出经。若随部欲修行者。于现智身等所可改文。又本尊主真言。他以效之今云。普现金刚萨埵念诵仪轨（不空）亦除此二印。非是脱也。
    如是等真至缚令喜心。释曰。此明各各真言也。总指前三种印文云如是等。初现智身真言句义云。（金刚萨埵也。种子遍入义。又如来寂静智也）此是金刚遍入心者。正明真言名。心谓心真言也。次见智身真言句义云。（同上见也）此是大萨埵观念心者。明真言名。宋译云此是大士随念心。解云。观念心者意明定中所见。故五密轨云。由诵此真言故令定中见金刚萨埵了了分明。含义故云定中。即了了分明义也。次四摄真言句义云。（钩召引入缚也令喜也）此是下明真言名。即句义也。
    诵三昧耶萨怛鍐等。释曰。此一偈明陈三昧耶也。莲心轨云。次陈三昧耶印。当结金刚缚。忍愿竖如针。成本尊瑜伽诵三昧耶萨埵鍐。背后遍入赞捺啰。于中等观萨埵体。我三昧耶萨怛鍐。真言曰。三摩喻唅摩诃三摩喻唅。桧尾记曰。次陈三昧耶。口决云。结印如文即诵三昧耶萨埵鍐已。观想背在月轮。我在其中。我是与本尊同是如来也。萨埵鍐者。是入我我入义也。次即诵真言曰。如文。是真言意于前所证五相成佛决定师子吼也。譬如二乘于自所证决定师子吼。言我生已尽不受后有梵行已立等也。梵字次第云。陈三昧耶（亦名成佛）诸家次第亦皆云成佛。今云桧尾决最为甚深。师子吼名决定说。即所含义也。故疏第九释入佛三昧耶云。结云三昧耶者。即是必定师子吼说诸法平等义。故立大誓愿。当令一切得如我故。欲普为众生开净知见。以此警觉众生及诸佛故。又往往释云诚实言。即决定说也。前五相成就行者引入智身即便自身为金刚萨埵故。毕定师子吼子云我是金刚萨埵。故云陈三昧耶。陈谓陈说即师子吼也。自身已成金刚萨埵故亦名成佛也。真言句义云。（本誓也。平等也。我身也。大三昧耶身）次解经文。诵三摩耶萨怛鍐者。相传说云。结印。先诵三摩耶萨埵鍐一遍。次诵陈三昧耶明加持四处也。今经即明此义云诵三摩耶等。桧尾决亦尔耳。依义诀极喜三昧释。三摩耶者。谓等引也。萨怛鍐即入我我入。谓等引入我我入彼也。由此明加持故自身使成金刚萨埵。故次陈三昧耶真言决定师子吼。云我即金刚萨埵也。次三句正明陈三昧观想也。五密轨云。由结契印诵真言已。于背后想有月轮。以为圆光身处在其中想金刚萨埵。遍入背后而月轮者。解云。既成金刚萨埵故。背后生圆光处在其中。故云遍入。宋译云遍入于彼后月轮。金刚界记第二（未知谁述）云。对受记云。五秘密轨不用五相成身入智等。次直用三昧耶印明下云。于背后想有月轮。以为圆光身处其中想金刚萨埵。又云。背后遍入于月轮者。谓行者后也。彼中尊者。谓行者自身也。赞捺罗者。谓月轮也。行者坐月轮中。等观成萨埵体。我三昧耶萨怛鍐也。慈觉大师云。观月轮如圆室也。如是想自身（背后遍入其中而坐。又云观其形如圆珠。乃想自身入珠中坐也）于中应观而萨埵者。谓身在月轮中而观自身即金刚萨埵也。宋译云观自身即萨埵故。我三昧耶萨怛鍐者。我谓行者自称三昧耶萨怛鍐谓金刚萨埵之异名也。意明我即金刚萨埵述释上句意也。然宋译云。此三摩耶萨怛鍐遍入于后月轮。观自身即萨埵诵三摩耶萨怛鍐。意明三摩耶等引也。萨怛鍐入我我入也。自身与萨埵入我我入无二无别。故指行者自身云此三昧耶等。此言对次句彼字也。既入我我入故自身遍入于萨埵月轮中。故云遍入于彼等。彼即指萨埵也。行者遍入彼月轮中故。自身即成萨埵故。云观自身等诵者。此当今经初句。即于陈三昧耶真言前。先诵此真言也。
    随彼萨埵印至令大印成就。释曰。此明依大印成就仪则正大印成就。大印成就者。即成金刚萨埵也。随彼萨埵印者。指大印体。前所谓倨傲抽掷杵等是也。宋译云由彼萨埵大印故。修习观自身者。谓观自身即金刚萨埵也。宋译云观想己身即彼身。
    金刚语已成者。谓以金刚语诵此真言而得成就。宋译云以金刚语妙成就已成言通上三句。何者第一句明身密。第二句是意密。第三即语密。由持萨埵三密故自身成萨埵。即是大印成就故云已成。是此大印一切印主宰故。云能成就诸印。宋译云即一切印皆能成。五密轨陈三昧耶次文云。由结此印及诵真言故。大智印等一切部中所结一切印。一切如来身口意金刚印功不虚弃无敢违越。若诵一千遍结一切印。皆得成就。即此中意也。次一偈明大印成就相也。自身已成萨埵成就诸印故。次诵四摄。令一切诸佛遍入自身中。诸佛者所谓无尽法界差别智印。即如上诸印主。一一诸尊各各持自印故。今召入自身以庄严大印。万德具备。即是大印成就故。云应作善思惟令大印成就。宋云。起如善意妙相应即得广大胜成就。
    我今说事业至能成诸遍入。释曰。从此已下广说诸印。前云能成就诸印故。此即明其所成诸印也。亦是所谓成就者大业故。云我今说事业。故下明三昧耶会印功德中。亦云我今说事业金刚业无上。应知此等诸印是成就者大业。凡得成就者。以此诸印为自利利他事业故。文分为三。初一句先明许说可知。第二句总叹诸印功德。故云金刚业无上。凡一切印皆是诸佛大菩提幢标帜。无能坏者故云金刚。以此救济一切众生故云业。此金刚业超出显略众教故云无上。由观佛成就等。十六偈半第三正明诸印功德。是不别羯磨三昧耶。总叹三十七尊印功德也。何故尔者。下亦各别说二会印功德故。由观佛成就者。此二句初明大日印功德也。宋译云诸佛随念妙悉地。言由此印功德故。随行者所念授与妙悉地也。今经云观者。谓佛观行者所念故。即是随念也。佛成就者。谓佛授与成就也。言结此印者。佛常观行者所念授与成就也。今偈句窄故义难解耳。速获佛自性者。宋译云速疾得成正觉尊。佛自性者所谓佛性。如来应正等觉内心大我。证得此心称得成正正觉尊。两文不违。即是毗卢遮那印功德也。莲心轨云。明智拳印功德云现证大菩提。故名觉胜印。又下经此印名觉胜。能与佛菩提即此义也。
    成萨埵金刚等者。释曰。此二偈叹四佛契兼明四波。故四卷云。次作阿□鞞等四佛契又作四波罗蜜等契。次第用之。初此二句叹阿□尊印功德。此尊成就金刚坚固菩提心。故云成萨埵金刚。菩提心者。众行导首万行根本。一切诸佛皆从此出故。称特此尊云为诸佛主宰。宋译云。萨埵金刚妙成就获得一切印主宰。六卷云。由萨埵金刚故能为一切契尊主（四卷同此）。按灌顶光明真言句当阿□尊。即印主也。又下明三昧耶会萨埵真言云。一切印契为主宰。依此等义。云一切印主宰者。亦有其理矣。由结宝金刚等者。明宝生尊印功德。宋云。大宝金刚成就故即为一切宝主宰（六卷四卷文义不异故略不引也）成就法金刚等者。明无量寿尊印功德。宋译云。妙法金刚由成就。即能任持诸佛法。由业金刚印等者。叹不空成就尊印功德。宋云。羯磨金刚印相应能辨金刚众事业。成金刚萨埵等者。此叹东方四菩萨印功德也。初金刚萨埵。宋云。金刚萨埵法成就由结萨埵大智印。能召等者。此王尊。宋译云。金刚钩召法相应持金刚者悉能召。四卷云。能召诸执金刚。是且约东方金刚部故云能召持金刚。实能上召诸佛下召众生。具如上辨。金刚染等者。此爱尊也。宋云。金刚妙爱大智印即能善爱一切佛。于诸印中此印独得大名者何耶。又爱染真言云。大言应有相关。密学者留意九思。四卷六卷云能乐一切佛法。染爱者所谓苏罗多妙乐现法乐住。诸佛自证法故云能乐一切佛法。令喜切佛者。此善哉尊。宋云。金刚善哉法相应即得诸佛皆欢喜。谓以清净三业叹诸佛故。能令诸佛欢喜。奉施佛灌顶等者。自下明叹南方四菩萨印也。此初叹实尊印。奉施等者。所谓灌顶施。佛具二义。谓上施已成佛。下施当成佛。谓之灌顶施。理趣释云。灌顶施与何类。瑜伽者想身虚空藏菩萨。以金刚宝灌顶一切如来具如彼记。宋译云。金刚宝印如仪轨。即得诸佛授灌顶。此意云诸佛授与行者。其意大异。四卷云得佛灌顶位。所谓大智灌顶第十一地也。此文亦异可知。速为金刚光等者。此光尊。宋译云。金刚光明法相应金刚光明悉获得。此尊印表日形。日即菩提心体。已入大智灌顶。菩提心显现故。放大光明照有情界。故云金刚光明获得。持习金刚幢等者。谓幢尊也。宋云持习金刚幢相应即得一切愿圆满。菩提心显现故即建立大菩提幢。能满一切众生希愿也。持习者。习与诵同。具如上辨。由金刚笑仪等。谓笑尊也。宋云。金刚大笑法相应得与诸佛同喜笑。笑仪者。谓笑印仪则也。
    持金刚法已等者。释曰。此二偈明西方四印也。宋云。金刚妙法理相应即能任持金刚法。此印表筏喻胜义。深般若理故云妙法理相应任持者。任谓堪任。持谓住持也。得诸佛胜慧者。宋云。由金刚利法相应即得诸佛胜妙慧。解云。胜慧谓甚深般若。无相妙慧以喻利剑故。云金刚利仪。利谓利剑。此印表剑形。仪即仪则。宋云利法。法谓法则也。持习金刚轮等。宋云。持习金刚轮因故。即能转彼大法轮。因谓菩提心为因。才发菩提心即转法轮。故云轮因。成就佛语言等。宋云。金刚妙语若相应即得诸佛语成就。解云。金刚语谓无言故亦名无言菩萨。无言起言谓之诸佛语。故前偈云我名秘密语。秘密语即佛语也。经云。初从得道夜终至涅槃一字不说。应知一代说教皆是无言之言。所谓佛语也。
    速获金刚业下。释曰。此二偈明北方四印也。是初业尊也。宋译云。金刚胜业成就故速得金刚胜事业。今经偈句窄故略去胜字。胜业谓羯磨诸佛善巧佛事生事。无功齐施故云胜业。擐服金刚甲等。宋云。金刚甲胄若被身得金刚身妙坚固。此印表大悲精进坚猛之智。故与此印相应则得金刚不坏法身也。擐服者。经音云。上关患反。借音字也。杜注左传擐贯穿衣也。本音患。说文衣甲从手从ＧＸ省声也。甲即护义以为三形。印亦显其义也。成金刚夜叉等。宋云。金刚夜叉由成就。金刚药叉等无异。金刚夜叉者。谓大悲方便之智。由持此印故我亦得此智。救济众生故等无异。一切印成就等。宋云。以金刚拳妙缚成得一切印皆成就。五密轨明金刚拳三昧耶印云。由结此印能缚坚固一切印（一切印者是四智印也）常于行者身心之中而不散失。金刚拳者。谓缚印。缚印一切印母。故云坚固一切印等。具如次经明三昧耶印中。
    以金刚嬉戏等。释曰。此二偈明内四供印功德也。宋云。金刚喜戏成就故即得金刚妙乐事。嬉戏是菩提心供养。由持此印故。心自证心安住现法乐故云获大金刚悦。由结金刚鬘等。宋云。金刚宝鬘相应得一切佛施灌顶。此明宝供养也。华鬘表万德庄严。所谓菩提心眷属十力无畏等功德法门。即是南方灌顶三昧。与此印相应则得佛灌顶。理趣释空藏章云。以金刚宝鬘自系其首。说一切灌顶三昧宝心。即是也。金刚歌相应等。宋云。金刚妙歌相应故得金刚妙歌咏。四卷云得佛赞咏法。歌即赞咏法。谓与此印相应故得佛妙音声。故云获得金刚歌。圣位云。由金刚歌菩萨加持故。得如来微妙音声。闻者无厌是也。由结金刚舞等。宋云。金刚旋舞法相应普能供养一切佛。舞是供养通称故。云则供养诸佛。具如上辨。四卷云得佛摄护赐以供具。
    悦泽皆一切等。释曰。此二偈明外四供印功德也。此初烧香供也。宋云。金刚烧香法相应普施世间大适悦。适悦明烧香德。礼忏云真如熏金刚焚香。由此印故令一切世间得内心现法乐。故云悦泽皆一切。宋译举世间略一切。今举一切略世间。具云一切世间。以偈窄故各存省略。故四卷云莹洁一切世界也。金刚华相应等。宋云金刚妙花相应能作世间敬爱事。华表觉花庄严义。故礼忏云胜庄严金刚华等。理趣经庄严清净句为春金刚三昧。义述云。以花是春事遂以名之。春是百花开敷正是敬爱时也。故与花印相应。即得一切众敬爱也。四卷云得令世间随顺。随顺即敬爱也。由金刚灯印等。宋云。金刚灯明大印契以供养故得净眼。解云。灯表无量寿智慧门。以此供养故得佛五眼。故云获眼。四卷云得佛五眼。能除一切苦等。宋云。金刚涂香妙相应能除一切诸苦恼。四卷云能除一切苦厄。苦谓五蕴。转有漏五蕴为无漏五蕴（五分法身）故云除一切苦。
    由金刚钩召等。释曰。此二偈明四摄印功德也。是初钩印。宋云。金刚钩召相应故能作钩召诸胜事四卷云。由金刚都印主契故能摄召一切。解云。钩召即胜业。请召一切如来金刚道场。及拔一切众生恶趣。安住于无住涅槃之城。谓之胜业。生佛等召故云诸钩。总具四摄故云都印主。心要云。夫为钩者有四摄义。爱语布施利行同事而能运度能一切引入等。宋云。以金刚索相应故普令一切遍引入。解云。一切诸佛引入道场。一切众生安住菩提心。故云一切引入。金刚锁等。宋云。金刚锁法相应故即能堪任一切缚。解云。此智印上缚诸佛。下缚众生。一切悉缚更无有余。故云堪任一切缚由金刚入仪等。宋云。由金刚铃遍警觉一切遍入令欢喜。解云。真言是遍入义。即印仪则故云金刚入仪。由持此印故上遍入诸佛。下遍入众生。皆悉令欢喜故云成诸遍入。
    次当说一至名为第五佛。释曰。从此以下总说三昧耶会诸印。大分为二。初明五佛印。次说三十二尊印。是即初也。亦为二。初明印母。亦有二。初三句先明金刚合掌。次五句正明金刚缚也。坚固结合掌等者。初明金刚合掌。宋译云。先作坚固金刚合掌。谓以十指互相交即此所说金刚掌。四卷经第一亦说此二印母往见。大日疏第十三明十二合掌中云。第七次又令十指头相叉。皆以右手指加于左手指上。如金刚合掌也（此云归命合掌）梵名钵啰拏摩合掌。
    极结金刚缚等。次明金刚缚也。宋云。不改便结金刚缚。所有一切三昧印。皆从金刚缚所生。我今宜说成结仪。彼金刚结为最上四卷经第三云。复次说一切如来金刚三昧耶结契智。欲结三昧耶等契时。先须想于己心中。一切如来三摩地所生大殊胜五股金刚杵已。即合二羽初分相交。观羽压止羽。此名金刚合掌。极诸度本互相握合。此名金刚缚契。凡诸三昧耶契皆从此无上金刚缚所生。我今次第说诸三摩耶契法。今按金刚合掌一切印母故先举之。故境界经云。一切印法皆从此生。其真言含行义。即表十波罗蜜行也。金刚缚者。真言。即是所谓金刚摩（具如上辨）境界经云。行者持真言已作想。我身及诸众生身中。所有一切烦恼（缚义）悉皆除灭（解脱）内外清净犹如虚空。堪为诸佛菩萨住处。诸佛住处即是金刚座。金刚座者。诸菩提显现。犹如莲花盛敷（莲花座印亦名金刚座。应思之）此菩提心依十波罗蜜行而显现故。金刚缚从金刚掌而生也。三昧耶者。诸佛本誓。曼荼海会诸尊本誓无量差别。皆菩提心以为其本。故三昧耶诸印皆以缚为印母也。指事云。金刚缚（今曼荼罗建立心月轮义也）缚即月轮也。坚萨埵金刚下。明五佛印也。此初阿□尊印也。宋云。萨埵金刚坚固。作坚二中指如牙相。解云。坚萨埵金刚者。阿□尊之异名。此尊主金刚坚固菩提心。故标其德云。坚萨埵等。四卷云阿□鞞。阿□此云不动。不动者所谓真净菩提心也。中指竖如针者。正明印相。四卷云。次如本缚契已合伸忍愿二度。竖为茎。以颂窄故略去印母本缚。自下皆准。如针者表圆镜大菩提心实智慧。疏释金刚针云。素支译云金刚针。持一股跋折罗以为标帜。此跋折罗是一相一缘坚利之慧。用此贯彻诸法无所不通。故名金刚针也。宋云如牙相。即表初发菩提心。所谓佛树牙生即是也。四卷云忍愿竖为茎。菩提心者是万德根本。能持叶蕊花果等万德。故称云茎。秘密曼荼罗品云。金刚主菩萨为其茎。即此义也。忍愿者。忍谓忍智。愿即悲愿。菩提心以悲智为体。次四佛印皆从此生。犹如字生等字生也。大中如宝形等者。此明宝生尊也。宋云。大指中指如宝形。四卷云。屈忍愿度。初分相□。智定度面相□为宝。即表宝形也。移指如莲叶者。无量寿印。移前宝形为莲叶。宋云。复屈中指如莲相。四卷云。曲忍愿度相□为花。即表莲形也。中指于交合者（明本于作如字）此不空成就尊印也。宋云。即以此印屈头指（此说难通）四卷云。屈忍愿度入掌。伸檀慧智定度如针。此印亦名大独股印。故云如针。针即独股也。头指附中指等者。此明中央大日印。宋译阙此印。四卷云。作金刚缚已。伸忍愿度屈其初分。相□为刀。曲进力度附于刀傍。此是毗卢遮那金刚界自在契。此印亦忍愿为体。其义如前。进力附傍故。即是大精进慧剑也。问。何故不说四波印乎。答。莲心轨云。次结三昧耶四波罗蜜契。各如本佛印（四佛）今举本佛略不说也。
    我今遍说至我今说法印。释曰。从此已下第二说三十二尊印也。宋译云。我今次第当演说中方最胜如来部所有三昧耶胜印。凡三十二尊皆是毗卢遮那自内证眷属故。对贤劫十六尊及外金刚部云如来族。所谓佛德三十六皆同自性身是也。由结作成就等二偈一句。明东方四印。于中为三。初一句总通诸印明能成义。故下结中云我今说能成。二手如月形等者。正明四印。是初金刚萨埵印也。宋译云。先以二手如月相。离二中指如金刚。余诸指面皆不着。四卷云。结金刚缚契已想二掌为月轮。合申忍愿二度竖檀惠智定度而不合。为五股金刚形。缚即月相也。文殊五字轨称缚云月掌。此印忍愿为中股。悲智为体如前。慧东方金刚惠也。檀即南方檀度。定是西方定德。智为北方成事智。即五股实义也。余皆可知。头钩胜指交者。合明二尊印。宋译云头指如钩头指交。头钩者王尊印也。四卷云。曲进力度为钩头相去二三分许。此名不空王三摩耶契。进力度者。前菩提心具大精进力。以此呼召一切也。又进力即二风字为体字即呼声也。胜指交者。谓爱尊印也。四卷云。进力度中分横相交。是名摩罗菩萨契。按头指云胜指者。四卷经第三风指云金刚指风指者。字金刚不可坏义也。疏第十释金刚手眷属中云。金刚是无胜者。他无胜己云无胜。己能胜他云胜。胜与无胜俱金刚义。故知金刚指者即胜指也。按此二印合说者当有其义。王梵云。谓尘垢义。二风呼召即表王义（具如上辨）二风是定惠即王及妃大染爱义也。故前印二风相交为魔罗印。即是王及明妃定惠相交成大染智也。第九疏释入佛三昧耶中云。复次男女交会因缘种子托于胎藏而不失坏。即是相加持义。如是诸佛国王明妃和合。共生毗富罗种子为大悲胎藏。所持无有失坏故云法界加持也。即此之谓也。由如弹指势者。明喜尊印。宋云复作善哉弹指相。四卷云。以智定度捻进力度。各弹指为善哉。是名金刚踊跃契。解云。一切众生从本已来定惠具足成大染智。都是染爱王见此理故。二风弹指赞云善哉善哉也。金刚萨埵四等者。此二句是东方结文也。八卷次第注云。私云。四菩萨印相具足。此为众印等者。下明萨埵真言云一切印契为主宰。上品云。随彼萨埵印（乃至）能成就诸印。东方四印皆萨埵三昧故。此中总指四印明为主宰。以文窄故其义难了。宋译云。金刚萨埵此四印能成一切诸印众。能成即是主宰义也。萨埵印表五股形。五股表五智五大。即是万法能生（具如即身义释）故此印为诸印主宰也。其真言正是萨埵名。萨埵者一切众生平等菩提心。其体五智五大菩提心者。万行导首众德根本。故以萨埵印言为主宰也。
    宝金刚等者。释曰。此明南方四尊也。是初宝尊也。宋云。宝金刚印。竖大指复以头指面相合。四卷云。竖智定度偃屈进力度。面相□此名金刚藏契。智定者是宝珠德。所谓净菩提心如意宝。万德虽多摄智定尽。屈进力者表宝珠形。进力即二风字金刚不可坏菩提心。正是宝体此具大精进义。是以能满一切众生希愿无有休息。故云满世出世胜希愿。中无名小指舒展旋当心者。此光尊印也。宋云。不改前印。以中指无名小指皆展舒。四卷云。展檀戒忍慧方便愿等开掌。此名金刚光契。按前宝印表如意珠。如意珠即净菩提心也。二空禅慧是菩提心体。二风为进力。此菩提心具力及精进故。能断一切无明烦恼而本智显现。谓之日轮。六度经云。一切众生本智如日。无明覆蔽忍光不现。今正显现称云光尊（真言句义当并思矣）故此印表日轮。不改前印宝珠。故宝珠即日轮也。余六指展立表日之光明。光明即菩提心所具万德。其体所谓檀戒忍慧方便愿等。无量功德法门也。无名的指如幢等者。此幢尊也。宋云。竖无名指如幢相复以二小指相合。四卷云。以檀戒慧方便等度竖合。此名金刚表刹菩萨契。此印表幢相。幢云表刹（具如上辨）幢体菩提心及檀戒等功德法门也。日轮既现万德具备足。建立菩提幢施之一切众生随应利益。称世间日为利益众生者意在此矣。又此印不改前宝体。即是幢上如意珠也。惠方为幢相具故。三轮清净离爱见心等施一切维摩（问疾品）云。又无方便惠缚有方便惠解。无惠方便缚。有惠方便解。又檀戒相合者。正表幢尊。檀波罗蜜相檀与戒合故。本性清净无有施相。无施而施。是幢尊三昧也。复往于笑处者。谓笑印也。宋云。即以此印作旋转而复安置于笑处。四卷云。即以上契置两颊笑处。翻手解举散之。解云。颊下有靥谓之笑处。字通云。颊古协切。音劫。说文面旁也。释名颊夹也。夹面两旁称也。又云。靥尔舌切。音叶。楚辞靥辅奇牙宣笑言。字汇云。靥戈涉切。音叶。颊辅也。和名云。淮南子注云。靥（叶反。和名惠久保）面小下也。然莲心轨云。不易前印相反开散于口。相传说皆依此轨也。意明已建菩提幢。无量珍财等施一切。然一切众生本自具足无有缺减。是以实无有能授与之者。但就众生心室中开出之。欢喜此事故为希奇笑。是即此印实义也。则名彼等印者。南方总结也。宋译无此文。
    竖齐二大指等下。释曰。此明西方四印也。于中初二句法菩萨印。宋云。复次展舒二大指彼二头指而微屈。四卷云。竖智定度屈力进度头相□。此名金刚眼契。按此印屈进力度表莲花形。莲花者所谓自性清净心也。力谓悲力。即是所谓大悲精进。正此印体也。故疏第五云。大精进观自在者。悲也。中具精进义。应知大悲精进正是莲花体也。禅智并立即表定惠。万行虽多摄定惠尽。即是大悲万行生长养育。令心莲而开敷之标记也。又进力即二风指。风指字金刚不可坏菩提心。即是莲花体故心。莲花藏字为体。应思之。则彼金刚剑等者。谓利尊也。宋云。即此中指面相合。是为金刚利剑印。四卷云。伸忍愿度屈其初分。相□如刀相。此名金刚剑菩萨契。此印表剑形。忍愿为体。忍谓忍智。愿谓施愿。忍智即文殊无相妙惠。又文殊名施愿金刚。故以此二度而为剑体又剑具施愿。即以此义也。又忍愿即火指。火即所谓般若波罗蜜大火聚。菩提场经第三云。是妙音童真无比威德者。身中出光明犹如火聚火。应知剑体是火聚般若波罗蜜无相妙惠也。下明真言云。能断一切苦受业者。正是剑功用也。则彼齐无名等者。宋云。即此竖二无名指及二小指交如轮。四卷云。戒方便度合竖檀慧度相交。此名金刚轮菩萨契。解云。檀惠相交即表轮形。凡物相交为轮也。檀惠即二地。地即字菩提心轮。故又名因菩萨。因谓菩提心为因义也。戒方便度者。戒谓本性尸罗。所谓无为戒也。方便谓方便学处。即是菩提心戒也。戒方二度字水指。字本性净水。是甘露故。即是所谓甘露门。即开正是西方转法轮体也。问。何处以戒为法轮体乎。答。汝以常情疑秘密深法。不可以会。然且示其证。真言（觉也智也）觉智者谓菩提心即本性尸罗也。疏释除盖障三昧中云。真言行者亦如是。获除盖障三昧时。心之本性即是尸罗。非造作法。不由他得故言住无为戒也。又释第九法轮赞云。汝今若于此生逮得除盖障三昧语言陀罗尼。起自在神通时亦能如毗卢遮那而转法轮。又释法轮偈云。无疑心即是疑悔永尽住于实智（本性尸罗）以住实智故即能必定师子吼。开示人天无上真言行道法也（转法轮也）乃至汝之心王于初法明道中。成佛转法轮。则解大指缚等者。宋云。复次解彼大指缚。然后舒展从口起。四卷云。开展智定度从口向外伸拓。此名金刚语言菩萨契。莲心轨云。由缚进力莲禅智开偃附（相传说皆依此轨。与经有异。可见）解云。此印表口形。智定为体。佛常住智定。无有言说。初从成道夜终至涅槃。一字不说。故名无言菩萨。向外伸拓表无言起言。谓之金刚语也。
    小大指面合等者。释曰。明北方四印。是初业尊印也。宋云。小指大指面相合集会。羯磨金刚印。四卷云。以智定度压檀慧度为羯磨跋折罗。此名毗首羯磨契。解云。此印表羯磨形。以禅加檀故不起深定而施法界。是以檀施周遍无有边际。以智加惠故惠具决了。善知时宜可度不可度等种种通塞曲中规矩。是云羯磨跋折罗。又以禅加檀能成生事。以智加惠能成佛事。二种事业即是羯磨作用也。下明真言义。云遍行一切而自在者即此义也。则彼齐头指等者。宋译云。即以此印竖头指。复次展舒于心住。四卷云。竖进力度置于心上。此名勇猛菩萨契。解云。此印进力表难敌菩萨大悲精进勇健菩提心。以此守护一切众生。菩提之心未发起者。令其发心。已发起者。令其不退。应知置心上者。即表守护一切众生菩提心也。曲头指如牙等者。宋云。屈二头指如牙相。二小指合而复解。四卷云。曲进力度开檀慧度为牙。此名金刚夜叉契解云。此印四牙即表四摄。四摄即诸佛大悲方便。故此尊亦名大悲方便。檀布施也。慧爱语也。进利行也。力同事也。以此四牙。啖食一切众生入诸佛法界。即是大悲方便智也。大指小指间等（宋译无异）四卷云。以智定度捻檀惠度本间。屈进力度于智定度背上。此名金刚拳菩萨契。解云。此尊悉地成就为其三昧。下明真言义云获得妙悉地。上经偈云。奇哉妙坚缚。我坚三昧耶。成诸意乐故。解脱者为缚。此印表妙坚缚义。二地者字菩提心。二空是证义。以二空加二地即证菩提也。若住此不进者。名为空缚。所谓住解脱道。是以大勇健进力度加空背上。令悟空亦复不可得。是名妙坚缚即是悉地成就也。若约第三劫解者。二地谓心实际。以空捻地。表证心实际。所谓空性心也。以风加空者。表心实际亦复不可得。即是极无自性心生也。相传说云此尊即除盖障菩萨。最有其理矣。
    于心齐大指等者。释曰。从此明八供养。是初嬉尊也。宋云竖二大指于心中。四卷云。如本缚置当心已竖智定度。此名金刚爱（即嬉戏妓也）密供养天三摩耶契。解云。此印表菩提心供养故云置当心。竖智定者。定谓法爱乐。智即智波罗蜜。定惠相会自相娱乐。谓之嬉戏供养。具如上引理趣释。展臂名为鬘者（宋译无异）四卷云。长伸二辟为鬘。此印表鬘相。腾掌从口散者（宋译亦同）四卷云。作金刚合掌契。从口引出。向下申臂。此钱表歌相莲心云。从口引出。向下申臂。此印表歌相。莲心云。从脐口仰散。相传说依此轨也作舞顶上合者（宋译同也）四卷云。即开前契相缚如舞势。已合掌置于顶上。莲心云施舞掌于顶。相传说即是也。金刚缚下施（宋译同）四卷云。如本缚覆二羽掌下按之。此名烧香供养天。解云。香表真如熏。是下转故云下施。下云焚香滋泽世是也。自掌而上献者。宋译云。复金刚掌而上献（文。今经云。自掌者恐是金刚合掌）四卷云。如本缚仰二羽掌上举之。此名华供养天。相传说与此同也。解云。花表觉花开敷义。是上转故云上献也。齐头指相逼者。宋云竖二大指而相附。四卷云。竖智定度。此名灯供养天。今经云头指即大指也。故宋译云大指。疏第十三明指异名云。其五指中小指名地。无名指为水。中指为火。头指为风。大指为空。左手为定。右手为慧也。亦可左手小指为檀度。以次数之。头指为定。右手小指为惠。以次向上数之。头指为智度。今经云头指者。即与疏后说同也。头字和训云波志也。相逼者即表灯炷相。又二空是禅智故。即定中慧密室灯也。舒展如涂势者（宋译同也）四卷云。开掌摩其胸前。已各分向外。此名涂香供养天。
    由一头指屈等。释曰。以下明四摄印。是初钩印（宋译不异）四卷云。曲进力度作钩。此名金刚钩菩萨契。此经屈二风与今不同解云。风指字。字具呼召义。故呼声云。体具大精进力。以此呼召一切也。
    二头指结缚者。宋云复二大指而结缚。四卷云。横定度已以智度压之。头入掌内。此名金刚索契。解云。今经云二头指亦是大指也。故宋云二大。此印表索形。莲心轨云。禅入智虎口。按就此印左右有异。西天解左右。本有异耳。依前所引疏释。右大指为智度。左大指为禅度。若依此义。以左大指入右风空间。云禅入智虎口也。然桧尾决云。索契文放开左大指。即以右大指入其放开左大指头指间。入讫即如本相捻是也。若依此说。以右大指入左风空间相传说皆此义也。三摩地轨云。次结金刚索大印。引入尊身于智体。前印禅度入定掌。力智相捻如环势。此轨右大指为禅。左大指为智。与疏不同。桧尾口决本依此说。古师未曾辨此义耳。其标记者。轨云引入尊身于智体。佛常住定故度为尊身。行者本具智称云智体。以前钩智钩召尊身入行者智体。一体无入即索尊三昧也。大头端如锁者（宋译不异）四卷云。以檀定度及惠智度相钩穿之。此名金刚连锁契（此经大小相捻与今经大异也）莲心轨云。上四交如环。口决云。右大指与其左头指相捻。然者左右二手大指头指相捻如环。是故云上四交如环也。此印表锁形。其标相者。三摩地轨云。禅智进力相钩结。是名金刚能止印。言前索印引入定身安住智体已。安住故能止不去。即锁三昧也。如金刚拳合者。宋云。然后金刚胜拳合。四卷云。以智定度并入掌内。此名金刚召入菩萨契。解云。今经及宋译似但外缚印。故云如金刚拳合。然莲心及三摩地等轨与略出同。莲心云禅智入掌动。口决云。以禅智入掌中。称恶恶。俱扔振也。三摩地轨云。能令诸圣皆叹喜（乃至）是名金刚欢喜印。言诸尊已止住。即捺般若妙磬入声解脱令欢喜也。我今说能成至萨埵金刚定。宋译云。次当说彼印成就。金刚成就为最上。先以自印安于心。是为萨埵金刚定。释曰。此一偈总结如上能成诸印。略示其所成相也。第一句总结上文。如上所说诸印是能成法。故结云我今说能成。然宋译云。次当说彼印成就。是直说所成无总结义。故云次当等。意次上能成说其所成也。金刚成最胜等者。已下显所成也。言依结此等印故得种种成就。于中金刚成就最为最胜。故下云由此真言随意得金刚成就。金刚谓菩提心之异名。于一切成就中菩提心成就为最上也。故大日经（嘱累品）云志求胜事。第二十卷释云。求胜上事即是发菩提心。唯求如来具足道之行。凡所施为非求余事。自印住于心者。下经云。初结自印。结已自印萨埵观自身。以此心真言三摩庾唅。今此中意以三十七尊各各印。随结一尊印云自印。应知随何尊印安住于心云自印。住于心即是萨埵金刚定。住于心即是定义故。住于心即成菩提心。故名萨埵金刚定。非独指金刚萨埵也。四卷经第三说羯磨真言毕云。次说成就一切契法。于自心中想四面有金刚杵。然后依仪式结羯摩契（按成就一切契法等即当然彼经说羯磨印功德文。亦当今三昧耶。故知此亦尔耳）。
    次说作事业至刹那成加持。释曰。从此已下至五言偈末。明成就者大业（四卷云。叹诸印功德）大分为二。初一偈半总明大业相。次结萨埵金刚以下别明大业体（即诸印也）于初中亦为二。初二句初许说叹法如前可知。次一偈正明大业相。金刚界等印者。宋译云金刚界等诸胜印。此有二意。一金刚界者。谓中央毗卢遮那摄四佛四波故云等（四卷经第三初广明叹五佛印也）二是总说故总指三十七诸印云金刚界等。由结诵此等印故诸尊皆集会而为证明。故云由集会如来。又以此印加持弟子故。各各随愿皆悉成就故。云檀师于弟子等。檀师者。谓曼荼罗阿阇梨。故宋译云。曼拏罗中阿阇梨刹那成加持。正是阿阇梨之事业。此云成就者事业也。
    结萨埵金刚至偈末。释曰。自下次明作事业。四卷云。次称赞如上契之功德。结萨埵等者。初叹金刚萨埵印也。宋云。由结萨埵金刚印。得如执金刚无异。萨埵金刚印者。前五股印。由结此印故自身与萨埵不异。故云则成持金刚。才结金刚钩等者。叹钩印德。能召已成当成一切佛故。云能召一切佛。欲金刚仪故者。欲谓爱欲。四卷经叹羯磨印中。云金刚爱欲契。仪谓印仪。
    尚染等觉者。等觉谓诸佛。义诀云。由染爱如来故如来护念。由染爱众生故众生解脱。是以名为染爱智。今是举重显轻故云尚染。由金刚欢喜者。谓弹指印。弹指即善哉声。上叹诸佛下叹众生故云皆喜。皆即一切也。宋译云即得诸佛施欢喜。四卷亦尔由结宝金刚等下。叹南方四印。宝金刚谓前宝印。从佛获灌顶者。即宝印功德。如前可知。由结金刚日者。前光印即表日形。故云金刚日。如佛得圆光者。宋译云得与佛光等无异。圆光所谓常光一寻。即三十二相随一也。持金刚幢者。谓宝幢印。则满一切愿者。显其功德可知。金刚笑仪故者。明笑印德。可知。持法金刚印等者明西方四印德。初明法印。其义可知。遍持金刚剑者。谓利尊剑印也。得惠救世者。救世有二。悲及与惠。悲惠虽异拔苦是一。故云救世。智度第二十四云。有慈悲故名为救世。是与观音称救世同也。今此尊以惠断一切众生烦恼。故宋译云。即能断除诸烦恼。烦恼是苦之因。因已断故苦果亦无。故云得惠救世者。惠谓佛惠。故四卷云得佛最上慧。第十八疏云。此真言即同救世者即佛也（乃至）此真言慧方便之光能破一切无智暗。犹如大日出时众冥自灭。普谓一切众生顿除一切无明之暗也。理趣经文殊种子字。故知今云救世者。即与彼同也。又真言种子字秘经云剑字。字亦即救世者也。持习金刚轮者。此明轮印。习谓诵也。印必具真言故云持习。则能转法轮者。宋云诸曼拏罗为主宰。此与下明真言义中同也。至文当悉。由金刚语故者。谓前语印。金刚语成就者。宋云成就最上金刚语。四卷云。得佛语言悉地。解云。前轮印者。谓因菩萨。是初发净菩提心。亦即除盖障三昧也。今是得语言音诸陀罗尼。故云得语言悉地等。疏释除盖障三昧中云。复由意根净故。次得解无量语言音陀罗尼。且如一世间中三十六俱胝趣。随彼上中下性种类若干方俗言辞各各差别。皆晓其旨趣。应以随类之音。如一世界一一世界亦如是也。遍持业金刚等下。叹北方四印。初业金刚印可知坚作金刚护者。护即甲胄义故。宋云坚结金刚甲胄印。次句叹印德。宋云即获金刚所成身。具如前解。金刚牙胜印者。（宋译同也）是降伏三昧故云胜印。胜印即无能胜义。故印品无能胜尊亦牙印也。牙即降伏三昧故叹其德。云能摧诸恶魔。故此尊亦名摧一切魔菩萨也。坚作金刚拳者。谓拳印。者。谓竖持义故云坚作。宋云。坚结金刚拳印故。顺伏诸契印者。宋云能令一切印顺伏。四卷云。成就一切契。拳即缚也。故百八名中亦云缚是一切印母故结此印一切印顺伏。即是一切成就故。真言云。（一切成就）由戏得喜悦等者。自下叹八供养印。是初嬉供印其义如前。由鬘得庄严者。前嬉供养心王菩提得现法乐义（具如上辨）此明成就菩提心眷属无量法门。眷属即庄严义。故云得庄严。由语语威肃者。宋云金刚歌得语威肃。解云。由语者。歌是妙音说法其体语也。故云语即前歌印也。语威肃者叹其德。威谓威灵。肃谓钦肃。语不率暴也。无量寿轨明莲花部三昧耶中云。言音威肃令人乐闻。即是下真言中义也。得供由舞故者。宋云。金刚舞得诸供养解云。舞是供养之总称故。由舞印成就一切供养下真言云（一切供养也）焚香滋泽世者。宋云。金刚香得大悦怿（文）解云。滋泽是适悦世即众生。令一切众生得适悦也。由花色端严者。宋云。金刚花得妙端严。解云。花谓花印。色端严叹所得功德也。羯磨会真言（金刚花）此中具色端严义。色也。端严也。三昧耶会鬘真言（色也端严也）应思之。由灯世清净者。宋云。世清净由金刚灯。羯磨会灯真言云。（金刚灯也）世也。明也。明即灯义也。藏品普世真言释云世间也。即是暗冥六义。所谓无明也。此字侧皆有阿声。即本无义也。无暗即真明也。阿嚧迦是明也。应知灯者是无量寿尊真惠。此惠为无明所蔽称为世间。是以世体即明故结灯印。则无明灭而真惠显现。是云世清净。世清净即西方三昧也。由香得妙香者（宋译同）四卷云能除一切苦厄。
    解云。得妙香者即是五分法身也。除灭苦厄则得变易身。即是无漏五蕴。真言句义云妙香身分是也。金刚钩能召下。明四摄印功德。宋译同今。其义易解。我今说法印者。是总结也。然宋译为次文发首。云复次宣说一切法印。

金刚顶大教王经私记第十七

金刚顶大教王经私记第十八

            沙门昙寂撰


    □日罗惹至金刚界。释曰。从此至偈末。说三昧耶会真言及其功能。于中为二。初二句总明五佛真言。五佛真言皆有句。故云通佛。佛谓五佛也。宋译云金刚智摄一切佛。一切佛者。即五佛也。莲心轨云。彼真言曰。□日啰枳惹南阿□日啰枳惹喃吽□日啰枳惹南怛^8□□日啰枳惹南1唎□日啰枳惹。南恶。此中当有四波真言。莲心轨云。次结三昧耶四波罗蜜契。各如本佛印别别诵真言。彼真言曰。□日啰室哩吽□日啰戛（鱼照切）唎怛蓝□日啰多啰颉哩佉靺日哩尼斛能作坚固金刚界者（宋译全同）是明真言功能。五解脱轮安曼荼罗中央故云作坚固金刚界。五佛者其实一切众生本具心王。安住干栗太莲花藏中。谓之坚固金刚界。百八契印云。脐轮次上金刚宫心王明月藏中住。者所谓心王明月也。今此心显现故云能作坚固金刚界。即是五解脱轮也。又五佛印皆忍愿为体。忍愿即二火即是所谓般若大火聚。又真言即般若波罗蜜印言。其义相应矣。智度第十八云。般若波罗蜜譬大火炎。四边不可取无取亦不取。一切取已舍是名不可取。不可取而取。是即名为取。
    次复我今当遍说等者。释曰。自下明说萨埵等诸自眷属言。初一句许说故云今当等。次句明唯说真言而不说印。印已上说故指上说云如本仪。或可真言即说印义故。显示印言义趣一致。重举前印云法印胜契如本仪。
    诵三昧耶至偈末。释曰。此正说秘密真言也。此初金刚萨埵真言（宋译全同）句义云（平等也本誓也入我我入也）前所说印五股杵也。其杵上下各具三十七尊。一是佛界三十七智。一是生界三十七智。执其中央柄处即表生佛不二平等一味义。是云平等入我我入。又具平等本誓除障警觉四义。四义即四四佛也。是四方股也。为中股。者一切众生本具菩提心中有字。即是毗卢遮那种子也。故知此真言即是五股杵也。凡三十七尊摄无尽无余诸佛尽。故此五股具无尽庄严海会诸尊。今此尊持五股故。云一切印契为主宰。主宰即王义故。出生义云五顶王。又一切真言宰割之主也。故称王焉。
    诵阿娜耶等。释曰。此王尊也。宋译同此。四卷娑□作萨埵。六卷萨埵鍐。莲心轨及二卷教王作萨怛鍐明觉句义云（将来也。故经云即自欤。略出经并唐本作萨埵鍐能钩召一切佛（二合）作欤。若尔云钩来众生欤。即此菩萨事业也）又梵字次第及和刻莲心轨作。石山仁和等次第皆依此义。今解文者。（将来）者。将来即钩召也。字汇云。将子亮切。音酱。将帅也。才足以将物而胜之谓之将。智足以帅人而先之谓之帅。六度经第九云。又娑□者名属己分。一切有情应救护故名大悲也。前金刚萨埵五股者。一切众生平等菩提心。诸佛悟此心故安住安乐宫。众生迷此心故流转苦危界。今此尊大悲钩召住安乐宫者。令起济度将来在苦危界者令得欢喜。是此尊己分也。故次明其义云。即能钩召一切佛。广指已成当成佛故云一切佛也。阿斛等句义云。（奇哉欤。2呼欤。咸欤。可寻之。安乐也）今云。鸣呼是叹之辞。恐本是梵语之转声。上染诸佛下染众生。不思议中之不思议故叹云。又翻梵语云。阿呼山译曰日也。日即爱染。故知即尊体也。其印二风相交成大染智。即是义也。者即妙适义也。理趣释云。所谓妙适清净句。是菩萨位者。妙适者即梵音苏啰多也。苏罗多者。如世间那罗那哩娱乐。金刚萨埵亦是苏罗多。以无缘大悲遍缘无尽众生界。愿得安乐利益。心曾无休息。自他平等无二故名苏罗多耳。应知二风相交即是那罗那哩娱乐。真言亦尔故云。染爱一切诸佛者。诸佛即二种佛。具如上解。宋译云能令诸佛生妙爱。与今经其义相反。可知娑度娑度等。句义云。（善哉善哉也）已以大染智染爱二种佛竟。以惠眼观之。佛与众生一体无异。何者未成佛时以菩提为烦恼。已成佛时以烦恼为菩提。是以佛身不可思议。众生身不可思议。故再叹云善哉善哉。以二叹故令二种佛皆悉欢喜。故明其义云皆以善哉令欢喜。
    苏摩诃等。释曰。此宝王也。则获一切佛灌顶者。获也。一切佛灌顶也。灌顶者谓佛种不断义。佛性显现称为灌顶。第十六疏释灌顶义云。当以阿字为弟子身便以阿字遍作其身也。次以此慧火之字焚彼菩提之性真金之□。令垢秽无余故。以啰字而焚阿字也。然焚竟岂如二乘断灭灰烬而不复生耶。不如是也。诸垢之薪已尽更有妙生。所谓净菩提也。真实生也。此生即是清净之性。如来种子也应知由结诵此印言故。佛性显现。谓之真实生。是云则获一切佛灌顶。噜褒等。句义云。（色也辉也又扬也）解云。此尊印不改前宝印六指舒展。故知佛性。得灌顶已生大光明名金刚光。转前宝珠即名日轮。是日轮体。即光明也。则得正法威德光者。明真言义。是日也。日即菩提心体故云正法。即威光也。得此光者即是毗卢遮那也。其正法光非凡夫二乘等所见。故云威德光。第十九释字中云。其威光如和合百千日。威光猛盛犹如七日童子不能仰观烈日而观其明。今此光亦尔也。彼一切众生观日轮。而不能见其本质。今此佛光亦如此也。含字（引点也。上点合之。则字也）应思之。诵遏他等。宋译云。阿哩他钵罗必帝。莲心轨云。遏啰他（二合）钵罗（二合）必底（丁以切）六卷云。唵阿罗他钵罗比多。四卷唵遏喇他钵ＥＡ底。二卷教王阿啰他钵啰底。句义云。（义利也。得也。云得义利也）别本句义抄作。若依今经梵字当作。疏第十释迦真言释云。补罗钵多得也。四卷经等除字者恐是略语。然有人以朱磨灭莲心轨必字。不思之甚也。能满一切殊胜愿者。能满也。正翻云义利。今义云一切殊胜愿。何者从如意宝幢流出无量珍财。随应施与满其所求。故云能满一切殊胜愿。胜愿梵语云者。所谓字轮法财。亦即三十七菩提分法无量法门。疏第七云。此中胜愿梵云□嚧。是具种种功德。所谓三昧总持力无畏等。所愿已满所求悉备足。应知是愿体。施与此愿称云义利也。此印表如意宝幢。即是满一切愿义也。又虚空藏真言。种种奇妙显色衣者。即种种愿亦即如意宝珠。今举之幢上施与一切。即是所谓义利施也。呵呵等。句义云。（笑声也。一本句义喜也）解云。笑声也。种子也作是笑者。谓持诵此真言也。疏第十地藏真言释云。诃是行义亦是笑义喜义。入阿字门即离喜。喜者即生灭法。所以有三。即三乘行也。今所以有二是南方尊故。表生佛不二平等之妙笑。又入阿字门故离喜而笑。即是如来微妙离喜妙乐。故明其义云获得如来微妙笑。宋译云得与诸佛同喜笑。微妙笑者。所谓奇哉怪哉之笑也。一字众生本具佛性。一字如来显发菩提。体一无异。希奇此事为呵呵大声。谓之奇哉怪哉。种子字第九如来甲真释云。末后吽字即是无畏声。亦是自在力义。亦是欢喜义。以定慧具足证此诃字门时。自知必能摧坏诸障普护众生。是故大欢喜也。今此中前建立宝幢。万德庄严宝生如来性悉与一切众生竟。是以发生师子奋迅决定了义声。为呵呵大声。是云无畏声。即是大欢喜声也。字秘经云喜字可知。萨□等。自下明西方四尊。是初法菩萨也。句义云（一切作也）四卷云。萨□迦哩。作也。作者有为生灭法也。上点也。入阿字门故离作也。知一切作本来不生。是云。又作者谓作作者称为非法。无作即清净故云能净非法皆清净。疏第七释字门云。今正观察作作者等悉从众缘生。即入本不生际。本不生际者。有佛无佛法尔谁造作之首乎。是故见迦字门则知一切诸法皆是造作所成。名为自相。若是作法者。当知毕竟无作名为真实义也。又黑也。黑即非法其体三毒。三即一切义故云（一切黑也。非法也）了知三毒当相即涅槃故。云能清非法皆清净。理趣释观音曼荼罗表三毒即涅槃义。即此义也。又前印表莲花形。一切众生心如合莲花。而在烦恼泥中未能开敷是云非法。此尊加持故令其开敷云离垢清净。是云能净非法皆清净。即明印义也。又梵字次第云（利益）按云饶益（见疏第九）或云利益故此真言亦含利益义。能净非法令得清净。即是观世音大悲利益也。2佉等。句义云（苦也断也）解云。此尊印名金刚剑。所谓利惠刀。真言即明惠刀作用。即是能断金刚般若（前解印义云。般若大火聚应并思矣）云能断。字一切法如影像义。字大明义。灯种子也。明镜偈云。诸法无形像。第九释云。初句但云形像。与无相法文势相连。意明法无形像也。（略出经初出此偈云。诸法如影像）应知者文殊师利无相妙惠。是云金刚剑。即是能断金刚般若。第十三除疑悔真言释云。（无惠也。截断也）戴断无知令生智慧也。亦是决断之义也。亦是断坏义也。犹如能断金刚般若之义也。以此无相妙惠观照诸法。乃至少法犹如邻虚无有可得。譬如镜中影像无有自性。岂有苦受可受乎。故云能断一切苦受业。第二十卷云。文殊师利者大智慧也。乃至次即说第一义空。我心自空。善恶无主。观心无心。法不住法等即妙惠也。以此第一义空之妙惠。净彼遍一切处净菩提心。平等惠利刃断无始无明根。即入菩萨正位。一切苦受业者。业谓业因。苦受即果。因果并举。宋译云速能断除一切苦。唯举果也。勃驮等。句义云（开也。语也。云开觉欤。转法轮故云然欤。和镜同此）又句义抄云。（觉也智也）意云。由转法轮开觉得智也。今云。明觉本依儿嵨。云语。今未见其说。今取觉智义。即身义云。梵首一字之转。名觉。曰智。觉谓能觉。是因智故此尊称云因。菩提心为因义也。智谓所觉。即所觉菩提也。华严大疏三十四（中十五）释经菩萨行地事最上诸佛本文云。菩萨行者是出世间智。谓即是证道证心涉境。故名为行地事者。谓十地事行。即是教道相差别故。最上者通说上二胜故。诸佛本者释上证智得菩萨行名。所以行是因义。觉于佛智所以名佛。今此证智亦觉佛智故为彼本。本即因也。抄三中云觉于佛智者。然论但云诸佛之根本者。觉佛智故。此语迷人。以佛是梵音觉是此语。若顺西方应云佛佛智。故若顺此国应云觉觉智。故安得以唐释梵为释义耶。此有深意。谓佛智即是菩提。此但云觉。佛陀是人此云觉者。以人得法故名觉者。故今疏云觉佛智故。故名为佛。今十地菩萨为能觉人。亦将因智以觉佛智。故为佛本。为分人法唐梵互彰。译者之妙今加于字。以释论故。今此亦尔。是能觉人。即所觉法。亦将因智以觉佛智故。此菩萨称金刚因亦名才发心。若依大日经。能觉心。所觉为。心自证心。是云初发净菩提心。即此义也。句义抄云。由转法轮开觉得智者。恐不可。何者上真言以无相妙惠。断除无始无明故。始开觉自己菩提。故云觉智。即初发净菩提心也。已自开觉当转法轮度脱众生。应知觉知是自证。法轮即化他。故上经偈云。由才发心故能转妙法轮。所以此尊名才发心转法轮。岂是由转法轮得觉智义乎。智者应思。由开觉于本具菩提故。三十七尊乃至无尽庄严恒沙万德显现。故云于曼荼罗为主宰。故此尊亦名摩诃曼荼（此云大场）曼荼罗者。本具万德。所谓。其体三十七智恒沙已有也。第十二疏释摩诃萨意处云。心处亦可名为心位。即指此众生自心之处即一切佛大悲漫荼罗也（乃至）此心之处即是凡夫肉心最在于中。是汗栗驮心也。将学观者亦于是处思莲花之形。所以者何。一切众生此心即是莲花三昧之因。以未能令开敷故。为诸烦恼等之所缠绕。所以不能自了其心如实之相也。是故先当观此心处作八叶莲花观令开敷诸药具足（乃至）所以云蕊具足者亦有其意。谓此莲花三昧之心。若开敷时。无量法门无不具足。谓六度·十八空·三十七品禅定解脱·百八三昧门·五百陀罗尼门。如是等无量无边无不具足也。应知六度十八空等。所谓曼荼罗海会诸尊无尽庄严。金刚界说之为三十七智。即是三十七品无量法门也。觉于菩提者。即明此义。故明觉智义。云于曼荼罗为主宰。又此印外缚立二水交二地。交二地。表转法轮。立二水表觉智。皆以字水轮为体。应思之。钵啰底等。句义云（得也。响也。悟一切语言皆如空界响欤）句义抄云。得也（声也。摄那翻声也）宋译云诵钵帝摄没那。四卷唵钵罗底摄勃驮。莲心钵罗底摄那。按千字文摄波娜声也。今经及莲心呼没字为舌内空点。呼云世牟太也。此尊亦名无声金刚语。即秘密持诵。由持诵故本尊三昧众相现前。随问随答。故云预诸佛谈语论。宋云能现佛同语论。预与与同也。史记秦本纪臣子与往正义与音预。又犹预或作犹与。古音皆通同也。又声从四大因缘。而起无常变易之法也。法身岂有声乎无也。声也。即无声也。故此尊亦名无声。是以无言道通。谓之预诸佛谈论。妙之又妙也。什公释维摩默云。默然之论论之妙也。即此之谓欤。苏□等。宋云若诵苏□始怛鍐。句义云（善也。自在欤得欤）大日经释迦真言云。自在也。此自在者是摄取义。羯磨能摄一切法故明其义。云遍行一切而自在。宋译云得一切处皆自在。疏第十九云。此摄于梵音是摄取之摄。如摄取诸物令在己身之义也。由以此空加持力故。能摄一切法成佛也。此中自在者。梵音与观自在之自在有异。此是摄取义也。谓能摄取一切法也。如王者于其境内随意摄取皆得自在。如来法王于一切法自在亦如是也（第十三亦有释往阅）前明印云。小大指面合集会业金刚。即表羯磨形。小大面合者表遍行一切义。此空经风等三指而至小指即周遍义。空周遍一切处故。集会即摄取。即是自在义也。你婆等句义云（无畏。得欤）无也。怖畏也。宋译云你哩婆野萨怛鍐萨怛。鍐汝也。四卷六卷及莲心等并无萨字。刹那则得无所畏者。护云。中具刹那义。具如上辨。此印立风指住心者。风指者金刚不可坏菩提心。其体字亦大自在力义。尊种子。应知立二风者表拥护义。即除心怖畏故云住心也。诵舍怛等。句义云（怨家也。摧伏义欤）句义抄云。啖伏义。此印表牙形。是能啖智。即智用也。怨敌者即魔怨。故上云能摧诸恶魔。故亦称摧一切魔菩萨也。萨□等。句义云（一切成就也）获得妙悉地者。谓成就一切印契故上云顺伏诸契。具如上辨。又百八契印金刚座真言。理趣经金刚拳章。三密金刚为四理趣。即是三三昧耶座。亦即菩提座显现（此义具如上引第十二疏辨之）是云获得妙悉地。宋云圆满一切成就法。摩诃啰底等。句义云（大适也）嬉戏者阿□佛菩提心供养。理趣释空库章云。所谓发菩提心则为于诸如来广大供养者。此是金刚嬉戏菩萨三摩地。菩提心义。一切如来以菩提心为成佛增上缘。于菩提心法爱乐与智波罗蜜自娱故。此真言者普贤大我本性菩提心（具如引疏辨也）惠也。即智波罗蜜也。如如三昧即法爱乐也。定惠和合生大适悦。即是菩提心供养也。印亦即表此义。具如上辨。噜波等。句义云（色也。善也。端严也）解云。嬉供是菩提心体。是明菩提心眷属（具如上辨）是种种法门无尽庄严故云色端严。即与种种奇妙显色义同也。故宋译云即具庄严妙色相。菩提心与眷属其义虽异。而实一体差别。不离菩提心犹如相大不离体大故今经云亦复然。意明万德庄严即是菩提心也。又不改嬉印展臂是为鬘印。印亦其体不异。亦当准知。室噜等。句义云（闻也乐也）解云。令闻者得乐故云得乐。此真言但明歌得益。其歌体即羯磨会真言。此梵本体即般若明咒也。故理趣经释释歌供中云。由此三摩地。于佛集会中。能问答一切大乘甚深般若波罗蜜也。应知歌者诸佛说法甚深般若。故令闻者而证菩提。故云得乐。即是出世间第一乐也。法花龙女偈云。又闻成菩提唯佛当证知。我闻大乘教度脱苦众生。即此义也。萨婆布誓等。句义云。（一切供养也）解云。舞是供养总称故。真言云。具如上辨。钵啰诃□等。句义云。（令欢喜也）解云。欢喜也。字点也。应是令义。唐梵文字令云。又云。宋译云随诵能生适悦心。具生义。仁王陀罗尼释云。出生也。是阿□尊奉酬毗卢遮那菩提心供养故。即是内心欢喜故礼忏云真如熏焚香。第一义谛。即真实心所谓真如也。最胜疏二明心有四义中云。一真实名心如般若心。即真如理亦名为心。故胜鬘经云。自清净心彼名干栗多心。大日疏第十二释决定心欢喜。说名内心处文云。此决定心即三昧也。犹得决定心故心得悦乐。即是内心自证现法之乐也。应知欢喜者。即是内心自证现法乐住也。即是所谓真如熏也。颇□等。句义云（果也。得也。万行因花得万德果果也）宋译云。随应获得诸胜果。按羯磨真言义即是花义。是明其功德。花是万行因。由因得果故。今举其果显因行功德。是三昧耶义也。前印说云自掌而上献。因在下地。由万行故。胜进上地表此义。故云上献也。素帝等。句义云（妙也善也。威也光也。上字引也云胜上也。云得胜妙威光也）宋译云。而能得彼大妙光。解云。羯磨真言明灯明体。所谓无量寿尊智慧门也。是明其用故云胜上威光。上印说云齐头指相逼。二空即禅智表定中惠。譬之密室灯光无有动摇。故云胜上威光。素巘等。句义云。（妙也善也香也）（字引即也。身也分也体也。妙香身分也）妙香身分者。所谓五分法身也。羯磨真言明香体。是即所得功德也。阿夜等。句义云（名义也）宋云阿耶呬^8□普钩召。阿呬等句义云。宋云阿呬吽吽能引入系萨等。句义云（呼召也锁也）宋云。呬萨普吒鍐能缚。大得者明本作大将。将谓将帅（具如上辨）健吒等。句义云。（铃也。又云磬也）宋云。健吒恶恶能警动上云金刚铃遍入。字即遍入义。遍入即警觉也。谓遍入诸佛警觉安乐深定令趣度门。遍入众生警觉长夜暗睡令生觉心。故重言云也。
    我今说法印至能作。诸事业。释曰。此一偈总结也。宋译云。今说如上诸法印所有清净成就法。于舌观想彼金刚事业皆成就。二卷教王及莲心轨于三昧耶真言前有此文。彼云。次结三昧耶。于舌观金刚。先合金刚掌便成金刚缚。梵字次第云。次结内五股。舌上想字。成五股金刚。次结三昧耶。于舌上观金刚。先合金刚掌。石山次第第三云。文云。次结三昧耶。于舌观金刚。先合金刚掌。便成金刚缚。谓金刚合掌想舌前有满月。此中有字。即变成五股金刚杵。是三昧耶会初法也。作金刚合诵真言曰。次不解先金刚合掌。转成金刚缚真言曰。次说羯磨印至成二金刚印。释曰。从此已下说羯磨印。藏记云。羯磨会成佛以后行佛事业。八卷次第云。或说云。羯磨会为成所作智。即成佛以后修如来事业也。私云。案略出经羯磨三昧耶供养会等同于仪轨之列。教王经先说三昧耶会。次安羯磨唯脱供养。今按。今经约说法次第故。佛五相成佛竟次转法轮。法轮体即羯磨真言。故羯磨真言。在初。所谓成佛以后行佛事业即斯义也。经文非是修行次第故。对仪轨文前后不次。亦别有文次也。又大供养会真言于第四会说之。载在于宋译经第八卷。名云金刚事业曼荼罗广大仪轨分第四。仁和大师不见此经。故云唯脱供养耳。又略出经亦是天竺传法圣者所略出故。即是仪轨也。故经初首云。我今于百千颂中金刚顶大瑜伽教王经中。为修瑜伽者成就瑜伽法故。略说一切如来摄真实最胜秘密之法。对莲心等。广略虽异亦是仪轨。宜矣。其次第与轨相同也。夫仪轨者略出经文为修行者。供养持诵法则次第故。与经文其相大异也。次解经文。初一句明许说可知。次三句正明印母也。宋译云。先作坚固金刚拳。二羽等引而两分。由此成金刚印。四卷云。结金刚缚契已。以定心为分为二。次后结诸印并准此。应结金刚拳者。正明印母。此印异说多端。时处轨明智拳印印母云。中小名握拇头□大背。金刚拳乃成。境界经云。金刚拳。拇指入其掌中。以余四指竖握拇指。（云云。是与疏第三所出金刚拳同也）莲心轨云。次结羯磨印。于心而修习。谛观心月轮而有羯磨杵。桧尾决云。二手金刚缚十指皆揭。以左指附右手背。以右手附左手背。其二大指二小指头相□。掌博附脐下。是想观八叶莲花上有满月。其中有短吽字。变成羯磨杵。已上三说今文纵容而不克定。然云等引而相分故。恐是与桧尾说同矣。等引而两分等者。此二句明分印母而为二印以成彼羯磨诸印。故四卷云。结金刚缚也。以定心分擘为二。次后结诸印并准此。然四卷明结智拳印。以准知余诸印。今次明智拳印。初云次则等故。此二句接上文而读也。等引梵云。即定心也。夫拳者三密平等义。二拳相分即表定惠。住三密平等。定惠不二心云等引而两分。等引是自证。相分即化他。自证已满故从此流出无量诸印。随应救济即是羯磨妙业也。疏第十七云。以无疑故而得等引。等引者。梵云三摩呬多。即以三平等法引摄一切功德。摄在自身故云等引也。举此三平等即是普摄一切功德。照此三事究竟皆等。摄入自身名为等引。又定慧等合为一名为等引。能住如是真实乃至等引。即是住佛戒也。次则说结缚至偈末。次说诸印。于中初一句总明说诸印仪则。故宋译云然后当说结仪则。今文甚略也。持作金刚指等。偈初说智拳也。于中初二句正说印。金刚指者。即风指也。以五字五大配五指时。头指为风指为字。字者风轮大力金刚不可坏义。故称云金刚指也。智拳印者正是金刚界曼荼罗主印。故别出金刚以名指也。右手安左者。谓以右拳握左风指也。宋译云。左手金刚指而平受右手。起立以成印。四卷云。以止羽金刚指以观羽手应执之。此印名觉胜等者。初句明印名。次叙其功能。宋译云。此印名为觉最胜。由此即成佛菩提。四卷云。此名菩提最上契。能授与佛菩提。境界经云。是名菩提引导第一智印。亦名能灭无明黑暗印。缘此印加持。诸佛与行者。授无上菩提最胜决定之记。守护经第三云。此名能与无上菩提最尊胜印。即是本师毗卢遮那如来之印。心地观经第八云。是名引导无上菩提第一智印。亦名能灭无明黑闇大光明印。以结此印加持故。十方诸佛摩行者顶。授大菩提胜决定记。是大毗卢遮那如来无量福聚大妙智印。尔时行者结此印已即作此观。一切有情共结此印持念真言。十方世界无三恶道八难苦果。同受第一清净法乐。我今首上有大宝冠。其天冠中五佛如来结跏趺坐。我是毗卢遮那如来。圆满三十二相八十种好。于大光明照十方世界。利益安乐一切众生。如是观察名入毗卢遮那如来最胜三昧。今解文者觉胜者。觉梵云菩提。简三乘菩提故云胜。故四卷云名菩提最上契。由持此印者必定成无上菩提。故名为觉胜印也。能与佛菩提者。即明印功能。简诸余菩提故云佛菩提。问。菩提本具何云授与。答持此印则开发本具菩提。犹如人与故云能与。疏第十六释殊胜悦意果授文云。授与谓有人传授。复自观察修行而得斯果。犹如人与是实自悟不从他得也。又真言（金刚界。秘经云。观水字光焰生身如佛形。智拳住悲愍）解云。金刚界者。本性菩提心。止羽金刚指。即表金刚界坚固菩提心也。观羽执之即表证义。证金刚界心即是毗卢遮那印。是标帜义故以此印。标帜毗卢遮那内证义也。水字者即证菩提义。字是水义。水即菩提。者字为体。即水义也。上点入证。应知字是证菩提义也。第二十卷释西方成菩提义云。次成菩提白色即是圆明究极之义。又是水义。如我昔所愿今者已满足。化一切众生皆令入佛道。为是事故是起大悲故也。应知字水字者即能与菩提义。故云生身如佛形。水具悲义故经云住悲愍。疏云起大悲。大悲色白。理趣释明大日身色云如月殿者即此义也。又因辨。时处轨云。右执左头指。十方刹土中唯有一佛乘如来之顶法。等持诸佛体。是故名智拳。第一句总明印。次四句述明印义。十方佛土中者。述右执义。拳云。是执持义故云右执。拳体五指。四指为四智。各具四德。四四成十六。中指为中智。总成十七。理趣经说十七清净句。净土论明净土十七庄严。最胜王经（净地品）说十七种波罗蜜（十七到彼岸即是净土也）应知右拳是十七清净句。即是十方佛土也。又秘密曼荼罗品明佛土相云地平如掌。明知拳掌即是十方佛土也。风名金刚指。即是唯有一佛乘义。秘经明字云。金刚一为乘不坏诸法教。字本体字金刚不可坏菩提心。故云金刚一乘。即是金刚指义也。又一乘者。众生本具。心莲华藏。所谓妙法芬荼梨花故。法华亦云十方佛土中唯有一乘法。余前云大通智胜佛住智拳印。亦当并思矣。如来顶法者。谓右拳义。苏悉地经顶髻印其体拳印。故知指右拳云如来之顶法。等持诸佛体者。等持是拳义。诸佛体者。即左风指。证金刚一乘者。称为佛体。应知左金刚指即是诸佛体也。又因记。金刚界记第三云（不知谁作）3然法桥在唐记云。入毗卢遮那院礼大日尊。件尊智拳印以左拳安上。还出之次参诸三藏房。奉问违说文之由。答云。左有惠名。仍所作也。智证大师胎藏记云。凡胎藏中左手为定。右手为惠。金刚界中右为定。左手为慧。对受记云。记者私云。安祥寺三修大德云。或文云。左握右头指。私云。三修律师者。宗睿僧正灌顶弟子。惠运入室又入唐归朝相共。如余前辨。二卷教王右为定。左为慧。疏说反此。然概然云金右为定胎左为定者。恐为难依。何者大乐金刚萨埵轨等。皆从金刚界而出。然轨明萨埵印云。左置胯右轮掷势。胜初瑜伽轨云。定拳慢。智拳轮。此二轨即与疏说。同。云何必定云金右为定等乎。凡说左右。西天本自有二说。非必金胎之异矣。是以诸经轨中左定右惠者。十常八九。智证之说甚难依矣。余曾诣与州三岛宫。大通智胜佛为其本地。即左拳大日也。如此之类间亦有之而已。不动佛触地等者。此明四佛印。是初东方阿□尊触地印也。莲心轨云。左拳安于脐。右羽垂触地。桧尾记云。左金刚拳仰按脐。右手当右膝前。覆舒五指垂触地是也。守护经第二云。以左手所被衣服两角交过绕其手腕。以拳执之。上出两角右手按地。此即名为能摧伏印。一切众魔及诸外道诸惑业等皆不能动。即是阿□如来之印。真言。秘经云。因字金刚句。阿□此云不动。不动者。金刚不坏菩提心。故礼忏云金刚坚固自性身。疏十四云。字轮梵云恶刹罗轮。恶刹罗是不动义。所谓是阿字菩提心也。又第九释息障品不动降伏义云。今此不动明王即是一切智智大菩提心。当知此心即是大力威猛能永害一切随眠等过。令彼永断即是死义也。又云。大自在天三千界之主。即是众生自心。所谓无始无明住地。于诸惑中而得自在。唯除大菩提心无能伏者。断其命已即是于寂然界作证。所谓生者即是起佛慧门。是故真言行者应一一思惟诸佛密语也。应知不动名同其三昧亦即同也。又大日经东方宝幢佛亦是菩提心降魔三昧。具如第四释。
    触地印者。舒五指表五力义。即降伏三昧。故守护经云能摧伏印。触地者。地谓菩提心地。触谓触除。即表除伏菩提心地中无明烦恼等也。警发地神印即与此同。第四释云。复次地神是天女。女是三摩地义。即是大日世尊护持一切众生心地。三昧也。如实相世尊。昔在菩提漫荼罗。降伏无明住地魔王及与尘沙大众时。以般若波罗蜜手屡舒五力。案一切众生心地。时汝三昧现作证明。是故无量应度众生四种魔军由此退散。是故号为寂业师子能以自在神通救世间者。尊种子字是勇健菩提心。与地神真言终字同。本体字金刚不可坏勇健菩提心。时处轨云。吽如来初成佛于菩提树下。以此印密言摧坏天魔军。疏第十二。释字门中云。昔佛坐道树下。从此字门。而降伏天魔无量军众。持诵者若能如法习行。不久即同如来。现身能伏彼军也。大名称者。彼降摩者也。又怖魔印。右手为拳而舒风指。风指即字勇健菩提心。第十三释云。如来证菩提时。以此印即能伏诸魔也。（云云具释往见）又字者一实菩提心。其体五力五大等。第三释勇健菩提心云。又未见菩提心时。于瑜伽中当有种种相见。所谓地水火风空青黄赤白黑色等诸异相貌。尔时心未明了故不能甄辨。亦不应生退转之意。但作是念。此事非无因缘。若我见谛时于菩提心明了无碍自当解耳。复次行者照见心明道时。即于无尽大愿得坚固力（字也五力也）乃至毗卢遮那金翅鸟王俯观法界海。如视明镜奋止观翅搏天人龙。乃是勇健菩提心也（金翅鸟者。迦娄罗五大观也。具如守护第二。大悲五大者。其体字勇健菩提心也）又五字偈名降伏四魔。又青龙轨云。大惠真言五峰印。应知字即五大五力。触地印五力者。即是字大勤勇义也。又疏第五云。次于东方内院当大日如来之上。画作一切遍智印。作三角形。其锐下向。纯白光焰围之。在白莲花上。即是十方三世一切如来大勤勇印也。亦名诸佛心印也。三角是降伏除障义。谓佛坐道树。以威猛大势。降伏四魔成成正觉。鲜白是大慈悲色。如来师子奋迅大精进力。正为是事因缘。乃至放大悲光常照法界。故云普周遍也。遍知者。谓一切智。一切智即五大。故疏释五大喻中。皆云一切智地大一切智水大等。故知三角降伏即是五大降伏也。又如来师子奋迅等者。亦即字义也。义释第七云。吽是释迦如来夺怒师子吼声（无能胜真言释也）菩提场经第三无能胜印。以右手当心为拳竖头指。即与怖魔印同。经明其义云。能摧一切魔。能除诸魔障。大力欲自在世间魔军主。又疏第十四云。何以故此毗卢遮那世尊应正等觉。坐菩提座。观十二字真言。四魔降伏。此法界现生三处流出天魔降者。谓大日如来坐菩提场时。平等观于法界。而说此十二句真言王。即以此力能降四魔。除其罪垢也。十二字真言者。其体三密五大。五大与字五力同。三密与字三角同。毕竟要之。降伏无量不出二字。字谓三角火轮。字即半月轮风轮。疏第十四云。三角中置于啰字。半月中置于唅字。又云。三角是降伏。半月是摄召。又火轮三角。风轮半月。又云。火轮赤色。风轮黑色。又第六云。赤是降伏色。金刚部义故第三。黑是摄召义即诸奉教者。忿怒等所为众务故第五。又云。赤是宝幢如来色。既发菩提心于明道中降伏魔怨。灭除盖障故第二。黑色是鼓音如来色。所以垂普门之迹皆为显本。本者即是如来自证之地住大涅槃。若舍加持神力则一切心量众生非其境界。是故其色幽玄而居后也。大日经宗赤色是降伏。黑为摄召。瑜伽教宗赤是钩召。黑为降伏。其义相反。以要言之。降伏摄召义有少异而实无出菩提心三密五大。都是一实菩提心故。第十四云。当知此十二字法门即是法界之体性也。法界体性者。字一实菩提心也。应知字是阿□尊金刚坚固菩提心。即是降魔体也。宝生施愿印者。宋译同此。莲心云。左拳如前相。右羽为施愿。桧尾云。左手如前。右手展五指。掌向外当膝上垂是也。守护经云。左手如前。执衣两角。右手仰掌名满愿印。是宝生如来之印。疏第十三云。次如来满愿手印。左手亦持衣角展之如前。右手向外舒而下垂。如瑜伽中宝生佛印也。解云。前印以五力除灭无明烦恼四种魔军故。菩提心宝出生是云宝生。其真言（宝也。生也。秘经云。复次施愿故如字^8□尼句）宝谓如意宝。体具五色故或云巧色魔尼。其实十力无畏等无量功德法门。正是愿体。虚空藏真言释。种种奇妙显色衣者。即是巧色魔尼也。故普世真言释云。种种行也。亦是巧色义。随类示现一切可爱乐身名巧色也。理趣释释平等性智云（乃至）证得平等性智。流出随其众生爱乐身。由如众色摩尼能作无边有情义利。验知者即是摩尼宝也。又与愿之愿梵云。衣者。又具愿义也。又礼忏云。福德庄严身。种种色即福德也。衣是庄严义故。即庄严也。故知即是福德庄严义也。故疏第十释云。杂色衣即是种种万德庄严法门。若人能证此空三昧。即能万德庄严其身。如净虚空明睹显色也。种子者本体如如无垢义。即是真如故云如字。具种种点即万德庄严义。以种种万德庄严法身。故云摩尼句。即是巧色摩尼种种庄严义也。施愿印者。即是真言义也。展五指者即表宝义。五指是五大。五色即巧色摩尼也。向外下垂是施与义。亦即生相也。故境界经中卷云。是印名为能令圆满一切众生所爱乐印。能满众生一切愿故。应知施愿印者。即义也。施愿梵云。愿也。施与也。愿者其体字轮法门。亦即十力无畏等功德法门也。第五所释慰喻偈云。□啰（愿也）室□瞒（引。殊胜也。德也。）释云。殊胜愿者所谓一切智愿也。若入此净菩提心门。则照见心法明道。所谓古佛大菩提道故云此殊胜愿道也（一切智愿者。即是字轮净菩提心也）又吉庆第二法赞云。钵啰□啰（胜法也）第十九释百字法品题云。此百字法品竟。法谓众多义非达磨之法也。百字之轨仪也。于百字中生种种德名法也。解云。此所指法即上所出。胜法也。亦一切义皆义。故云众多义。百字非一故此法具众多义。应知愿者即是百字门。百字门者即是菩提心所具无量功德法门也。大日经说字轮毕。说偈重叹字门义中云。具足众胜愿真言决定义。第七释云。具存梵本。当云具一切所有胜愿真言决定实义。此中胜愿梵云□嚧。是具足种种功德。所谓三昧总持力无畏等。所愿已满所求悉备之义。应知愿体。胜法十力无畏等无量法门。以此施与一切众生谓之与愿也。无量寿胜定者。宋云无量寿尊胜定仪。莲心云。二羽仰相叉。进力竖相背。禅智横其端。守护经云。左手仰当于脐上。右手仰掌重左手上。以大拇指令头相□。此印名为第一最胜三昧之印。能灭狂乱一切妄念令心一境。即阿弥陀如来之印。解云。胜定者谓妙观察智定。妙观察梵云摩苏（妙）部罗（观也）始乞刍（察也。见菩提心义第十卷）唐梵文字云。（最胜）妙即释义故云胜定。藏记云。妙观察智五眼高临邪正不谬。因以为名。此释与常途异。今此智毗卢遮那自觉圣智中。瑜伽自在智故以五眼释。五眼在佛皆名佛眼。故即是佛眼观。故叹云胜定。理趣释云。已证一切如来一切智智。瑜伽自在（西方）已证一切如来者。同上所说五佛也。一切智智者。唯佛自证之智。皆以瑜伽法相应获得于法自在。又胜定者。佛果穷极现法乐住也。疏第二十云。次华开敷云阿弥陀何也。此是受用佛。即是成大果实受用其果。无量不思议现法之乐。无量寿者。梵本阿弥陀经云。（无量寿上字有引点。引点也。合云。无量也。寿也）文殊宝藏经明十一佛名中。云阿弭跢庾枳。然礼忏等云阿弥陀者。一名含二义。无量也。与（无量）同。又甘露义。甘露即寿。故两重翻云无量寿。此例甚多。又云甘露王如来。如来脐真言释云。甘露也。甘露者一切智智异名也。一切智智者即妙观察智也。故上经云。得一切如来一切智智瑜伽自在。瑜伽自在者。即所谓现法乐住。即是一切智智果也。故礼忏云受用智慧身。即受用一切智智果。今云胜定者即此义也。又甘露即寿义也。最胜疏云。法集经第三云。得上甘露名命自在者。甘露者即涅槃。涅槃即法身寿也。应知即甘露法身寿也。又中含（转声云也）以五字配五佛时。字即种子也。字即具甘露义。第十六释字云甘露法水灌其顶也。又第十八云。如来自在神通之力由此生。法华寿量品云。汝等谛听如来秘密神通力。一切世间天人及阿修罗。皆谓今释迦牟尼佛出释氏宫。去伽耶城不远。坐于道场。得阿耨多罗三藐三菩提。然善男子。我实成佛已来。无量无边百千万亿那由多劫。又云。我成佛已来甚大久远。寿命无量阿僧祇劫。常住不灭。应知法华寿量者。其实指字字即无量寿种子故。彼寿量品所说。即是无量寿三昧甘露法寿也。又大日如来亦字为种。疏处处又指中台毗卢遮那。云如来寿量长远身。又第十二云。即得出世间第一之乐。寿量常住成如来现法之乐也。应知此佛主毗卢遮那内证甘露法门法身常寿现法乐故。称云。故亦名莲花智。常于净妙国土转莲花法轮故。亦转法轮智也。真言（世自在王也。世也。字点也。云自在。王。种也。上经云。观世自在含观义。观也子）秘经云。胜三摩地印清净无尽句。染欲及诸垢结使皆清净。解云。是莲花义。故总云清净无尘句。配字解者。本体字。本净菩提心。所谓自性清净心故云清净。字无尘数可知。二字相合故相合明义云清净无尘句。染欲及诸垢者。谓字义。欲梵云（千文）欲染者。举初摄后。总明三毒。是根本烦恼。诸垢即随烦恼也。理趣经观音章云。所谓世间一切欲精净故。则一切嗔清净。世间垢清净故一切罪清净。结使皆清净者。谓字义。傍二点名不动点。是除遣义除遣此等烦恼随烦恼故云皆清净。此三毒亦名三世。此尊妙智观察三毒世间。本性清净不异涅槃。故翻此真言云观世自在也。问准余尊应云观自在胜定印。与真言其义相应。似无量寿名与胜定不相应云何也。答。真言观自在者。是能观智。无量寿是所观体。今源能观以显所观义不相违。何者理趣经观音章。三毒涅槃为四理趣。观察三毒当相即涅槃。故云世自在王。阿弥陀者。即三毒涅槃是所观体也。准仁王陀罗尼释。者（即字也）与同。是彼岸。彼岸即大涅槃。甘露不死之处也。此岸。此岸即生死众生也。智度六十六云。魔界是生死。佛界般若波罗蜜甘露不死之处。又莲花具世间（三毒）及涅槃义。涅槃第十六梵行品云。又世间者名曰莲花解名不行。又吉庆第一赞云（水生也。水生即莲花也）梵天真言释云一切众生。是此莲花为烦恼所蔽未能开敷。故称为世间众生。虽在烦恼中本性清净不为诸垢所染。故称为涅槃。观察此理起大悲心故。名为观世自在王。莲花自性清净心者。即是众生本具庵摩罗识（此云无垢。即甘露也。故庵摩罗亦云甘果也）应知者莲花自性清净。是所观体也。此心显现为开敷莲花。亦名一切智智也。大日疏第十二云。此之心处即是凡夫肉心最在于中。是汗栗驮心也。将学观者亦于是处思莲花之形。所以者何。一切众生此心即是莲花三昧之因。以未能令开敷故。为诸烦恼等之所缠绕。所以不能自了其心如实之相也。是故先当观此心处作八叶莲华观令开敷诸蕊具足。又云。问。观莲花不观余花耶。此亦有意。如世莲花出淤泥之中生处虽恶。而莲花体性清净妙色无比。不为诸垢所染。凡夫亦复如是。虽种种不净三毒过患无量无边。亦此莲华三昧甚深果实皆生其中。即是平等大惠之光也。不空施无畏者。宋译云不空成就施无畏。莲心轨云。左拳复安脐。右羽施无畏。桧尾记云。左手如阿□契。右手竖肘。直舒五指。仰掌向外是也（已上印顶散）守护经云。左手如前执衣两角。右手展掌竖其五指。当肩向外。名施无畏印。此印能施一切众生安乐无畏。一切恶人不能恼害。不空成就如来之印。疏第十三云。次作施无畏手印。左手如前持衣二角舒而当脐。右手指向上。而向外舒之。如招物之像（如瑜伽中释迦印即是也）若作此印。能除一切众生种种怖畏爱恚。即时皆息。亦除彼未来种种大可怖畏也。境界经中云。以何因缘名无怖畏。谓备四义称无怖畏。一者中方毗卢遮那如来。能灭无明黑暗。出生般若波罗蜜等尽虚空界洞达光明。二明东方不动如来。能摧一切频那夜迦恶魔神等悉令不动。三者南方宝生如来。能除贫之。施天宫殿天饮食天衣服音乐悉皆圆满。四者西方无量寿如来。能与行者三昧大乐。譬如十方虚空无量无尽。亦如众生无量无尽。亦如烦恼无量无尽。如是瑜伽行者三昧大乐亦复无量无尽。如是四义具足圆满。是故北方不空成就如来告行者言。善男子善女人。汝勿怖畏。由是义故名无怖畏印。解云。羯磨通一切故都具上义。所以称为不空成就也。是于五畏中除恶名畏。余四无畏也。中央具般若洞达惠故大众无畏。东方能断烦恼等故恶趣无畏也。南方福德门故即不活无畏。西方无量寿故死无畏也。具此四无畏故总云离怖畏也。又名安慰印。宝楼阁经中云。第二手作安慰手。牟利曼荼罗云。施无畏谓仰展五指如低（然观自在三世最胜经施无畏安慰。其印各别也）疏第十三施无畏真言。婆也那奢那（上声是除恐怖也）不空罥索经第四施无畏真言。唵皤野缚罗祢。解云。怖畏也。与愿也。然印品施愿真言云□罗驮。一切佛菩萨云昆睇。与同。可见。又无义（见普贤真言释）故知亦无义。所以此真言应读云与无畏。若云不尔。此真言云何成施无畏义耶（通同故。诸梵文中以为点者甚多。具如别记）其真言（不空成就也。秘经云。业生拔诸有。寂静无著言一切所作得无碍染寂）解云。不空者第十八云。不空者随一切众生有所见闻触知。无过空者皆必定于无上菩提。故名不空也。复次随彼善愿皆能满足。乃至众生大菩提愿亦能满足。如大宝王在高幢上充足一切故名不空也。成就者第十五云。夫言成就悉地者。谓住菩提心也。此菩提心即是第十一地成就最胜觉。如是悉地诸悉地中最在其上。故经云彼悉地更无过上也。第十八云。大悉地者。即是妙行之果。谓成菩提也。非唯满世间愿。乃至无上菩提愿亦能授与。故云不空成就也。又百八契印明不空成就云金刚座。唵跋折罗阿目佉悉地莎诃。金刚座者所谓菩提座显现。即是最上悉地成就。更无过上者即是也。大日经第三（转字轮品）说我一切本初等偈毕云。时佛说此伽他。如是而作加持。故执金刚者。及诸菩萨能见胜愿佛菩提座第十二释云。谓佛说此偈已以佛神力加之。尔时诸金刚菩萨即能现菩提座也。此座者但以世间意说。但是座处耳。然西方名此座为满荼。满荼者是坚固义。是不动义。是更无等比义。是遍周法界义。今现此菩提座。亦如酪中现苏。诸味共会一处而不相离（更问）加持故能现也。此座即是如来功德之所庄严。无量大愿之所成就。即同佛身普现一切众生界中。而作佛事故云胜愿也。此四义即四字义也。悉地出现品。四阿真言名正等觉心。故知菩提座现即是正等觉显现也。又金刚座者即莲花座。印品说胜愿菩提座真言云。吉祥愿（胜愿）莲花（菩提座）诸佛救世者。不坏金刚座。觉悟名为佛（开敷义）菩提与佛子悉皆从是生。真言曰。喃阿。第十三释云。此是莲花之座。亦名金刚座。犹坐此座故能生诸佛。诸佛皆由此座。即名吉祥之坐也。故名金刚不坏座也。真言字即是四正等觉心也。住心疏云。尔时行人为此寂光所照无量知见。自然开发如莲花敷。故云无量智成就。此智成就即是毗卢遮那心佛现前。故云正等觉显现。又第三劫疏云。此心望前劫犹如莲华盛敷。又释佛陀义云。然此宗中佛陀名觉。是开敷义。谓由自然智慧遍觉一切法。如盛开敷莲花无有点污。又菩提座四义即四。四即莲花四德。梁摄论第四十八云。莲花有四德。一香。二净。三柔软。四可爱。譬如法界真如总有四德。谓净乐我常（净等四德即四阿义。如第十一卷释）应知菩提座即是莲花座。以要言之。心莲开敷即是无上菩提。谓之悉地成就也。得此悉地者离一切怖畏故。此真言即离怖畏义也。次解种子义者。秘经约涅槃智而明。第一句先明功能。业生者。业谓业因。即业果由过去业感现在生故云业生。即众生五蕴也。次拔字通上下。谓拔业生也。涅槃第二十三（德王品）云。云何菩萨除断五事。所谓五阴色。受想行识。所谓阴者其义何。谓能令众生生死相续。不离重担分散聚合三世所摄。求其实了不可得。以是诸义故名为阴。拔诸有者。有谓二十五有。又涅槃二十三明涅槃名义中云。善男子。槃者言有无有之义乃名涅槃。不空成就尊拔除诸有证无有故。称为破有法王。疏第七释字门中云。是故婆字门以随缘有故。具一切字门（具二十五字即二十五有。具如私记）若具一切字门。即是三昧王三昧能破二十五有。释迦牟尼由此义故。名为破有法王也。寂静无著言者。正明字名体。寂静谓本体字义。体无烦恼故云寂静。又经云。诸佛如来不起烦恼。是名涅槃（不起谓本来不生）无著者傍二点义。已无烦恼。岂有取着故云无著又经云。槃者言取不取之义乃名涅槃。应知寂静无著字大涅槃体性也。一切所能作等者。住寂静无著故一切所作随意成就。即成所作智也。疏第七云。若入奢字门时。则知是法平等无有高下。常无所动而无所不为。故云。解脱之中多所容受。大般涅槃能建大义皆以此也。
    经第四云。善男子。是大涅槃能建大义。汝等今当至心谛听（乃至）是菩萨摩诃萨住大涅槃。则能示现种种无量神通变化。是名曰大涅槃。是涅槃大寂中事业。故释尊云寂业师子即此义也。得无碍染欲者。意明寂中业故所作无碍也。经云槃言障碍无障碍义乃名涅槃。染谓烦恼杂染。寂谓本寂。一切烦恼本性常寂。从本已来常自寂灭相。岂有何障碍故云得无碍染寂。

金刚顶大教王经私记第十八

金刚顶大王教经私记第十九

　          沙门昙寂撰
  　

    次今当遍说至能转金刚业。释曰。从此已下说金刚萨埵等诸印。于中此一偈总明说诸印也。已上五佛是佛自证。是明化他事业。故云能转金刚业。羯磨印次第者谓次第生起。心要明其义云。虽证萨埵正位而见惑未除一切有情将何引化。一一诸尊皆有次第生起。具如彼明。金刚萨埵等者。等王以下诸尊。一一诸尊皆悉有次第生起故。能转金刚业者。转谓转起。一一诸印皆从金刚智起故。所作坚固无能坏者。故云金刚业。一一真言皆有□日罗语者即此义也。宋译云。复次如应今演说所有羯磨印次第。金刚萨埵等大士金刚事业皆随转。问。何故不说四波印。答。莲心轨云。次当说羯磨四波罗蜜契。各如本佛印而诵于真言。境界经云。复次东北角金刚波罗蜜天属阿□如来。印契想观皆同阿□如来。（余三准知）
    左慢右抽掷等。释曰。此一偈明东方四印。是初金刚萨埵。宋译云高举势掷金刚杵。莲心云。左拳安腰侧。右羽抽掷杵。四卷云。以威德意气用二指举之。谓结二金刚拳止羽当心。观羽如弄跋折罗势。诵此密语。唵跋折罗萨埵阿。秘经作恶。诸句义抄皆作为正。境界经云。即以右手作金刚拳。以大母指入其掌中。以余四指坚握拇指安置当心。次以左手作金刚拳安左腰上。此名金刚不退转印。（不退转即萨埵义也）解云。左慢右抽掷者。谓表萨埵威仪。秘经云。左手持金铃。右执五峰杵。仪形如萨埵安立众生界。左慢者。威德意气及高举皆高慢之异名。拳云即含我慢义。安腰者。即表高举意气相。腰云即我慢义。毗沙门天等以手按腰者。皆是慢相也。后僧正铃杵义云。置腰之左表大我之义也。大次第口法（小野僧正）云。意气金刚所欲成就毕我慢位也。印相者。不空云。如天竺人慢于前人。以二手住腰。以不敬威仪成于慢。唯识第六云。云何为慢。恃己于他高举为性。能障不慢生苦为业。若有慢于德不德心不谦下。由此生死轮转无穷受诸苦。故此慢差别有七九种。谓于三品我德处生。一切皆通见修所断。圣位我慢既得现行慢类由斯起亦无失。此尊慢者遍一切处平等大我。上不见诸佛尊。下不见众生卑。法界一相平等无二。表此义故现大我不敬威仪也。又义述云。左持金刚铃。是适悦义。置腰左表大我焉。五密轨云。金刚慢者。以大精进为般若金刚铃。警悟在无明窟宅随眠有情。铃云。又具慢义。验知慢印即铃也。无明窟宅有情者。所谓左道左行者也。又理趣释云。左手作金刚慢印者。为降伏左道左行有情令归顺道也。左道者。左为逆。左道即邪道即摩醯首罗等也。谓以法界平等大我。调伏彼小我也。右抽掷者。理趣经云。右手抽掷本初大金刚作勇势。释云。本初者本来清净法界也。右手抽掷五智金刚杵。勇进势者。令自他甚深三摩地顺佛道。念念升进获得普贤菩萨之地。解云。金刚杵者。表五智三十七智。且约其本云五智。五智是一切众生自性清净心。故经云本初金刚。释云本来清净。抽掷者。表发众生本具五智开佛智见。秘经云。金刚手以右手所持五峰金刚掷于虚空。寂然一体还住手中。说此金刚曰吽（乃至）我今现此神通。为动一切有情本性。疏第十二云。转金刚杵者有微旨。谓欲转此无碍密惠入一切众生心也。所以者何。如是自证寂灭之法。微妙清净为无有上。而众生不自觉知。为此因缘故于无量诸佛秘藏中。而受无量恐怖苦恼。谓此事故生大悲心。欲转此智令一切皆得开敷心眼故也。又义述云。右手持五股金刚。是五智义。转拳向外示众生也。总意明一切众生本自具般若铃及五智杵。故名本有萨埵。然为贪嗔痴之所蔽未能自知。是以示本有当相即是诸佛菩提。自住高举威仪。以此降伏左道。摄取顺道。即是拆伏摄受萨埵事业也。圣位云。由金刚萨埵加持故。刹那猛利心顿证无上菩提。安住持钩势者。宋云。二手复如持钩相。莲心云。二拳交抱胸。进力钩以招。桧尾云。二手作金刚拳舒进力。称啰阇俱右拳投左。左拳投右交抱胸。称惹俱进力钩招是也。四卷云。用二执竖钩。交肘已诵此密语。唵跋折啰罗阇穰。解云。安住持钩相者。谓住王威仪也。王以四摄为其三昧。钩即四摄之标记也。心要云。虽证萨埵正位而见惑未除。一切有情将何引化。须行四摄法而济度之。圣位云。由金刚王加持故。于诸有情利乐门中。彼具四摄法门。解云。一切众生皆悉本有萨埵。等具真如故云证萨埵正位。正位即真如之异名。本有萨埵为烦恼所缚。未见自心本性。故云而见惑未除。前章住萨埵威仪者。即示此义。明见此理故。行四摄法引化众生。终至无上菩提。即是王尊钩召妙事业也。此印交抱胸者。是与触菩萨抱持印同。即表触染义。故记云称啰阇俱交抱胸。者。王妃交会（右肘是王。左肘即妃。肘梵云（千文）即具勇健菩提心义。应思之）为染触义以染浊故。于本有萨埵心室中下毗富罗种子。表此事故云抱胸。是钩召之本意。为此事故而钩召也。次进力钩者。正表钩义。故记云称惹俱进力钩招。进力表勇健菩提心。大精进义。以此钩召一切众生皆悉安住无上菩提。故出生云。于一切如来菩提心四摄体。而出金刚王焉。相应如射法者。宋译云然后相应如射法。莲心云。二拳如射法。桧尾云。谓二手作金刚拳。右覆左仰安之心前。即与解俱右拳向身而反牵。左拳覆掌向外。而起即押之。掣押同时犹如弓牵势是也。四卷云。用二状如放箭。诵此密语。唵跋折罗伽护。解云。左弓右箭表定慧和合。成大染智故云相应。相应即瑜只义。故下云金刚箭令染尚能金刚妻。秘经云。金刚染本业三昧耶印悦字生欢喜。声遍十方界。一切佛菩萨尽为染爱妻。三界世中天人王等敬爱。真言者。谓观照般若。所谓智波罗蜜。字行来义。入阿字门故无去无行即实相般若。所谓法爱乐。智波罗蜜与法爱乐而相交会。生大娱乐谓之相应。相应故生大欢喜。故为种。称云喜字也。善哉于心住者。宋译云。次善哉相住于心。莲心云当心作弹指。记云。谓二手金刚拳当心相向弹指是也。其弹指各头指与大弹指也。四卷云。又用二金刚拳于心上为善哉契。弹指诵此密语。唵跋折罗娑度度索。解云。诸文皆云住于心。境界经明其义云。次结契印。以其两手作金刚拳。先以左拳安右臆上。后以右拳安左臆上。定惠二是法。金刚拳交臂束心。是精进力。即舒左右拇指头指。三遍弹指是欢喜相。若结此印即得出离无明域。按东方四尊如次欲触爱慢四菩萨。理趣经第十七章。四菩萨摄惠定悲精四种法门。应知喜菩萨是大精进义也。释经云。四大精进济拔无边有情。令证金刚萨埵。此尊住大精进。叹自他菩提心功德。真言句义赞叹义也。涅槃经云。陀称赞功德。所谓三宝如须弥山。高峻广大无有倾倒。是故名陀。又涅槃旧解云娑（舒可反）娑偷译云喜。喜者闻经欢喜赞叹之辞。又秘经云。赞字生适悦得正受三昧。应知欢喜赞叹菩提心功德也。
    灌顶二金刚等。自下南方四菩萨也。宋译云。二手金刚灌顶相。莲心云。进力如宝形。记云。谓二手外缚禅智并立。进力各屈第二节头相跓。其第一节小洼相柱。二端极尖如如意形是也（与三昧耶会印同也）四卷云。又用二置额上为灌顶。诵此密语。唵跋折罗阿罗怛娜唵。此印二金刚指（风指）表如意宝珠。宝珠即灌顶体。故云灌顶二金刚。金刚谓金刚宝即二风指也。真言者。谓金刚宝即二风指义也。种子字。秘经云。如如字。如如即金刚体也。于心示日形者。宋译云。于心复示月轮形。（月恐日写误。境界经云。行者自想我身是日光天子。于刹那顷悉能灭尽一切众生。内外黑闇云云）莲心云于心旋日轮。记云。谓不解前宝契。唯改左右手中指以下三指。各揭竖而掌向外。其二大指二头指莫改。右旋转是也（此印亦与三昧耶会同也）四卷云。复用二金刚置于心上。如转日轮。诵此密语。唵跋折罗底穰闇秘经云。金刚光明威炽然字放光。解云。以二金刚指表日形者。金刚谓菩提心义。日喻菩提心体。其实众生本具金刚忍智。于心者。正表众生本心。即是阿字本初日轮也。六指为光明者。檀戒忍惠方愿六种彼岸。是菩提心所具功德法门。所谓光明（正翻云富贵。即功德法门也）也。真言。云威光。若配印义。如如三昧本性日轮。与风指同。第九释灯真言云。此真言以句初多字为体。如于心之实相。即是毗卢遮那大智明。普照世间无所不遍。者光明。所谓六指光明功德法门也。字者。百光遍照王毗卢遮那种子。故云炽然字。右肘住左拳者。宋云。左手持箭。右射势（此印说大异）莲心云。右肘住左拳。记云。谓二手金刚拳以右肘后立于左拳上是也。解云。此印右手表如意幢。即真言字义也。施也（如前）谓宝幢大施愿也。点呼召义。谓呼召一切众生。随应施与无量珍财无有穷止也。左拳者。是字义。谓如如三昧。所谓如来大悲愿力如意宝幢。从如如三昧而起。不离如如故住左拳上也。种子秘经云。金刚幢大军生字雨诸宝。是如意宝幢体。从此出生种种珍财故云生字。本体如如无垢义。正是宝幢体也。引点也。上具点故便为字。字即不空义。第十八云。不空者。随一切众生有所见闻触知。无空过者。皆必定无上菩提。故名不空也。复次随彼善愿皆能满足。乃至众生大菩提愿亦能满足。如大宝王在高幢充足一切。故名不空也。即斯义也。二掌反于口者。宋译云。复次旋转向口散。莲心云。二拳口仰散。记云。谓二手金刚拳当口仰向身散也。四卷云。即彼二拳指契置于口。向上双散之。诵此密语。唵跋折罗何娑呵解云。二拳反于口者。表笑义。真言大喜笑义。印言一致也。秘经云。喜字生音声。谓心住大喜悦故。生大笑声也。具如上辨。
    左莲右开势等。释曰。此明西方四印也。宋译云。二手开莲右边住。莲心云。左莲右开势。记云。谓左手作金刚拳齐左覆想持莲花。右手竖五指掌向外。名开契是也。四卷云。想止羽如拘勿头。以观羽擘开之。诵此密语。唵跋折罗达摩颉唎。解云。此印表莲花长养义。右手五指即五大。是长育之标记也。相传说以风空指为开花势。别有深义。真言达磨谓法也。法谓妙法芬荼利花。众生所具自性清净心也。理趣释云。观自在菩萨手持莲花。观一切有情身中如来藏性。自性清净光明。一切惑染所不能染。由观自在菩萨加持。得离垢清净等同圣者又左手持莲花。莲花是世间义。即（观世）义也。右手开花势者。是自在义也。秘经云。清净自在字彻照三界冥。解云。字者本体字自性清净心。是长伊是自在义。（见理趣释）一切众生等具自性清净心。此心具无量性功德。自在力故云清净自在字。字尘垢义。涅槃经云。罗能坏贪欲嗔恚愚痴说真实法。三毒即三界冥也。傍二点是除遣义除遣三界冥。则本明显发故云彻照。
    左心剑杀害者。宋云。左剑安心挥折相（左剑者与今经等不同也）莲心云。左手想持华。右手如把剑。记云。左手与法契同。右手作金刚拳。覆振想把剑也。四卷云。用左置于心上如烦恼障。以右为剑想以杀之。诵此密语。唵跋折罗帝季瑟那淡。解云。此印即表以无相妙惠断尽烦恼义。左心者。左手持莲心者。表众生杂染心。故云左心。心即心莲花也。右手剑者。即能断惠也。四卷云烦恼障者。泛指一切烦恼。非是对所知障云烦恼障也。故境界经云。能断除一切众生贪嗔痴等。又圣位云。能断自他无量杂染结使诸苦。又莲心云。左手想持莲。即前法尊所持拘物头华。故口决云。左手与前法契同。拘物头与声势相近。义亦通同。藏品文殊真言释云。又俱是摧破之义。摩罗魔眷属所谓四魔。此真言以摩字为体。即是大空之义证此大空摧坏一切魔也。应知拘物头亦具四魔义也。又三字即三界三世三毒也。断此三法则入三解脱。故秘经云。剑字放大光照彻三界暗。即剑字。亦即三解脱门也（见出生无边门）旋转如火轮者。宋译不异。莲心轨云。覆拳进力□于脐而平转。记云谓二手金刚拳。进力节相□覆当脐右旋转是也。四卷云。又用二伸臂当前转之如轮。诵此密语。唵跋折罗绁都磨含。解云。真言具因缘义。因缘梵云夫法轮者依机感因缘起故。无有自性故云如火轮疏释旋火轮喻云。如人持火烬空中旋转作种种相。或方或圆或三角半月。大小长短随意所为。愚少观之以为实事而生念着。然实都无法生。但手中速疾力能运一火成无量相耳。真言行进若于瑜伽中。随心所运无不成就。乃至于一阿字门。旋转无碍成无量法门。尔时当造斯观。但由净菩提心一体速徉力功用使然。不应于中作种种见计为胜妙而生戏论。者菩提心为因义。即是一体速疾力三昧。正是法轮体。随机差别流出无量法门。故以喻旋火轮也。秘经云。金刚转轮者。轮字化诸轮。具如上辨。金刚二口散者。宋云。二羽金刚从口散。莲心云。并至口仰散。记云。谓即如前二手金刚拳。当向口仰散是也。四卷云。又用二从口而起诵此密语。唵跋折罗婆沙阿蓝。解云。金刚语者。即是转轮说法之声。故不改前印口散。即表妙音说法义也。例如法轮法螺合为一偈。偈云汝自于今日转于救世轮。其声普周遍吹无上法螺。即斯之谓也。真言语也。所谓无声金刚语也。秘经云。金刚言语诵密字化诸雹具如上辨。
    金刚舞旋转等。释曰。以下明此方四印也。宋云。金刚舞旋复解。次从两颊于顶住。莲心云。先从禅智舒旋舞者。心两颊金刚掌于顶。记云。谓二手掌向外舞仪心左右颊。总三遍讫金刚掌在顶上是也。四卷云。又金刚舞两手相绕。触两乳两颊置于顶上。诵此密语。唵跋折罗羯磨剑。解云。此印表羯磨菩萨善巧智。于两乳两颊为旋舞。恐表佛事生事二种妙业。旋舞即金刚事业也。境界经云。结金刚拳住舞三遍。是名种种事业印。金刚掌者。谓十波罗蜜供养事业。于顶上者顶上即羯磨涅槃处也。甲胄小指牙者。宋译云。小指甲胄头指牙。释曰。护牙二尊合说也。甲胄者。谓护尊印。小指牙者。谓牙尊印。以偈窄故且举小指而略头指也。宋译印说皆违诸文。今未审矣。甲胄者莲心轨云。二拳被甲胄。记云。谓二手金刚拳当脐萦绕引分。如是三遍也。四卷云。又用二胸前绕腰如被甲像。诵此密语。唵跋折罗阿啰乞沙唅。金刚界记云。前索业印置顶上。即从顶左右分下如引被势。而致两乳上是也（是般若寺上纲御传也）解云。甲胄慈为体。即大慈护念义。与真言其义不异。具辨如前。小指牙者。莲心云。进力禅慧牙。记云。谓右手以大指横掌中。以中无名指握其上。竖头指小指。初分小曲如牙。左手同之。以当口左右边是也。四卷云。又用二展檀慧进力等度。置口两傍如牙。诵此密语。唵跋折罗药吃沙吽解云。此印表牙形。真言名义具如上辨。二拳而相合者。宋译云。二金刚拳复相附。运心云。二拳面相合。记云。谓二手金刚拳。先以左拳仰置脐下以右拳覆置左拳上顶上印散。四卷云。又用二拳合相捺。诵此密语。唵跋折罗慕瑟置鍐。
    解云。拳谓三密。表三密合成义。故云二拳而合。又真言拳也。密合也。此印即具二真言义也。
    应以金刚慢等。释曰。自下明内四供也。宋译云。次作金刚高举相合掌顶礼心战悚。莲心云。二拳各腰侧向左小低头。记云。谓二手金刚拳置各腰侧。称斛俱首低于左是也。四卷云。又用二小低头金刚意气以意伸敬。诵此密语。唵跋折罗逻细护解云。金刚慢者。宋云金刚高举。四卷云。金刚意气。俱慢相也。此尊安住菩提心大喜乐。故生高举相。谓诸佛众生同一法界平等慢相。是正供养体。所谓菩提心供养也。顶礼意战悚者。明供养威仪。顶礼者。谓举身业兼口业。莲心等云低头者表顶礼义。时处轨明四智中云。作金刚合掌当心左低身。是为礼仪。意战悚者明意敬。总具三业恭敬也。宋译第二十八云。金刚高举相相合。顶礼心生于战悚。战悚者。周礼九拜中第四曰振动拜。敬重之战悚动变之拜也。真言适悦嬉戏义。内住适悦故外现慢相。印即外相也。种子字即喜义也。系鬘口下写者。宋云。先作系鬘次口散。释曰。又二尊合说也。系鬘者。谓南方鬘供也。莲心云。二拳以系鬘从额顶后垂。记云。谓以二拳当额。萦绕引分至顶后。亦索如鬘。如是三遍是也。四卷云。又用二以系鬘仪式而系之头上。诵此密语。唵跋折罗魔□怛罗吒。此印表鬘相。其义皆如前解。口下写者。谓歌供养也。莲心云。二拳侧相合从脐至口散。记云。谓二手金刚拳仰侧面相着。当脐即至口散是也。四卷云。又用二置于心上。以口似变出诵引下伸臂。诵此密语。唵跋折罗拟提拟。此印表歌相。具如释真言中。旋转金刚舞者。宋云。后金刚舞而旋转。莲心云。二拳生舞仪旋转掌于顶。记云。谓舞之仪式先已明。三遍舞金刚掌在顶上是也。四卷云。又用二以作舞仪已置顶上。诵此密语。唵跋折罗涅哩帝绁讫哩吒此印表舞相。皆如前辨。
    以金刚拳仪等。释曰。此一偈总明外四供也。四供印皆用金刚拳故。云以金刚拳仪。仪谓仪式也。次句正明供养相。初举烧香以显余印。故云等也。次二句总结供养义可知。宋云。次以金刚拳仪轨则香等供养应如次。此即一切佛供养如教分别供养印。莲心云。以金刚拳仪烧香等四印。记云。次香契。谓二金刚拳覆并相着。即向下散是也。次华契二金刚拳仰并相着。向上散是也。次灯契。二莲花拳合拳并大指。引附于胸是也。次涂香契。谓二手各展五指。开掌以指末。抚胸如涂。如是三遍是也。四卷云。又用二覆手开掌向下按之。唵跋折罗杜鞞婀又用二开掌仰而向上举之。唵跋折罗补瑟鞞唵。又用二相向急捺持之为灯。唵跋折罗嚧计祢。又用二置于心上。摩其胸前。向外抽散为涂香。唵跋折罗健提俄。
    小指互相钩等。释曰。以下一偈明四摄印也。宋译云。复以二头指如钩。次二小指如大钩。后复如索二如锁。又二手背相逼附。莲心云。以降三世印钩锁等四摄并拳向下散。仰散如捧献。禅智竖如针。开掌涂胸前。进屈如钩形。进力曲相捻。二度便相钩。合腕微摇动记云。次四大护印。文以降三世印至于四摄者。文进力如钩形者。是钩契也。次文进力曲相捻者。是索契也。次文二度便相钩者。是锁契也。次文合腕微摇动者。是铃契也。已上四契印是与四明印仪式同。故更不私记。四卷云。又用二相背檀度相钩。竖进度如针。曲力度为钩。唵跋折罗俱奢穰（而佉反）又用二如上。相背相钩。交进力度相□为罥索。唵跋折罗皤舍吽又用二进力度相钩为连锁。唵跋折罗窣普吒鍐。又用二相背檀惠度相钩。进力度初分相交为磬。唵跋折罗吠舍护。
    我今说成就至于心而修习。释曰。从此已下说羯磨印功德。于中此一偈初明成就羯磨印仪则也。宋译云。复次说上成就法。金刚事业平等作。众金刚成妙金刚。于自心中应观想。四卷云。次说成就一切契法。于自心中想四面有金刚杵。然后依仪式结诸羯磨契。
    次说羯磨印金刚业种种。释曰。自下明诸印功德。于中此二句先许说也。宋云。次说羯磨印事业金刚事业具种种。四卷云。次称赞如上契之功德。
    由结智拳故至偈末。释曰。此明诸印功德。是初明智拳印功德也。宋云。是中由结智拳故即能遍入诸佛智。四卷云。由结大智拳契故能入佛智。入佛智者。正明印功德。上云能与佛菩提。即是也。由结阿□毗等者。宋云。由结阿□佛印故获得坚固意无动。四卷云。由结阿□佛触地契故得心不动。解云。阿□此云不动。所谓金刚坚固菩提心。由此印故镇护菩提心大地。不动如须弥故云获得无倾动。第三疏云。复次净菩提心安住谛理。坚固不动八方大风不能震摇由结宝生印等者。宋云。以结宝生佛印故即能摄受他所作。四卷云。由结宝生契故能摄受利益。解云。此是如意宝珠能满诸愿印。随应施义利故云能摄受于他。
    由结法轮印等者。宋云。由结正法轮印故而善转彼大法轮。四卷云。由结三摩地契故能持三摩地。解云。前云胜定印。今明其功德。当如四卷经说。何故今经云法轮印等。石山等古德未明其义。今试辨之。夫如来说法必从定而起。是以弥陀定印分而为两。为说法印故此尊住妙观察智定而为说法。所谓令诸众生除散乱心入三昧者。即是转法之得益也。或可此尊常住妙观察智定。不动三昧而转法轮。入三昧时即是转法轮也。故义不相违也。由无畏胜速等者。宋译云。以无畏印得胜速能与众生施无畏。四卷云。由结离怖畏胜上契故能速施众生无畏。解云。上句明印功德。羯磨者大精进门故云胜速。次句明其得益可知。坚作金刚慢等。宋云。坚结金刚高举印。即得金刚萨埵乐。四卷云。由结金刚拳契意气故。易得为金刚萨埵。解云。此尊印名金刚慢印。结此印故行者即得金刚萨埵大乐。故云金刚萨埵乐。此经五字偈故文甚略也。金刚萨埵乐所。谓大乐也。最上经第七云。所谓大乐者。真实妙理。即金刚萨埵出生所依故。由金刚钩召故等。宋云。以金刚钩能普召刹那集会诸如来。四卷云。由金刚钩契故。能速钩引一切如来。其义如前。金刚箭令染尚能金刚妻。宋云。金刚箭印妙爱故。金刚眷属尚能成。四卷云。由结金刚爱欲契故。设是金刚妻自身亦能染着。解云。此印大染法令一切敬爱故云令染。若结此印者。诸执金刚威德自在尚能敬爱。故云能金刚妻。前引秘经云。一切佛菩萨尽为爱染妻。三界中天人等敬爱是也。宋译云。金刚眷属尚能成。夫妻者所属为义。即眷属义。意明诸佛随从行者而成敬爱也。妻梵云婆里也。又饭食亦名。妻及饮食俱受用义故梵名不异。起世经第十云。西方谓淫事为食。妻是男所受用故亦名为食。眷属亦受用义。故宋云金刚眷属。即是金刚妻也。金刚喜诸佛等者。宋云。由彼金刚大喜印诸佛皆施善哉声。四卷云。由金刚欢喜契故一切最胜皆称叹善哉。解云。由此印故一切诸佛叹修行者而称善哉。何故尔者。行者假令结使结诵此印。则得本性欢喜与萨埵不异故。结大金刚宝等。宋云。以结金刚大宝印。即能从师受灌顶。四卷云。由结大金刚宝契故。诸天人师为其灌顶。解云。若依四卷说。谓从佛受灌顶也。前明三昧耶真言中云。则获一切佛灌顶即此义也。师者所谓天人师也。遍持金刚日等者。宋云。遍持金刚大日故。得与金刚日无异。四卷云。由结金刚日契故得同金刚日诸文不异。其义可知。竖金刚幢旛等者。宋云。由竖金刚胜妙幢。即能普雨诸宝雨。四卷云。由结金刚幢契故能注杂宝雨。解云。雨梵云□啰沙具一切智愿义（具如上辨）又虚空藏真言释。所谓种种奇妙显色衣者。即是如意宝王离宝雨也。第十五云。真言如如意珠随身语意种种生也。随念出诸资具。虽生而无分别。无分别而生得悉地亦如是也。说如意珠中雨种种珍财。谓之杂宝雨。随应满足希愿。即是一切智愿之义也。遍持金刚笑等。宋云。遍持金刚大笑故。速与诸佛同喜笑。四卷云。由结金刚微笑契故。速得与诸佛同笑。解云。同笑者。同即平等义也。言一切诸佛住现法乐。受大适悦故常微笑。若行者结此印者。不久获得与诸佛同喜笑。故云速佛平等笑。大日经云。若得此三昧者则与诸佛菩萨同等住。疏释云。今此真言门修行诸菩萨。以见法明道故。即生获除一切盖障三昧。得此三昧故即能与诸佛菩萨同住。即此义也。遍持金刚花等。宋云。金刚妙花遍持故。即能善观金刚法。四卷云。由结金刚华契故能见金刚法。解云。金刚花者。此印表自性清净心。是以结此印者。使能证得本具无漏清净法。故云则见金刚法。坚结金刚剑等。宋云。坚结金刚利剑印。速能断除一切苦。四卷云。由结金刚藏剑契故彼能断一切苦。文意与前印义不异可知。金刚藏者。百八名中云□日啰句舍。遍持金刚轮等。宋云。遍持金刚轮印故。即能转彼妙法轮。四卷云。由结金刚轮契。能转一切如来所说法轮。其义可知。所有诸佛语成以金刚语。宋译云。由彼诸佛离言语金刚念诵即成就。四卷云。由结金刚语言故能得念诵成就。解云。所有诸佛语者。指金刚语印。今文甚略。当依四卷而解矣。或以金刚语者。即成就金刚念诵也。且就大日经世间成就位。本尊三昧众相现前。乃至第二正觉位于镜曼荼罗中心佛显现。即是成就金刚念诵也。
    金刚舞供养等。宋译云。金刚舞印供养故。诸佛尚能生妙爱。四卷云。由结金刚羯磨契故。一切如来能随顺事业。解云。金刚舞供养者。谓指其印故宋译云金刚舞印金刚舞印即羯磨供养。故四卷云金刚羯磨契。上明印云金刚舞旋转等是也。顺伏者即爱义。故宋云能生妙爱。秘经（内护摩品）北方四菩萨皆云能令一切爱。按中含悲义。是大悲供养门印故。诸佛随顺敬爱行者也。由被金刚甲等。宋译云。以结金刚甲胄印乃获金刚真实性。四卷云。由结金刚甲契故得为金刚坚固性。解云。坚宝者明藏经云坚实。准宋译经宝恐写误。坚实为正。田种子。即是金刚不可坏菩提心。由此印故能护行者。令得金刚坚实大菩提心。故云金刚坚实也。大日经（成就悉地）云。无垢妙清净圆镜常现前。如是真实心古佛所宣说。真实心者。所谓自性清净心。菩提心论云。凡人心如合莲花。佛心如满月。此观若成十方国土若净若秽。六道含识三乘行位及三世国土。成坏众生业差别菩萨因地行相三世诸佛。悉于中现证本尊身。满足普贤一切行愿。故大毗卢遮那经云。如是真实心故佛所宣说。遍持金刚牙等。宋云。金刚利牙遍持故。即彼金刚尚能坏。四卷云。由结金刚牙契故。设是金刚尚能摧碎。解云。假令金刚坚实尚能断灭。况其余耶。金刚喻无明烦恼。是断灭义。又速疾义也。第六释成菩提印云。谓我初坐道场。以此一体速疾力三昧。降伏天魔军众。然是中更有难降伏所。所谓烦恼等魔无有形相方所。亦无足迹难可觉知。于一念中亦皆殄灭故云降伏四魔也（心要云。持金刚牙安自口中。能食一切有情无始无明及诸执见是也）一体速疾力（与夜叉义同）者。字门净菩提心义。故释旋火轮喻中云。阿字门净菩提心一体速疾力。阿字净菩提心者。所谓大因陀罗金刚。第十一云。大因陀罗者。此是金刚中之极刚者。能破金刚。而金刚不能破彼。又是极黄色也。如此紫磨金色。此想阿字为之名金刚轮也。言以大因陀罗阿字门金刚牙。啖灭金刚坚固无明烦恼。故云尚能坏金刚也。金刚拳能夺等。宋云。以金刚拳摧一切善得诸印皆成就。四卷云。由结金刚拳契故。能得一切诸契获得悉地。解云。金刚拳者。谓三密金刚。前印说云二拳相合。即是表三密金刚相合成义。金刚者。谓菩提心。身口意皆入阿字净菩提心门。合为一体。是云金刚拳。理趣释云持一切如来身口意最胜悉地者。由修瑜伽者得金刚拳菩萨三摩地。能成就一切真言教之中三密之门。是故广瑜伽中说身口意金刚。合成名为拳。一切如来缚是为金刚拳。能夺者。即摧坏义。谓摧坏一切无明烦恼。谓之能夺。金刚拳名一切如来金刚印。诸尊印契无量非一。其体不出三密净菩提心。故持此印顺伏诸印。故云获得印成就。释云。能成一切真言教中三密之门。即是也。金刚喜得悦等。宋云。由金刚戏得妙乐。四卷云。由结金刚喜戏可喜契故。常受诸欢喜。解云。金刚喜者。喜当作嬉。然明藏本亦作喜。四卷云喜戏。得悦者。由此印故行者得喜悦。故四卷云常受诸欢喜。欢喜者。谓现法乐也。具如上辨。
    金刚鬘妙色者。宋云。金刚鬘故获妙色。四卷云。由结金刚鬘契故得美妙容色。解云。由结此印故获得三十二相八十随好。故云获妙色。更深释者。金刚喜得悦者。心自证心得现法乐。第十二云。决定心欢喜说名内心处者（此心梵云只多是虑知心也。又次干栗多者。是所中之心也）如二乘入道亦先须得决定心。此决定心即三昧也。犹得决定心故心得悦乐。即是内心自证法之乐也。犹有定故即生实知见。然三乘各有定。深浅不同。今此中意言。若能证此心处心中之心（此即诃栗太）即是如来大决定心（谓三昧也）犹有此定故得入阿字门（云云。入阿字门者。谓得无生法忍也）又得妙色者。上云由鬘得庄严。庄严谓无尽庄严菩提心眷属。所谓十力无畏等无量法门。次要言之。自心所具心王心数万德显发。成金刚界大曼荼罗。如次二尊三昧也。大日疏云。心王毗卢遮那成自然觉。尔时一切心数无不即入金刚界中。成如来内证功德差别智印。即此义也。金刚语妙语者。宋云。金刚歌得妙歌音。四卷云。由结金刚歌咏契。故得清净妙音。解云。心王心数万德圆满名为成佛。已成佛故为一切众生妙音说法。由此印故令得此德。故云得妙歌音。金刚舞令顺者。宋云。金刚舞故生善爱。四卷云。由结金刚舞契供养契故得一切随伏。解云。舞谓诸佛神通。非但说法亦能起神通。遍满法界随应化利。故云令顺。顺即敬爱故。宋云生善爱。以香意悦怿者。宋云。金刚香得大悦怿。四卷云由结金刚香契故得悦意处。解云。此阿□尊菩提心供养故。如来净阿赖耶（所谓真如故礼忏云真如熏焚香等）与大圆镜智相应得菩提心悦意果。故前三昧耶真言中云获得果。果谓受用果。无量不思议现法之乐。故云意悦怿。四卷云。得悦意处。以华夺一切者。宋云。金刚华感净庄严。四卷云。由结金刚华契故得诸庄严。解云。行者得妙庄严更无等比。映夺一切故云夺一切。深释亦与鬘尊同也。
    灯供火炽盛者（明本火作大）宋译云。金刚灯供得妙光四卷云。由结金刚灯供养契故获大威光。解云。由此印故行者得大惠光。彻照法界无不遍处。故云大炽盛。大字为正。
    金刚香妙香者。宋译云。金刚涂获香体。四卷云。由结金刚涂香契故获得妙香。解云。行者获五分法身故云得妙香。宋云香体。体谓微细法身体也。金刚钩能召者。宋云。彼金刚钩能普召。四卷云。由结金刚钩契故能为钩召。其义如前。金刚索能引者。宋云。而金刚索能引入。四卷云。由结金刚罥索故而能引入。亦皆如前。金刚锁令缚者。宋云。由金刚锁善缚门。四卷云。由结金刚钩锁契故能系留止之。金刚磬令动者。宋云。金刚铃故遍警动。四卷云。由结金刚磬契故能生欢喜。解云。梵音此翻铃亦云磬。警动义亦欢喜义。谓警动一切众生菩提心生大欢喜也。
    我今广说至得自在。释曰。从此已下至成就广仪则。明一切印都结仪则。宋译云。复次今说一切印相都结仪则。此中为二。我今广说等者。是初许说也。按莲心及略出等诸轨。次金刚掌及金刚缚印母。而为开心入智及普贤三昧耶三种印言。是在一切诸印初。为此三印故。云一切印都结仪则。先当金刚缚等者。次正明都结仪则。此亦有三。是初开心印也。宋云。先应结金刚缚。次以诸指摧拍自心。诵此必明曰。莲心云。即以金刚缚能净第八识。亦除杂染种。怛啰吒二字想安于两乳。二羽金刚缚掣开如户扉口决云。不解先金刚缚当心。作如上观法。诵开心真言。与音俱各左右引开。引开亦如先。指叉想开心枢。如是三遍讫顶上印散。四卷云。复次结金刚缚已置于心上。想自心上有怛□字吒字。为心门户。掣金刚缚契时想如开智门。即三遍诵密语三度掣之。密语曰。唵跋折罗伴陀（开义也）怛□吒梵字次第句义云。开左右心户。应知开也。左右心户也。金刚王轨云。开心印先于右乳上想字。在乳上安字。想此二字如户扉。以前缚印拍心上三掣开之。又句义云。（金刚缚。破坏义裂破义）今经云金刚缚摧拍自心即此义也。四卷云开义者与（开敷义）声势相近。亦具开义也。缚者三密金刚菩提心也。以此能除第八识中杂染种。故心门开发是开义也。又破坏义。亦为心两户。即多含义也。千手轨称此印云摧十种障金刚缚印。则一切印缚等者。明印功能。金刚缚者。是印母故具四智印。四智印摄一切印。故云一切印缚。缚即身口意金刚。是以结此印。则于自身口意金刚而得自在也。身口意金刚所谓三密菩提心诸佛法财。已自得故遍施法界众生。无有穷尽故云而得自在也。五密轨云。由结此印故能摧身心所覆蔽十种烦恼。则召一切印处在身心。随顺行者成辨众事。一切印者。所谓大智印三昧耶智印·法智印·羯磨智印（要目云。一切印契一切要法。以四智印摄尽）言由结此印故摧十种烦恼。召一切印处在身中。以为万德庄严成辨诸事。即是都结仪则之意也。又宋译云。然后乃可结一切印。即能于自身语心金刚中而得自在（解云。可结一切印者。可与所同。翻缚云。结言所结印契于自身语心中而得自在也）按所谓四智印者。即是三密金刚。正是金刚萨埵体也。故金刚萨埵亦云一切印契主宰。普贤瑜伽轨云。由结此印当入曼荼罗时。阿阇梨所引入金刚三业金刚体。令入弟子心自性金刚智。令得发动显现。故知四智印即是金刚萨埵也。
    即结金刚至亲友加持。释曰。第二明入智印也。宋译云。次结金刚遍入印。诵此心明曰。□日啰吠舍恶莲心云。即以金刚缚禅智屈入掌。檀慧戒方间。想召无漏智入于藏识中。真言曰。□日啰吠奢恶。口决云。外金刚缚屈大指入掌中。二无名二小指间。舒二头指端小许开。观想前一肘间有月轮。居于白莲花上。其月轮中有字。亦观想心莲花上有七宝宫殿。其中有满月轮。以印取前月轮中字。置自心宝殿月轮中。如是且观。且诵真言。以印二头指取前字。安自心满月中。其头指想取字时小开。想取讫时跓合也。即顶上散四卷云。既于心开智门。即想门内有大殿。又想面前有婀字遍照光明。为生菩提心具大智故。令入己心殿中。即以正定意结金刚召入契及结三摩耶契。结召入契法。结金刚缚契已。以智定二度屈入掌中。是名金刚召入契。结契时即诵密语。唵跋折罗吠奢（召入也）婀解云。此印本体缚即表藏识。二风是召入义。真言义也。二空表无漏智。即真言字义也。心门已开故召无漏智入心殿中。故名金刚遍入三昧耶。三摩地轨云。八叶白莲一肘间。炳现阿字素光色。禅智俱入金刚缚。召入如来寂静智（寂静是禅智。即智指即无漏智也）对受记云。此字名新熏种字。加我本有种子故云新熏。又指事云。入庄严（即开扉净尘毕故召入寂静智是十六分中初普贤字也）菩提心论云。即赞阿字菩提心义颂曰。扶会阿字者。皆是决定观之。当观圆明净识。若才见者则名见真胜义谛。若常见者则入菩萨初地。若转渐增长则廓周法界量等虚空。卷舒自在当具一切智。（云云论意明无漏智初地。乃至第十一地有浅深。重重可见。）真言句义云（此经唯说恶一字。准宋译及四卷经等恐有脱文。梵字次第及石山次第等。字无引点者皆不可也）金刚遍入也。字引点也。合次句遍入也。寂静智也。亦云无漏智。梵字次第云召入坐。按召入无漏智安住心殿故云坐。第十八疏释安住三三昧耶文云。此安住位如在车上坐或卧或立乘之。应知坐即安住义也。故义决云佛德菩提安住心殿。此印五密轨云金刚阿尾舍印。千手轨云金刚遍入印。观自在王轨云入智印。四卷云金刚召入契。各随义为名也。则成遍阿尾舍等者。明印言功能也。由此印言故一切诸佛遍入身心。故云遍阿尾舍如亲友加持者。明敬爱相也。宋译云。由是心明即能遍入。皆同亲友和合而住（和合即敬爱义。梵音住义亦加持义也）大乐金刚萨埵修行成就轨云。次结金刚遍入三昧耶印。想由此印加持故。即一切众圣遍入身心。加持护念等亲友。又五密轨云。由结此印令四智印发挥。有大威力速得成就。此四智印者即金刚萨埵（萨埵种子字即四智印也）即是无漏智。此智万德具足是无尽庄严。庄严无量以四智印摄尽。应知金刚萨埵即四智印。四智印即一切印。故大乐轨云一切众圣遍义。皆不相违也。又四卷云。由此修行瑜伽者。即得生金刚召入智。此智慧能了过去未来现在一切所作之事。皆悉悟解未曾闻百千般契经。其文字义皆得现前。义决释云。犹智德菩提住心中故。云能了过去未来现在乃至皆自悟了等也。此明得三世无碍智。谓诸佛入身心故无碍智显发。义亦不异也。
    则三昧耶至成就广仪则。释曰。此第三明一切印成就仪则也。宋译曰。然后即得密印三昧。诵此大士随念心明曰（云云。两文少异可知）言句义云。大也。平等也。有情也。字点也。我也。依莲心轨等入智次明合智。次明金刚拳。次明普贤三昧耶。此印即普贤三昧耶也。故此印亦云三昧耶印。次想念萨埵文虽前却即普贤三昧耶也。真言少异义即同也。莲心轨云。二羽金刚缚忍愿竖如针。才诵真言已自身成普贤。坐于月轮上身前观普贤。真言曰。唵三摩耶萨怛鍐。五密轨云。次结三昧耶。二手金刚缚合竖。忍愿安于当心。诵真言曰。三昧耶娑怛梵。由结契印诵真言已。于背后想有月轮以为圆光。身处在其中想金刚萨埵。由结此印及诵真言故。大智印等一切部中所结一切印。一切如来身口意金刚印。功不虚弃无敢违越。若诵一千遍结一切印皆得成就。由此真言等者。明真言功能。金刚萨埵者。一切印主宰故。结诵此印言则一切印皆得成就。故云一切印成就等。宋译云。由此心明于一切印悉得成就。即都结一切印仪轨。（文此经正明一切印。都结仪则意可见）又前所引五密文。即与此经意同也。
    我今说都至三摩庾唅。释曰。从此已下至当求成就。明都广成就义则（依宋译经当有成就语。今依宋译而立科目也）大分为二。初二真言先明成就仪则（第三真言已下明种种成就法）依此二真言得种种成就。故称云都广成就仪则也。宋译云。复次宣说都成就仪。谓彼最先应结自印。以是自印观自身萨埵。诵此心明曰。三摩喻唅。解云。应是陈三昧耶印言。自身即萨埵印言故云自印。次云自印萨埵其义也。真言句义。平等也。字点也。我身也。总云平等我身。言我身即平等萨埵也。莲心轨云。陈三昧耶当结金刚缚。忍愿竖如针成本尊瑜伽。乃至真言曰。三摩喻唅摩诃三摩喻唅。四卷经佛身圆满真言。有三摩喻唅摩诃三摩喻唅句。论曰。三摩耶身大三摩耶身（陈三昧耶亦名成佛。佛身圆满即是成佛。真言意正是即身成佛义。其印金刚缚是自身。忍愿并立表忍智悲愿自在显发即成佛也）
    则自印萨埵至秘明末。释曰。此次明加持真言也。则自印等者。踏前起后可知。宋译云。如是观自身萨埵已。复用此大明加持。二摩耶萨埵阿提度瑟□莎□真言句义云。平等也有情也。加持也（字引点也。加持也。亦守护也）于我也。四卷经东方礼真言中。有跋折啰萨埵阿地瑟吒（守护）萨网（无可切）摩含（二合于我）句。论曰。金刚萨埵加持护于我。又四卷经第二四佛加持真言与之全同。言结自印观自身即金刚萨埵已。以此真言加持自身。则金刚萨埵守护我身。随其所愿速得成就也。则然后等者。二真言总结也。意云。结诵此成就仪则二真言。然后应为诸成就法也。此是成就等者。结示上二真言名义也。宋译无当此文也。
    次说初欲求等。释曰。自下第二明诸成就。初义利成就真言也。宋译云。复次宣说诸成就仪。若欲求彼义利成就者。诵此心明曰。阿哩他悉提句义云。义利也。成就也。此是世间成就。具如上辨。由此真言等下。明真言功能也。宋译云。由是心明得印成就获大义利。今经云得金刚成就者（明藏本亦同此）恐是写误。金刚成就是次真言也。
    次说金刚悉地等。释曰。此明金刚悉地也。句义云。金刚也。成就也。宋译云。又若欲求神通成就者。诵此心明曰。哩提悉地解云。哩提神也。普贤行愿赞云。神力也。即是神通悉地也。恐以金刚杵为神通故亦云神通悉地。此义具如上辨。
    次说持明等。释曰。此明持明悉地也。宋云。若欲求金刚持明成就者。诵此心明曰。□日啰尾□池达啰句义云。如上。明也。持也。由此随意等者。明真言功能。其义可知。宋译云。由是心明随其所乐。即得最上持明成就。欲求最胜成就等。宋译曰。又若欲求最上成就者。当以自印心明如理加持即得成就。释曰。此明最胜成就。是出世间成就。上云一切如来最胜悉地成辨印智。具如上辨。以自印真言等者。次前云初结自印等即是也。谓以自印言自身为萨埵。即是出世间最胜成就也。
    我今说一至作如是说也。释曰。此明一切印通用仪则。即金刚部百字明也。宋译云。复次宣说一切印众通用法仪。谓即如应坚固所作。乃能于自身语心金刚中。得如金刚诸所作用。若所用印加持缓慢。或自欲解散。亦应坚固所作。诵此心明曰。解云。我今说一切等者。初明许说。意云。今说令一切都行者自三业所作。坚固如金刚仪轨也。一切印众无量非一。皆无出三业所作。故宋译云一切印众通用仪则也。加持缓慢者。缓慢谓懈怠。以此真言加持则令缓慢心得坚固也。若意欲解者。宋云自欲解散。谓心散乱不住一境。若以此加持则得坚固也。真言中句云为坚牢我是也。真言曰。四卷经有句义。今具出之唵跋折啰折啰（金刚）萨埵（有情）三昧耶（平等本誓）么奴波逻耶（金刚萨埵三摩耶愿守护我）跋折啰萨埵哆吠奴鸟播底瑟□（以为金刚萨埵安住）涅哩荼鸟铭婆□（为坚牢我）索睹沙揄铭婆□（于我所欢喜）阿努啰讫睹（二名宋作二合）铭婆□素补使揄（二合宋二合）铭婆□萨婆悉地舍铭般啰野绰（授与我一切悉地）萨婆羯磨素遮铭（及诸事业）质多失唎耶（令我安稳）句嚧（作）吽（我）呵呵呵呵（笑）护（引欢喜）薄伽梵（世尊）萨婆怛他揭多（一切如来）跋折罗么迷闷遮（愿金刚莫舍离我）跋折哩婆□摩诃三摩耶萨埵阿（去声引令我为金刚三摩耶萨埵）由此真言等者。此明真言功能。此有二。初正明功能。次婆伽梵下举萨埵说示证。宋译云。由是心明故设有违背如来。毁谤正法造是五无间业。及余一切恶作之人。于一切如来密印。欲求成就者。于现生中亦得金刚萨埵坚固体性。随其所乐若最上成就。若金刚成就。若金刚萨埵成就。乃至一切如来最上成就等。一切成就皆悉获得。此即具德一切如来金刚萨埵作如是说。解云。作无间置者。宋云五无间业可知。谤一切如来等者。谓毁谤正法罪可知。一切恶作者。除五无间余一切恶罪也。尚得成就等者。谓如上所明诸尊印言总云一切如来印。此等诸印皆悉得成就也。由金刚萨埵下。明此等极重罪人得成就之所以也（由故两字是第五转声也）意明由持此真言功德力故而得成就。此真言即是金刚萨埵坚固体性。故金刚萨埵体性者。犹如言菩提心体性。故四卷明真言名云一切如来大乘阿毗三昧耶百字密语。然宋译云。亦得金刚萨埵坚固体性等。是为一种所成就体。与今意不同也。现生速疾等下。正明所得成就相。现生速疾四字通诸成就。明速疾顿成义也。得一切最胜等者。总明出世成就。故云一切最胜等。出世成就非一。故云乃至获得如来等。举第十一地究竟成就以显诸余也。因解。宋译文者初云亦得金刚萨埵体性者是总也。凡出世成就者。皆见心本性。故云得萨埵体性。一切成就无出证得菩提体性故。次明四种成就。且依大日经明之。初劫以上总名出世间。若最胜成就者。谓初二劫也。金刚成就者。谓十地也。金刚萨埵成就者。谓等觉也。一切如来最上成就者。谓第十一地也。婆伽梵下次示证一切如来金刚萨埵者。即毗卢遮那之异名也。
    我今都说至秘明末。释曰。此明如上所结彼彼诸印都解仪则也。宋译云。复次宣说彼一切印都解仪则。谓彼等如是彼彼所生印。随彼彼处解。应是诵心明。□日啰穆莲心轨念诵毕桧阏伽水。以降三世印。左旋而解界。次说解印法云。次结三昧拳。一诵而掣开。次结羯磨拳。三诵开手。从彼彼出生所有一切印。于彼彼当解由此真言心。真言曰。唵□日啰穆（和刻本云穆乞叉（二合）穆（入声）二卷教王经亦尔）桧尾记云。文结三昧拳至掣开。口决云。作外金刚缚当于心。诵真言一遍。一掣拔解。是金刚缚是一切印首故。由解是印之力故。上五相会三昧耶会供养会。三会中所作一切印共是一印解。一切皆被解脱理须金刚合掌金刚缚。虽尔缚总故唯用一缚真言印。彼真言至下显然说曰如文。但改可云唵□日罗满陀穆。次文结羯磨至干开手。谓作羯磨契当触于心。诵真言三遍。三遍引拔解。是一印之力故。羯磨会中所作一切印契皆被解脱。彼真言次下显然曰如文。唯改可云唵□日啰羯磨穆。文从彼彼出生。谓上金刚缚并羯磨二印真言名为彼彼。次文所有一切印是四会中所作诸印名一切印。是诸印上二印生故云从彼彼出生。次文于彼彼当解等。谓四会中诸印才解上二印。当解故云于彼彼当解。由此真言心也。文真言曰至干穆。谓正说金刚缚并羯磨真言。但缚真言於穆上安满陀。羯磨真言於穆上安羯磨。梵字次第云。次结三昧拳一诵而掣开。金刚缚当心诵。次结羯磨拳。三诵三开手等。明觉句义云。（金刚解脱也）今按（金刚解脱也）（种子也）从自心起至秘明末。宋译无异。释曰。此一真言合说灌顶·系鬘·甲胄三种也。四卷六卷莲心等诸轨。五相成身次有四佛灌顶四佛系鬘甲胄拍掌。今此印言略解前灌顶等诸印也。莲心云。次当结宝印。二羽金刚缚进力如宝形。禅智亦复然。印相从心起安于灌顶所。分手如系鬘。次结甲胄印。真言曰。云云。桧尾记云。文次当结至亦复然。是说总合灌顶花鬘如来胄印也。于中文言禅智亦复然者。不谓禅智为宝形。意显禅智如常宝契禅智。是印是三昧耶会宝印故。文名宝契。次文印相等者。是以印当于心作成也。灌顶处者口决云。作是印安额。额名为灌顶处故。问。作宝契印安灌顶所时。安宝生灌顶处即顶右。既文称作宝契印故也。何故今额名为灌顶处安于彼耶答。彼别宝生灌顶印所。今是总灌顶处故云安额。在先五相会四礼真言观中。礼宝生尊真言观自显然也。若有急事不能具作五佛灌顶四佛系鬘及如来甲胄等印。但作是印安额。诵是一总真言三遍讫。是总灌顶印也。次曳分印而各改成金刚拳。周围顶后是鬘也。其仪式在先明讫。故文云分手等。次即改作如来甲胄印加持所所。在先明讫故文云次结胄印。次真言如文。是正总合灌顶鬘甲胄真言也。私推之印契别有有三真言。总合唯有一欤。但萦绕舞并拍如五相会无异矣。是总真言急事时用之。若纵容时具一一用五相会所明。最好佳也。次解经文。从自心至灌顶明灌顶印。金刚宝印者即灌顶印也。如先引莲心轨。灌顶处者谓额也。四卷云。金刚宝印置于额上。具如口决。以胜指者。谓二风指也。宋译云以二头指作灌顶相。分手缠头等者。谓系鬘印也。次结甲胄等者。谓甲胄印。并如口决。次真言明觉句义云。（金刚宝也。上字引点即也。故略出经云。即阿毗诜者。此云灌顶此云我。一切印我欤。印也）（作坚固也作也。胜愿也。甲也。种子欤）今按今经及莲心等真言中。有灌顶及甲胄义。阙系鬘义。二卷教王□罗（胜愿）作□日啰。若尔金刚甲胄也。又末有唵砧两字。与明觉所出同也。又四卷云。次执金刚菩萨所说其灌顶印诵此密语。唵跋折罗阿啰怛那么隶阿毗诜者云云（余皆同今）此经有句。即具系鬘义也。又理趣会五密等诸轨。所出印言各各有异往见。
    被甲已至如金刚萨埵。释曰。此次明拍掌印也。宋云。然后解此甲胄系鬘印已。次当齐掌而拍成金刚欢喜印。真言句义（金刚欢喜种子也）由此心真言等者。明真言功能也。解缚者宋译云。以是印明解灌顶缚作欢喜也。莲心轨云。由此印力缚解解诸缚。便成坚固甲圣众皆欢喜。桧尾记云。缚者有多种缚。谓断烦恼之缚印契缚也。能断缚是手指缚。所断缚是烦恼之缚也。约缚有多种。何者相应缚粗重缚相缚见缚等。又云。缚解解诸缚者。上缚是根本烦恼。下缚诸缚者。是随烦恼也。又对受记云。缚解解者缚者（新渡轨同此牒）所云缚解者。解自身烦恼缚也。解者缚者。诸佛菩萨名为解者○缚止诸佛令止住自身内。今解。解缚者其显文意解前灌顶印缚。故宋云解灌顶缚。即是所谓印缚。解印缚者。其实表解烦恼缚。故次云得欢喜。言烦恼已断即得内心悦乐。所谓欢喜地。故次云获得金刚体。金刚体者。所谓金刚坚固大菩提心。证得此者。称云金刚萨埵。故次云如金刚萨埵。宋云。与金刚萨埵等。无有异。
    一遍诵金刚至手之所说。释曰。此颂叹金刚萨埵功德也。宋译云。复次颂曰。一称金刚萨埵名。随其所欲得妙乐。才称念间悉能成。如金刚手之所说。解云。第一句明诵念相可知。第二三句明其得益。住安乐者。金刚萨埵亦名。（大乐者）所谓现法乐住。正是出世间第一成就也。第三句总明得世间出世间一切悉地。故云速得成就。第四句指次八句偈而为证可知。
    婆伽梵普贤至偈末。释曰。此举普贤自说而证也。宋译经文语少异义不相违也。解云。婆伽梵等者。明金刚手说偈。宋译云具德普贤菩萨。不敢直付其名。先叹其德。是西方语法。故先叹德云具德普贤者。即金刚手之异名也。第一句举所归体。等言等取三十七尊无量诸尊。何故尔者。此大萨埵居最初故。悉具一切诸尊。称云一切印主宰。故等取诸尊也。第二句明诸尊德。一切成就者。一切谓四智印。一一诸尊皆悉成就四种智印。为利生事业故云一切成就作事业。即叹自证化他二德也。次二句总明得益。谓行者由宿植因缘。所得本尊各各有异。故云随意念诵等。一一本尊皆自证圆满故。所与利益随应皆成就。故云于诸事业皆成就。谓化他事业皆悉成就也。第五六句别明得益。从佛口出者称云真言。从身分生者亦名为明。心印者印表诸尊内证三昧耶心。故云心印。第十二释三世无碍力明妃云。破除一切无明烦恼之闇。故名之为明。然明及真言义有差别。若心口出者名真言。从一切身分任运生者。名之为明也。第五句明身口二密。第六句明意密。故云随乐修习诸理趣。观习真言理趣即是意密。应知五六二句总明三密益也。于教所说等者。宋译经于作依字。言行者依佛教说。如说修行而自所作不自恣而越法则。所以一切所求无不成就。故云皆得成就遍一切。宋云于一切处皆成就。
    次说四种至秘明末。释曰。此明四种秘密供养真言。是亦灌顶中事也。四卷经第四灌顶护摩毕云。归本处（大坛）即从座起就大坛位。告弟子言。诸佛为利益一切众生故。说此殊胜福田妙法。汝应随力各辨香华供养大众。能令汝得无量果报。复为供养一切如来及金刚部众。应以羯磨契及三昧耶契如上供养。复以金刚赞叹密语。作四种密供养法已诵此伽陀曰。金刚萨埵摄受故。得成无上金刚宝。今以金刚法歌咏。愿为我作金刚事。句义云。（金刚萨埵。摄受故。金刚宝。得为无上。金刚法也法言词。歌赞故。金刚事业。愿成也亦愿作也）
第0段     于曼荼罗至充足受用。释曰。此明供养作法也。宋译云。然后若欲入曼拏罗者。先于内曼荼罗中。以是四明作金刚歌咏及金刚舞等。以二手掌结秘密四供养印作供养事。次于外曼荼罗作金刚香等四种供养。各安本处次当启白。一切如来随所乐欲献香等。供养已复献上味诸饮食等一切乐具。四卷（前所引次文也）云。复次以金刚舞合掌及金刚戏笑等。作密供养法。次应手执香华供养外坛圣众已。告诸弟子言。汝等各随力能供养诸佛。彼等修供养毕。为欲护弟子身故应于诸佛菩萨所。请所献华香等饼等少分。各各分赐诸弟子。解云。秘密四种供养者是理事供养。如次表嬉鬘歌舞内四供也。于曼荼中者。宋云于内曼拏罗中等。恐指中央曼荼罗云内于此为理供养。故宋云秘密四供养印作供养事。于外曼荼者。指第二重。已还云外坛。以香华等供养是事供养。即是如次内外八供理供养也。秘密四供印者。石山次第第四普供养印次云。次诵四智赞。金刚合掌。心左低头是敬礼义曰。不改前印合臂安额。是献花鬘。前印从脐渐上口写。当心旋转。金刚合掌复安顶上。时处轨云。次当诵本尊一百八名赞。作金刚合掌当心左亚身。是为敬礼仪。应以美韵调唱此金刚歌。唵□日啰萨埵僧孽啰贺。不改金刚掌合臂舒安额。即是献花鬘清雅调称此。□日啰啰怛曩么努跢□前印从于脐渐上至口写。是奏歌印颂。□日罗达么哦也荼。当心右旋转。金刚合掌已。复安于顶上名进金刚舞。如前调复唱。□日罗羯磨迦□婆□。由陈是秘密瑜伽供歌赞叹扬如来故。成佛尚不难。况求诸成就。应知何以故。所谓一切乐不如婆伽梵金刚萨埵乐。是故速成就。应受与一切至誓心真言。宋译云。后如其仪轨引弟子入。即授弟子一切如来成就金刚禁戒。此是一切佛体性。金刚萨埵手中住。汝今应当常受持金刚萨埵坚固禁。释曰。依略出经。此明于大坛前授根本四重毕。次授五股杵次授誓心真言也。四卷第四云。次应引起至大坛前。为说三摩耶令其坚固告言。善男子。汝应坚守正法。设遭逼迫恼害乃至断命。不应舍离菩提心。于求法人不应悭吝。于诸众生有少不利益事。亦不应作。此是最上句义圣所行处。我今具足为汝说竟。汝当随顺如说修行。弟子应自庆幸合掌顶受。又执五股金刚杵而授与之告言。此是诸佛体性。金刚萨埵手所执者。汝应坚护禁戒常当持之。弟子受已授此决定要誓密话。令其诵之密语曰。唵萨□怛他偈多悉地。跋折罗三昧耶底瑟吒（愿住也）翳沙（今也）怛□（亡可反）含（尤甘切于我也）驮啰野冥（我今持也）跋折啰萨埵系（形以切）系系系吽。论曰。一切如来金刚萨埵成就三昧耶。愿住我所我常守护。解云。应受与者。受应读为授。宋译云即授弟子。一切佛体性者。此金刚杵者表菩提心。无有一佛不证菩提而得成佛。故云一切佛体性。此正明秘密戒体。所谓菩提心戒也。金刚手从毗卢遮那二手掌。亲受此金刚杵而持之。故云住于金刚萨埵手。是举先所持人以令人生信也。第三句正明授与之可知。第四句正示菩提心戒也。金刚萨埵者。谓菩提心之异名也。此菩提心阿字门金刚性不可坏。故云坚固。禁谓禁戒。上云一切如来成就金刚禁戒即是也。秘密相经中卷云。受灌顶已然可得受诸佛成就大金刚杵。复次颂曰。汝常持此金刚杵。即金刚手坚固戒。金刚萨埵胜修中。一切由斯得成佛。次誓心真言且解论曰意者。一切如来者。明佛佛同道。皆悉成就金刚萨埵者。谓菩提心。成就者诸佛皆悉受得故云成就。三昧耶是戒也。已上正明戒体。是正三世诸佛同道戒故。云一切如来等。疏第十七所制戒殊胜先佛宣说者。佛又引佛为证。此戒过去佛所说。我今亦如是说也。究竟之法古佛道同。故引此证明无二道也。愿住我所者。此明受得也。谓由阿阇梨加持故。本具性戒今正受得故云愿住。犹如常途云无表来在身中。正是秘密戒受得也。我常守护者。此明随行。可知。则各各下示三昧耶也。宋译云。然后告弟子言。汝于一切时不应以此秘密法门说示他人。即为随应授誓心明。先已入者至文末。宋译云。后于一切时如应入曼拏罗。随力献诸供养。启白一切如来作用事。已。当结萨埵金刚印。从下向上次第而解。诵此心明曰。释曰。此明奉送真言。今经约灌顶所用而明。莲心轨云。次结奉送印。二羽金刚缚。忍愿如莲叶。指端安时花诵已而上掷。为奉送圣众真言曰。八卷次第云。私云。轨所说奉送印莲花部也。随五部改用之。所以或传云。结三昧耶会大日契。一枝花指二中指即置顶上。颂偈及明已与穆俱掷遣其花于坛上。是佛部发遣也。或师云。如来被缚无等本誓锁。不得还宫。由是真言印契力。脱缚得还本宫。指事云。次奉送莲华部奉送印明也。僻见云。是奉送莲华藏世界。五相中第四相。莲华即土。于其中土上五智成觉毕。而诸佛加持时遍空如来并圣众。入身和合成一体毕。于道场观时召请彼不二诸尊故。于奉送时此莲华部之奉送印明也。教王经等用金刚部奉送之印明。即是归自在宫大圆镜国土故。用金刚部奉送印明也。是犹五相中第四相也。今云。经云结萨埵金刚印者。应是外缚立二中印。即是金刚萨埵印也。真言四卷经云。唵讫哩睹缚（已作胜上也）萨婆萨埵（一切众生也）遏他（利益也）悉地（成就也）捺多（授与也）曳他努伽（随愿也）伽扯达凡（二合归还也）勃陀蜜洒盐（佛国土也）布那啰虐（鱼伽切）么娜邪微（无桂切。复垂降赴也）跋折啰萨牟。论曰。已作胜上利益成就。授与一切众生竟。愿一切诸佛菩萨归还本国。若重请召。惟愿降赴。此契及密语一切坛中请佛菩萨诸部眷属。还本处者皆悉同用。今经及莲心轨等。邪微作也都。五卷经作野多啰。又莲心轨最后句。作唵钵娜么萨恒穆。今约金刚部故云等如是于一切等。宋译云。以是心明于一切曼拏罗中应如是作。及三昧耶胜印如应而解。

    经始享保十六年岁次辛亥秋七月某日同十七年岁次壬子夏五月某日讫功以功德回向实际菩提及一切众生。

金刚顶大教王经私记第十九

