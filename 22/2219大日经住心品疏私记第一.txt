No. 2219 大日经住心品疏私记第一

                沙门昙寂集记
            沙门道空添删治正


    谈一经宗体有其三。一以^5□字为宗。疏一部始终。皆以此意也。二以四阿五字门为宗。故疏第十一（十三）云。阿（上）阿（上引）暗恶。此四字是此一部经中正宗体也。一切秘藏皆从此生。即是毗卢遮那心也。五字者是一切智门五字。又大悲五字亦是菩提实义故。三以三句为宗。故疏第一（三十三）云。佛已开示净菩提心。略明三句大宗竟。即统论一部始终。无量方便皆为令诸菩萨。菩提心清净知识其心。如此经者。当知一切修多罗意皆同在此。如释迦如来所说法者。当知十方三世一切如来。种种因缘随宜演说法。无非为此三句法门。究竟同归本无异辙。故云我说诸法如是。乃至知识其心也（文）。又第二十（十三）云。前云三句义。谓菩提心为种子即因也。大悲为根。方便为究竟。从首至终皆明此三事（文）。演密第一（七）云。毗卢遮那告金刚手言。菩提为因。大悲为根。方便为究竟。此经七卷。三十一品。从始迨终。皆是显此三句之义。当知即是阿阿暗恶四字义也（文）。四阿是阿字也。虽加引点空点等其本体是阿字故。五字门亦复一阿字为本。是故一阿四^5□。五字三句其实是同。故言毗卢遮那。以一^5□字为种子也。今此经大分为三。初一品是菩提心因句也。具缘品已下明大悲为根及方便为究竟句。故下疏释此品毕云。已说净菩提心诸心相竟。从此以下明进修方便（根句）及悉地果生也（文究竟句）。
    沙门一行等。具如古抄解。
    入真言门等。品题。至下疏释中当解之耳。
    大毗卢遮那等。初大毗卢遮那等者牒。次梵音下释二。初正释二。初标名义。二然世间日下释简。二复次释二。初长物成务义。二光无生灭义。演密科未稳。真言问答非科判此疏也。除暗遍明者。非蒙长物成务及光无生灭义。此中三释。如次配金莲佛三部。是逆次第也。除暗者金部。长物者莲部。不增不灭者佛部也。又初二释。言如来者依说如来品及第一疏明如来下。如来者本地法身。忆悲愿位名也。第三释言佛心。佛者说如来品。及下疏明佛陀中意。正等现觉称佛。故是还同本觉自证智也。又是如次用相体。
    毗卢遮那者。法身也。此法身具理智故云实相智惠日。佛坐道场如法相契达此理智言成佛。云自受用身也。故疏第六云。心之实相即是毗卢遮那遍一切处。佛坐道场如法相解时。种种不如实见悉灭无余。是故萨婆若惠与虚空等也（文）。初法身位与常途理法身有少异。如第二十卷抄记中云。法身而有自在神变加持义也。法身位既有自在神变加持。岂无实相智惠耶。
    日之别名者。总释毗卢遮那名。意云。日之本名云阿地多耶。亦名毗卢遮那。故云别名。别名即异名也。故第十（十七）云。日天子真言阿（本不生也）地（与也）多耶（二合）也（日也）以初阿字为种子。即本不生义。自通达此理而授与人。即是常利益众生义。犹如彼日也。世人谓日为常利益众生者（文）。
    除暗遍明者。花严音第一（五）云。毗卢遮那按梵本。毗字应音云无废切。此云种种也。卢遮那云光明照也（文）。希麟续音义第四云。毗卢遮那梵语讹也。应云吠噜太曩。旧译云光明遍照。新翻为大日如来。云如大日轮无幽不烛也（文遍照洵明照。出演密除除除弃。出疏十三。）但是本末异耳。（暗暗。千字文）本体也。又星宿种子。是光义。梵语法必具相反义。如^5□有有无义。又世义。是有暗义。又星云（出千字文）遍。缚（千字）又智度及花严云。称左字时入普轮断差别般若波罗蜜门。悟一切法无诸行故（文）明。（明。唐梵文字）梵语法必具相反义者。疏第七（四）云。阿阇梨曰。若佛菩萨所说。则于一字之中具无量义。且略言之。阿字自有三义。谓不生义。空义。有义。又如罗字亦有三义。一者尘义。二者以入阿字门故。即是无尘义。又有波罗蜜义。以究竟到彼岸故。即是本初不生当知亦具三点。三点即摄一切法。如阿字罗字者。余诸字义皆然（略抄）又且如。以是证有普遍义者。疏第七（五）又云。又一切语言中。带阿声者。皆阿字门所摄。若带罗声者。皆罗字门所摄。余字亦尔。与大论语等字等中释义亦同（文）然据智论四十八。字等语等中。其能摄字。或在首。或在中尾。且如^5□字初不生阿提阿耨波陀。字离垢罗阇在其首。如车无所去。伽车提秦云去。蹉无悭。末蹉罗。秦云悭在其中。如婆一切法娑婆秦云一切。他法义阿利他秦云义在其末。然或二字或三字等。皆以有其义者。为界缘成字也。又除弃也。离言说（疏九）除弃故。闇也。月名也。有照明义。相反义故。应有闇义。又者死义（见疏月天子下。）生死义也。云生死长夜。又遍义遍。（唐梵文字）普周（唐梵文字）毗摩（遍空。花严音义。）又四十二字门云。称□字时入普遍主安住般若波罗蜜门。悟一切法言语道断故。明义。月名。有明义。又花严音义。云光明照。又日也。眼也。又或翻云眼（毗卢遮那云广眼）俱舍光记二（四八）云。观照为见。可谓眼根。虽慧亦名观照。此中且以眼名观照也（文）。
    然世间下。法喻相对明其优劣。简除暗遍明义。此下明世日非如实遍明也。
    方分等者。演密云。方谓方所。分谓分限。谓有内外昼夜等方所分限故（文）。今解方所之分限也。照外非内等。是方所也分限也。下昼夜释别以又字释起故。非是分限义。方所东西等。但应约眼前现量山岳等东西等解之。不应约须弥四方也。又下文云昼夜之别。此别之言分限义者非也。
    若照其外等者。明非如实遍明。
　　不能及内者。明非如实除暗。一边及昼夜。亦有此二意。当例知（矣）第十六（十九）云。所谓毗卢遮那者日也。如世间之日能除一切暗冥（法身断德）而生长一切万物。成一切众生事业（解脱恩德）今法身如来亦复如是。故以为喻也。然世间之日。则有方分。则有照外则不能照内。明在一边即不及一边。唯能照于昼日。而光不及夜。今如来日则不如是。遍照内外（大义）。无有方分（多义）。昼夜之别（胜义）。圆明常住。一切众生善得此日出时。则能生长一切如来善根。行如来事。世间之日不可为喻。但得其少分故。加以摩诃之名也。如来智惠下。对世相似明如实除暗遍明义。
    如来智惠者。平等大惠之日。即实相智身也。十二（八）云。复次如世莲花渐渐增长。若不蒙日月光明及时节等。即不能系荣。菩萨亦尔。虽有秘密菩提心如来切能。实相之藏。若不蒙诸佛平等大惠烈日光。则不开敷（文）。十四（十一）云。行者若能如是了知字轮之义者。则能以此常明而照世间。常住之明即是大日如来之体同彼毗卢遮那。而转法轮也。此中常明是大惠日也。此日即是菩提之心。阿字之体。无生无作无有变易。非由造作。如是常住实相之惠故。名常明也（文）。第四（九）云。日喻本净菩提心。即是毗卢遮那自体（文上引日天真言释。日之种子是阿字。可并思耳）如来智惠者。即是一切智智。故疏一云。如来应供正遍知。得一切智智。乃至如是智惠以何为因。云何为根。云何为空竟者。如来自证之智。设以神力加持亦不可示人。前云奋迅示现无尽庄严者。皆外用之□耳。智者见其条末。则喻其宗本。乃至执金刚手。因众会疑心。而问佛言。云何如来应供正遍智。得一切智智。又云。梵云萨婆若那。即是一切智智。释论云。萨婆若多者即一切智。一切谓名色等无量法门各摄一切法。如是无量三四五六等。乃至阿僧祇法门。摄一切法。是一切法中一相异相。漏相非漏相。作相非相等。一切法各各相。各各力。各各因缘。各各果报。各各性。各各得。各各失。一切智慧力故。一切世一切种尽遍知解。是名萨婆若。今谓一切智智。即是智中之智也。非但以一切种遍知一切法。亦知是法究竟实际常不坏相。不增不减。犹如金刚。如是自证之境。说者无言。观者无见。不同手中庵摩罗果可转授他人也。若以言语授人者。释迦菩萨蒙定光授决之时。即应成佛。何故具修方便。要待无师自觉。方名佛耶。又如目睹世人为力杖所伤。虽复信其受苦无可疑惑。然种种令说终不证知。若自触受乃得明了耳。问意云。云何令我等逮得如是自觉之慧。云何得此慧已。能为无量众生广演分布。随种种趣种种性欲种种方便道。宣说一切智智。所谓安立无量乘。示现无量身。各各同彼言音住彼威仪。而此一切智道犹同一味。所谓如来解脱味。此妙方便复云何而得也。乃至如是。或现佛身说种种乘（乃至）。现非人身说种种乘。随类形声悉是真言密印。或久或近。无非毒鼓因缘。故经云。皆同一味。所谓如来解脱味也。所以然者。一切众生色心实相。从本以来常是毗卢遮那平等智身。非是得菩提时强空诸法使成法界也。佛从平等心地开发无尽庄严藏大漫荼罗已。还开发众生平等心地无尽庄严藏大漫荼罗。妙感妙应皆不出阿字门。当知感应因缘所生方便。亦复不出阿字门。譬如大海中波涛相激迭为能所。然亦皆同一味。所谓碱味也。复次执金刚。承佛神力。为欲发起大悲胎藏秘密方便故。复说五种譬喻。所谓虚空地水火风也。初句云。譬如虚空界离一切分别。无分别无无分别。如是一切智智。离一切分别无分别无无分别者（乃至）。此中相况有三义。一者虚空毕竟净故。二无边际故。三无分别故。一切智心性亦如是故。以世间易解空譬难解空也（此下地水火风中。经云。如是一切智智天人阿修罗依。疏云。一切智地亦复如是。云云。又经云。如是一切智智。烧一切无智薪无厌足。疏云。如来智火亦复如是。云云。等皆云一切智智五大也。）又云。复次执金刚手。说此五喻。即是发起下文五字门义也。阿字门为地。□字门为水。□字门为火。诃字门为风。佉字门为空。又如世间种子。地水火风为缘。虚空不碍。然复得生。随阙一缘终不增长。一切智性如来种子亦复如是。即用一切智门五义。自为众缘能至菩提常住妙果。所谓不可思议不生不灭之因缘也（乃至）如是智惠。以何为因。云何为根。云何为究竟耶（以上疏）故知。所成一切智智是五大五字也。能成众缘亦五大五字也。此一切智智者。如来自证之智也。如来自证之智者。即今此所云如来智惠日光也。故毗卢遮那者。如来实相惠。即五大五字也。又毗卢遮那者。即百光王字也。十三云。日天子真言。以初阿字为种子。故^5□日也。遍一切处者。空点也。如处处疏释。故上点大也。经而字诸品意。皆以字为大日尊真言导师。又字是遍一切处义。如疏处处释。又疏（十四）十三法螺真言之。萨婆多（遍一切也）暗。此是真言之心。一切法本来不生。上又有点。即是大空遍一切处也。此大寂涅槃之体性。万法寂然遍一切处也（文）此真言云萨□多暗。萨□哆者一切方所义。暗者遍一切处义。此真言义。与今中意同。此法螺真言即百光王义。法螺私记别有之应阅。又第十一四阿真言。即其义也。彼真言初一句。归命一切如来也。次句种种门义。谓示现种种妙智业巧度门也。次云萨□哆即遍一切处等义也。次说四字。谓也。疏云。明佛心中分四处也。下经疏意。五字中后四字转释阿字。即阿字中义。今字是略一字也。五大五文是广五字也。又百字即五字门之广也。字即诸字主也。又一字或称百字。见下疏。
    智惠日光等者。即除暗义。日光出时暗冥自除。即此义也。既云智惠日光则破烦恼自彰（矣）。
    遍一切处下。即遍照义。可见（矣）。
    遍一切处等者。此二句又毗卢遮那梵言中义。遍者毗字义。如前引花严音义。一切又毗字义。四十二字门云。婆一切法。娑娑秦云一切。处又毗字义。钵罗吠奢处也。故云遍一切处言毗字也。作大照明者。如前引花严音义。光明照卢遮那义也。又遍一切处者大空义。即实相智。是暗字。毗卢遮那义也。十九（二十四）云。今此中云处空。即是不可得空。即是大空。空亦复空。但有名字而实体即不空。离空与不空之相也（文）十八（二十四）云。此是暗字一切真言之心。于一切真言最为上首。当知此即不空教真言也。不空者随一切众生有所见闻触知。无空过者皆必定于无上菩提。故名不空也（文）十三释法螺印云。萨□哆（遍一切也）暗此是真言之心。一切法本来不生。上有点即是大空遍一切处也。同（十四）云。又是五空点字即是遍一切处义。第九（三十）云。此阿是金刚不动义。加一点是遍一切处义（文）六（二十二）云。心之实相即是毗卢遮那遍一切处。佛坐道场如法相解时。种种不如实见悉灭无余。是故萨婆若慧。与虚空等也。十三（二十）云。萨□（二合）他遍也。谓遍一切时（昼夜）一切处（内外）一切方所（一文边）按。时也。又智度云。娑诸法时不可得故。诸法时未转故（文是昼夜义。。居也。佛顶。大）。境也（唐梵文字。又十二处之处云钵罗吠奢）是一切处义。方也（唐梵文字）是一切方所也。无有内外者。述遍照义。然此中以内心大我为毗卢遮那义也。故下疏释如来应正等觉非青非黄文云。约真我明心实相。此宗辨义。即以心为如来应正等觉。所谓内心之大我也（文）今文云无有内外者。心不在内外十二处也。下经云。心不在内不在外。及两中间心不可得（文）次无方所者。又文云。心非欲界同性。非色界同性。非无色界同性（文）次画夜者。又文云。越三时如来之日加持故等。疏云。此说法时分复当云何。故结集者云。尔时住于佛日而演说法者也。如世间时分。则有过去未来现在长短劫量种种不同。且约日行四天下。一周昼夜各有初中后分（乃至）三十时等刹那不住代谢相推。以净眼视之。三际之相了不可得。无终无始亦无去来。即此实相之日圆明常住湛若虚空。无有时分修短之异。然以佛神力故令瑜伽行者于无量劫谓如食顷。或演食顷以为无量劫。延促自在。咸适众机无定相可得。故云如来日也。又此三者即外道所言时方我也。内外者计心在内外等。是内外我也。今非此我而有大我。次方所者是方也。今非外计方。而有无方之方。所谓四方四隅等。昼夜者时也。今非外计时。而有无时之时。所谓三时三日等。但依胜论实句九。地水火风空时方我意也。今此中如来智惠日光者。即一切智智。一切智智者。五大也。故此句中有五大。即不如是者。明真妙五大。不如实句中地等五也。次内外。我者方所方也。昼夜时也。其意者。依十句论言。若是觉乐苦等九德。和合因缘能起智相名我。若是觉乐苦等九德。不和事因缘。能起智相名意（文）故意且属内外我。或可在如来智惠句中。
    又无有内外者大义。方所者多义。昼夜者胜义。具此三义故。云加以大名云摩诃也。复次下。第二明长物成务义。可见。此中引证解文。广如诸抄。
    日行（迁变义）阎浮提（三十也。唐梵）提洲也。具云提鞞婆第七转也。一切（一切。又种种义毗婆沙翻种种说）卉木丛林（树也。通同。）已上次第作释随（恐有随义。随。千文）其性分（或言有含其性分义者。应考）各得（或言。有含各得义者。应考）增长（毗留勒刃翻增长）世间（或恐。中义。世也。唐梵）众（种种义）务（务千文）因（因之。或恐依千文。中义。）得成（或恐中义。得。疏八吉庆赞。）成（疏五阿利沙偈中）第二释义中。合法下。及第三释中。梵语重应考。
    遍照法界者。十二（九）云。遍照佛刹者。以此惠光普照无量法界一切有缘应度者。无不普现其前以所喜见之身。称机说法咸令得入如是阿字之门也。诸佛刹即无余世界也（私谓。此世界者即是净心之土。常无毁坏。金刚之国土也。文）注中净心之土者。第十六所明。入秘密曼荼罗品中。大悲胎藏曼荼罗庄严大会微妙之法是也。十六（二十六）云。以于行者自心之中。而具佛惠大海。十方通同。为一佛土。唯自明了他所不见故。名秘密曼荼罗也（文）净心之土者。十六（二十八）云。超身语意心地得至净心地。获悦意殊胜果。超染污心地得至净心果地也。身心地登升者。如一切世人未得身口意三平等故。不能入此心地法门。如来悉离三业众过。得三平等。至于一切诸佛地。谓得净菩提心毗卢遮那如来悦心地（十二三云。悦意是当心作之。此秘语也）故于一切中尊也。复次一切众生同有此性。如来秘藏具足无缺。而不能自信。不自了知耳。唯如来明了自证。而为一切普皆觉之。亦令同得此。故名一切众生中尊也。金刚国土者。又十六（二十六）明秘密曼荼罗地云。瑜伽座者即是所持真言之字。以加持之。取彼所持真言最初之字。即是真言心也。其字当去点等但取本体。即是阿字。阿字是金刚地也（文乃至）广释金刚心地。往见。此即是寿量品中。常住灵鹫山。及余所住处。众生见劫尽大火所烧时。我此土安稳者。此土也是常无毁坏也。又涅槃如来性品云。佛性真我。譬如金刚不可毁坏（文）又诸百字品中广明遍照法界。开无量机也。此法界者。是事法界。即无量世界也。故上所引十二中。标佛刹。而释中云。无量法界。云诸佛刹者。即无余世界也。又谓理法界。第九（十七）云。诸法自体名为毗富罗法界。诸佛实相。真言实相。众生实相。皆是毗富罗法界。以此更相加持故。名为法界加持（文）若依此者。法界者所谓众生实相也。
    亦能者。此亦字不可训又。能字又非善义。此二字相连训即仍。是二字联绵即辞。亦字训即者。往往有之。人不知之。应出其证。今偶不忆。他后当出之。且如仍字。训即。人善知之。然义释序云。奉诏与翻译。仍为笔授。演密一（三十七）云。仍者复也。然则仍既训复。亦亦应训即也。能乃也。乃仍也。且如乃能。是二字联绵乃也。
    无量众生者。十二（十三）云。众生者谓彼以无明故。乘业而生。即受四生之报。以乘业而生。故名众生也（文）俱舍宝疏第一（三十七）云。众生者即有情异名。梵名萨埵。此名有情。梵名社伽（上声）。此名众生。即与有情体一名异（云云）社生字。伽业字。故云乘业而生也。然此中喻法合者。如来日光合日。遍照法界者合行阎浮提。亦能者训即仍。平等开发等者。合一切卉木丛林等（乃至）世间出世间已下。合世间众务因之得成。无量众生者。依第十五中。遥见曼荼罗已下十种人浅深重重机云无量。
    种种善根者。即十种人重重机根云种种。善根者五根及三善根等也。第五云。复次五色綖者。即是如来五智。亦是信进念定惠五法。以此五法贯摄一切教门。是故名为修多罗。古译谓之綖经也。若见谛阿阇梨。能以如来五智加持弟子菩提心中五种善根。贯摄万行系持瑜伽之臂。使经历生死常不失坏。若能如是摄取弟子乃名善作金刚结也（文）大乘入道章第二云。五根者增长之义是根义也。由五能生诸善根（文）故知。五根者本有五智五大之德。即是菩提心。为诸善根本故云善根。此五根乃至地上故云种种。三善根者。十三（十四）云。如来信解谓是何法。谓无贪等善根也（文）华严大疏三十四十（七）云。经言出世善根者。即无贪等（文）信解者。正在初地已上。无贪者初地成就檀波罗蜜。等者余无嗔等善根也。故知。此三善根亦通地前地上。又虚空藏所问经第六。明三种善根。一最初发菩提心。二谓具大悲。三谓庄严菩提道场。是即当三句。此亦通凡圣。乃至世间等者。乃至者开发善根已去。至殊胜事业成就之中间种种修行也。
    世间出世间者。世间者。准下疏。有相瑜伽云世间。寂然界已上出世三昧为出世。此中各有殊胜悉地相。如世间成就品悉地出现品等中。然泛论世出世者。或应顺世八心名世间。违世八心已上名出世间。然此疏无文。又唯齐初地以上为出世。自尔以还为世间。下疏云。越世间三妄执出世间心生者。若以净菩提心为出世间心。即是超越三劫瑜只行（文）又自第三无畏唯蕴无我以来为出世。以还为世。下疏云。然就第一重内。最初解了唯蕴无我时即名出世间心生也。又第七云。就五种三昧道中大分为二。谓佛·菩萨·缘觉·声闻四种。皆名出世间三昧。若诸天等所说真言法教道。皆属世间三昧。出世间三昧皆有实益。故云摧害于诸过。世间三昧但有权益。故云为利众生故也。就此经宗。则五种三昧皆是开心实相门。如行者初住有相瑜伽（第三云。第二无畏。于有相现中修曼荼罗行）○则是世间三昧。但于此中了知唯蕴无我。即是声闻三昧。若以十（二）缘生句观诸蕴无性无生。即是菩萨三昧（寂然界摄此菩萨中也）余如住心品中广明（文）第十六云。次答三昧者。略有多种。若诸佛及佛子。诸佛大仙。佛子众三昧。清净离诸相。有相为世间。二乘名离想三昧。若是世间瑜伽名有相三昧。此中三摩是等义。地是惠义。以惠观照如前三事皆空。以三事体空平等。合而为一是名三摩地也。然佛与菩萨三昧皆离想清净。以此三昧正观三事。皆等更无分别。离诸想故。本性纯白离诸染污。故名清净。若有想者。谓世间一切三昧。谓随其果修行。望果修因。有所希望极至四禅八定处。不得过故非清净也。声闻·缘觉虽得清净。然未能一切清净。以于烦恼所知二障尚未遍知故。未纯净也（文）第六（二十）云。复次瑜伽行人。若蒙诸佛威神加被故（乃至）于三昧中具见十佛刹微尘众等无量圣尊三种密印。平不相离。或复一心不乱转成自身。虽则奇特难思。尚以有相有缘故。名为世间三昧（第二无畏）若此三昧现前时。行者观察十缘生句。净除一切妄想戏论。与空寂相应。即悟如是曼荼罗海会皆悉从众缘生。如镜像水月干城等。观无性相。是名出世间三昧（此出干城喻故。正是第二劫菩萨。摄寂然界菩萨也。）然尚以空病未空（正指觉心乘也）故。未得名为大空。及坐道场自证心性时。即去。如是等加持境界皆是心之实际（空性心也）尔时心不住相。亦不依空。而照见空与不空毕竟无相而具一切相。故名大空三昧。住此三昧者。即是住于佛无碍惠。佛说是人一切智智究竟圆满（极无心也）问。依三劫段经疏及第七卷。声缘二乘名出世间。今第六卷所明三种三昧中为摄何耶。答三劫段等断人执故。二乘为出世然未断所知障故。不可摄菩萨中。若依二十卷意。当摄有相观中。二十卷（二十六云乃至）令成就世间八心以来。即是外院之位。次渐渐向里。及二乘亦在此内（文）此文二乘既在外院。摄有相世间中明故（矣）最胜疏三（本二）云。设若二乘已得圣者。亦是一分异生。所知障在故。十六卷疏亦此之意也。故知。二乘有此两途也。然当文意如初明也。
    殊胜事业者。即世出世间则当三月持诵也。成辨者当各作成就也。
    又如重阴下。第三光无生灭义。喻中可见。佛心者。依此经疏宗意。谓□字也。故第十一（二十八）云。如上所说一字（阿字）能生四字。乃至遍满法界。此即见（义释作是）佛心句（文）又（十三祇）云。此四字是此一部经中正宗体也。一切秘藏皆从此生。即是毗卢遮那佛心也。又云。当知。此心即是佛心。佛心者即是真言心也（文）又云。佛心谓如上真言四字。随取一字作之皆得也。作此成就当得出世之果。正等觉心即真言心也。日者亦是□字也。第四（九）云。日喻本净菩提心。即是毗卢遮那自体（文）。
    无明等者。杲师云。无明是根本无明。烦恼中有百六十心。约粗细不同分别三妄。故总为所起未惑。戏论言通本末二惑。疏第二云。由有无明故。生五根本烦恼（文）此解为好。第五注戏论妄想。诸法实相三昧者。诸法实相与心实相其实无异。智度第五云。若有人行空无相无作。是得实相三昧。密法中三解脱者。且三重曼荼罗自外至内。是三脱门（别有私记）又理趣般若。一切无戏论（此号与今离一切戏论重云相同）如来段。以三脱门光明（光明者即今圆明无际也）为四理趣。其种子字也（前云。此毗卢遮那者字义也）三重曼荼罗是诸法实相。一心法界也。理趣经文殊段当四波罗蜜也。实相者十二云。一切众生即是花台之藏。然以四种烦恼常自生故。为彼自覆弊故。不能明了而自觉知。若能自觉心处（于栗太）者。即知此心自性常住。如是净无垢处（庵摩罗识）即是诸佛大圆满实相之地也（文）。
    三昧者。又十二（十）云。次决定心欢喜说名内心处者。此心梵云只多。是虑知心也。又次于栗太者。是处中心也（此注初云此心者。指决定心之心。又次等指内心处也。）如二乘入道亦先须得决定心。此决定心。即三昧也。犹得决定心故。心得悦乐。即是内心自证现法之乐也。犹有定故即生实知见。然三乘各有定。深浅不同。今此中意言。若能证此心处心中之心（此即诃栗太）即是如来大决定心（谓三昧也）犹有此定故得入阿字门。入阿字门故即能了知真言行之与果也。佛意言。犹心住定故得究竟一乘如实之见。即能自知是事。不然虽闻无益故。此中意。以质多三昧心证于栗太实相心。名如来大决定心欢喜也。经文语略。具应云决定心欢喜说名证内心处也。第六（十九）云。偈云佛说一切空者。即是入阿字门。乃至无有少法而可得者。亦无定相可名三昧。住如是一心法界。名为正觉之等持（乃至）正觉三昧觉诸法本不生故。唯是心自证心。心自知心。从久远以来常如实际际无有变易。即以如是心自住如是缘故。得名为等持也。又云。次云如是境界一切如来定者。如大般涅槃经明。一切有心者悉有佛性。此佛性即名首楞严定。亦名金刚三昧。亦名般若波罗蜜。佛佛道同更无异路。若行人初发心时。能如言正观心佛性者。亦即名为入如来定（文）注。此佛性者。金刚顶说为月轮故。菩提心论云。诸佛大悲以善巧智说此甚深秘密瑜伽。令修行者于内心中观日月轮。由作此观。照见本心湛然清净犹如满月。光遍虚空无所分别。亦名无觉了。亦名净法界。亦名实相般若波罗蜜海（文）义（二十七）决云。三昧耶者正翻为等持。三摩地者正翻为等念（旧云等至）谓遍一切处等持自智。即入一切如来智也。即入一切普贤智。持此智行犹如金刚。入有情界。平等摄受而护念之（文。瑜伽及伦记等三摩钵底此云等至与义决不同。或恐义决至字持字写误欤）禅要云。三摩地者更无别法。直是一切众生自性清净心名为大圆镜智。上自诸佛下至蠢动。悉皆同等无有增减。但为无明妄想客尘所覆。是故流转生死不得作佛（文）如上诸文。皆明实相三昧也。出三昧体者。瑜伽释论（十四）云。三摩地名目心数中等持一法通称一切有心（简无心也）位中心一境性。通定散位。伦记第四云。三摩地者目别境中定数（文）三昧名义及新古异者。第六（十七）云。经中初略释三昧名义。次深广说之。初略释者。谓心系缘一境而不驰散。是等持义。故偈云略说三摩地一心住于缘也。瑜伽伦记十七（七二）云。秦云。梵音三摩地此云等持。于本识所现事。前后相似名同分。同分为定心本境。所缘所知定心相分有一切影像境起。缘此境时离沉浮住平等。持心一境名等持。景云。定缘相分影像似彼本质。名为同分。又第四（二）云。景法师云。三摩^8□多。又旧名三昧者语讹。秦云。三摩地又旧名三摩拔提语讹。是二法师有相违。今谓三昧即三摩地。当如基法师之所说。所以知者。以成实论云五圣智三昧。此论十二云五圣智三摩地故也（今谓。大日疏第十六（二）如慈恩说。三昧及三摩地。一种梵音。往见）青龙疏上二云。三摩地者此云等时。体离沉掉故名为等。专住一境即名为持。等即持故。亦名三摩提。义同地也（文）最胜疏四本（四五）云。三者是等摩地云持。平等持心令住于境。旧音讹故。名为三昧。
    圆明无际者。菩提心论云。扶会阿字者。揩寔决定观之。当观圆明净识。若才见者则名见真胜义谛。若常见者则入菩萨初地。若转渐增长。则廓周法界量等虚空。卷舒自在当具一切智（文）二十（三十）云。夫圆明清净即心之体性。无别法也。犹勒方便观察内心故。即见此圆明字唯是自心。不复外缘也（乃至）若外圆中明见本尊等。如上方便。今内观时。即是自身作毗卢遮那等本尊也（文）第十九（四）云。谓此花台从心意生也。即是观于自心八叶莲花。此花不从余处生。即从意生。意即是花。无二无别也。此花台圆明如月清净无垢同于圆镜。以世间更无物可以为喻。唯有圆镜可以喻况。令彼得意忘言。然实过于彼百千万亿不可为喻也（文）今按。月轮莲花其体是一。花台光焰成鬘照耀法界。为月轮为圆镜。疏第十二及十九中意皆尔。又不空心要云。大圆镜智名干栗驮心（文）月轮云菩提质多。莲花为于栗太。即是共第九无垢识。故云八叶白莲一肘间。炳现阿字素光色。莲花是心体。月轮是心相。莲花即所藏法界。月轮即能藏法界也。故月轮为金刚界。如金刚顶中。入智种子。合智种子也。乃至三昧耶会。羯磨会也。即月轮种子也。又依疏第六（二十四）所明。塔是质多也。莲花台达磨驮都所谓法身舍利（谓塔中所藏舍利也）也者也。然能藏所藏虽异。但是五大也。此中义甚深非翰墨所得而罄也。华严大疏十九上（五十）云。若依真谛三藏。此佛净识称为第九。名阿摩罗识。唐三藏云。此翻无垢。第八异熟。谓成佛持转第八成无垢识。无别第九。若依密严文具说之。经有八识。或复有九。又下卷云。如来清净藏亦名无垢识。即同真谛所立。第九以出障故。不同异熟。有九有由。又真谛所翻。决定藏论九识品云。第九阿摩罗识。三藏释云。阿摩罗识有其二种。一者所缘。即是真如。二者本觉。即真如智。能缘即不空藏。所缘即空藏。若据通论。此二并以真如为体（文）此中莲花月轮。与阿摩罗佛识二种同。莲与月轮非一非异。具如十二卷所明。
    不增不减者。理趣释（三云）常恒者表如来清净法界智。无始时来本有处烦恼而不减。与净法相应证清净而不增也（文）。
    加以大名者。青龙疏上一（三十三）云。真谛记三义释大。一者数大如言大军。二量大如言大山。三者胜大如言大王。比丘亦尔。众非一故。德难测故。道高无上故（文）今此中准解。第二义。开发种种善根等数大。第一义无内外方所等量大。第三义无增无减是胜大也。是即大多胜三义也。然诸佛名号。与陀罗尼同含无量义。今简世间。加以摩诃者。是一往名义耳。非尽其仪。今且考其一二。十三（十四）大惠力印云。即屈二风指令指头相对。以二空指并而压捻之。令如大刀之形即是也（此印与塔印。有口说传。）其真言云。乃至大刀无垢法现。俱生身见截断。如来信解生。无贪法生。此真言梵音诵之。此真言以初摩字为心。是我义。又是五空点字。即是遍一切处义也。今此中意正欲害此我见也。当知。此刀印即是诸佛大智。能断绝诸见故。以刀截烦恼根。却得无垢法现也。身见俱生之类即是垢也。乃至释此真言末字。云诵此者能令行者满三种身。以此字中有三义即是法身现也（文）大惠刀者。诸佛实相智也。者依梵书法是字也。字剑种子（如不动）无垢者。梵言。与同。截断云。与通（是邻次字。梵书中多通用。亦然。往往通用。）故摩诃毗卢遮那中。有以大惠刀截断种种尘垢义。经中大惠刀。印言次说法螺印言。应思之。又金刚顶莲花部心轨。三摩耶会大日印言云。先合金刚掌使成金刚缚忍愿如剑形。进力附于背。□曰罗（二合）枳惹（二合）南阿（去引）略出经说三昧耶会大日印云。作金刚缚契已。伸忍愿度屈其初分。相柱为刀。曲进力度于刀傍。此是毗卢遮那金刚界自在契密语（真言与莲花部心轨不同）又圣观音轨。塔印名剑印此刀印名自在契者。大惠自在义也。莲花心部轨。真言种子。注去者。第十二点。字记云。长痾字。去声近恶。引者傍点。即云引点。是长阿点也。是即同胎藏大日种子也。又第十（四）普贤真言终云。疏注释云。摩是第五字。遍一切处。谓大空也。空中之大名为大空。又释云。次言大中之大。即等等无碍。证中大空。大空者佛境界也（文）实相者即普贤义。是般若译三卷诸佛境界摄真实经意也。摩诃者普贤遍一切处义也。大日亦名普贤如来。普贤通因果也。又救护惠菩萨真言中。有摩诃摩诃言。疏十三（二十六）云。次救护惠菩萨印。如前舒手承心。当以掌向身而掩心。大指稍竖向上耳。真言系摩诃摩诃。萨末罗钵罗底然。此中系者呼召警发之义。萨摩罗钵罗底然者。忆念本愿也。故一往句义。摩诃摩诃者救护惠真言体也。印相以掌掩心。是救护相也。如上三。救护惠同此中第二义。开发善根取作成辨等故。普贤同第三义。不增不减佛心之日也。大惠刀者同第一义。遍一切处自在无碍义。又者者也。者也。翻我。大自在天也。后妃也。是大我义。所谓毗卢遮那大我也。救护惠掩心。是护于众生。吾我即大日大我也。又是字也。大刀真言末字。最初二字。真言心字皆同大我义也。又者八叶三重曼荼罗义也。理趣释云。加持者表如来于中道十六大菩萨普贤智从此展转流出共成三十七位。以成解脱轮大曼荼罗（文）大曼荼罗者。也展转流出等者。若于胎藏。应云展转流出成三重曼荼罗也。四曼中大曼者。以五大色形画故者。是一往义也。是亦有诸位俨然成大曼荼罗义。又普贤真言中十三释云。是大空也。大空者佛境界也。诸佛境界真实经说三十七尊。三十七尊是诸佛境界。普贤月轮中众相也。所谓诸法实相者。金刚三十七尊胎藏八叶三重也。故疏一处释云。所谓空者即是诸法实相。第二十次入中恶（长声）字是方便也。此是毗卢遮那佛本地之身花台之体。越八叶绝方所。非有心之境界也。唯佛与佛乃能知之。为念本誓开示大悲藏。普引众生入佛惠故。复以加持神力普现身口意。遍满生死中。当知此即是方便也（文）者。是此义也。故法花方便品。说诸法实相四。四是正等觉心中胎也。又今毗卢遮那出三义。依其世俗非无所由。瑜伽第十五。明声明有五品中云。一相续。二名号三总略。四被益。五宣说（云云）名号中云。劫初梵王于一一法皆千名。帝释后减为百名。后又减为十名。又减为三名（云云）是故如来有一百名。有十名。有三号。多陀阿伽度。阿罗诃。三藐三佛陀三名也。是西天世间法如此。今准立耳。
    成佛者下。成佛梵语。此经开题云。别本开题云勃陀悉地。演密云悉地三菩提。今从。略出经云现证菩提。恐通备。上字恐应有引点。引点成。或略云也。者亦对向也。为菩萨以圆满智向趣古佛菩提故。又心经得阿耨菩提之得云。通用。
    具足梵音等者。古诸解（云云）今谓依梵文。以三菩提对佛陀。以加三字。语义俱具足。且菩提佛陀义有少异。今具出梵本故言具足。又依唐书文三菩提是三字。佛是一字。甚为省略。故云具足梵音等也。
    是正觉正知者。是正义。亦翻为遍。出下疏释。菩提为觉为知。然觉知二亦异亦同。异者花严大疏三十四（下九三）云。外道虽多不出僧佉及与卫世。僧佉说觉以为神相。卫世说知以为神相。今无知无觉。成上自体本无有我（文）又鼻舌身三云觉。意云知。如是等为异。同者第十四云（二十七云）知是觉之别名。由知诸如来普门无尽之行。证于如来三种平等。谓知如来身密之藏。亦知语意微密之藏也。又次云了了觉知故名为觉（文）如此文是同。今此中觉知无异耳。
    谓以如实智等者。此智度第二释佛陀文也。然有不通者疑。此是论释应身成道文。今何以用明自受用成觉耶。今解。一佛三身成道岂二耶。应佛树下。智处已成后。故智论且用自受成道。释应佛成道耳。今略树下言意在于此。又解。智度还是明报佛成道耳。道树何妨自受。金座道树元是表法。应于三身成道皆谈之。故有木菩提树七宝菩提树等说。今略之者。且避庸常疑耳。
    如实智者。人于此谈正体后得。而疑此如实智。是迷此经疏宗意故耳。今全用智度释。而加如实智言者。是依此经宗故也。疏第一（二十）云。梵本云三藐三佛陀者。三藐名正。三名遍。佛陀名知。故曰正遍知也。释论云。若有人言。何以故但佛如实说。如来如去故。应受最上供养耶。以佛得正遍智惠故。正名诸法不动不坏相。遍名不为一法二法故。以悉知一切法无余。是名三藐三佛陀。然此宗中佛陀名觉是开敷义。谓由自然智惠遍觉一切法。如盛敷莲花无有点污。亦能开发一切众生故名佛也。梵云萨婆若那。即是一切智智。释论云萨婆若多者。即一切智。一切谓名色等无量法门各摄一切法。如是无量三四五六等。乃至阿僧祇法门摄一切法。是一切法中。一相异相。漏相非漏相。作相非作相等。一切法。各各相。各各力。各各因缘。各各果报。各各性。各各得。各各失。一切智惠力故。一切世一切种。尽遍知解。是名萨婆若。今谓一切智智即是智中之智也。非但以一切种遍知一切法。亦知是法究竟实际常不坏相。不增不减犹如金刚。如是自证之境。说者无言。观者无见。不同手中庵摩勒果可转授他人也。若可以言语授人者。释迦菩萨蒙定光授决之时即应成佛。何故具修方便。要待无师自觉。方名佛耶。又如目睹世人为刀杖所伤。虽复信其受苦无可疑惑。然种种令说终不证知。若自身触受乃得明了耳。问意言。云何令我等逮得如是自觉之惠（云云）此中言此宗中及今谓者。此经宗不共余者。此疏始末皆然。然此宗释义中言。由自然智惠遍觉一切法。又以无师自觉自证之境为一切智智。是不可分正后别权实也。良以字轮观布。百字明门皆直约诸法令识其心。依此修行至其妙果何别权实。与台教不谈权实二智相似。未可以常教疑之。而已。又明如来品疏（十九三十一）云。谓满足十地自在通达。于一一地中皆善通达。而得自在。了知诸法同于空幻。又知众生深心所行各各趣向。以有斯德故。一切世间号之为佛。佛之名字因斯而起也（文）知诸法同空幻者。幻者□字义。十一说□字中。及百字品中。说幻喻为是也。空者菩提性品（十九二十二）始终说□字。此品中广明如虚空。虚空者□字也。是佛所证菩提也。既知空幻。岂非有空中同时照之耶。又第一疏云。知诸法实际犹如金刚者。是又□字虚空义也。又疏第一释如实知自心中云。若能如实观察。了了证知是名成菩提。其实不由他悟。不从他得。乃至尔时行者正知心实相故。见一切法悉皆甚深微妙。无量无数不可思议。不动不倚不着都无所得。毕竟如菩提相（文）又第六（二十二）云。如实相智生者。心之实相即是毗卢遮那遍一切处。佛坐道场如法相解时。种种不如实见悉灭无余。是故萨婆若惠与虚空等也。已离一切暗者。于一切法相不如实知即是无明。是故觉本不生时即生遍法界明。以一切种观一切法。无不见闻触知（文）也。第七（二十五）云。心之实相即是一切种智。即是诸佛法界也。此等释皆是此宗义也。若常途义者。起信云。谓以一念相应惠无明顿尽。名一切种智。贤首疏云。言一念等者。明自利行满。即显上真心于此成也。谓一念始觉至心源时。契于本觉故云相应以无明尽故显照诸法。名一切种智也。亦可。前一念相应等者。无间道也。名一切种智者。是解脱道也（文）青龙疏上一（一四一）释如实智云。言如实智者根本智也。实谓真如体不迁变。证实之智名为实智。今宗意。体相用并得之故。如实之智自具理事故。言心之实相即是一切种智等。
    知过去未来等者。皆中义。三世字义。疏第五。云世人三字也。通同。千字文云。多罗也。唐梵文字云。通同可见。众生类者。字义。众生义也。非众生数者。字义。是法义故。有常者。有中义。有云。常者四相为无常。离四相为常。是法相义。又常也。通同。无常者无反有义故。亦是中义。常者又字无相义也。一切者字义。一切也。诸法者字义也。法义故。吉庆赞第一□。三宝中佛宝□。其中云开敷正觉眼。犹如水生叶。是饶益众生等。是与疏第一此宗佛陀释全同。此赞发首有落吃□弭语。是吉祥相等义。一字顶轮王经第四。有如来吉庆印开敷莲花印。彼经云。是印如莲花。名为莲花印。如来吉庆印获福德义利等（文）此印流志经第三。如来洛讫瑟弭吉祥印。故知。此经宗言佛者开八业心莲也。具如十二卷所明。心莲即诸法实相。应当知之。
    而佛即是等者。向云亦即相训。此中训即为亦。则义甚顺稳。然依此疏中佛陀有三义。一知义。第一云。梵本云三藐三佛陀者。三藐名正。三名遍。佛陀名知（文）二觉义。又云。然此宗中佛陀名觉。三觉者义。今此中尺是也。故今释意。菩提与佛陀同有觉知义。觉者义于佛陀。有之。菩提即无。故为取多具。不言三菩提但言佛陀也。是佛陀菩提元是一字转故替用无妨耳。又十九云。佛与正觉名号殊而体一也（文）。
    省文者。正是省三也。兼佛陀亦省云佛也。若依此义。者训即为亦。其顺矣。华严大疏三十四中云。谓佛智是菩提。此但云觉。佛陀是人。此云觉者。以人得法故名觉者。慈恩上生涯疏云。佛陀梵音。此略云佛。有惠之生。唐言觉者。自觉觉他觉行圆满故称为佛。如次不同凡夫·二乘·菩萨三种。故以为名也。然不通者又疑云。毗卢遮那者法身佛。何以法身而有成佛耶。今解云。抄记中已明法身而具神变加持。何法身无成佛耶。夫法身者全迷悟邪正等万法。而是法身也。故成不成共是毗卢遮那也。又行者修行因满还同本觉成毗卢遮那。则必有此神变加持故。有此经。是故题云大日成佛等也。凡如此疑皆局塞迷情不知玄理者也。
    神变加持。神变者。五神通中第一神境通。此有二种。一能变通。二能化通。今神变者是能变通。然唯取能变而不言能化者。今正明普现色身。普现色身当能变有十八中第四示现。故唯举能变也瑜伽三十七初谓。佛菩萨神境智通略有二种。一者能变通。二能化通。如是二种品类差别各有多种。云何能变神境通。品类差别。谓十八变。一者震动。二者炽然。三者流布。四者示现。五者将变。六者往来。七者卷。八者舒。九者众像入身。十者同类往趣。十一者显。十二者隐。十三者所作自在。十四者制他神通。十五能施辨才。十六者能施忆念。十七者能施安乐。十八者放大光明。如是等类皆名能变神境智通。示现者。谓佛菩萨。依定自在如其所乐。示彼一切诸如来会众。沙门婆罗门声闻菩萨。天龙药叉。健闼婆阿素洛。揭路荼。紧捺洛。牟呼洛伽。人非人等。令悉现见。下诸恶趣上诸人天复令现见。诸余佛土。及于其中诸佛菩萨。乃至超过殑沙等诸佛国土。种种名声。所表佛土。及佛土中某名如来悉令现见。亦为宣说彼佛土及如来名。齐彼至此。若复过彼诸佛国土。及诸如来随其所愿。乃至所欲皆令现见。亦为宣说是名示现（文）神变者俱舍二十七（十四）云。依毗婆沙所说理趣。神名所目。唯胜等持。由此为神变事故。诸神变事说名为境（文）光记二十七（二十三）云。神谓等持。境谓行化。智证境时无拥名通。从定及境能证为名。故名神境智证通。余亦依定。此通相显。偏标神名。文今按。神变者佛住于自在神力加持三昧。而此三昧名神。普现色身诸神变事。名之为境。境即是变。故名神变。演密抄神是智之妙用。变是智之所了。又神即神通。变即变化。俱属智也者。恐皆误矣。妙用是通义。神名三昧。云何释神为智之用。及又义中违俱舍论意。青龙疏上一（四二）释神通名云。依婆娑论。于自所缘（缘境）无倒了达（能缘智也上神义也）妙用无碍无所拥滞（是通义）故名神通（文）义决云。神变者名为普现一切色身三昧。谓众生界。无量无边等云海故。诸佛悲智亦遍众生界。亦如云海。随彼彼众生类自在转故。故云种种神变及成等正觉也。如是种种神变。皆是如来平等性智。五峰光明法界实相之所成就也（文）第十四广明往见加持者加谓加护（佛取护念义）持谓任持（神力所持义）即佛大悲心。故次云往昔大悲愿故等。依大悲愿现示色身。略出经第一阿地瑟吒论（守护）曰。加护于我（文）又第四（十六）云。遏地底瑟吒（愿为加持也）论曰。加持我心（文）今按吒字有现身义。涅槃经云。吒者于阎浮提示现半身（化身）而演说法喻如半月。故云吒。守护经云。瑟吒（二合）制伏任持不可得故。沙字亦有通义。文殊问经云。称洒字时。是制伏六处得六通智。依此思之。加持者。亦普现色身义。故理趣释云。加持者表如来于中道。十六大菩萨普贤智。从此展转流出共成三十七位。以成解脱轮大曼荼罗（文）此中展转流出者。是神变义。共成等者。底瑟吒又住义也。第十九云。次文殊入佛加持神力三昧。此加持三昧如上经初说也（乃至）此菩萨久已成佛。所谓普见如来。或云普现如来。以大悲加持力示童子身也（文）（普现者。即加持三昧义。可见）第十一（十）云。所谓阿字自体。从本以来。具足无量自在力不思议力（文）二十（三十一）云。法身而有自在神变加持。此不足疑也（文）阿字是毗卢遮那法界之体。从此流出无量字门。亦是加持义也。略出经加持梵语。阿字为种子。亦思之（义决）义决底瑟吒生起义（文）是又奋迅示现普现色身义也。又唐梵文字。现（文）。
    旧旧译等者。问神力所持。及佛所护念者。为是神变加持旧翻。将加持古译耶。答加持具言神变加持。故旧译二语亦通。具略无相违。故华严大疏第六（十三）云。佛加持者。谓佛胜力任持令有所作（乃至）然不出三类。一如加持化身及舍利等。二如加耆城入火不烧等。三如加非情作佛事等。此与神通宽狭不同。谓六通中唯神境一有加持故。今此加持即是神力（广如彼抄明矣）然神变即神通。神力非神通故。神变加持者。变即加持事相也。若神力加持者。由神力干能而有加持也。华严离世间品。十神通十神力别明之。大疏五十六（七）释云。神通多约外用无壅。神力多约内有干能。若以通摄力。十种神力但是一神足通耳。既分通力两殊。故十通中少说神境（文）又三十三（三十四）云。十向品疏云。佛神力言非神境通。离世间品神力神通义有异故。通谓无拥。力谓干能。通多就外。力多约内。神变必具神力故。神变加持或云神力加持。神力非必有变故。神力加持三昧不言神变加持三时也。法华安乐行品云。此经是一切过去未来现在诸佛。神力所护念故。序品云。为诸菩萨说大乘经。名无量义教菩萨法佛处护念。佛说此经已。结跏趺坐。入于无量义处三昧。身心不动（云云）今谓所持是持。护念谓加。各得一义。今言加持。则兼两义。所以为正也。此等文及今疏意。加持二字共在于佛。然即身义云。加持者表如来大悲与众生信心。佛日之影现众生心水曰加。行者心水能感佛日名持（文）又云。互相加入彼此摄持。此释违诸文。古解今云。疏中亦有此义。第九（十七）云。梵音毗富罗是广大义。谓深广无际不可测量。如是诸法自体。名为毗富罗法界。诸佛实相。真言实相众生实相。皆是毗富罗法界。以此更相加持故。名为法界加持。复次如男女交会因缘。种子托于胎藏而不失坏。即是相加持义。如是诸佛国王明妃和合。共生毗富罗种子。为大悲胎藏所持。无有失坏。故名法界加持也。
    然此自证三菩提者。杲师出二解（云云）今云。自下述释成佛神力加持义。此下正述成佛义。自证者心自证心。不由他悟。故下疏云。如是自证之境。说者无言。观者无见。不同手中庵摩罗果转授他人（云云）三菩提者。上云。具足梵音云成三菩提。即中胎藏自性常心。五字五大义。守护经第二（五）说五字五如来义毕云。如上所说自证之一法。唯自证知。非言能说。离诸见相（文）。
    出过心地者。第三（十四）云。经尔时秘密主白佛言。希有世尊。说此诸佛自证三菩提。不思议法界超越心地（乃至）一切支分皆悉出现如来之身。遍至十方还来本位中住者。即金刚手承佛神力。领解上文。先叹世尊甚为奇特。由具大方便故。乃能说此诸佛自证三菩提。所谓自心自觉。不可思议法界。出过一切心地。的无所依也。如世人举趾动足皆依于地。菩萨亦如是。依心进行。故名此心为地。以心尚有所依故。未名正遍知。如来已度此微细戏论。进趣都息故。名超越心地也。乃至不思议法界。即喻莲华台。种种方便道即喻莲华叶（云云）今按。不思议法界者。无垢识中胎藏也。心地者谓第八识。亦通八识也。心尚有所依者。心谓进行心。即菩萨净菩提心（质多）所依者第八识等。所云心地也。微细戏论者。第八相应无明。所云极细妄执也。莲华叶者。谓四智四行。即佛八识。今具引诸文。指示之。第二十云。次入中恶是方便也。此是毗卢遮那本地之身。华台之体（不思议法界）超八叶绝方所（无所依也）非有心之境界也（果地。无进行故）唯佛与佛乃能知之。为念本誓开示大悲藏。普引众生入佛惠。复以加持神力普现身口意。遍满生死中。当知。此即是方便也（文）守护经十（十三）云。无相是一切法真实印故。无碍法界平等无能所故。无异体。同虚空。离二相故。无阿赖耶。超过一切所依故。理趣释云。由如来净阿赖耶（无垢识）于大圆境相应证得坚固无漏之三摩地。能净无始无明住地微细烦恼（文。微细戏论）起信论下末（十五）又是菩萨发心（证发心）相者。有三种心微细之相。云何为三。一者真心。无分别故。二者方便心。自然遍行利益众生故。三者业识心。微细生灭故。疏云业识者。二智所依阿赖耶识。理实亦有转现。但今略举根本细相。此非发心之德。但显此菩萨二智起时有微细生灭之累。不同佛地（当不思议法界）纯净之德。是故合为发心之相。华严十地品云。知心地无我。能闻此胜法。大疏三十四（二十一）中云。云何证坚。此亦有二。一知是能证。二心地是所证。言无我者通能所证。心地即二空具理（出体性也）所依之事（明非能依理。理即无我故）谓唯识相（显非唯识性。性即二无我理。即胜义谛故）论云。随心所受三界中报。此即异熟识（即第八识）又随心所行（即通七识及八识所缘之境）一切境界亦名心地。此即前七转识及通八识相分内外诸境（六识缘六尘。即是外境。第七缘第八。即为内境。第八缘三境。根身种子即是内境。缘益世间即是外境。又意识亦通缘内外。五识亦有通内外义。故云诸境。而皆名心地者。生成住持义。依八生于七。七复熏成八。以心变于境。托境而生心。皆得心地名文）又十八纸云。心地之言通有二义。一就体性。如梵网经说卢遮那心地法门。谓心体包含生成依持。亦如法华一切智地斯为妙也。今言心地。是所栋者。即是心量法门。故楞伽说。觉自心现量非心之心量。我为说心量。心量即心地故（文）第十（十四）释地神真言钵□（二合）体毗曳云。若人诵持修习。不久亦得如来心地也。（佛地不思议法界也）以真言第三字。为种子字。是离言说义。中有伊声是三昧。入此离名言三昧（言说字）即证心地。此三昧名为普载三昧。以同大地故也（已上约佛地释）末后毗曳字是缚义（约缚字释）也。即衍那是乘义。翳是三昧。亦是指物之声。即指彼真言之体也。由此离言（言说缚字）心地三昧故。于离系之乘而得进行也（已上约菩萨地释心有进行义故）第四释五佛身相云。以华叶上佛从心量因缘生故。有差降也。八叶云种种方便道。是随他身。故云心量因缘。二十卷超八叶施方所。非有心之境界。有心即心量也。又下经越三时如来之日加持故者。三时即三劫。三劫三妄执故。微细戏论者。第三劫所度之妄执。是即根本无明。不思议业相。今度于此超升佛地。云出过心地。所谓第八识转成大圆镜智是也。谓自证三菩提。无相无作。言语道断。非有心境。然诸菩萨无明未尽故。于无相处妄见生灭。依之发心修行。依修行故。生净心地。依净心地生第二地。乃至依等觉地生如来地。此等生成依持。即是地义。名为心地。心之地故依主释也。至佛地时。无明顿尽希愿悉息。谓之自证三菩提超越心地。
    现觉诸法等。现觉者谓能证智。本初不生即所证理。如智如如正是成等正觉之相。是正释成佛义也。现觉者古抄为二解（云云）今谓现谓现前。觉即正觉。理趣分述□下（初）云。现等觉门者。现谓显现。现前明了。亲证之义。等者遍义。觉者照义。此意即显无分别智（文）明了亲证遍照法性。现等觉体即无分别智。俱舍光记二十二云。此现观名为目何义者问。应知此目现等觉义者答。应知此目现前等觉境义（文）颂疏云。谓现前觉观谛境也（文）麟云。谓十六行相于四谛境。现前平等而觉。名现等觉。此中有五字门义。谓出过一切心地现觉诸法本初不生者。是□字义也□是地义。又心地义。空点是出过义也。现觉者□字义。理趣释第二段云。第三字极长高声。□阿字者等觉义（文）。
    诸法本初不生者字义也。又出过一切心地者是字义。出过者。经偈云。出过语言道。有出过义。一切又字心地者。向所出地天真言种子。疏释出心地义。又心地质多者。字义也。诸法干栗多者。义也。又出过心地者。金刚顶一印会意也。然虽异其实一字中义耳。诸法本初不生者诸法谓百法明门。即百字轮也。至第十一地畔。成虚空云海明法门。是即三科法。文殊庄严经上（六）云。一切法者谓蕴处界（文）本初者。理趣释（十三）云。右手抽掷本初大金刚。作勇进势。本初者本来清净法界也（文）第七（二十七）云。智度论云。菩萨若一切语中闻阿字时。即时随义知所谓一切法从初来不生相（阿提秦言初。阿耨波陀秦言不生。文）十二（二十二）云。次佛告秘密主言。我初诸最胜佛世所依称号者（今经作我一切本初号名世取依）将说秘藏。先自叹德。以此法难信故。如将说法花亦自叹也。本初是寿量义（更问）世所依者。如一切草木皆依于地（阿字义）而得增长。乃至如梵音云我者。于中即有阿声。即本不生义也。此常住不生之体。即是一切之所依止也（文）第六（二十二）云。次有二偈。明菩提实义。我觉本不生者。谓觉自心从本以来不生。即是成佛。而实无觉无成也。一切众生不解如是常寂灭相。分别妄云有生。轮回六趣不能自出。今虽闻正法音。闻正法音还于种种有为事□中。推求校计。冀望成佛。何有得理耶（文）第七（九）云。今且约阿字一言以辨其义。如行者自证心时。了知世出世间因果本不生故。无苦集灭道。而有一实谛。见此一实谛已。必定师子吼广为众生说之。是名积集修习真实谛语。又知八倒本不生。故成如来念处。知四如意足本不生故成法性神通（乃至十方六度七觉四梵住等）知十八种本不生故。是故出过心量不与一切众生共。乃至种种法门当自在说之。复次如此经初品中义若了知唯蕴无我。乃至证寂然界时。当约我人众生寿者本不生故。明种种法门（文）以五喻观察性空时。当约诸蕴本不生故明种种法门。观察蕴阿赖耶乃至觉心前后际不可得时。当约心之影像本不生故明种种法门。极无自性心生时。当约净菩提心本不生故明种种法门。乃至如来地。当约大悲胎藏曼荼罗究竟本不生义明种种法门。又下疏云。本不生者心之实际（文）即是理趣释所云清净法界。清净法界者莲花台达摩驮都。即是阿字法界之体。六种无畏浅深虽异。分证此理也。然大悲胎藏究竟本不生者。与第十二所云本初是寿量义同。寿量者即中胎藏阿字义也。第六云。黑谓如来寿量常住之身。如是妙身毕竟无像故。作深玄色。此二句（青黑）是如来秘藏。非普为一切众生故。名内眷属也。又入此深玄色时者。即是如来自性中胎藏。尔时见五智色皆同一法界色。何有浅深之殊。而诸众生有渐入者。有超升者。有顿入者。然其所趣毕竟同归。故云一切内深玄也。且是傍论。私考云。字是莲花种子。此有寿义。亦有黑义。最胜疏云五本（六十六）明四韦陀义云。一颉里薜陀此云寿明。释命长短事（文）又百八契。西方云金刚命。即无量寿佛。第六（九）云。讫栗瑟拏是黑色。其青色亦是中摄（文）又干栗太者即字也。凡处处说寿命。皆有诸佛集合义。最胜王经寿量品四佛集会。涅槃寿命品说三点四德。在于其中入大涅槃是曼荼罗义。法花寿量品中说有五佛意。又普贤延命尊合三十七尊为一也。故合八叶为一。是中胎藏也。离中胎为八。是八叶。合诸色为一是黑色也。归众德于一处。是大涅槃也。又字有加持方便义。第六（十三）云。青是无量寿色。既到金刚实际。即以加持方便普现大悲曼荼罗。如净虚空中具万像故（文）又无量寿有诸佛聚集义。弥陀经自说经名。云称赞不可思议功德一切诸佛所护念经。大藏中有名不可思议功德诸佛所护念经。始终皆悉说诸佛名号。是等诸义皆应并思。第十二释经摩诃萨意处云。即指此众生自心之处。即一切佛大悲胎藏曼荼罗也。又云。若能自觉心处者。即知此心自性常净。如是净无垢处即是诸佛大圆满实相之地也。又云。若能证此心处心中之心（此即干栗太）即是如来大决定心（谓三昧也）犹有此定故得入阿字门。入阿字门故即能了知真言行之与果也（文）当知自证三菩提者。即众生自心。心自证心。如实知自心。云现觉诸法本初不生也。下疏云。此宗辨义。即以心为如来应正等觉。所云内心之大我也（文）向所引理趣中。云本初大金刚。释中又云上下十峰金刚大空智处。疏第十云。大空者佛境界也。佛境界者普贤也。诸佛境界摄真实经说普贤经。又胎藏普贤入佛境界庄严三昧说真言。普贤者五股金刚也。胎藏普贤印如意摩尼也。净菩提心为如意宝。菩提心者八叶花台也。八叶与五股同也。
    是处者。谓指自证三菩提也。十二（十一）云。若净此心即是曼荼罗处。不从余处来也（文）青龙轨。宝处菩萨之处云迦罗。十一（十四）毗诃罗住处义。十三（二十九）云。萨□怛罗一切处也。又华严花藏世界品疏。花藏之藏云多罗。第四云。怛罗是如如。离尘垢义。即是心之实相（文）今按。诃罗多罗共有心义。即心莲华台亦钵多罗。此云叶。故知。诃罗是干栗太心莲华藏。多罗即质多。是莲华叶（此一途义有之）中胎八叶即曼荼罗处。故云是处也。
    言语尽竟者尾字义。第六（二十二）我觉本不生等。偈下释云。出过语言道者。从此已下皆是转释阿字门。觉本不生即是佛。佛自证之法非思量分别之所能及。亦不可传授与人。智度谓之言语尽竟意不行处（文）尽竟者。即不可得义。离义。出过义。皆字义（文）。
第0段     心行等者是罗字义。第六（二十二）云。诸过得解脱者一切妄想分别名之为过。即是生灭断常。去来一异等。种种戏论。不知诸法实相故。悉皆可破可转。若了诸法本不生际。即于如是一切过失皆得解脱。是故金刚之身远离百非也。理趣释观音段云。罗字离尘义。尘者五尘亦名能取所取（文）又时处轨云。罗字法界心。文谓凡夫心缘是尘垢义。能取所取即心缘义。离此尘垢即法界心。心行者。青龙疏（如来品）云。心行所灭者。心缘虑息也。言语道断者。言语不及也（文）俱舍界品第一（十一）云。除前及后色受想识。余一切行名为行蕴。然薄伽梵于契经中。说六思身为行蕴者。由最胜故。所以者何。行名造作。思是业性。造作义强故为最胜。是故佛说。若能造作有漏有为名行取蕴。若不尔者。余心所法非蕴摄故。应非苦集。则不可为。应知应断。如世尊说。若于一法未达未知我说不能。作苦边际未断未灭。说亦如是是故定应许除四蕴。余有为行皆行蕴称（文）。
    亦寂者。法花轨（十）云。罗字法界种子白色（文）十六（八）极白寂静色。七（四）云。罗字有波罗蜜义。波罗蜜者即涅槃圆寂义（文）第十九云。上来所说阿字门即是显示自身我。即我自身本不生亦无灭。不生不灭者即是如来之身。当如是观察也（乃至）此明何义。佛言。阿字具有一切功德。或直从阿字门。以本不生而显说之。或从异门显之。即是□等诸字门也。其义虽异门亦有异。然所示之我之自身本不生义无有异也。若法有一是生即是可说之相。非言语道断之法。以□字言语断心行灭故入阿字门。以阿字故即知。此□不可说示也。以下皆是异门之相。或一切法中造作离故。迦字形现。此即明一阿字门。然欲明一切法本来无作故。现此迦字。然此迦字即明阿字义也（广说）然此中明□字中。云心行灭者。凡疏中处处释。说□字则兼□字义。□字则兼□字义。是□啰不相离。是犹世间阴阳水火二法不相离也。第十二说罗字中云。故次云想啰字。其字色白如车渠。师云。此中即有阿字有啰字也。故啰字白色（文）故本自相有。又者伊点。从啰取生也。
    ○如来威神力等。是字义离义也。故离者字义。第十观音真言云。□是恐怖义。以大猛威自在之力。怖彼三种尘障（云云）又佛顶真言云。吽是恐怖之义。以威猛之力遍破诸縳同于大空（文）第九（十五）云。摩诃沫丽翻云大力诃字菩提心中具一切力今与佉字合故。离诸系缚无复挂碍如虚空中风自在旋转故名大力（文）又者力也。风也。等皆风大种子也。第四云。如来妙严之相法尔无减。非造作所成故。不以外宝为饰。乃至十住菩萨犹因承佛神力见加持身。其于常寂之体如在罗谷。故以为况也。十八（二十八）云。此大智身常住寂灭。离诸因缘非有心之境。离佛神力所加持。则一切菩萨非其境界（文）。
    ○则虽十地等是字义。故四十二字门及花严云。唱佉字时入般若波罗蜜门。名修因地智惠藏（十地菩萨）又涅槃云。呿者名非善友。非善友者名曰杂秽。不信如来秘密之藏。是故名呿（生死中人）。
    尔时世尊等者。自下述释神变加持义。此下明加持缘由。然说虽如此。其实字门。法而如然。诸百字品中。及十一说字段。皆无不然。是字如幻法门。故下位行者。修百字者分分得此神变。故十八（二十四）百字生品疏云。此真言即同于佛也。又复具大威德。如来自在秘密神通之力。皆由此生。若行者能如法行。即亦同此真言而得如此也（文）又十九（五）百字位成品疏云。若如是觉知。即能以圆光遍照。遍照者即是作佛事也。随身口意遍照庄严。当作一切佛事。即同毗卢遮那也。谁能作此佛事耶。谓持真言者也。此皆佛答金刚手。真言所生处也。谓此真言即从行者身口意而生。若如是知。即是内外清净而作佛事也。经云自业者。即是佛事也。谓普现声身（文）故知。自因位行百字学普现色身。至果位至极百字。如因位修行而广大现。是义当往昔悲愿也。故往昔悲愿文殊真言中（第十九丁）钵罗底若。先所立愿也（文）即字体与般若同。是一切智智也。十一（二十一）满足一切智智。云满足一切凡圣所有希愿。第五（七）云。殊胜愿道者所谓一切智愿也。若入此净菩提。心门则照见心法明道。所谓古佛大菩提道。故云此殊胜愿道也（文）又悉昙题云曩摩萨□社也悉昙。一切智即悉昙字门也。又作常解。往昔大悲愿者。无三世而有去来今。是为法身。法如是故。又菩萨修因圆满成毗卢遮那。则必有忆此因愿故。第七（十一）云。又一切如来本行菩萨道时。所集无边福聚发生无尽大愿。至萨婆若中究竟圆满。是故皆得智名。言以如是福愿智力及一切法界本性加持力。随顺世间如其种类而作加持。是故于一切众生种种身语意。皆可开示真言教法（文）是念者。谓佛所护念。即所云法身加持义也。如是境界者。指自证三菩提。谓佛境界。第十（十九）云。萨□怛多揭多（一切诸佛也）毗舍也（境界也）又云。佛境界者诸法实相。第十（四）云。大空者佛境界也又云。佛境界者此是自证真实境界。非声闻等所能及之。如法花方便品中所说（文）十二（二十）云。若证无相无碍理。即是于法而得自在成就菩提。如是无相即是如来甚深境界。唯佛与佛乃能知之。故言是佛境界也。佛境界者依诸佛境界称真实经意。是月轮也。普贤也。诸法实相也。金刚三十七尊。胎藏八叶花台也。五大也。四阿也。法花说十如是。法花论说五如是。皆五大也。或说无相。或说大空。或说真如等。诸经种种异说。其实唯一耳。
    则诸有情等者。第二十云。若如来但住自证之法。则不能度人。何以故。此处微妙寂绝出过心量。说何示人耶。故渐次流出。渐入第一院。次至第二院。次至第三院。虽作如是流出。亦不离普门之身。其八部之众皆是普现色身之境界也（文）。
    是故下。正述加持相也然此神变加持由三力起。十一（十九）云。又广大加持。谓如来加持神力。由三句得成。今欲行如来事故。思想念此三句也。故经云以我功德力如来加持力及与法界力周遍众生界者。此三句和合而广大加持力生。如是念已。应诵念此句。此句是一切真言心也（乃至）以我功德力故。以如来加持力故以法界平等力故。以此三缘合故。则能成就不思议业也。又（十一）云。尔时世尊。复住三世无碍力依。如来加持不思议力依。庄严清净藏三昧力者。依三世无碍力。依佛不思议力。此有二种依也。此三昧是不思议三世无障等加持力用所依止处。依此法体。能成如来不思议业。所谓普遍十方三世普门利益一切众生。皆令毕竟住于一切智智之地。此如来不思议依。自证之法。无量定智诸力以自庄严清净者。即是真言体也。此是如来众德之藏。无尽庄严无有缺减。具足成就相也。即时世尊。从三摩钵底中出无尽界无尽语表。依法界力无等力正等觉信解。以一音声四处流出。此中真言者。四阿真言也。义释八（三十四）云。经尔时世尊。复住三世无碍力依。如来加持不思议力依。庄严清净藏三昧者。自此已下明所持真言支分。如上诸菩萨等。各住三昧说自心真言。今毗卢遮那亦欲宣说自心真言故。先入三昧也。如世间众生种种身口意业皆依于心。毗卢遮那亦尔。一切三世无碍智力。一切神变加持不思议力。皆依庄严清净藏。一切众生虽本有胎藏莲花。以无碍智力未圆满故。未得毕竟清净。以加持神力未圆满故。未得毕竟庄严。又一切众生虽本有三世无碍智力神变加持不思议力。但以莲花胎藏未得庄严清净故。照用皆不现前。唯有如来具足成就故。能住此三昧也（乃至）次云依法界力无等力正等觉信解力以一音声四处流出者。又转释。如是音声非无因缘。要具三力然后生。一者不思议法界力。二谓无等三摩耶力。法尔应度机生则加持应生。大誓海潮终不过限。此是无等三昧耶力故名无等力。若在行人名诸佛加持力。谓正等觉信解力。是如来本行菩萨道时所集善根。若在行人则名自功德力。如持诵之人。以三事和合事正回向故。所愿皆得成就。是故如来亦以三力和合故而出音声。以从众缘起故。当知此声本不生也。然此三力者。等四字故。疏云。此句是一切真言心。又十一（十四）云。正等觉心即真言心也。正等觉心者即四阿也。第七（九）明真言能所加持中云。如来以何法加持耶。秘密主以要言之。诸如来一切智智。一切如来自福智力。自愿智力。一切法界加持力。随顺众生。如其种类开示真言教法者。初云一切智智者。即是总举十方三世如来一切金刚智印。以此同共加持。则无所不同。又一切如来本行菩萨道时。所集无边福聚。发生无尽大愿。至萨婆若中究竟圆满。是故皆得智名。言以如是福愿智力。及一切法界本性加持力。随顺世间如其种类而作加持。是故于一切众生种种身语意。皆可开示真言教法（文）一切智智者也。是五大义故。福者也。是行门故。愿者吉庆□中愿云□啰。是百字法门也。又第五云胜愿道。亦百字也。故也。法界本性加持者也。涅槃是法界本性故。三力者。其如来者法界力也。无等三摩耶力者也。依十一卷释。是如幻加持义。如幻加持者即义释之释意也。是同第七中如来一切智智。信解力者当福愿二力。是也。是发心故与合故。三力与四同。其行者者。我功德力者二字也。是发心修行故。如来加持力者也。义如上。法界力者也。是亦如上也。
    自在神力加持三昧者。然此神变加持与金刚顶同。义决云。次下颂。如来神变秘密三昧法者。第一一切如来普贤金刚三昧门。颂曰。初颂诸佛普贤心者。经云尔时金刚界至秘明末。尔时者。此前经云毗卢遮那不久等正觉。此处经文者。略出经云。尔时金刚界如来。以持一切如来身。以为同体。一切如来普贤摩诃菩提萨埵三摩耶。所生名摄一切萨埵。名金刚加持三摩地。已入一切如来大乘阿毗三摩耶心。名一切如来心。从自身心而即说密语曰。跋折啰萨埵。于中四门不同。一举报。二显实。三明行。四护念。经尔时毗卢遮那佛。此举报也。释曰。所谓行大日如来事遍满法界。纯以大金刚王而共围饶以为宫殿。毗卢遮那处中而住。乃至经云。持一切如来身。以为其体。第二显体也。释曰。无缘智明遍满虚空。一切佛身即一佛身也。经即入一切如来至三摩地等第三明行也。释曰。此中云三昧耶者。正翻为等持。三摩地者正翻为等念（旧云等至）谓遍一切处。等持自智。即入一切如来智智也。即入一切普贤智。持此智行犹如金刚入有情界。平等摄受而护念之。故花严经云。佛身普放大光明。色相无边极清净如云充满一切土。处处称揭佛功德。光明所照咸欢喜。众生有苦悉除灭。各令恭敬起慈心。此是如来自在用（如彼广说）经从其至拔折罗等。此第四护念也。释曰。此中云阿毗三昧耶者。正翻为无上等持。旧翻为护念也。如金刚般若云善护念是。谓从诸佛一切普贤金刚智中。出此秘明故云无上。以此秘明加持有情令最坚牢故。秘明义者。一切有情皆是金刚也。故称拔折罗萨埵（云云）经说秘明时。至既示现已等。此中智用境界不同有十二门。一依因。二显本。三应实（云云）此处经文略出经云。经说此秘语时。从一切如来心。即是彼世尊以为普贤月轮。出以净治一切众生摩诃菩提心也。经云说秘明时从一切如来普贤之心。此第一依因也。释曰。一切诸佛现神变时。非无因故。谓从如来智入普贤心。若不尔者碍而不遍。无智故有碍。无行故不遍。经云为众多月轮。至菩提心已。此第二显本也。释曰。谓菩提心者万德之源空行之本。是故如来先显心相。清净圆满犹如月轮。即大菩提相也。以此心相遍有情处。诸有情类。数乃无量。故曰众多。一切有情过菩提光皆得清净。故云出现普净一切众生界也。发菩提心者应如是行。若越此者非菩提心也。理趣释云（云云）金刚加持者（上所引略出文云。普贤三摩地名金刚加持。）表如来十真如十法界十如来地。以成上下十峰金刚大空智处。已上文。当略出经第一自毗卢遮那不久成等正觉已下。安四方座坐四佛已。加持者表如来于中道十六大菩萨普贤智。从此展转流出共成三十七位。以成解脱轮大曼荼罗（文）此文当略出尔时金刚界如来已下文。前所出文也。彼中自普贤至四称具明。中道者十六位智行相。兼故。在中央把处。都部要目。以表十六空为中道。十一（十一）云。尔时世尊。复住三世无碍力依。如来加持不思议力依。庄严清净藏三昧力者（云云）此处疏及义释。具如前引。佛入此三昧说四真言。从四阿出一切字门。此字一切诸尊种子也。故此三昧是加持本也。又十一云。依三力而加持起。三力即四阿真言心。具如前明。故此庄严清净藏三昧者。其体四也。四阿即法花开示悟入。佛之知见。诸佛境界诸法实相也。亦名自性清净心。即是普贤也。故理趣经初段。十七清净后云自性清净。第十云。时普贤菩萨即于佛庄严境界三昧住。无碍力真言说者。诸菩萨中彼为上首。于佛境界庄严法门而得自在。即时入此三昧也。佛境界者。此是诸佛自证真实境界。非声闻等所能及之。如法花方便品中所说庄严者。即是如来自证之体。体有无量德。德各无量名以无量庄严而自庄严也。又十三云。次如意摩尼普贤印（云云）如意摩意者。即佛境界庄严义。是即庄严清净三昧。加持本也。故疏第九云。如如意珠寂然无心。亦无定相而能普应一切皆令称悦其心。故名巧色摩尼。从巧色摩尼身出巧色摩尼语。示巧色摩尼心。普雨法财（诸字门普现色身也）满法界众生种种希愿（文）又金刚顶十六圣位。总号普贤。是普贤地故。仁王陀罗尼释。以普贤十六行比声闻见道十六心。自在者。梵言有二种。一摄伐罗（卢计摄伐罗。此云观自在也）二□始多。今具引文。次会其义。第十三云。萨□达磨（一切法也）□始多（自在也）钵罗钵底（得也。谓于诸法而得自在也。文）第十（十二）云。□势多。第六（二十七）释观世自在义云。此中自在。梵本正翻是富贵义。如人得大势位具足财宝。随心所欲自然成就。此菩萨亦尔。假合十方世界一切有情。希求世间出世间种种资具。随其性欲种种不同。能以如幻三昧。一时给与各得满其所愿（文）十三（九）云。时佛住法界性中。告金刚手。谛听一心我说此法。令修行者于此法中自在得。所谓令得胜上教法也。此自在者亦是速得义。又是摄持义。与上所云多财名自在义不同也（文）十七（九）云。由住此戒摄一切法名自在。自在即是摄受之义。谓自得法又能利他故。次经云有情义中通达是也（文）私会云。缚始多者自于法得自在义。摄伐罗者于法施他得自在义。十三上所云等者。指第六卷观世自在义。今此自在者即普现色身义。与普门品示现三十三身义同。故知。今自在者即摄伐罗义也。多财者。下疏诸字门云佛法财。从阿字门出诸字门。即是加持义。亦即普现色身义。五秘密经云。法财者三密菩提心教法也（文）又第六（十八）云。如曼荼罗海会佛。利微尘数一一善知识。皆一种入法界三昧门。若总观如是普门大众。一心住缘而不驰散。即是普眼三昧门。亦名普门世界三昧门（云云）第十（六）云。以此普眼。而现众生故。名观自在者。此文普眼三昧者。亦观自在义。亦足为一证。矣种种巧云。有种种巧义。是普现种种身口意义也。又法花普门品。始终说名号。三十三身段当。是普门也。言普为一切众生者。普门义也。种种者是普门义也。说云又（心至）言说义也。又发唐梵文字。云故。中有说及开发义。此中应有示现义。更考。又生义也。
    示种种等者。此中三密相可见矣。从自证三菩提流出如来平等三密门。即普现色身义也。下疏。既云从遍一切处加持力生。即无相法身无二无别。而以自在神力令一切众生见身密之色。闻语密之声。悟意密之法。随其根性种种不同（文）。
    诸趣者谓六趣也。下疏云。此中种种趣者。梵云耶衍。亦名为行。亦名为道。下云大乘道等。义同也。毗婆沙说有五道摩诃衍人多说六道（云云）青龙疏上二（十四）释经诸趣云。六趣不一故名为诸。趣即所趣。无覆无记。第五云。如上所说。菩提心为因。大悲为根。方便为究竟者。即是心实相花台。大悲胎藏开敷。以大悲方便现作三重普门眷属。以是义故。名为大悲胎藏曼荼罗也。如于一世界中普现六趣随类之身。于一切世界中亦复如是。于彼彼众生同分中。最为上首。其所说法亦于彼法中。微妙第一。复由此义普能摄受无尽众生故。毗卢遮那名为法界王也（文）十一（三十一）云。诸如来有意生名业作戏行舞者。从佛心业而生。作种种戏行。现种种戏舞类之相。即是普现色身随类作六道之形等也。
    种种往欲者。第十（五）云。阿奢也（心性也。谓彼先世所习行。诸根性欲。文）下疏云。性欲者欲名信喜好乐。如孙陀罗难陀好五欲。乃至阿难好多闻等。当广说之。性名积习。相从性生。欲随性作行。或时从欲为性。习欲成性。性名染心。染心为事。欲名随缘起。是事释论中具明（文）花严大疏三十八下（十四）云。如宿习名根。印持名解。依根起解。故云次第。解必似根故云相似。习解成性。性必似解。依性起欲。欲复似性。观照门者。谓意密也。第十（四）云。受持读诵。或观照者。即同普贤之门。不久得佛境界（文）十九（十九）云。虚空本性离于观照离一切妄念戏论（文。是心行处灭义。观照即心行义）又青龙疏一。明五种般若云。乃至二者观照即净惠也。法衡抄云。观照般若者。谓清净惠观照性相真俗谛故（文）。
    （宝历九已卯年四月二十有九日。京都姊小路延命密寺。以善住遮梨御直笔书写之竟。  顺庸）

第0段 大日经住心品疏私记卷第一
大日经住心品私记第二

            沙门昙寂撰集
            沙门道空删订


    （九右）然此应化等者。前云自证三菩提者。本地法身。次云尔时世尊往昔大悲愿故。而作是念等。以下是如来加持。是故住于自在神力加持三昧。已下受用身。并普现色身。今应化者有二解。一应化是二身义。谓净身中正等觉句。已上加持佛身为应。自下世间成就本尊为化。即现瑞中现佛身是应也。又现执金刚普贤乃至天龙八部等是化也。一应化是一种义。只是应身称应化。是神变感应之化现故。第三（十五）云三乘六道无量应身（文）问且如第四（二十）观五佛释。云何解。答凡疏始终。论曼荼罗佛身不一准也。具缘品疏初作数番释。无不为此也。且夫三重曼荼罗具缘品说之为入坛灌顶说之耳。然人多以为是说听仪戒。其惑本在此。且如第四释大日如来加持受用身相。而其衣服身相等。表本觉常寂之相也。故五（十八）云。从此实相华台中。则表大日如来加持之相。其义已如前释（文）其四佛者。表发心修行万德开敷涅槃方便修得始觉相。故云从心量因缘生也。故不可以释漫荼罗文判定佛身也。因兹若以八叶为佛身内德则第三（十五）云。四佛四菩萨醍醐果德。若为八叶是佛各别法。修证次第。中台是绝待本觉妙果。则第四（二十八）释。及二十（二十六）云。越八叶绝方所之释等也。故应约行者修位浅深次第。定其佛身。
    非从毗卢遮那等者。阿字本不生法界之体。其所现身法身之相。故即生不生。不生而生。不动法界即是应化。生而不生不异应化。即是法界。时者时分。谓三世时。处者处所。谓十方处。起灭边际俱通时处。下疏（十五）释奋迅示现身无尽庄严藏云。将欲必定师子吼宣说一切智门故。先奋迅示现无尽庄严藏。庄严者（云云）乃至如来秘密惠经（云云）乃至皆如来不起于座而演说法。周极十方。尽其神通势力亦复如是（已上处无边际）然后还归（云云）乃至已能住此三昧（已上时无边际）即是无边际义也。复次此诸大众（云云）云乃至轨匠其心令至佛道（文）第三（四）云。自如行者。于瑜伽中以自心为感。佛心为应。感应因缘即时毗卢遮那现所喜见身。说所宜闻法。然我心毕竟净。佛心亦毕竟净。若望我心为自。即佛心为他。今此境界为从自生耶。他生耶。共生。无因生耶。以中论种种门观之。生不可得而形声宛然即是法界。论幻即·幻。论法界即法界。论遍一切处即遍一切处。论幻故名不可思议幻也（文）故此中明不可思议金刚幻也。是故下譬说等中。说幻事也。第十九（十五）云。此中算数喻者。犹如世间人下算之法。最初画置一字以为其本（西方算皆于土中画之。未已还画之耳）乃至亿载阿僧祇劫等皆从此生。然最初未下算时。本无是数。从此空地本无算数之中。而下一算若二若三乃至无量。乃至算毕已。除去众位。还空如本。然取校计之数下算者。心自证知宛然不失。虽从本无中立数。今已如本而实无有。然数法持在于心。而无所失。即是不有而有。有不有也。今此阿字门亦如是。从本不生中为世间随顺故。随次出身无量法门。虽出是无量方便。然亦不异于阿字本性不生之义。犹如彼数不离于一也。以初算法从一起故。一切如法皆不离于一。乃至一万即是一万不得相离。余一切如可解也。今此一切法不得离于阿字。亦由是也（文）。
    （九右）譬如幻师等。幻梵云摩耶（疏十三十二十四）然如幻三昧者。字百光王义也。即如幻三昧经可捡。引点也。空点也。故同也。又有幻义。者是等字义。十九（九）百字位成品疏云。次佛又引喻。如幻者化为男女等。即此秘密主。又如诸幻者变化作男子。次幻男子复作变化。于意云何。秘密主何者为胜。金刚手答言。世尊此二人者。无相异也。何以故。世尊不实生故。二男子本性空等同于幻。如是秘密主。事谓悉地等事。等谓多也。意中所生事皆从意生。此二性空无所分别（谓无二无别也。文）此中文广往见。此段百字位成相也。十一（三十一）说□字云。时告秘密主言。行舞一切作成坏果广大。亲一切与者。舞是戏也。复普现色身随类曲成。作种种应。此非真实。但如幻耳。是故名为如来之舞。犹如舞者能悦可众人之心。虽种种意解不同。皆令心悦。佛亦如是。然非四界之色所作。随佛心意而生。从心而生。从心而灭。虽常法而能随缘生灭。此兴废随缘故。云生灭之果。即谓成坏也。此迹遍于法界。广大无边。故云广大也。作已遂灭。故云成坏也。广大成坏。此成即是变转义也。然此成坏即是如来妙应。从佛法界机感而生。虽生不生。虽灭不灭。即同于幻。不异法界故也（乃至）言先作真实相者。如上所观种子真言及本尊。由观见本尊。释已即转自身而作本尊。展转相即不相妨碍。即是见于金刚（金刚幻之金刚也）之果（义释作）菩提之心。故名先作真实相也。经云如先正思念。谓如上文所说思惟法而念持也。阿字自已作。并点作广。一切黄极悦意。四角金刚标中。思念持诵诸佛。一切处光字也（乃至）于中置字。见此阿字已。即转此字作毗卢遮那本尊之形。即是自身现同本尊之像。其像一依本印而作也。此佛通身有光。此即菩提心中所见。实相之佛。犹净□璃中内见真金像。非同余心数中妄想也。当知。如是见者即是见心实相之佛。作此成就者。若无疑虑。即能普为一切众生作大饶益也。经云。谓广大希有者。犹如幻人。谓有种种异事也。犹如诸大菩萨随心所欲利众生事。如幻水月。而应万类皆得成也。此即如来如幻三昧之句（云云）。
    五情者。涅槃疏二十一（十）云。六根亦名六情。亦名六识。根以能生为义。情从生识得名。然六根无情。识即有情。从能受名。故云六情。识取和会。根茎和合故能生识（文）悦可。可古歌字。居何切。嘉又□居何切。可嘉也。音同故通用。嘉善也。乐也。法华序品云。栴檀香风悦可众心。句解。云悦怿称可。今不取（□字有悦可义。第十一云。阿字已作。并点作广。一切黄极悦意。文）
第0段     如来金刚之幻者。下疏云不思议之幻。共阿字义也。大力等大集经海惠菩萨品第十二云。金刚句者。其身不坏犹如金刚。何以故。法性不坏故。智惠性能破无明。是故智惠名金刚句（文）诸佛境界摄真实经中云。见满月中五股金刚。一切烦恼悉皆摧坏。如销黄金。其色焕然。如此智惠最为第一。即是诸佛不生不灭金刚之身（文）第十二（八）云。阿字门如来金刚性。而功德藏具足无缺。常住妙理之门也（文）十六（二十）云。□字是金刚地也。又阿字是金刚轮。为欲升金刚座故。光观阿字为始。还以金刚而持金刚也。又云。此阿者即是法界之性。以一切法本不生故。即同法界也（文）又十六（二十五）释经奇哉一切佛方便不思议云。复次前偈云。奇哉者。梵音奇哉□即于初首而有阿声。故此偈已表法竟也。此即是本不生义。能生一切诸法。谓如来身所示。种种形声皆从阿字而生也。时出种种形意。还入佛身支分。又复还入如来不思议法身之中。各随所生之处而入。故经云。又复入如来秘密法身不思议。此不思议梵音阿真底□。亦有阿声。意明。从阿而出。又从阿而入也。此两头上下。指两阿字。明一切法出入。即同法界之体也（文）谓金刚者。法界不生之体。幻者缘起生灭之喻。不生而生。幻即法界。生而不生。法界即幻。即是不思议之幻也。
    即事而真者。缘起事法。即普现色身。真者阿字本不生。自证三菩提生而不生故。即事而真。无有终尽者。下疏之。当知。因缘生灭即法界生灭。法界不生灭即是因缘不生灭（文）瑜只经云。常于三世不坏化身利乐有情。无时暂息（文）。
    （十右）若据梵本。杲师云。今所译经题外。梵本又有一句。故重释之。所谓因陀罗王句也。大广博者摩诃毗卢遮那翻名也。意云。准梵本具题之。应云大毗卢遮那成佛神变加持经因陀罗王也。今按。毗卢遮那虽有广博义。直为翻名今未审也。宝楼阁陀罗尼云。义决云。毗卢遮那亦名诸佛菩萨最上广博清净藏（文）施饿鬼轨云。曩谟。婆伽筏帝。尾布逻。檗怛罗（二合）耶。怛他檗多也。曩谟广博身如来。咽喉宽大受妙味（文）是五如来中央也。即大日如来云广转身。然非毗卢遮那翻名耳。第九（二十七）云。经云。薄伽梵广大法界加持。即于是时住法界胎藏三昧。从此定起说入佛三昧耶持明者。梵音毗富罗是广大义。谓深广无际。不可测量。如是诸法自体名为毗富罗法界。诸佛实相。真言实相。众生实相。皆是毗富罗法界。以此平等加持故。名为法界加持。复次。如男女交会因缘。种子托于胎藏而不失坏。即是相加持义。如是诸佛国王妃和合。共生毗富罗种子。为大慈胎藏所持无有失坏。故名法界加持也。世尊遍加持一切众生。皆作平等种子竟（云云）。
    因陀罗者。经第三出现品云。普皆应谛听一心住等引。大金刚地际。时加持自身。为说此法故而现菩提座。最初阿字句大因陀罗轮。当知内外等金刚漫荼罗中。思惟一切。说名瑜伽座。第十一（三十五）云。名大因陀罗者。此是金刚中之极刚者。能破金刚。而金刚不能破彼。彼又是极黄色也。如此紫磨金色。此想阿字为之。名金刚轮也。于此座中思惟一切。即是瑜伽之座。此是修行应理者之座处也（乃至）右初释阿字为座竟（文）十七（十七）云。住瑜伽座者。谓大因陀罗座也。金刚轮座也。住于阿字之上。以此为座。与此真理相应座名瑜伽座。坐此瑜伽金刚座者。即是如来也（文）十八（二十）云。经云。中央示法界不思议色者。即是此嚂字作纯白色。所谓不思议法界之标帜。复次深秘释者。方坛即是大因陀罗心王金刚界（文）第二十（三）护摩品中云。第一名为智火。方名称色黄端严。增威力。与火光焰三昧住。智智满足。此中最初火者。即是菩提心之惠光也。形方色黄。即是表金刚座也。端严者是内庄严。言此智火本尊之形。具一切佛功德故也。增威是外事。谓十力等用也。此智火者其性如是。内外功德庄严圆满。能与十力故名增威也。由识此火故。烧无始以来无明薪积。无复遗余。如劫烧时火灰炉皆尽荡然无垢。一切如来功德自然成就也。然此火神即名为智。其相端严。作金刚色。以圆光焰鬘而自围饶。处此光中寂然正受三昧。由住此三昧故智性满足。此智光者即是毗卢遮那之别名也。即以此尊而表此智。若初观。即观此火神能成一切事。若深了其性即如上说也。此中方坛者梵名摩诃因陀罗。是帝释尊之别名。又则金刚轮别名也。智是内证。其外发之表作金刚杵形。此方座形与一相似也。然但观四角之坛中有本尊。即是也（此杵头有四角形也）上云增威者。若作形像所表而论。即是体貌圆满丰备之言也。然据理之言即心法门也。然火有二法。若能修瑜伽者。唯现此尊形表之相。而诵真言（其名即是也）即名内心火法。若顺摄世间故。而作坛者。当作方炉而周匝有光焰。自身亦着黄衣。想火炉中有此本神。住三昧如上。然后所作事成。不然不成也。此法与息灾相应。是坚固法也。此配初菩提心阿字门也。由此因缘智具足也（文）问因陀罗即是王。故译云帝。今因陀罗王者。为梵汉并举耶。答不尔。此因陀罗者。直呼帝释。因陀罗是帝释异名释。涅槃迦叶品举帝释别名中云。亦名因陀罗（文）第七（六右）云。因陀罗帝释异名（文）故疏述释云帝释也。王者于汉言显是释天王也。
    帝释者青龙疏二云。释提桓因者。三十三天王也。梵云释迦提婆因达罗者。释迦姓也。此翻为能。提婆天也。因陀罗帝也。此正翻云能天帝也。今此经云释提桓因。梵语讹略。若余处云天帝释者。言乃倒耳。往昔过去字憍尸迦。此云??儿。又名阿摩揭陀。此云无毒害。即摩揭陀国。过去帝释修因之处。用为国名。彼国旧名置甘露处。如智论说。劫初帝释与阿修罗。以山为钻。遂得甘露置于此地。因以名焉（文）第十七（十八）云。帝释因百施得成也。百度开四城门。广旋也。释是百。迦落是勇施也。佛具无量百施。故名帝释也。第十（十六）云。释迦是百福德义。以因中曾百度修福。所谓一百遍作大无遮会普施众生。故得成此胜生（文）然演密抄。帝为梵语。与慈恩青龙等违。恐误矣。第六云。因陀罗是王义。王即是帝故。与慈恩等同也今按此中疏释意。唯显此经威德胜于余经也。然此毗富罗因陀罗者当有无量义。今且举一二。毗富罗者悉地出现品。佛说四阿真言已。时诸菩萨说偈云。奇哉真言行。能具广大智。义释第八（三十七）云。此广大梵音名毗富罗。疏十一（十三）释此句云叹此真言行甚为奇特。乃能从如来心而现四德。从此各出无量不思议秘妙之音。周于法界。一一声又互出一切声。无二无别而有差别。用成佛部。即表如来妙严之藏秘密法身具有无量功德庄严也。故云能具广大智句。此智无边际。犹如大虚普含万像。故云广也。故此广智即是无等智无比智。由此智句能令成佛（文）故知。毗富罗广博者一切字门义。因陀罗者。第七（五）云。偈云。正等觉真言。言名成立相。如因陀罗宗。诸义利成就者。如因陀罗宗者。因陀罗是天帝释异名。帝释自造声论。能于一言具含众义。故引以为证。世间智惠犹尚如此。何况如来于法自在耶。诸义利成就者。谓如来真言于一一言。皆具能成就一切义利。一一名中亦具能成就一切义利。一一成立相中。亦具能成就一切义利（云云）第七（九）云。已知所加持处。如来以何法。加持耶。佛次言秘密主。如来无量百千俱服那廋多劫。积集修行真实谛语。四圣谛。四念处。四神足。十如来力。六波罗蜜。七菩提宝。四梵住。十八佛不共法。秘密主。以要言之。诸如来一切智智。一切如来自福智力。自愿智力。一切法界加持力（此四即四阿义。及与三力开合。具上自在神力三昧下作之）随顺众生如其种类开示真言教法者。谓以如来无量阿僧祇劫所集功德。而作遍一切处普门加持。是故随一一名言成立中。皆如因陀罗宗。一切义利无不成就。文如此一一功德。同真言之相。法性自尔非造作所成。今且约阿字一言以辨其义。如行者自证心时。了知世出世间因果本不生故。无苦集灭道而有一实谛。见此一实谛已。必定师子吼而为众生说之。是名积集修行真实谛语（乃至）如阿字不生门者。迦字无作门等。皆应广说（文）故因陀罗者。一字共无量义。又按。帝释为百施。然为经题者。百施是为字轮。四城门者发心等四门。即四种阿字。施者以此施他。是为因故得无上果。即三十二相八十种好。华严十行品云。檀波罗蜜已成满。百福相所庄严。众生见者皆欣悦。彼最胜惠行斯道（文）十向品云。愿一切众生得百福相身三十二相。而自庄严。大疏二十七（十四）云。百福相身。此举三十二相通因。经愿一切众生。得八十种好庄严身具十力不可断坏（文）涅槃德王品（云云）何菩萨修清净身。菩萨摩诃萨修不杀戒有五种。下·中·上·上上·中上·乃至正见亦复如是。是五十心名初业心。具足决定成五十心。是名满足。如是百心名百福德。具足百福成于一相。如是展转具足成就三十二相。名清净身。所以复修八十种好。世有众生事八十种神。何等八十（云云）云。（乃至）修八十种好。以自庄严是名菩萨清净之身（文）第十九（十九）云。秘密主。乃至三十二大人相者。皆此中生经文也。即此一一字有三十二三昧门。此三十二门互相入故。能成三十二相也。谓上迦等二十字。也罗等八字。及此四字。并为三十二也。一一字中三昧。皆具三十二相也。次俄若娜那磨五字。一切法中自在而转。此等正等觉成随形好。成就随现经文也。此五字遍于定惠中。亦能成三昧。亦能成智惠。能遍如来八十随好形也（文）此经始终。以阿四字而为宗体。四字即百字轮。修百字轮得百法明门。心佛显现。是即具三十二相八十种好义。四阿即中胎八弃。若约内德则第一重。具三十二相八十种好。若约外相第二重为三十二相。第三重为八十种好。故次云一切如来秘要之藏秘要之藏是曼荼罗义也（已上一解）又者。有天宫义。天也。天云。宫云。天宫是三十三天宫也。下云因陀罗故。三十三天者字义。是世义也。者又有世义。是世义也。又有女义。上天字亦具女声故。中具世间众恶杂染义。者。依前所引护摩品等。菩提心为也。者垢义也（见疏十三等）烦恼垢中。菩提心种子义也。此经流布。是众恶杂染。世间烦恼中。菩提心种子故。又毗富罗者。依第九疏。众生实相也。众生实相者。本有佛性也。素坦览者。众恶杂染义因陀罗者。菩提心种子义也。又广博经因陀罗王者。广大金刚法界宫义也。疏云。次又释叹加持住处故。云广大金刚法界宫。大谓无边际故。广谓不可数量故。金刚喻实相智。过一切语言心行道。适无所依。不示诸法。无初中后。不尽不坏离诸过罪。不可变易。不可破毁。故名金刚。如世间金刚宝有三部最胜。一者不可坏故。二者宝中之上故。三者战具中胜故。此与释论三种金刚三昧中喻意大同。法界者广大金刚智体也。此智体者所谓如来实相智身。以加持故即是真实功德所庄严处。妙住之境心王所都故曰宫也（文）第十９二十）八云大因陀罗心王金刚界（文）又金刚是释天三昧耶形也。故毗富罗者广大法界。素怛览是摄持义。与藏意同。因陀罗王者金刚智也。谓此经即为加持住处。入此经门则闻此法故。然经既说加持住处名广大金刚法界宫。故皆有加持义。毗富罗广大加持者。即疏第九释如前引。是理法界加持也。金刚加持。理趣释云。金刚加持者表如来十真如十方界十如来地。以成上下十峰金刚大空智处。加持者表如来于中道。十六大菩提普贤智从此流出。共成三十七德。以成解脱轮大曼荼罗（文）大空者谓法界也。故是智法界加持也。流出者神变加持义。曼荼罗有发生义。亦是加持义。次法界加持者。此法界。疏云。法界者。广大金刚智体。此智体者所谓如来实相智身。云说金刚法界宫。即是如来身。故是法佛身加持也。第二十（三十一）云。法身而有自在神变加持。此不足疑也。如瑜伽金刚顶中引数而喻。大本广说其意。如帝释处在天宫中。其地一切皆□璃宝。外内清净。一一天众自在其宫室内而见帝释常在其宫宛然相对。何以说以此地意一切皆妙宝所成。互相晖映。更相引发。彼不来此不去。亦不相和合。而缘具故如此。而实无生无所有不可不信（文）然因陀罗与曼荼罗声势相近似。恐应有发生加持义。第二十卷喻中。帝释因陀罗是也。若其深释如上。若就浅释。大广博经与方广同。梵语同故。杂集论十一云。方广者谓菩萨藏相应言说。如名方广。亦名广破。亦名无比。云何义故名为方广。一切而情利益安乐所依处故。宣说广大甚深法故。为何义故名为广破。以能广破一切障故。为何义故名为无比。无有诸法能比类故。此方广等皆是大乘义。差别名（文）。
    秘要之藏者（文）法花法师品云。此经诸佛秘要之藏。下疏第一（三十）云自信作佛者甚为难得。故世尊且令净诸垢障将护其心。要令时义契合。然后为说即心之印。今经则不如是。直约诸法令职其心。所以为秘要之藏也（文）今谓。秘要藏者三句是也。三句即三点秘藏也。下疏直约诸法等。亦三句释中文也。疏第五（三十）云。如上所说。菩提心为因。大悲为根。方便为究竟者。即是心实相花台。大悲胎藏开敷。以大悲方便现作三重普门眷属。以是义故。名为大悲胎藏漫荼罗也（文）又二十（二十六）抄记中。具以三句配曼荼罗。故若广三句则成胎藏漫荼罗。故一切如来秘要之藏者。漫荼罗是也。十五（三十）云。秘密漫荼罗配尊位决者。谓决定安列诸圣者座位等也。秘密者即是如来秘奥之藏。久黑斯要如优昙花。时乃说之。茍非其人则不虚授。不同显露常教也。漫荼罗是具种种德义。即是如来秘密之德。如是秘密之德如莲花开敷而自庄严。配尊位决者。是决择义也。如是莲花秘密之藏分别种种分位。所应作事皆决择之也。决谓定说也。大悲根原。从大悲根本生发大乘无上诸佛最秘者。谓此漫荼罗即是无上大乘根原也。谓此菩提之心。以大悲为根本。亦如胎藏故言根本也。大乘者谓真言行菩萨事。由是具足方便故行大直道。一向无留难得至于真实。犹如乘调良之马作大直道至于大城。此即是诸佛最上秘要之法（文）又六（十）云。然此真言法要倍复难遇之。何以故。此是如来秘藏。长夜守护不妄授人。局无顿悟之机则不入其手。世尊在无犹多怨嫉。况末代乎（文）此释秘密主。以普观漫荼罗图位。说偈文。往阅具文。然第六文。云大乘根原。此义亦于大广博经因陀罗王中有之。者根义也（具如俱舍光记）大广博经者是方广也。入大乘论云。毗富略是摩诃衍（文）故大乘根原义也。然法花所云秘要之藏。亦是漫荼罗也。何者。彼经所说。诸法实相者即漫荼罗中胎八叶也。一大事因缘者三昧耶义也。开示悟入者四阿义也。无非皆漫荼罗者也。
    威德特尊者。法花信解品云。尔时穷子佣赁展转遇到父舍。住立门侧遥见其父（乃至）散众妙花。罗列宝物。出内取与有如是等种种严饰。威德特尊。穷子见父有大势力即怀恐怖（云云）。
    犹如千目者。具如诸抄。今谓。千目者。有名与眼两义。布字品云。伊（上）伊目精或目角也。此二字先配右。后配左（文）又魔醯首罗三目喻于伊字。是有眼义。又眼义。具如第十多罗尊释。又不动十九布字。布两眼。此二字共有指字义。亦有通用义。例如千字文三梵语云多罗也。唐梵文字。云。又此中有字是名义也。名也（唐梵文字）等互梵语相通。又中阿含经云。何因缘故名千眼。告曰。本为人时。聪明智慧于一生间思千种义故（云云）出心觉杂秘。重考本文）
    今恐经题内广等者。然依深释意。此经题有五段。曰大毗卢遮那。曰成佛。曰神变加持。曰大广博经。曰因陀罗王也。如次当五字门。大毗卢遮那者也。成佛者也。第二十护摩品中。第二火者。名为行满。即案名表义。其梵音亦即真言也。初发菩提心。次修于行。其行满者即名为佛。谓此即大悲为根。菩萨心种子故（云云）是字水大火神也。次神变加持字义也。金刚起印三角法界生印也。又十二明罗字门云。能除一切众生种种恶事。随所欲乐而满足之也。亦能作诸神变也（文）大广博者字义。都总一切字。是第一义意。字萨埵种子。一切众生义也。又我义也。是第二义。字真如实相义。是第三义也。次因陀罗王者。字义。字大空是金刚义也。即第三义意。又字种种巧度门义。是第一义也。又字大空菩提心。是第三义也。疏第七云。世尊于法自在。或以一字摄菩提心等种种一法门（文）或以二字摄止观等种种二法门。或以三字摄三空等种种三法门。或以四字摄念处等种种四法门。或以五字摄根力等种种五法门等（文）何不以五字门而摄经题五段耶。请留意思之。然今恐广略后二者非无其义。凡经疏始终明五字。其义多途。其中如十六（十七）中。有是一周义。足属。属。义如此。义以三为一具故。今略题准此等义耳。
    入真言门等者。真言门者疏释云真语为门。又云入真言门略有三事等。住者下释。发具见证方便严净。是住中之事也。三劫是所住时分。六无畏是住中所证阶位也。心者。下文五转中六个心字是也。入者。疏无的释文。然真言门三方便事。通五转三劫位时。故入亦有初中后。其发具见证等亦自成入之浅深初后。故疏不烦释耳。下疏云（第一十四丁）即以平等身口意秘密加持为所入门。谓以身平等之密印。语平等之真言。心平等之妙观。为方便。故逮见加持受用身（文）故入真言门者。次第进修方便义也。是入三种真言门而住其本心。故云入真言门住心品。品者。演密然（云云）有人云。无量心识故。云心品。故甚非义耳。
    修真言行品得。上修梵云娜耶。或云娜衍。又云衍那。真言者漫怛□也下行梵云折利耶。故第三（十六）释修行曼荼罗行云。此修行梵云娜衍。即是乘义。道义。谓从一念善根乃至成佛。于是中间一一诸地。所乘之法所行之道通名娜耶曼荼罗中。善知识如造乘治道及将尊者。众生乘而行之名修（已上释修行）漫怛□行此行梵音折利耶也。且如下文云先为弟子择治平地。若论外事自如常释。若为我倒凡夫。择得一念持齐种子心。治令平正亦名治地。乃至为一生补处菩萨。择去心中无明父母极细之垢。亦名治地。由此言之。则经文一一言之中。治地之义。凡有几重。例如十缘生句皆渐次转深不可穷尽也（乃至）若此地不备则不能普为一切众生作救护安乐（文。已上释行字）又四云。折唎耶（二合引）娜也（修行也）尾世铩锇数（殊胜也）译修行殊胜行。部弭（净地也）播啰蜜多（到彼岸也）素者（等也）译云净治波罗蜜。（义含等字。乃至）修殊胜行。净治诸地。净满诸度（文）故知行言中含治地义。十二（九）云。平等三业真言之行（此娜耶行也）犹此如来之行得成无上大果报者。上行者娜衍也。下行者折利耶也（更审）。
　　入兼修行者。以入真言三业之方便而进趣故。入兼修也。住兼修者。住五转心而次第修行故。又住时所作即是修故。
    （十三右）真言梵曰漫怛□。出诸梵文如近有注。然诸梵文中多通用。大原帖十五云。大佛顶云没哩。（云云）疑者云。是清音也。没是浊音也。清浊相违云何。答同音也（文）者第九如来舌真言。首字字也。终字也。
    即是真语等者。金刚般若经（罗什译）云。如来真语者。实语者。如语者。不诳语者。不异语者。嘉祥疏第四（八）云。真语者依真谛说也实语者依世谛说也。所以举二谛者。为如来常依二谛说法故也。如语者如十方三世诸佛依二谛说法。此上同诸佛也。不诳语者佛不诳众生。如大经言。何缘。当诳如子想者令堕地狱也。不异语者为释疑故来。人疑若不诳众生何得一化作种种异说。初三后一（乃至）今常昔无常耶。故释云。虽有诸说为成一道所以不异。如经言。智者不谓我二语。我于此人亦不二语。法花云。虽说种种乘。皆为一乘也。次依论释。唯有四语。故偈云。实智及小乘。说摩诃衍法。记于三世事。是名四种语。实智即真语。谓说佛菩提也。及小乘说四谛。即实语。说摩诃衍法为菩萨。即是如语也。记三世事。合后二为不异语也。此四语含大小理事因果。真语是果也。如语是因。此二是大。实语为小。记三世事也。三语是理。穰虞梨童女经三云。诸苾刍。此穰虞梨陀罗尼。于一切如来大会中说。真实不虚。不颠倒语。如语。不异语。虚空藏所问经第三（初）云。复次如来证菩提夜般涅槃夜。于其中间已说今说当说。所有一切悉名如说不异说真说。云何为如说。如彼真如品等而说故。名如说。云何不异说。所说之法依胜义谛。平等无二名不异说。云何真说摄法自性名为真说。
    （疏  金刚经  金刚论  穰麌利经  空藏经）６
    （此疏中实合于真。论不诳合于异。空藏经实合于真。不诳合不异也。如应可见）
    然常途浅略义如上。若如深尺。第十三（二ｆｇｈ　０如来舌真言曰。（二合舌也。丁以反谛也。法也。性也）如来者即是如实也。犹如来舌常作如语不诳语不异语。以如是真实故常住也。此释意。如来有如说义。见于下文。故云即是如实也。如语不诳语不异语者。谛中义也。与之同。真实也（心经）常住者法性也。即法界体性也。又第九中。上有之言。疏释云。摩诃阿摩诃是大无大义。怛他檗多尔诃缚是如来舌义。此舌广长之相遍覆一切佛刹。故名为大。此大更无过上故无可待对。故大相亦不可得。故名为无大。次云萨底（二合）也。是谛。达磨是法。□罗□瑟耻多是成就译云成就实语法也。如来无量劫来。常修真实谛语。故得此平等语轮成就实谛之法。所发诚言必定无异。故以最后多字为真言体。明如来所明语言常如实相。无诳无异也。阿阇梨以此加持身故。转说法教皆如金刚乃至能以一音遍诸佛刹（文）初者。普贤真言中有此句。是大空佛境界也。佛境界者诸法实相也。亦是漫荼罗义也。具如题摩诃毗卢遮那中引之。故者。第十三所云法性是也。此舌广长之相等者即是漫荼罗也。故百字果相应品云。秘密主观我语轮境界。广长遍至无量世界清净门疏十八（二十八）释云。其广横遍于一切众生界。其长云何。竖穷佛界。故云广长也（文）成就实谛法者。即第十三所云。法性是诸法实相也。所谓法性者五大也。故法性舌生五大相应五种言语。故云修真实谛语者。是东方也。次得此平等语谛者。南方也。南方平等性智故。成就实谛之法者。中央也。已上自证。次所发诚言者西方字也。妙观察智邪正不谬故。必定无异者北方也。所有所作不异真实故（已上化他）今中真语者当经实语。经中真语者是中央故。疏收四方为中央。故今唯出四而已。七（九）云。如行者自证心时。了知世出世间因果本不生。故无苦集灭道。而有一实谛。见此一实谛已。必定师子吼广为众生说之。是为积集修行真实谛语（文）是阿字为真实谛语也。空藏经三说者。真说者中央也。如说者东南也。不实者西北也（如三部义）童女经四语者。真实不虚者东方。不颠倒者西方。如语南方。不异语北方也。论四者。实智东方。小乘南方。何者二乘佛在宝处三昧中说。宝处者南方义。又释迦真言中有三摩诃三么句。是平等义。又宝生证法花。皆此意也。摩诃衍法者。西方说法智。记三世事者。北方事业智也。论亦同。今不出其真语统总四语。是真语实谛法故。问所出四方相配。金刚顶四智意也。胎藏同异云何。答胎藏中四方义多途。有此一义同金刚顶。无伤而已。若说深释作系图与前不同。应知。问依金刚经等常途显经。亦皆如是言如来五语者故。而今释此中真言耶。答金刚经等意。如来五种语者。其实真言陀罗尼也。然常途显教言说亦其流类其枝末故。无非五语。故今经其本源作此释也。又佛加持护念。总以五语深密隐密说之为陀罗尼真言。以五语之随一显露显略说之为显诸经。故约胜总用五语但是密法。约多约随一五语总是常教故。七（二十六）云。复次如来一切言说无非真言故。当以如是字义普入一切修多罗。是故智度论云。菩萨若一切语中闻阿字。即时随义知。所谓一切法从初来不生相（云云）。
    龙树释论云者。论三十八（二）云。佛法中有二谛。一者世谛。二者第一义谛。为世谛故说有众生。为第一义谛故说众生无。复有二种。有知名字相。有不知名字相。譬如军立密号有知者。有不知者（文）第十八（十）云。菩提三藏云。漫怛□是密语也。西方若二人别语。更有异人来即相简别。或有人见彼别语。云勿往于他密语。此名漫怛□也。第四（十四）云。此漫怛□法门亦复如是（上引法花三车譬）如来以世间因缘事相。拟议况喻不思议法界。以俯逮群机。若可承揽。便能普门信解勇进修行。及以蒙三密加被。自见心明道时。乃知。种种名言皆是如来密号。亦非常情之所图也。如言三月持诵。乃是性净圆明中三转方便。岂可但作九句解耶。又如东方宝幢佛。乃至初发净菩提心义。岂得但作四方解耶。以此例之。诸余法门皆以意领（文）旧译云□等者。具如果师释。
    此品下释住心品三字。此品统论等者。住心品是一经大意也。而今此一段疏释。亦是住心品大意也。自心品者。述记第七末（七四）释论第八心品云。此云品者通心心所（文）。
    即是一切智智者。文云自心寻求菩提及一切智。疏一（二十九）释此文中具明。往见。又云。心虚空界菩提三种无二。此等悲为根本。方便波罗蜜满足（文）夫一切众生心莲花藏。自性清净心是名干栗太。是五字五大义。故此品下。明一切智智。说五大喻。具缘品明菩提实义。五字偈是即此经正宗体也。故第十一（十三）释阿等四字云。此四字此经一部经中正宗体也。一切秘藏皆从此生。即是毗卢遮那心也（文）又十一（三）云。一切智智心无垢（东）无量（南）无碍（西）无有分别（北）。诸佛不空现证（中）之法（文）第十二（十）云。摩诃萨意处说名漫荼罗等者。心处亦可名为心位。即指此众生自心之处即一切诸佛大悲胎藏漫荼罗也。所以者何。一切众生即是花台之藏。然四种烦恼常自生故。为彼自覆弊故。不能明了而自觉知。若能自觉心处。即知此心自性清净。如是净无垢处。即是诸佛大圆满。实相之地也。是故佛答意言。若欲知真言行及果。当于心处求之。皆如是说者。谓十方三世佛亦如是说。一道无异。非独我如是说也。今此中意云。若能证心中之心（此即干栗太）即是如来大决定心（谓三昧也）犹有此定故得入阿字门。入阿字门故即能了知真言行之与果也。又（十一）云。夫真言者从自心发（乃至）欲识真言行及果报者。亦从心而现出此心外无别法也。所以者何。此漫荼罗名之为净。以一切众生自心。本来清净以无明蔽覆不能了知。若净此心即是漫荼罗处。不从余处来也。行及果报皆亦如是。以一切万法乃至形显等色。万类差别莫不从心分别而有。今此阿字门亦不从外来。但从心生。无别来处也。又云。然此心源微妙寂绝无名无相。不可示现。以何方便而能得见耶。今诸佛为化真言行菩萨故。直从凡夫心处之心而作方便。亦不作余对治行等也。此心之处即是凡夫肉心。最在于中。是汗栗□心也。将学观者。亦于是处思莲花之形。所以者何。一切众生此心即是莲花三昧之因。以未能令开敷故。为诸烦恼等之所缠绕。所以不能自了其心如实之相也。是故先观此心处作八叶莲花观令开敷诸叶具足（云云）如实了知者。下疏第一（十七）云。经云。秘密主云何菩提。谓如实知自心。即是开示如来功德宝处。如人虽闻宝藏发意勤求。若不知其所在无由进趣。故复指言如上所明第一甚深微妙之法（自证三菩提。即一切智智也）乃至非一切智人则不能解者。此法从何处得耶。即是行者自心耳。若能如实观察。了了证知是名成菩提。其实不由他悟。不从他得（乃至）若如实自知。即是初发心时便成正觉。譬如长者家穷子。若自识父时。岂复是客作贱人耶。
    是故下。上总云一切智智此具五义。今明历心五转开见自心五智义也。此中发具见证等者。能发之心即质多也。故发菩提心云菩提质多也。心菩提乃至心佛国者。干栗太心也。能住名质多（第十二说。决定心欢喜是也。引文如上）所住名干栗太（第十二云。证此心处心中之心是也）谓之住心。所云心自证心。心自知心故。云无所住等也。然经疏始终应有数多五转。是故有数番三月持诵故。三月是三句。开三句为五转。故今且出三。一始入漫荼罗坛为自心发菩提。曼荼罗是图自心干栗太本相故。尔后世间成就品三月修行。及出世持诵为万行。至正觉显现为见正等觉。亦后作成就为证涅槃。是寂然界为一分正觉显现。第五第六其时一分果相化他方便。二寂然界为发心。上世间心故。次第二三劫修行为万行。至极无自性心为见心证涅槃第五六准前可知。三初地为发心。正开发自心八叶故。二地已上进趣万行。第三已去佛地正觉涅槃二转妙果。方便佛国是化他相。按起信下本。释相大中有其六义。今当对明。彼云。从本已来自性满足一切功德。所谓自体。７
    真语为门者。谓三密方便。具如次下所明。自发心菩提等。自心者干栗太。即住心之心也。谓能发心名为质多。所发菩提一切智智。干栗太心。是初阿字也。第三（二十）云。应发菩提心者。谓生决定誓愿。一向志求（质多）一切智智（干栗太）必当普度法界众生。此心犹如幢旗。是众行尊首。十一云。正等觉心。即真言心也（阿等四字也。广明）第十七云。此中真言心者。此心梵音汗栗太之心。即是真言心也（文）又云。真言智者谓智中之智（一切智智）无上无过也。又云。阿字是一切真言心也。十九云。前说得虚空心。即是菩提心生。菩提者觉也。此心岂是空耶。而实具足恒沙功德。虽具如来无量功德。而无相无名不可显示也。乃至当知。此空是自证之理也（广说。是自证三菩提无量功德者。前所引起信相大文。当并思矣）
    具万行者。折利耶有治地义。漫荼罗行般若行等行也。此云具者。是当娜耶进修。万行之行者折利耶也。三密方便者自心三德。三三昧耶行。故云即心。此义也。第十毗俱胝真言中。傍角一点是阿。阿即行也。
    见心正等觉者。正等觉心即真言心。是字也。
    大涅槃者。字义。经十四（十）云。若菩提心清净（阿字义）除一切盖障（傍二点也）即是大般涅槃。更无他义（文）涅槃四德常乐我净即是四阿。重于四阿而为恶字。具四阿。四阿即四德也。第十一（十四）广明四谛义。所谓真言心。真言心者即干栗太。故知。涅槃亦即众生本心。涅槃文字品（会疏第八五十一）云。阿（短）者不破坏故。不破坏者名曰三宝（阿字有空不生三义）譬如金刚（文）又如来性品云。佛性真我譬如金刚不可毁坏（阿字义可见）第十九（十六）云。上来所说阿字门即是显示自身我。即我自身本不生。亦无灭。不生不灭者即是如来身（文）我者佛性义。佛性即大涅槃。大涅槃阿字义。阿字即真言心所云干栗太也。
    发起心方便者。第十八（三十）云。此普门身随众生种种心行差别性欲各异。即以清净妙门而净其心。无得究竟。如是净其心即是庄严一切土也（净严佛土义）行者如是住菩萨地时。即能以普见世界。现如来身。坐于道场而净法界轮。即能遍知一切句。谓成佛也（文。发起方便身）方便者同体大悲。谓阿字中之有义。思之。
    心佛国者。下疏明三品悉地中云。上谓密严佛国。出过三界非二乘所得见矣（文）密严经下（八）云。密严是大明。妙智之殊称。佛子勤修习生于此刹中（文）秘密曼荼罗品所明即密严国土相。又瑜只经云。唯此佛刹尽以金刚自性清净所成密严花严。皆自心八叶曼荼罗耳。
    从因至果者。前约三劫十地等解住心义。因果义可知。
    以无所住等者。第七云。复次入多字门时。了知诸法皆空故。不住生死中（空义）即此如如亦不可得故。不住涅槃（有义）尔时行处尽息。诸位皆尽（不生义）遍一切处。的无所依。是名以不住法住如来大住也（文）遍一切处等者。字义也。不住而住者。心续生及十缘生句义也。续生缘生皆字义。相续义。是字义。续生幻义。幻是字义故。具如上。心续生者。文云最上大乘句。心续生之相。诸佛大秘密。外道不能识。疏释云。于诸大乘法门。犹如醍醐淳味第一。故云最胜大乘也。乘名进修。句名止息之处。故云大乘句也。心续缘生之相者。虽此心毕竟常净犹如虚空离一切相。而亦从因缘起有心相生。犹如大海波浪非是常有亦非常无。若常有者不应风□止息则澄然而静。若常无者不应风□才起鼓怒相续。当知。是心从缘起故。即是不生而生。生而不生。无相之相相常无相。甚深微妙难可了智。诸佛秘密之印。不妄宣示。是故凡夫二乘两种外道。非但不识无生灭心。亦复不识生灭心。故云诸佛大秘密外道不能识（文）又第一（十七）云。谓初发心欲入菩萨位故。于此真言法要。方便修行得至初地。尔时以无所住进心不息。为满第二地故。复依真言法要方便修行。得至第三地。尔时以无所住进心不息。为满第四地。复依真言法要方便修行得入五地。如是次第乃至满足十地。唯以一行一道而成正觉（文）是无所住心续生相也。十缘生句者。疏第三（三）云。秘密主若真言门修菩萨行诸菩萨。深修观察十缘生句。当于真言行通达作证。乃至如实遍知一切心相者。是略答前问中修行句也。如下文万行方便中。无不藉此十缘生句净除心垢。是故当知。最为旨要。真言行者特宜留意思之。然统论此品中十缘生句。略有三种一者以心没蕴中。欲对治实法故。视此十缘生句。如前所说。有空之幻是也。二者以心没法中。欲对治境界攀缘故。观此十缘生句。如前所说。蕴阿赖耶有心之幻是也。三者以心没心实际中。欲离有为无为界故。观此十缘生句。如前所说。解脱一切业烦恼而业烦恼具依。即不思议之幻也。摩诃般若中十喻亦具含三意（文）然此中约其显胜唯出三处缘生。其实真言行者始终无不用十缘生句。故如明十缘生释中及第六（十八）明有相瑜伽中。皆在寂然界前明用缘生观也。又文说十缘生已云。秘密主如是了知大乘句心句乃至渐次大乘生句（文）前心续生云最胜大乘句。此缘生句亦云大乘句等。疏释云。乘名进修。是无所住义。句名止息之处。是而住其心义。又疏释渐次大乘生句云。以深修观察故。如入大海渐次转深。乃至毗卢遮那以上上智观。方能尽甚深底。故曰渐次大乘生句（文）渐次转深至佛地者。此幻观通始终也。又十缘生句。复云具足法财出生种种巧大智。是幻出无尽庄严藏义也。具如疏释。往捡又大乘梵云。中有我干栗太义。内我干栗多者。八叶心莲也。等四字也。是故应知。不住而住者是字义。即心之德。五转即无所住相也。心者即干栗太之心。住者质多之心。所谓心自证心者。无所住而住其心义也。金刚般若云。应无所住而生其心者。是从字生百字明门义也。其心者诸字门。是心心所百法明门故。又维摩等经云。从无住本立一切法者。亦是百字法门也。无住本是。一切法者诸法明门也。
    入真言门略有三事等者。真言行语乍看似但是口密。故明具有三密。然三密次第。若约三部。身口意如次佛莲金也。以身为总。而有口意故。若约出生。字印身形像（意现）种子三形尊形次第也。百字果相应品云。尔时毗卢遮那世尊言。秘密主入大觉世尊大智灌顶地。自见住于三三昧耶句。秘密主入薄伽梵大智灌顶。即以陀罗尼形示现佛事。尔时大觉世尊随住一切诸众生前施作佛事。演说三三昧耶句。佛言秘密主。观我语轮境界。广长遍至无量世界清净门。如其本性表示随类法界门。令一切众生皆得欢喜（文）疏第十八（二十七）陀罗尼形者。谓总束真言轮而以为身。即成普贤身也。由住此总持身故。于一切众生前示所喜见身。说应机之法无有差谬。同入佛智也○次告金刚手。汝可观我语轮。即观佛陀罗尼身字轮境界也。佛以神力加持大会。非但今秘密主观我语轮境界广长遍至无量世界清净门。如一切众生本性表示随类法界门。令发欢喜○金刚手得观此一切大会亦得同□此不思议神妙之境也。所以者何。此大智之身常住寂灭离诸因缘。非有心之境。离佛神力所加持。则一切菩萨非其境界也。佛既示已告言。汝等且可观我字轮境界广长无量也。长谓人所不及也。私谓。此即云何也。其广横遍于一切众生界。其长云何。竖穷佛界。故云广长也。如是广长之身。普应一切。从何得乎。乃从此一字真言王而现此事也。以一真言印身示一切身。以一真言字音而出妙声。普周法界。以一真言本尊之心。普示一切智惠之境也。如上经意从语轮陀罗尼。随众生类现种种身。说所应法。种种身即是意观。此诸身各具印。是身密故。是从语轮出身印意观也。故疏释三密皆云真言。此中亦尔。又具缘品云。有如来出世广长语轮相。如巧色摩尼。能满一切愿。积集无量福德（文）疏（第九十三）云。如生身佛将发诚实言时。或示广长舌相遍覆其面。而告应度者言。汝经书中颇见有如是相人而出虚妄语。不。若摩诃衍中或出舌相遍覆三千世界。今者世尊将说如来平等语故明此语轮。横竖皆遍一切法界。故曰广长语轮相。此相字梵本正云曼荼罗。又云。尔时世尊住于满一切愿出广长舌相。遍覆一切佛刹清净法幢高峰观三昧。疏（第九十三）云。此中言出者。梵本正翻当云发生旧译或云奋迅。出此广长舌相。即是如来奋迅示现大神通力。故会意言之也。此三昧于如来广长舌相遍满一切佛刹。巧色摩尼普门大用中。最为上首。犹如大将之幢故。云清净法幢也（文）前所引第九。舌相真言中。摩诃阿摩诃者广长也。是则曼荼罗也。疏所出四语者。皆舌相真言中义。又上所出十八卷诸文语轮即漫荼罗也。又十三如来语门真言。摩诃□迦怛罗（二是此同语也）毗湿缚惹耶（种种巧智也）摩诃驮耶（大广也）谓此语从如来无量门巧智而作此智广大无量也（文）此真言初亦有言。是漫荼罗义。者所谓巧色摩尼也。十七（十四）云。巧妙智者。即是一切智智之别名也。复云。此大广即广长也。又此言中有大我义。又有我心之义。大我干栗太即漫荼罗也。故知。真言言即同。既同曼荼罗。此中具三密。又此曼荼罗言正翻是真言等。而义含印观。印梵云母陀罗。念云三摩罗拏。故云尔也。又三密修行总呼为真言。如下经真言门菩萨。及世出世持诵三月持诵等。其实皆虽三密修行。以真言持诵名之。又三密者三业各有隐密义。身隐密者。疏十三（十四）云。三藏云。西方尤秘印法。作时又极恭敬。要在尊室之中及空静清洁之处。当澡浴严身（云云）口隐密者。前所引第十八（十）释是也。意秘密者。云忆念。忆念者在心不彰于外也。三秘密有多释。如余处详。又口云自佉。门亦云目佉。出探玄记。又十三有如来语门印。是语名门也。故真言于入门有其义旨。以标真言。兼之身·意。又如来舌真言中。具疏所出真言诸义。然彼真言首。有心义曼荼罗义。如题摩诃毗卢遮那下详之。终字是种子。亦是心义也。疏第十四（十七）云。是心义。亦是如如义（文）又语门真言初有言。中有言。是种种巧智义。与种种巧度门同。终云。大广义也。此言中有义。是心义也。医方云。舌屈心也。依舌及语门真言中皆有心义。舌语是于栗太曼荼罗处门。故言入真言门而安首也。又舌云。守护经十（二）云。惹字是最胜义。富贵义。自在义。智惠义（文）富贵自在等皆义。是普现色身义也。又一字顶轮王经大人相印。真言种子也。是三十二相义。印金刚合掌。与百光王同。此宗义。三十二相者字门也。普现色身亦是字门故。者字门义也。者大品云诸法唤不可得故。华严云。唱诃婆字时入般若波罗密门。名观察一切无缘众生。方便摄受令出生无碍力（文）语门中。亦巧妙智。一切智智普现色身义。故舌相真言。是曼荼罗也。又舌根是色。属身故身业也。能表意故兼意业。故舌相真言兼得余二业。其身与意不如舌故。标真言余二自具。又世间成就品云。初住菩提心。第二名为声句想为本尊。而于自处作。疏十（二十八）释云。复次此字者即是菩提心。由一一字即是入实相门。皆得法界之体。所言字者梵云阿刹嚂。阿是不坏义。即是净菩提心也。如此行门为净菩提心故。若不除垢本尊三昧无由现前故。行者令一一字与净菩提心相应也。第二名为声。句想为本尊。而于自处作者。又当观想字字句句真言之声。如前次第相续轮环不断。一一声相明了如铃铎风梵之音次第不断而入其身遍其体内。以此因缘能令身心扫除垢浊。如火起时诸尘悉净。亦当心一境善住不乱。假使有种种境界。亦如前说也。又句中义者。即是本尊之体（已上。字意密。声语密。句身密也。）先想本尊。明了次即自观己身同于本尊。令内外明了也。字真言观即是真言身。声真言观即是真言王。句义观即是真言之体。即真言心也。句是义趣。所归趣处也。即本尊心也（是字身。声语。句意也。主者声即真言故。云主也）身语意净。三事清净平等。犹如内有明眼外观净镜。又无暗障。三事等故明了现前。以此三事等故身口意皆住一见。众缘具故。则有成就之乐也。此三事等明见本尊故。当于自处作也。又即自观其义亦同本尊。以三事等故名世间成就（文）又二十（十八）无相三昧品疏云。私谓。上来经文大意不过此行。谓口真言身法印意观佛也。然此三事皆缘生法。缘合而有。都无自性不生不灭。即是阿字之门法界之性。凡夫不知。云何得入。故佛先说此三真言门。渐得三昧。乃至亲观本尊。见种种神变之境。犹是心有所著。不得三平等住。今说三平等法门。若行者于瑜伽心中而复能如是观察。离身口意分别戏论。即得现前。而证真言实相。同于佛住。自体常住。同于如来也。此中三密言三真言门也。又此云真言门者。本尊三昧世间持诵。非言初地已上也。十四（二十二）云。此中身密者。即是诸印。如四重大曼荼罗。一一本尊各有密印。若观此身印即知此尊所表秘密之德。随类上中下差别。有无量种也。语密者即是诸尊所有真言。闻此真言即知此尊内证之德也。意密者即是本尊瑜伽之观。亦随四重方位各各不同。与此相应即入如来意密之藏也。此中身语意密。上从佛菩萨位及二乘诸天八部。无量差别。广而论之。乃至十世界尘数各各不同。略而言之。如此经中所表之位谓皆表如来身口意秘密之德。若能如实了知即同于秘密主也（是约诸尊三密释）菩提心论云。三密者。一者身密者。如结契印召请圣众是也。二语密者。如诵真言令文句了了分明无谬误也。三意密者。如住瑜伽相应自净月圆满观菩提心也（文是约行者三密释也）问准下文。真言门菩萨唯称第三劫人。今入真言门何泛通耶。答下文约胜唯名第三劫。其实非不通地前凡夫。况此品中所明。多在地前。
    是事下当广说者。经疏终始皆悉明三密法门。无住不是。今且约显著指具缘已下诸品也。
    行者以此下。明三密法门速疾顿成义。第二十云。然行者犹身印真言及观本尊此三事和合故。本尊自降临道场而来加被也。然此行者初行之时尚是凡夫自无德力。何能即感佛菩萨等如是而应耶。但彼佛菩萨等先立诚言大誓愿故。若有众生依我此法而修行之。不亏法则者我必冥应。或虽不来而遥加护之。若行人法则如法。而不应赴即是违本誓愿。故不得不应也。如明珠方诸向月而水降。圆镜向日而火生。因缘相应而无思念。此法亦可为喻。非是诸佛有心行而同凡夫之赴应也。若心不相应。事缘有阙则本尊不加护念。故无应验非佛菩萨等之过也（文）又四（十四）云。末句云莎诃者是惊觉义。以一切如来本行菩萨道时。同见如是义故。必定师子吼发诚实言。我要当以此阿字门遍净无尽众生界。若我此誓不虚者。其有一切众生。诵我诚言不亏法则。则当如其所愿皆充满之。我今以随如来三昧耶教说此真言。唯愿不违本誓故。令我道场具足严净。故云莎诃也。以下诸真言云莎诃者。其意大同也（文）又同（二十四）云。末句云莎诃者。如僧羯磨竟更加忍可印成句。若我所发诚言必定无谬。唯愿诸佛不越三昧耶。故令所作圆满也（文）又九（十八）有释。三方便者。谓三密也。方便者疏释方便为究竟云。即彼万行所成一切智智之果说名方便。由内具方便故。方便之业即是利他。是以梵音耶波驮亦名发起。如从种子生果。果还成种。故为名也（文）佛内所具方便。及化他业无非三密。邬波驮者方便梵名也。发起之义疏且约佛。若约行者。谓以三秘密方便进修发起自身所具三业妙德。故第三云。譬如已知乳酪有醍醐性。即教令具诸器物方便攒摇（文）五秘密轨明三句云。方便者三密金刚以为增上缘。能证毗卢遮那三身果位。
    乃至能于此生者。下文云初发心乃至十地此生满足。疏第一（十七）云。次又释言。所谓清净句者。即是顿觉成佛神通乘也。如余乘菩萨。志求无上菩提。种种勤苦不惜身命。经无数阿僧祇劫或有成佛。或不成佛者。今此真言门菩萨。若能不亏法则方便修行。乃至于此生中逮见无尽庄严加持境界。非但现前而已。若欲超升佛地即同大日如来亦可致也。复次行者初发心时得入阿字门。即是从如来金刚性生芽。当知此芽一生莲莲增进更无退义。乃至成菩提无行可增。然后停息。故云次第此生满足。此中次第者。梵音有不住义·精进义·遍行义。谓初发心欲入菩萨位故。于此真言法要。方便修行得至初地。尔时以无所住进心不息为满第二地故。复依真言法要方便修行得至第三地。尔时以无所住。进心不息。为满第四地。复依真言法要方便修行得入五地。如是次第乃至满足十地。唯以一行一道。而成正觉。若于异方便门开显密意。亦皆不离如是宝乘也（文）第七广释世间出世间三昧毕云。若更作深秘释者。如三重曼荼罗中五位三昧。皆是毗卢遮那秘密加持。其与相应者皆可一生成佛。何有浅深之殊（文）。
    满足地波罗蜜者。十二（二十二）云。稽首行体地波罗蜜者。次归敬真言行体。行体即其地。地及波罗蜜（文）地地者谓十地。第四（十一）惊发地神偈云。浙唎耶（二合行也）娜也（修行也）尾世鋓数（殊胜也）译云修行殊胜行。部弭（净地也）播罗蜜多（到彼岸也）素者（等也）译云净地波罗蜜（义含等义）次释云。修殊胜行净治诸地净满诸度（文）依此释意。地梵语具净治依地净满义。第三释修行曼荼罗行中浙唎耶行下。明治地义。故知。依殊胜行净地依地净满波罗蜜也。部弭言是地。而亦翻净地。故知。地者本自净治义。瑜伽伦记第一云。梵云步弥。此云地者。生成住持义。始自五识终暨无余。凡圣因果统无不备。皆具能生成住持有类于地。故云也。释论解云。地谓境界。所依所行或所摄义。是瑜伽师所行境界。故名为地。如龙为地唯此中行不出外故。或瑜伽师依此处所增长自法。故名为地。如稼穑地。或瑜伽师地所摄智。依此现行依此增长。故名为地。如珍宝地。或瑜伽师行在此中受用自法。故名为地。如牛王地。或诸如来名瑜伽师。平等智等行在一切无戏论界无住涅槃瑜伽中。故是彼所摄。故名为地。或十七地摄属一切瑜伽师。故如国王地。是故说名瑜伽师地（文）入道章上云。此修习位能为依持生长之义。故名地。唯识等与所修行为胜依地。令得生知故名为地（文）都部要目云。金刚杵者菩提心义。能坏断常二边契中道。中有十六菩萨。亦表十六空。为中道。两边各有五股。五佛五智义。亦表十波罗蜜。能摧十烦恼。成十种真如便证十地。证金刚三业获金刚智。坐金刚座。亦是一切智智如来自觉圣者（云云）第五（二十一）五如来智皆兼权实二智相。而以金刚手执持其中。故云左执拔折罗（文）五重结护云。上下同者。佛界众生界同具五智故上下同也。此云三密方便者即三密金刚。与彼五智五佛义同。如来三密等即与彼权实二智及佛界众生界同也。故行者修三密行时。与如来三密相应。乃至法界力故满十波罗蜜。故第十一（十九）云。广大加持者。谓如来加持神力。由三句得成。今欲行如来事故。思想念此三句也。故经云以我功德力如来加持力及以法界力周遍众生界者。此三句和合而广大加持力生。如是念已应诵念此句。此句是一切真言心。此句者。谓以我功德等三句。真言心者等四。具说如上。此四文是中台方便。三密本源也。
    对治行等者。仁王经中一（三十七）云。复次性种性菩萨修十波罗蜜多起十对治（文）青龙疏云对谓对观。治即治遣（文）下疏云。如余教中菩萨。行于方便对治道。次第渐除心垢。经无量阿僧祇劫。或有得至菩提。或不至者。今此教诸菩萨。则不如是。直以真言为乘。超入净菩提心门。若见此心明道时。诸菩萨无数劫中所修福惠自然具足。譬如有人以舟车跋涉。经险难恶道得达五百由旬更有一人直乘神通飞空而度。其所经过及至到之处虽无异所乘法有殊（文）第十（十九）云。毗萨摩曳。此是奇哉怪哉之义也。如佛常教。以慈对治于嗔。以无贪治贪。以正见治邪见。今乃以大忿嗔而除忿嗔。以大贪除一切贪。此则最难信难解（文）然人以此疏文证显密对治不对治。甚为差谬。何者。第十文释降三世尊真言诃诃诃毗萨摩曳文也。以大忿而除忿者。其实虽实相无相意。而一往释相。还是以无方大对治。比对常教小对治耳。何以此文证对治不治乎。且诸轨等中有治淫治嗔等真言。何言无对治乎。今言对治不治者。非此之谓。对治者且就常途大乘。以十波罗蜜治十重障等。始终修行皆对治也。今教不然。今修行者其贪嗔等不除者。以忏悔方便等。一忏之而已。其行即三密方便行。故疏云。直以真言为乘。超入净菩提心门。依此持诵功自然除贪嗔也。若或助用除嗔淫等□者。亦是三密方便。非所谓对治行。对治行者为除无始悭业。等。专修事檀行等是也。
    故大品下引证。智度三十八（二十六）云。经舍利弗有菩萨摩诃萨。初发意时行六波罗蜜。上菩萨位同阿毗跋致地。舍利弗。有菩萨摩诃萨。初发心时便得阿耨多罗三藐三菩提。便转法轮。与无量阿僧祇众生作益厚已。入无余涅槃。是佛涅槃后。余法若住一劫。若减一劫。舍利弗。有菩萨初发意时与般若波罗蜜相应。与无数百千亿菩萨。从一佛国至一佛国净佛世界。论释云。有三种菩萨。利根心坚。未发心前久来集诸无碍福德智慧。是人遇佛闻是大乘法。发阿耨多罗三藐三菩提心。即时行六波罗蜜入菩萨位得阿毗跋致地。所以者何。行集无量福德利根心坚从佛闻法故。譬如远行或有乘羊而去。或有乘马去。或有乘神通去者。乘羊去者久久乃至。乘马者差速。乘神通者发意顶便至。如是不得言发意间云何得至神通相尔不应生疑。菩萨亦如是。发阿耨多罗三藐三菩提时。即入菩萨位。有菩萨初发意。初虽心好后杂诸恶。时时生念。我求佛道以诸功德回向阿耨多罗三藐三菩提。是人久久无量阿僧祇劫或至。或不至先世福德因缘薄而复钝根心不坚固如乘羊者。有人前世有福德利根。发心渐渐行六波罗蜜。若三若十若百阿僧祇劫。得阿耨多罗三藐三菩提。如乘马去必有所至。第三乘神通者如上说。是三种（羊马神通）发心一者罪多福少。二者福多罪少。三者但行清净福德。清净有二种。一者初发心即得菩萨道。二者小住供养十方诸佛。通达菩萨道入菩萨位。即是阿毗跋致地。阿毗跋致菩萨义如先说。次后菩萨大厌世间。世世已来常好真实恶于欺诳。是菩萨亦利根坚心久集无量福德智慧。初发心时得阿耨多罗三藐三菩提。即转法轮度无量众生入无余涅槃。法住若一劫。若减一劫。留化佛度众生（文）今案。智论文经但行清净中说三种菩萨。一初发得不退。二初发转法轮。三初发净佛国。论总有五种菩萨。一羊乘罪多福少。二马乘福多罪少。三神通乘。于此分三。一初发心得不退。二小住供养得不退（此二当第二得不退菩萨）三初发转法轮（此摄经第三净佛国菩萨）今疏引经第一二菩萨略第三净佛国。转轮及净佛国恐是一种菩萨。化作二业故略后一耳。然所引二种菩萨。共但行清净中二种顿成菩萨故。喻神通乘。初菩萨者是初住信成就发心。不退转者是寂然界上世间心初得无相三昧上菩萨位也。即是当第十住。次菩萨者第三劫空性心菩萨。得无上菩提者。初地十心第十佛地。具如十五卷。是得极无心已。证如来地一分也。是当世及出世两种悉地成就。
    经云。如是下。具如杲抄等。
    阿遮梨者。瑜伽伦记第一云。梵言阿遮罗。此云师。有调化之功。匠物适机。群从所放之美称也。释论解云。三乘行者由闻思等。次第习行。如是瑜伽随分满足。展转调化诸有情。故名瑜伽师。或诸如来证瑜伽满。随其所应持此瑜伽。调化一切圣弟子等。令其次第修正行故名瑜伽师。大品云。字修不可得（文）涅槃云遮者即是修义。调伏一切诸众生故（文）明觉云。修断也（文）第三释修行曼怛□行中。折利也行下有治地义。又第四惊发地神偈中。折利耶行次有治地义。是调伏修断义。故对弟子称阿阇梨者。是调伏正化治断弟子恶罪义也。若自称行者。调伏修断自恶非义也。伦记等诸文多约弟子解。瑜伽释论中具见二种。是与娜衍修行不同。应知之。
    大本等者。都部要目云。毗卢遮那成佛道经大本。有十万偈。可有三百余卷。唐国所译略本七卷。崔牧序云。毗卢遮那神力加持经。大本十万颂。梵方秘而密藏。今所译者○中天大瑜伽阿阇梨。乃与诸圣简繁捡要集为二千五百余偈。海云胎藏记云。此经梵夹有三本。广本十万偈也。若依梵本具译可有三百余卷。已上广本在西国。不到此土。梵本略本四千偈。更有略本二千五百偈。中天竺国大阿阇梨集令持所传者。四千偈经。开元七年释迦沙门三藏善无畏奉诏译。沙门一行笔执（文）第十一（三十四）云。本经有三千五百偈。说此五字义（私按。本经者恐指十万颂梵本。谓于十万偈中。有三千五百偈说此五字耳。然古师引为三千颂证者不可。若如言者。三千颂文为唯说五字耶。思之。）问此中云三千余颂。海云记四千颂。崔牧序云二千五百颂。相违云何。答四千颂者。恐是足供养法全七卷颂数也。三千余颂者。今疏所释六卷三十一品颂数也。其二千五百颂本。依海云记。中天阿阇梨令持是亦不来此土也。崔牧序。现行经云二千五百颂者。盖谬矣。海云记无违此中。然杲抄云海云记或为四千偈。或为二千五百偈。既违疏释者。为□忽耳。
    偈颂者。经音义二十四（十六）云。伽他此方当颂。或云摄言。诸圣人所作。莫问重颂字之多少。四句为颂者。此名伽陀。案西国数经之法。皆以三十二字为一伽他。或云伽陀讹也。旧言偈者。亦伽他之讹也（文）青龙疏中一（五七）云。偈者此有三解。一云偈者竭也。摄义竭尽。二云偈者憩也。语憩息故。三者梵云伽他。此云讽诵。古译经者乃云偈他。略去他字但名为偈。语讹略矣（文）玄赞二（三十八）云。梵云伽他。此翻为颂。颂者美也。歌也。颂中文句极美丽故。歌颂之故讹略云偈。此只焰颂（文）摄释二云。有释云。偈犹竭也。乃此方言明义竭尽故。名为偈。议曰。不然。设此方言未必偈中皆明义尽（文）嘉祥法花疏（序品）云。句世有二种。一伽陀。谓孤起偈。亦名不等颂。二路伽。谓颂长行偈。有人云。外国称祇夜。或名偈夜。今略彼夜字直称为偈。此间翻为句也。有人言偈是此间语。以其明义竭尽故。称为偈也（文）（已上诸解有异同应知）最胜疏（溜洲）三（本四）云。若准西方为颂之法。皆四句成一颂。论句则有五种。一者处中句。二初句。三后句。四短句。五长句。若八字成梵云案多制多。此名处中句。不长不短。如是四句成一颂。名室卢迦颂。有三十二字。若六字已上成名名初句。若二十字已上成名为后句。若减六字名短句。过二十六字成名长句颂。准可知。今此经中。依梵本。或有十七字为一句。或有十五字。乃至呼三字为一句。今长句处勒为七言颂。若短句处勒为五言故（云云）。
    文义略周者。文略而义周。故云文义略周。薄伽梵下。论师者。古一解云。指声论师。此解胜。理趣释云。婆伽者能破义也。所破四魔。又有六义。如声论所释。炽盛自在与端严等也。亲光具出二义。一六义。二能破义故。若亲光者不应言具有六义。问若尔。下何云帝释声论等耶。答帝释声论。谓女人为薄伽者。是彼声论中自释女人之处。非是释世尊之处。声论六义者。释世尊薄伽梵之文也。此六义与起信论相大六义同。今相配。８
    今此宗中等者。十九（二十一）云。善调身口意称伏自在故。能降诸魔。非但降于外魔。内障亦遍降伏之。世出世中以为尊。故复号人中尊（文）人中尊者。与世尊同薄伽梵义也。
    能破义者降伏四魔义。此经宗以萨婆若实相智惠为毗卢遮那。故且取能破义。破谓破一切暗故。
    如人下释能破义。初举喻次合法也。第六明菩提实义偈云。我觉本不生。乃至如实相智生生者。心之实相。即是毗卢遮那遍一切处。佛坐道场如法相解时。种种不如实见悉灭无余。是故萨婆若惠与虚空等也。已离一切暗者。于一切法相不如实知。即是无明。是故觉本不生时。即生遍法界明。以一切种观一切法。无不见闻触知也。第一实无垢者。此最实事实无过上。名为第一实际。取谓自性清净心。以离一切暗故。佛之知见无复垢污。皆是转释不生义也。次有二句。结云。诸趣唯想名。佛相亦复然者。言六趣众生与毗卢遮那本无二体。但随众生种种妄想立种种名耳。佛亦如是。一切世间徒见我降魔成道方便度人之迹。随彼心相而称说之。或云大沙门。或云大勤勇。乃至华严所说于一世界中有无量异名。非谓自证法中如其所说而可表示也（文）二十一（三十三）说五字门云。复次时毗卢遮那如来又复住于降伏四魔金刚戏三昧。四魔降伏。六趣解脱。一切智智满足。金刚字句说者。住此三昧能降伏四魔。能除六趣烦恼业苦。而与解脱之乐。亦能满足一切凡圣所有希愿也。佛住此定而说金刚句真言义。此五字即是降四魔真言句也（文）又十八（二十六）说百字王品疏云。此真言即同救世者。即佛也。有大威德。谓如来威神也。此真言即是一切法自在牟尼。此即毗卢遮那之别名也。此真言惠方便之光。能破一切无智暗。犹如大日出时众冥自灭。普谓一切众生。顿除一切无明之暗也。成就悉地品云。华台阿字门。焰鬘皆妙好。光晖普周遍照明众生故。如合会千电。持佛巧色形。深居圆镜中。应现诸方所。犹如净水月。普现众生前知心性。如是得住真言行（文）疏十二（十二）释云。周遍普照明众生类故者。观此华鬘之光。若现前时即从此心生寂照之光。普照一切众生之类。一切众生亦有如是之性。但由无明覆故不识自心之性。故不得如是自在之用。若自了心源之时。亦能如是普现色身十方教化。如佛无异也（普照众生者。即此中破一切识心无明烦恼也）又云。行者内观具足纯熟见阿字时。其光从心中四散。普遍十万一佛刹。此光从顶至足。周匝环绕行者之身。不可以喻言也。即是如来平等大惠之光也。此中大智明也。如千电集会者。如世间一电之光尚不可谛观。以映夺人眼故。况无量雷光聚集也。此释光鬘四散威猛炽盛之意也。然此光从心遍照之时。即能普遍一切世界一切众生应度之者。皆现其前。以其所喜见身赴机演说妙法令其得度。皆实不虚（文）又经云。次于其首上顶会交际中。标以大空点。而思惟闇字妙好净无垢。如水精月电。说寂静法身。一切所依持诸真言悉地能现殊类形。得大乐解脱逮见如来句（文）疏释云（十二十四）前入阿字门虽云了知心性。然亦未得究竟现前。是故更入字门。此是三昧。将用成就菩提心也。乃至以行者未识自心故。方便令识。先观莲华。又以定水涤净其心。令此阿字明白彻见之时。六根诸垢皆总清净。由六根纯净无垢故。心性无垢犹如水精净月之光。当知。此即名见。见者即是成就。成就者即是体同法界。当知。此法果本来寂然。一切众生世界之所依持。犹如有情依世界。乃至地轮依水。水依风。风依空。空为一切依止而无所依也。法界亦尔。以众生无明垢故不能自了。今以六根净故即明见也（云云）又经云。啰字为眼界。浑烛犹明灯而以观心处。当心现等引。无垢妙清净。圆镜常现前。如是真实心古佛所宣说（云云）疏释云（十二十五）如上见时。犹未名究竟成就之见也。更有方便。谓观啰字门。行者于两眼上置此二字。光明如灯赤炎光挥。行者当坐时少屈其颈。以此无垢光眼而内观照其心。犹此啰字故能见心性也。此字门者。即净知见之明灯。由此智目。观心莲华台之实相故。速得成。如是心性常恒安住无有变易。不可破坏。即是诸佛大般涅槃故。名真实也。以啰字门等净此心故生真实智惠光。故即见古佛所行之道。所谓秘密藏真言门也。行者见此真言道之时。识亦发光。识谓六识也。以心净故六识亦皆光明晖发。犹如大宝珠体性常净。而不为尘垢所染。若人莹治渐去粗垢。乃至转明即能无碍雨降诸宝。光色无比。众生六识亦尔。以心源净故六识亦皆纯净。所谓六自在王性清净也。彼持真言行者如是见心性时。即是见于正觉两足之尊。今此成就者即是出世间第一成就。所谓成就第一常身。此常身即是诸佛金刚不坏身。见此心时即是见如来句。知一切法皆如十喻。不生不灭性常不生。得此真言之智见于实相也（文）又经云。转此啰字门。逻字大空点置之于眼位。见一切空句得成不死句（云云）疏释（十二十六）虽如是说。然行者犹未即能究竟明了见于心性。更有明了方便。所谓转啰字为□字也。前于目中作观啰字。而观于心今更转此啰字令作□字。还如前而观于心中阿字也。此之啰字是相义。上有点是大空三昧。所谓第一无相之法。诸相本空也。以一切相者。皆是不坚固法。以此相当体不生故。同于大空。即是坚固实相之法。如是思惟一切空句。与理相应即是不死句。即是诸佛常住之身也。由此□字方便离一切相。即是常身。常身即是一切法空不死句也。以入□字门故。离一切诸相。即是如来。即是乐等。大惠真实之智（云云）经第七持诵法则品云。五字以严身。威德具成就。炽然大惠炬。灭除众罪业。天魔军众等。及余为障者。当见如是人。赫奕同金刚。又于首中置百光遍照王。安立无垢眼。犹灯明显照。如前住瑜伽。加持亦如是。智者观自体。等同如来身。圣观自在轨云。发是心已。于啰字具圆点。即为□字为法界种子。想二啰置二眼中。如盛灯光普照一切。用此光明智惠之眼。观自心中所置阿（上声）字。了一切法本来不生。即于阿字流出白色光明。照无边尘沙界际。一切有情身中无明痴暗。即想自身转成毗卢遮那如来。具头冠璎珞。坐白莲华。身如金色光明照曜。作三摩地相应。如是观一切已（文）此中以大智明。破一切识心等者。依成就悉地品。是二字修行也。此等本自无生故。字修行。即疏十二所谓字下云。知一切法皆如十喻。不生不灭性常不生是也。此等者。即指上一切识心等。同上所引。第六疏。六趣众生与毗卢遮那本无二体等。亦无相貌者。修行也。然成就悉地品。及百字品等中。所明是分证成就相。然与究竟位更无别相。但其大小胜劣等异耳。
    此中譬法相合者。利器喻大智明。多所摧伏喻破一切识心等。其本末有此名。喻此等本自无生等。此喻与法合不的紧应以意解之。世议观其事迹等喻然惠日出时已下。然今此宗取能破为义者。如来平等实相大惠。是薄伽梵毗卢遮即本地法身故也。若依常途释明者。大智明者即平等大惠明也。起信中本云。如菩萨地尽满足方便一念相应觉心初起（根本无明）心无初相。以远离微细念故。得见心性心即常住。名究竟觉（文）。
    一切识心等者。起信（中七）云。以一切心识之相皆是无明（非一义）无明之相不离觉性（非异义）非可坏非不可坏（文）疏云。业等染心名诸识相。此等皆是不觉云相。故云心识之相皆是无明。非约心体说也。
    无明者。根本无明。起信云（中初）智净相者谓法力熏习（地前）如实修行（十地）满足方便（金刚心）故破和合识相。灭相续心相。显现法身智淳净故（文）疏云。依前方便能破和合识内生灭之相。显不生灭之性。此根本无明尽故。心无所合。即显法身本觉义（文）青龙疏下（二四十一）云。此心若灭无明灭者。此集起心即第八识。无明习气恒依此心。无漏位有漏识灭。彼无明种皆已灭故。
    烦恼者。智度七（九）云。烦恼者。能令心烦能作恼故。名为烦恼。烦恼有二种。内着外着。内著者五见疑慢等。外着淫嗔等。无明内外共复有二种结。一属爱。二属见。复有三种。属淫属嗔属痴。是名烦恼（文）。
    第六（二十一）云。谓我初坐道场。以此一体速疾力三昧。降伏天魔军众。然是中更有难降伏处。所谓烦恼等魔。无有形相方所亦无足迹难可觉知。于一念中亦皆殄灭。故云降伏四魔（文）。
    亦无相貌者。有云对破之相貌。恐不可。今云无无明烦恼之相貌。起信（中八）云。所言不觉义者。谓不如实知真如法一故。不觉心起而有其念。念无自相。不离本觉（文）。
    暗惑自除。六云。离一切暗者。于一切法相不如实知即是无明。是故觉本不生时。即生遍法界明。以一切种观一切法。无不见闻触知也（文）。
    释论亦云下。引释论助明余义。释论第二（十七）云。复次颇伽名破。婆名能。是能破淫怒痴故。称为颇伽婆。问曰。阿罗汉辟支佛亦破淫怒痴。与佛何异。答阿罗汉辟支佛虽破三毒。亦不了了尽。譬如香在器中香虽去余气故在。又如草木薪火烧烟出炭灰不尽。火力薄故。佛三毒永尽。无烟无炭（此中薪烟等。梵语应考。且炭云。出唐梵文字度字义也）如舍利弗嗔恚气残。难陀淫欲气残。必陵伽婆嗟慢气残（文）十六（二）云。声闻缘觉虽得清净。未能一切清净（文）以于烦恼所知二障尚未遍知故。未纯净也。
    破淫怒痴者。字中具此义。又应等三字如次淫怒痴义。更考。今且言字所含。第七（二十一）云。婆字门一切诸法一切有不可得者。梵云婆□。此翻为有。有谓三有。乃至二十五有等（文）第十（十九）云。所谓三世者。世名贪嗔痴。降此三毒名降三世（文）又云。三世者名为三界（文）又七（二十一）云。婆字门以从缘有故。具足一切字门。若具一切字门。即三昧王三昧。能破二十五有释迦牟尼。由此义故。名为破有法王也（文）第十（二十三）婆（上）释迦也。婆是三有。傍有二点。即是除遣三有也（文）。
    复次帝释下。帝释名义具如上辨。声论者。瑜伽论十五（二十一）云。云何处所根栽。施设建立。当知处所略有五种。一相续。二名号。三总略。四彼益。五宣说。若界颂等名为根栽。如是二种总名处所根义建立。已说声明处枢要上（十四）云。瑜伽第十五云。处所根栽施设建立者。如树根栽。树之根本故。声根本名曰根栽。即是字也。辨出声处所名为处所。本声明也。谓劫初起。梵王创造一百万颂声明。后命惠减。帝释复略为十万颂。次有迦多没罗仙略为一万二千颂。次有波腻尼仙略为八千颂。此上四论总名处所。今现行者唯有后二。前之二论并已灭没。字体根栽声明论有三百颂。波腻尼仙所成。略成声明颂有一千颂。名为色明略本颂。复有八界论有八百颂。名为因缘。又有闻释迦论。一千五百颂。又有温那地论二千五百颂。此五声明并名根栽。能与根本处所声明。为生智解所依本故。然护法菩萨造二万五千颂。名杂宝声明论。西方以为声明究竟之极论。盛行于世。然声明论有五品。瑜伽云。相续。名号。总略。彼益。宣说。一相续。是合声合字法为一品。是第一分。二名号明。劫初梵王于一一法皆立千名。帝释后减为百名。后又减为十名。后又减为三名。总为一品。是第二名号品名号分三总略。是声明中根本略要。四彼益。是次中略之。令物生解。名为彼益。五宣说是广宣说。谓略中广。是后三品即后分（文）。
    谓女人等者。欲求因缘等者。是三毒三界等义。应有欲求义。因缘者。大庄严经云。唱字时。出甚深法入缘起声（文）能息烦恼者。是破义。应有息义。者字。男女根义。又有男女根等义。又作欢喜天种子。应知烦恼义。所从生者。生义也应是所从义。皆捡女人。千字文。女。梵语杂名又云悉咥哩。唐梵文字（恐字写误）大随求。母众。有女义。此女梵语中亦有息烦恼义。第十毗俱胝真言释云。此真言以多罗字为体。诸字皆为释。此多是如如罗是尘。傍角一点是阿。阿即行也。诸尘劳体同于如如。以此如如行能折伏摧灭一切生死见慢我执之幢。即大摧伏义也（文）又第十（十六）降三世真言释。及第九（二十）怛罗吒字释等。往见。所从生义者。亦多罗字有此义。第十（十）云。次金刚母所谓忙莽计。忙言母义。莽计亦是多义。即一切金刚之母。诸金刚智惠从此生也（乃至）怛□吒（二合）怛□吒此中以上怛□字为体。多是如如义。罗是尘垢义。伊是三昧也。即是如如无垢三昧。诸金刚智惠由此生也（乃至）惹衍底。是胜义。亦是生义。如了达如如垢障净除得无胜之生。故为众母。无胜而生。即是生诸金刚（第十十云。金刚即诸佛之别名也）金刚是无胜者。亦是生诸无胜人也。此无胜生亦名甘露生也（文。十三十九云。甘露者一切智智别名。文是即生一切智智人也。次下云。生无碍知见人。即此义也。）第十七云。如来即是一切善法。所从生处也（文）。
    金刚顶宗下。即翻此义者。翻者翻译也。金刚顶义决云。大日尊亦名一切佛菩萨母。般若佛母者。仁王陀罗尼释云。婆□□底（敌对翻云具福智者。会意云世尊）没□（引此云觉）摩谛（此云母也。顺此方。言佛世尊母）婆伽梵者男声呼也。婆□□底女声呼之。二俱会意译云世尊。若依声明敌对译者。婆伽云破。梵翻为能能破四魔名婆伽梵。又云薄阿梵。依声明论。薄名破阿名无生。梵名为证。智能证阿名为阿梵。由阿梵故能破烦恼。故佛世尊。不生不灭。不来不去。不一不异。不断不常。不增不减。具如是德。名薄阿梵。又云薄伽梵。薄伽云福智。梵名为具。会意释云。由具福智庄严满足名薄伽梵。又薄伽梵是男声。瑜伽释云。婆字为种子。婆字者诠一切法有不可得。由心染故有生死。由心净故有涅槃。彼二离心俱不可得。谓由般若生了因。即能生一切诸佛。故名佛母（文）仁王不思议品云。此般若波罗蜜多是诸佛母。诸菩萨母不共功德神通生处。又二谛品云。实相即是诸佛智母。一切有情根本智母（文）青龙疏云。实相者即是本觉。由本觉故发生正智。至究竟觉一切智圆。本觉即是诸佛智母。有情智母者。有情由斯为众行本故。以本觉为智母矣（文）私案。今能破义者。喻实相智。即观照般若。息烦从生二义。喻如实智。即实相般若。是即阿字义。故亦云薄阿梵。阿是实相种子。法界之体。是亦一途解也。又薄伽梵者。阿字三义。薄是有义。伽即为空。梵是不生义。是有不二义。不可得义。即不生义。有是如如。空即实智。理智冥合顿除烦恼。亦冥合故生无碍智人。字是大日种子。即无碍智人义也。亦上有点是字甘露义。故云甘露生也。转字轮品入甘露生三昧者。字义也。相同。第五（十八）云。于大勤勇北置应空眼。即是毗卢遮那母也。佛母义。如般若佛母中广说。真金是如如实相之体。毕竟净句（阿字即白色义也）是彼教门之外饰。故云缟素以为衣。一戏论灭时心日光明无所不照。故曰遍照。如日光。恬怕一心人。乃能见此。故其标帜犹如天女住于正受之像也。私云。母者是实相般若。毗卢遮那者观照般若。实相为定。观照真智。是定生智义。故名佛母。天女像者。表能生义。正受即定。演密第五云。疏佛母义。如般若经佛母品。彼品云。佛告须菩提。是般若波罗蜜多生佛十力。乃至十八不共法。一切种智。须菩提得是法故。名为佛等。又论第七。佛告须菩提。般若波罗蜜是诸佛母。依止此法住。乃至何以故。是般若出生一切诸佛等故。
    无碍智见人者。智度五十（七十）云。无碍智者。菩萨得般若波罗蜜。于一切实法中无碍得是道惠。将一切众生令入实法得无碍解脱。得佛眼于一切法无碍（文）知见者。又二十六（二十五）云。复次如从人读诵分别筹量。是名知。自身得证是名见。譬如耳闻其事。犹尚有疑。是名知。亲自见□了了无碍是名见。解脱中知见亦如是差别（文）第七（八）云。如来无碍知见。在一切众生相续中。法尔成就无有缺减。以于此真言体相不如实觉故。名为生死中人。若能自知自见时。即名一切知者一切见者。是故如是知见。非佛自所造作。亦非他所传授也（文）第七（三十）云。第一真实诸佛开示。此中开示是佛之知见。与法花义同（彼四佛知见。即四阿义也）十二云。今欲教彼众生令尽识心之实相开彼花台令得佛之知见者。如俗言心开意解。此意有理也（文）第九（三）一切众生心自本有佛知见性。但以无智翳瞙故。诸法实相不得明了现前（文）无碍知见者。即佛知见。佛知见者。是四阿义。即是法界之体。五智五眼。具此德人云无碍知见人。即诸佛如来是也。
    其志求因缘。一向志求一切智智义。即发菩提心也。同者菩提心因句。缘者根句。
    得相应者。方便究竟心自证心。智会于如始本不二。云相应也。第八（二十八）云。此中相应者。梵云欲吃多。是应合如是之义。即是契合冥符之义。与瑜伽稍别也。次句由多闻此法行与理契。是大庆。故曰多闻庆（文）志求与欲求同。恐是薄字义。伽有十二因缘义。是因缘义如上引大庄严经。梵有不二义。守护经云。□字印者。不二之道。言语断故。不二即相应义。如次三字义。
    烦恼戏论者。烦恼谓六根本烦恼。及支末一切烦恼。戏论者。慈恩理趣分述赞下（四）云。真如之法体无戏论。戏论者谓分别相。名言相。寻思相。由戏论故。执着染净有所分别。分别故生死生（文）故戏论通本末无明烦恼也。烦恼者婆字义。即三毒。伽字是行义。有去有来。即为戏论。永息者恐是梵字义。□字不坏义故。故为金刚种子具相反义故。是坏灭义。能坏息烦恼戏论故（云云）云永息也。
    又薄伽梵等者。带有声者。释中但以为有。然又亦有义也。资财及金者。中义。前所引青龙疏云。薄伽云福智。梵名为具。具殊胜德者。具是梵义。殊胜又字义。殊胜也（见义释八）德是薄伽义。持众德者。具有皆字义。持亦应字中义。众德者义也。
    释论亦云。等者引证。然此释薄伽梵中有三段。一能破义。是当金刚部。次佛母义是当莲华部。后持众德义是当佛部。故实此三义皆具此经薄伽梵称中。然今且用实相智。破无明闇迷故。以能破义为正也。凡此经中。或称如来。或称佛及善逝等。而付毗卢遮那尊者。皆应其处所说法门而称其德号。此经既尔。余一切经亦然。为西方学者。应知之耳。
    （宝历九卯年夏五月二十四日京都延命院善住师以御本书写之竟  顺庸）

第0段 大日经住心品疏私记卷第二
大日经疏私记第三

          　　沙门昙寂撰


    经薄伽梵住如来加持等。然此经教主古来众论纷纷。未极经疏始终意故。无得其实者。今详有二种佛身。一者本地身。亦名实相智身等。二者加持受用身。又名加持身。若子细分。加持身与受用身是别。然处处多以受用身为加持身。具如次下文。本地身者所谓实相平等智身。理智五大云本地。本者诸法本源。地者生成依持义。法者可轨义。身者依止义也。且如菩萨修行功成如智证如极果圆满是也。此时全法界而一身。未论自他迷悟耳。尔时忆往愿故。法如是故。为神变加持也。加持身者。加持护念现于摩诃萨意处身也。依世间成就悉地出现两品意。行者初世间成就。次入出世间历持诵阶级。至正等觉句时。见心莲佛。此佛名加持受用身等。是即神变加持佛身也。义释八（四十）云。次从第二正等觉等以下。方入等引地。能于观行心中见佛真实加持身。故法花明深信解相。则为见佛常在耆阇崛山。普贤观云。十方诸佛色身不灭。我浊恶眼障故不见。今此经宗以行者净心为因如来净心为缘。从于心因缘生故。名自见心佛。如是见时不离本不生句。故名真实加持身（云云）不同散心人等心外见佛。又不同初学观人但得影像成就也。偈云于镜曼荼罗者。谓如先观自身。作本尊三昧耶身竟。又观心处圆明清净微妙。喻如圆镜。镜中有八叶大莲华王。鲜白严好须□具足。如前于花台上有种子字。转此种子色声义趣。即见大日如来真实加持身。受用身者依疏处处意。百字明门普现色身佛云受用身。第十八终云。右百字果受用品。谓随一一门有相应者受用也（文）此品今经题云百字果相应品验知相应受用梵语同此品说佛陀罗尼身。字轮境界普遍法界作无边佛事。一一门者一一字门也。一一字是一一本尊种子字故。此品题议同常他受用。又第十二（十八）云。一切诸佛富财者。以入览字门故。离一切诸相。即见如来。即是平等大惠真实实智。如是真言之智于一切法中最在其上。一切诸佛以此为资财。资财是受用义。如是智宝之财其数无量。自在受用成辨佛事。普施众生。即是法华大长者义也。资及财富者。谓字门。十七（二十一）布字品。若能如是作即是佛。即是一切智。即是资财（具一切法财智也）又第六（二十七）第九（十二）十（三十四）一等中。皆指字门普现色身为财。此十二入字门者。是以字眼观字至极百字三昧也。此中受用者。自受用义也。自受用作佛事。施众生故。亦利他用也。故名义亦与常途教少有异。然依十四（二十）意。观本尊已。其心作圆明。其中观种子也。种子后生受用身故。受用身者佛身也。又受用言似有种子义。第二（七）云。譬如种果已成受用其实。故云受用种子也。又云。从一种子成百千果实。是一一果实后生若干。展转滋育不可胜数。今此受用果心海成后心种子亦复如是。故云受用种子也。第二十（三十三）云。次宝幢即云花开敷佛何耶。此是行义。十度万行资菩提心。次第敷荣。芽茎叶叶滋荣可爱。故得名也。次花开敷云阿弥陀何也。此是受用佛。即是成大果实受用其果。无量不思议现法之乐。皆得名也（文）是自受用义。然阿弥陀不无他受用义。第四（二十一）云。次于西方观无量寿佛。此是如来方便智。以众生界无尽故。诸佛大悲方便亦无终尽。故名无量寿（文）又第一（九）云。第五善行步执金刚者。此善字梵云毗质多罗。有端严义种子义。譬如已得果实后还为种子也。善行步者即是诸佛威仪。谓善知时宜可度不可度等种种通塞。以身口意方便俯应群机。曲中规矩。皆成佛花。故以为名也（文）此金刚有西方义。具如下解。又六（十三）云。青是无量寿色。既到金刚实际。即以加持方便普现大悲曼荼罗。如净虚空中具含万像。故第四（文）此第六文正是加持方便受用身义。此加持身随行者位次有佛身小大国土广狭等异。是且同常教他受用应身相。然此实受用身称加持受用身。疏下文（十六）云。复次此诸大众。但以佛威神力故。得见如是不思议境界。如来舍加持即不现前。非其自心限量之所能及。如行者内修般舟三昧。外蒙诸佛护持。能以父母生身见十方佛。如晴夜无云仰观众星。听闻法音了了无碍（文）以加持故。见自心所不及者也。加持义上已广明之。如华严大疏明三种加持。若神力加持草木等作象马军众。是草木等能为耶唯神变之所致而已。又当段释云。既从遍一切处加持力生。即与无相法身无二无别（文）第二十（三十一）云。是等（帝释梵天）世间以少福愿。尚有如是不思议用。何况如来法身而不能成就如是自在神力加持神变耶。然常途说法或云法性。或云法身。寂静如空。无所动作。都不说具足如是力用。以为凡起神变皆是有为之心。三昧之力。而不言法体如是此其未了也（文）如是等义故。与常所谈他受用应身不同耳。钵论如此。宜须知此义。次略引处处文。合上所论义者。次下文（六纸）云。今者心王毗卢遮那成自然觉。尔时一切心数无不即入金刚界中成如来内证功德差别智印。乃至若少分未等。一法未满。即不名一切集会也（已上明本地身）然以自在神力所加持故。即从心王毗卢遮那。现加持尊特身。尔时无量法门眷属。一一皆现执金刚身。显发如来威猛大势（已上明加持身）又（十六）云。如是毗卢遮那（本地身）普于十方一切世界（十地菩萨等行者机感万殊故）一一皆现佛加持身等（加持身）又云。经云。非从毗卢遮那佛身或语或意生。一切处起灭边际不可得。而毗卢遮那一切身业。一切语业。一切意业。一切处。一切时。于有情界。宣说真言道句法。此转释佛庄严藏。所以无尽无边际者。以不异如来遍一切处常住不灭之身也。虽常无起灭。而能以一切三业。普于十方三世一切时处。从最实道（云云。加持身）又云。又现执金刚普贤莲华手菩萨等像貌。普于十方宣说真言道清净句法等者。又广前相。言非但示现佛身（正等觉句已上行者所见加持受用身也）充满十方一切世界所现金刚菩萨等身。亦复遍一切处也。且如十佛刹微尘数诸执金刚菩萨等身口心印差别不同。如是一一本尊像类眷属。皆如毗卢遮那充满十方一切世界。如因陀罗网互不相妨。今略举三圣者。以为称首也。乃至所言等者乃至诸天八部五通神仙。以外现漫荼罗之所表示。例不知也（菩萨金刚诸天人部等。世间成就行者。所为本尊也。疏中多分称是等为本尊）如是等种种因缘。无数方便。普门应现教化群生。虽浅深不同钵细有异。然究其实事。无非秘密加持各能开示如来清净智见。若离如是实相印余皆爱见所生。与天魔外道作诸营侣。岂得名为清净句义耶（文）又（二十一）云。于萨婆若平等心地（本地身）画作诸佛菩萨乃至二乘八部等四重法界圆坛（已上加持佛身及世天本尊）此一一本尊身语心印。皆是一种差别乘也。且如有人志求五通智道。即从大悲胎藏现韦陀梵志形。为说瞿昙仙等真言行法。行者精勤不久成此仙身（文）更转方便即成毗卢遮那身也（入出世间持诵。见心八叶佛身也）第七（二十九）云。行者但一心谛缘观此声字。自当见佛加持身。若见加持身。即见本地法身。若见本地法身时即是行者自身（云云）第十四（十三）云。又字轮者梵音云恶刹。啰轮。恶刹罗是不动义。不动者所谓是阿字菩提心也。如毗卢遮那。住于菩提心体性（本地身）种种示现普门利益。种种变现无量无边（加持身）虽如是垂□无穷尽。能实常住不动亦无起灭之相。犹如车轮虽复运转无穷。而当中未□动摇。由不动故能制群动。而无穷极也。此阿字亦复如是。以无生故。即无动无退而生一切字。轮转无穷。是故名不动轮也（文）第九（二十一）云。复次秘密主。真言行者以初三昧耶故。得同如来秘密身口意平等之身（本地身）以第二三昧耶故。得同如来加持法界宫尊特之身（加持受用身）以第三三昧耶故。令此身（第二加持身）土（法界宫是受用身。此二身别异。如次下也）皆如金刚。与无量持金刚众。而自围绕（法门眷属）略注诸文。如此诸余文释以此义意。往消之者无不通耳。问若尔者。依疏主意今此经为是法身说。是他受用身说耶。答如来加持受用身说也。然此加持受用身一往似常教他受用。而其实非同也。故疏处处释显此旨。故本地法身说义多顺理也。何者常教应身迂回顺机而说法。今教主无迂回直说本地。故五字门等虽随所化机差别而义有广略浅深。然在佛唯始终乃至佛地是五字门。所余诸真言皆尔。是漫怛罗而非随他语。故本地身记口于如来受用身也。如世使命语是王尊语也。是疏主意也。问弘法大师意云何。答大师义依其一往。与疏不同。不可通会。何者疏主帖释文句消解经言。然经文显相者。有住处。有集会时。有弟子疑。而有师主为开解说法等之相。是深理带浅相而说。疏文亦虽显深理而不能不带文言显相。故疏释亲于经文。而于说理比大师犹为浅也。大师非解经文句。唯述其理。故从其理趣定教主等。何者。凡有所作皆为此一大事因缘故。故大师深于理而□于文。天台等解法华等此例多之。疏主如诸家诸经疏及文句。大师如诸师诸论玄论玄义。故大师说理稍进而深。然不可以是消文耳。是九方皋之相马也。理意本多含。如震多摩尼。何有一定相。若先知此意。而后读两祖释。通融会同则彼全异者即是全同。然世学局情对塞欲文文是同句句为合问有得理乎次云如来是佛（本地身）加持身。其（加持身）所住处名佛（本地身）受用身。即以此身（受用身）为佛（本地身）加持住处。如来心王（加持身）诸佛住而住其（受用身）中。
    如来者。如来品云。唯惠害无明。自性离言说。自证之智惠故说名如来。疏十九（三十一）云。惠害唯无明。离言说自性自证智。说此是如来此答如来名也。此慧能害无明故云慧害。虽不云无明然所害者即是无明。其义自显也。此自证境界出过语言通。以知自证非可宜说而授与人。住如是智故。得如来名也（文）第一（十九）云。梵本怛他揭多者。怛他是如义。揭多是来义。知解义。说义。去义。如诸佛乘如实道来成正觉。今佛亦如是来。故名如来。一切诸佛如法实相知解。知已亦如诸法实相为众生说。今佛亦如是。故名如实智者。亦名如实说者。一切诸佛得如是安乐性。直至涅槃中。今佛亦如是去。故名如去。释论具含四义。然古释多云如来。有部戒本云如去。阿阇梨意存如去如说。今且顺古题也（文）诸法实相者。自证之智也。此自证位不可说而授人。故住此身。而为众生说名如来也。因问阿阇梨亦存如去意云何。答涅槃者。成就悉地品经文。及略出经字说涅槃。直至涅槃者。使行者成就字百字也。说如来品疏（十九三十二）云。又如诸佛所行之道自然证处。我亦如是而去。故名如去也（文）古佛所行道及自然证处者亦是字百字明门也。是亦同前。皆是此经如来加持身之义。故阿遮梨意存此等耳。佛者题中成佛之佛。即本地身佛加持身者依主释也。其者指加持身。佛受用身者。亦是依主释也。然此中细分佛身为三。曰本地身。曰加持身。曰受用身也。加持身者。知自证不可说。而度人智前忆往愿位也。次受用身者。正加群机令相应受用之身。即是下所谓宫而古佛成菩提处也。是如来之身即摩诃萨意处也。然云多分受用身。称加持受用身。或号加持身。应须知之而已。次此身者受用身也。及佛加持住处者。佛者亦本地身。亦依主释。次如来者加持身。心王者对下心数眷属。后其中者指受用身。故此宫下文云如来身。故唯言加持位无多身。于受用身有无边身。所应万差故。疏云佛加持身。佛受用身。佛加持住处。三个佛字为令知无相法身无二无别也。
    诸佛住者第七（十八）云。萨他娜是住处义。亦是住义。乃至后入多字门时。了知诸法皆空故。不住生死中。即是如如亦不可得故。不住涅槃中。尔时行处尽息。诸位皆尽。遍一切处的无所依。是名以不住法住于如来大住也（遍一切处适无所依者字百字义。故知住字是住住也）十九（二十五）云。句是住处义。一切智之住处。即是佛住也。当知。菩提性等于虚空。空等于菩提性。菩提性者。即是阿字门一切智句也（文。一切智句者。亦是百字明门也。亦菩提性者。即字也。具如菩提性品疏）智度第三（初）复次四种住。天住。梵住。圣住。佛住。三种如前说。佛住者。首楞严等。诸佛无量三昧。十力。四无所畏。十八不共法。一切智智等种种诸惠。及八万四千法藏度人门。如是等诸佛功德。是诸佛所住。佛于中住（文）华严大疏十二（八）云。如来常住大悲。任运利乐。又常安止圣天梵住故。云住于佛住。钞云。圣天梵住者。智论第三云。圣谓三乘圣人。天谓六欲天。梵即色无色。复次三昧名圣住。布施持戒善心三事名天住。四无量是梵住。释曰。此虽二文义即是一。前举果位后出因住。或为四住。谓加佛住。如来常住首楞严诸三昧故。虽遍住四住。智海已满大悲深故。特云大悲。大悲即梵住所摄（文）智度意住十力等佛功德法为佛住也。然第七广明加持义毕。问已知所加持处。如来以何法加持耶。答举佛无量劫所积集功德法乃至十力等。此意与智度同。又彼云。以要言之。诸如来一切智智。一切如来自福智力。自愿智力。一切法界加持力而加持。此四力即四。引证明之。具如上解自在神力加持三昧中。四摄首楞严等无量三昧及一切法门无余故。佛住者。即住四阿也。四阿即与百字法门同。加持梵云。住云。字体相同。故知住者即加持义。
    既从遍一切处等者。遍一切加持者。具如上出。是字真言王加持也。
    即与无相法身等者。第二十（三十一）云。又云。法身而有自在神变加持。此不足疑也。乃至。常途说法或云法性。或云法身。寂静如空。无所动作。都不说具足如是力用。以为。凡起神变皆是有为之心三昧之力。而不言法体如是。是其未了也（文）十九（十四）云。前说得虚空心。即是菩提心生。菩提者觉也。此心岂是空耶。而实具足恒沙功德。虽具如来无量功德。而无相无名不可显示也。如法相家说十六种空。大般若说十八种空等皆为明是义也。若但空都无所有性者。云何成就如是不思议神变德。而度众生。当知。此空是自证之理也（无相法身）想既空无所有。名亦如是。是处不可示言辞相寂灭。若以如是自证之法。为凡愚说之。终不可得也。当知。此但有空名于十八空中最在其上。即是诸佛大空。而实不虚也（文）。
    自在神力者。具如上明。
    令一切众生等者。此中三密即加持身三密也。第四（二十）云。乃至十住诸菩萨犹因承佛神力。得见加持身。其于常寂之体如在罗谷（文）十八（二十八）云。此大智之身常住寂灭离诸因缘。非有心之境。离佛神力所加持。则一切菩萨非其境界也（文）第十四（二十五）云。前所云三道者。有一释云。此三道真言身口意自在平等之力即是从佛出也。由此身口意三道真言故如来得超入三平等地。随上中下类。普门示现种种本尊之身。种种真言。种种印法。等同虚空无有其分限。普周法界而度群生。究竟皆令同得超入如是三平等地也（广说）随其根性种种不同之相彼中具明往捡。
    即此所住者。此者指次前以自在神力等。其以自在神力而加持所住也。加持处者。此处字恐梵音多罗。十三（二十九）萨□怛罗（一切处也）又华藏之藏云多罗。又多罗有心义。有三界义。故下云。如来有应之处无非此宫。不独在三界之表也。又钵多罗云叶。是八叶中胎。加持身为住处义也。又或诃罗第三（三十）毗诃罗为住处。青龙轨宝处菩萨之处云迦罗（文）诃罗与干栗太同。多罗与质多同。
    次又下释叹加持受用身。即是本地无相法身也。初广大中无边际者。是理五大。无点五字也。不可数量者。是智五大。具点五字门也。金刚中亦有两种五大。法界中亦尔。是即同十二真言王。三部各有五大。此十二真言王漫荼罗最初事业故。此住处中义。皆十二真言王义也。应知之。疏十五（四）云。佛告金刚手。谛听大力曼荼罗。十二支句生明王。大力曼荼罗初业先答也。先当依之者。此即如上所说十二支句生（从十二支时句生此大力明王）十二句法界体。彼应最初作明王也。由此明王悉摄一切世出世间所有。初作坛应先住彼明王三昧。王者只是大日也。此谓心中置十二字中最初字。以持身也。真言悉于中摄尽故。欲作漫荼罗。要须先诵也（文）是秘密漫荼罗品。金刚手问曼荼罗何先。佛答我今略宣说曼荼罗初业。其处疏释也。此十二真言王者秘密曼荼本源也。又秘密曼荼罗品。说大日曼荼罗中云。十二支生句普遍花台中。其上两足尊导师成正觉（云云）又第十六（十七）明灌顶中以字烧字。除业寿种生佛树芽。次置十二真言王。成法器。是表净心地正等觉影现故。此宫是十二真言明矣。
    大谓无边际等。第九云。梵言毗富罗是广大义。谓深横无际不可测量。如是诸法自体名毗富罗法界（文）无边际者量大义。不可数量者数大义。
    金刚喻实相智者。金刚者。五智五大义。都部要目云。金刚杵者菩提心义。能坏断常二边契中道。中有十六菩萨。亦表十六空（中胎量为十六指思之）为中道。两边各有五股。五佛五智义。亦表十波罗蜜。能摧十种烦恼。成十种真如。便证十地。证金刚三业。获金刚智。坐金刚座。亦是一切智智。亦名如来自觉圣智。不修三摩地得成佛者。无有此处（文）第五（三十一）云。若法乃至少分独如极微。是可得者。则为无常变易诸行所随。是故毕竟空智。于坚固性中最为第一。所持密印即是五股金刚也。五如来智皆兼权实二用。而以金刚惠手执持其中。故云左执拔折罗（文）此中有五大三密义。正与十二真言王同。真言王出疏十四（二十三）应考。十五（四）云。此十二真言王即是金刚三昧。必菩萨坐道场入于金刚界故。则蒙十方诸佛同时灌顶所共加持。得入佛位。入佛位者。即是成就大悲藏生大漫荼罗究竟义也。又十一（三十三）五字真言云金刚句。初喻实相智者。是阿字义。谓金刚者。字义。故十二（八）云。阿字门如来金刚性。而功德藏具足无缺常住妙理门也（文）涅槃文字品（会疏八五十一）云。阿者不破怀故名曰三宝（佛法僧不生有空）譬如金刚。又复阿者不流故。不流者即是如来身。九孔无所流故。是故不流。又无九孔是故不流。不流即常。常即如来。如来无作。是故不流（文）仁王轨释金刚云。依三藏所持梵本。金刚顶云。坚固利用具二义也。乃至手执金刚杵者。表起正智。犹如金刚能断我法微细障故（正智即实相智是阿字义。性坚固故。○不可破坏。○用坚利故。○能摧我法也）实相智者。即阿字义。第十四云。此中常明即是大惠日也。此日即是菩萨之心。阿字之体。无生无作无有变易。非由造成。如是常住实相之惠。故名常明也（文）下疏云。心实相者。无相菩提。亦名一切智智（文）。
    过一切语言者。缚字义。心行道者。啰字义。此二字义。具如上成佛述释下出之。
    遍无所依者。字门义。适语辞且与六适发此声时。九适发声时。之适同。又与的通用。且如三（十四）的无所依。七的无所依之的同。字门远离因缘故。是无所依义。又第七（二十五）云。若见诃字门即知一切诸法无不从因缘生。是为字相。以诸法展转待因成故。当知最后无依（诃字是诸字门最后）说无住为诸法本（文）。
    不示诸法者。示与视同。瞻也。是字虚空义。下疏云。又如虚空远离戏论分别故。无知解相无开晓相。无知解开晓者是不视诸法也。已上等五字门义。自下等具点五字门也。是色心理智等两种五大也。凡十地等十法门无不皆然。此疏下去所有十义释皆此义。答合后五为一。是六大法门。然若准十二真言王四大唯有空涅槃点二字。此中应是等五字等五字也。今且依常为等五字。解此耳。
    无初中后者。是字义。理趣释初段。以三密为初中后善。皆中三业也。五秘密段云无初中后。无初中后者。离身口意分别戏论。所谓越三时如来之日也。第二十（十八）云。私谓上来经文大意不过此行。谓口真言身法印意观佛也。然此三事皆缘生法。缘合而有。都无自性。不生不灭。即是阿字之门。法界之性（乃至）如是观察离于身口意分别戏论。即得现前而证真言实相同于佛住。自体常住同于如来也（文）第九（二十一）云。以初三昧耶故得同如来秘密身口意平等之身（文）身口意平等身者。字遍照尊是也。
    不尽不坏者。字义也。第十普通真言藏品初云尔时佛彼执金刚及菩萨无尽（今经云无坏）法尔加持告诸善男子。说如所通达法界众生界净除真言句者。时佛随彼所请。以此无尽或可云无害。或可云不动。或可云不坏。以下义为正也。如人论堕负不可复救。复有人能离彼过失。他不能伏。不坏义如此也。无尽庄严自在之力。法然所得无功用力。而普加持彼诸大众。然后告言。善男子今可说之。如汝自所通达法界之门为欲净除一切众生界虚妄之垢悉令同彼真法界无尽藏故。各当自从真言之句也。此中释不坏譬说意。佛力助菩萨是如他人救负也。其体者以无尽庄严漫怛罗语而加之也。又义释第八出悉地出现品初七言四偈梵文中云。尾补梨（广也）达^8□（法也）俨避啰（深也）莽□（无改反）曳（无尽也。亦无坏也）右梵本于四偈外更有此一句助声。今为文便故通入四偈中也。今谓普通真言品以无尽法尔加持而加而令菩萨说各真言。及其释中引救论堕负譬。似此无尽无坏言于言说有由。又者是也。又悉地出现品四偈外一句。其句义言广法深无尽无坏是又叹偈言也。应知无尽无坏者言说义。又无尽庄严者文字真言义。字云。有无尽义不动义。无尽者涅槃文字品云。字者名曰涅槃。常故不流。若不流者则为无尽。夫无尽者即是如来金刚身（文）不动义出第十四。上已出之。庄严者。十一（九）云。此诸真言即是如来自证之德。以此庄严法身。令诸众生各从有缘之门见实相。故若入一字之时。即具无量门功德。无二无别也（文）又普通真言藏品无尽无坏梵言。应阿刹罗。阿刹罗梵言中有不尽不坏义。又有庄严义。又第十七释秘密八印中。释□字印云。乃至皆如□字之形。此是金刚不坏印。金刚者是如来智。非从缘生。不可破坏。故名金刚不坏也。其曼荼罗形圆如□字（云云）。
    离诸罪过者。是字义也。第六云。诸过得解脱者。一切妄想分别。名之为过。即是生灭断常去来一异等种种戏论。以不知诸法实相故。悉皆可破可转。若了诸法本无生际。即于如是一切过失皆得解脱。是故金刚之身远离百非也（文）。
    不变易者是含字义。又第六二十二）云。远离于因缘者。若法界体有生灭之相。则有因有缘可得宣说。而今法从缘生则无自性。若无自性则是本来不生因缘和合时亦无所起。因缘离散时亦无有尽。是故如净虚空常不变易。大经亦云。唯有如来离因缘也（文）。
    不可破坏者钗字义。下疏（第一二十八）云。譬如虚空遍一切处毕竟净故。离一切相故。无动。无分别。不可变易。不可破坏。以如是等少分相似故。以喻无相菩提心（文）已上两种五字五大。同十二真言王等十二字。五大各各有五大。彼真言王次有三密句。今中次下三义释。是三部三密也。且如仁王漫荼罗中心字。法界义是实相般若即金刚也。次摩诃钵惹等十字是十波罗蜜。即两种五大十金刚也。次十二字是三密。如仪轨说。是三密金刚。此次十六句者。普贤十六大菩萨位。是即十六空金刚把处。十六大士者加持也。如理趣释。三密五大是加持处。中央种子即佛如来也。
    如世间金刚等。金刚仙论第一。言金刚者从譬喻为名。取其坚实之义。如世间金刚有二义。一其体坚实能破万物。二则万物不能坏于金刚（文）嘉祥金刚经疏第一（十九）云。大智度论云。外国名越阇（与同。音越如涅槃古曰泥曰。是遍口声字故。以入声译。阇曰罗也。旧译多略也罗等韵字。下钵阇罗侈迦者。侈迦恐。旧译语。是亦略下啰。者轮也。金刚轮也）此言金刚。又花严经云。斫家罗（恐是轮也）此翻金刚围山。又旧相传直云跋阇罗。真谛三藏云跋阇罗侈（壹履反）迦（居伽反）问曰旧翻跋阇罗为金刚。出何处文。答贤愚经第二卷彼斯匿王丑女名跋阇罗。普曰金刚。问曰。汝以金刚喻般若者此有何义。答曰如世间宝金刚第一。出世间般若第一。复次如金刚宝一切世人不能秤价。般若法宝所有所生功德一切。如世人不能秤量（此第二义）复次如金刚宝悉摧破一切诸物。而已金刚无有折损。般若亦尔。悉能摧破一切烦恼。而无折损。复次金刚一切诸物不能摧破。般若亦尔。一切论者及诸烦恼不能摧破（此第二义）乃至。问金刚是天上宝。是人中宝耶。答人天具有。如转轮王金轮是金刚宝故所拟皆碎。明天上宝帝释执金刚与修罗□。即是天上宝也（第三义）今按此中三义是□曰罗三字义。一不可坏者。如上取引十七（三）疏。又字有不二义。守护经云。□字不二道言语道断故。出生无边门（八）云。□字者愚夫法。圣人法随不二故（文）维摩有不二法门。而维摩诰以不二一点破诸大士而二法门。然诸大士不能破彼点。是□字不坏义。亦摧破万物义也。维摩新云毗摩罗诰。是□字为种子。其名亦表不二金刚义耳。是佛部义。身业也。
    二宝中上者。是字义。守护经十云。惹字是最胜义。富贵义。自在义。智慧义。最胜者。即上义。余富贵自在智慧三中皆有宝义。十二（十八）云。诸佛富财者。以入览字门故离一切诸相。即见如来。即是平等大慧真实之智。如是真言之智。于一切法中最在其上。一切诸佛以此为资财。资财是受用义。如是智宝之财其数无量。自在受用成辨诸事（文）第十一（三十四）释降伏四魔一切智智（五字义）云。财富即是如来法宝。以给一切众生。犹尚不匮。如是无穷大智宝藏故名富财者也。自在者。六（二十七）云。此中自在。梵本正翻是富贵义。如人得大势位具足财宝随心所欲自然成就（文）智慧者。文字是智慧也。故悉昙题云一切智。文字布字品及处处文中或云资财。云财富智宝等故。是莲华部义。口业也。三战具中胜者。罗字义涅槃经云。啰能坏贪欲嗔恚愚痴。说真实法（文）三毒即烦恼魔。于四魔中尤为难断。啰字能坏此魔军。是故为战具中胜也。第十二（八）金刚喻如来秘密惠也。金刚无有法能破坏之者。而能破坏万物。此智慧亦尔。不为一切之所破坏。而能摧坏一切。能坏难坏者。所谓三毒根本也（文）是金刚部义。意业也。
    此与释论等。引智论文。消此文者。具如杲师抄。十五（四）云。此十二真言王即是金刚三昧。必菩萨座道场入于金刚界故。则蒙十方诸佛同时灌顶所共加持。得入佛位。入佛位者。即是成就大悲藏生大漫荼罗究竟义也（文）第六十（九）云。初明如来三昧印。偈云。佛说一切空者。即是入阿字门。乃至无有少法而可得者。亦无定相可名三昧。住如是一心法界名为正觉之等持也。○是故正觉三昧觉诸法本不生。故唯是心自证心。心自知心。○此正是毗卢遮那本尊。所现无尽庄严藏亦不离如是本尊。○次云。彼如是境界一切如来定者。如大般涅槃经明一切有心者悉有佛性。此佛性即名首楞严定。亦名金刚三昧。亦名般若波罗蜜。佛佛道同更无异路。觉本不生等者。则五字门。第六（二十五）五字门偈次云。如实相智生。文是即今所谓实相智也。此五字门云明菩提实义。是正觉三昧也。又云金刚三昧也。故十一明五字门中。五字云金刚句。又十六（二十六）云。欲于内心建立大曼荼罗者。亦先须平地去株杌等过。此云身地者。此语即含地水火风也。○阿字是金刚地也。所以如是犹如释迦初成正觉时。入金刚三昧。而成正觉。除金刚地。更无能胜者。今此亦如是。为欲建立内心毗卢遮那大曼荼会故。若不先建金刚心地。则不能安立也（文）上来诸文意。十二真言王。五大。三平等真言。即金刚三昧也。金刚三昧即本有佛性。本有佛性即大毗卢遮那也。本有佛性大日三昧者。所谓我觉本不生等五大也。释迦如来入此五大金刚三昧。而成正觉时。所坐地亦五大金刚故。行者欲安大日曼荼罗。先器界观以阿字地。乃至水火风空建立金刚地也。是则广大金刚法界宫也。然涅槃二十二德王品明金刚三昧云。菩萨摩诃萨修大涅槃。得金刚三昧。安住此中。悉能破散一切诸法（是同仁王万太良中字）见一切法。皆是无常。皆是动相恐怖因缘。病苦劫盗念念灭坏。无有真实一切皆是魔之境界。无可见相（或已上皆合同字）菩萨摩诃萨住是三昧。虽施众生。乃至。不见一众生实为众生故精勤修习尸罗波罗蜜。乃至修习般若波罗蜜。乃至修习般若波罗蜜亦复如是。若见有一众生不能毕竟具足成就檀波罗蜜乃至具足般若波罗（十波罗蜜即两种五字。此同仁王万太良摩诃钵罗惹等十字）次有十五譬。恐是三力三昧各五大。即当仁王曼荼罗三密十二字。即此第十五譬中出五大。次有三喻是三密也。次有三释名。此三个三释。恐是三业。各三业即与三部各有三部同。应是同仁王万太良十六句普贤十六行。故涅槃云。佛性亦名金刚三昧。亦名般若波罗蜜。佛性者众生本心所具。即今广大金刚法界宫也。问十二真言王。何以五大与三密耶。答五大为金刚句见第十一。三密金刚见五秘密轨。又十六（二十八）云。身心地登升者（此卷前释。三身地言中含地水火风也）如一切世人。未得身口意三平等。故不能入此心地法门。如来悉离三业众过。得三平等。至于一切诸佛地。诸得净菩提心。毗虚遮那如来悦心地故。故知。三密平等时能入五字门也。又三业即五字门也。身。语。意。火必带风。是十六（十七）疏意。心必有命息故也。水亦带空。是亦出第十六。语声自在出故也。又三密即义。是身密。金刚义出第九（十三）金刚是佛身。故云金刚身。是语密。依守护经十富贵义。自在义。智慧义。此三依此疏等意。皆字真言义。真如下辨。又不空译。一字顶轮王经四如来吉祥印。能成大人相真言曰。曩谟三满多没驮南慈。流志本三云。如来相字印。名如来大丈夫相三摩地门。百字品中云。三十二相依字门成。故知。有文字义。是意密。法界心义。出时处轨。又是心行义等如常。
    法界者等。第七（十九）云。梵云达摩驮都。名为法界。界是体义。分义。佛之舍利亦名如来□都。言是如来身分也。若见驮字门。即知一切诸法悉皆有体。谓以法界为体。所以者何若离诸法实相。则一切法体义不成故（文）广大金刚智体者。谓广大金刚自体也。秘密漫荼罗品云。毗卢遮那世尊才生心顷。诸毛孔中出无量佛。展转加持已。还入法界宫中。疏十四（十九）释云。时诸尊等既作种种佛事。还从本位而入毗卢遮那如来之身。亦如出时位次无异故。如来之身者。加持受用之身也。十二（十七）经云。广大智五通。疏云。广大智身即是如来身也。十三（六）云。次外漫荼罗法界自性加持菩提心发趣者。作法界自性观也。法界即是如来之身。观自身即同一切佛法界身。以此加持住菩提心也。又（七）云。次持诵者住法界。我即法界性。住菩提心。此菩提心即是法界性也。向东方而作金刚印。造坛了。当坛面向东坐。想同于佛。佛即是法界体也。疏同诸佛。然后作度人事业也（文）九（二十一）云。次句云伐折啰咀^8□句痕。谓我身即同金刚也。金刚即是法界自性。以成就大坚固力不可俎坏故。异门说为金刚。如来以普眼观一切众生金刚智体与我无异。是平等义（文）第九佛（十七）于具缘品广明灌顶。作行者成佛种子已。次先说大力大护真言护覆之。其次后经（九十七）云。薄伽梵广大法界加持即于是时住法界胎藏三昧。从此定起。说入佛三昧耶持明者。梵音毗富罗是广大义。谓深广无际不可测量。如是诸法自体。名为毗富罗法界。诸法实相。真言实相。众生实相。皆是毗富罗法界。以此更相加持故。名为法界加持。复次如男女交会因缘。种子纯于胎藏而不失坏。即是相加持义。如是诸佛国王明妃和合共生毗富罗种子。为大悲胎藏所持。无有失怀。故名法界加持也。世尊普遍加持一切众生。皆作平等种子竟。即时入于遍法界胎藏三昧。观此一一种子。皆是莲华台上。毗卢遮那普门眷属。无尽庄严。亦与大悲曼荼罗等无有异。而诸众生未能证知故。名在圣胎俱舍。若出藏时即是如来解脱也（文）依上来诸文意。金刚者即法界异门称。故广大金刚法界者。即第九广大法界。诸佛实相。众生实相等也。此即诸佛平等种子。众生本有佛性。如来藏经。所云众生心中有如来结跏趺坐者是也。是即今广大金刚法界宫。即前所云本有佛性。金刚三昧也。又是十二真言王也。故十四（二十五）云。大日如来主道场时。平等现于法界而说此十二真言王。即以此力能降四魔（文）除其罪垢也（文）又云。佛坐于金刚道场。才念此三道真言谓。如所说身口意三真言也。当如是念时。即得身口意平等之地。身及语意皆是法界之体。无有边际由如虚空。即以如是之力而伏四魔也。是金刚三昧也。又云。当知此十二字法门即是法界之体性也（文）又实相者。于金刚顶是月轮也。般若译。诸佛境界摄真实经出生品云。是时如来入一切诸佛普贤菩萨三昧耶。出生金刚萨埵广大威德三昧。从定起已于自心中出生秘密真言。曰。尔时毗卢遮那如来。说此诸佛境界真实瑜伽秘密心地法。○我今已说是深妙法三世诸佛心中之心。一切佛法摄入此经。一切佛法从此经出。是法名为一切如来真实境界大乘瑜伽微妙对法。此是一切如来之心。金刚真言最胜秘密。尔时从诸佛心出此法已。即时薄伽梵普贤陀罗尼。此秘密法实成无量圆满月轮。此满月轮能令众生大菩提心皆得清净。乃至（此间经文广。其略者。此无数月轮在一切如来左右。现无量大智金刚。从月轮出。后入大日心中。复此无数金刚合成一聚。量等虚空。现大光鬘）如是光鬘即得实成一切如来妙身口意坚牢智性五股金刚。从诸佛心出。住于毗卢遮那如来两手掌中。从此金刚出种种色。金刚相貌无量无数。光遍满一切世界。平等无碍。此金刚光复从口出。现十方界。微尘数等一切如来无碍法身。遍法界海。以何因缘遍满法界。谓诸如来得平等慧。及大神通现能觉悟一切众生。令发无上大菩提心（云云）上来金刚顶文即与大日经毗富罗法界同。如来实相智身者。如来者加持身也。实相智身者即本地法身也。下云宫者。受用身故。如来之实相智身。依主释。又广大金刚法界之宫。依主释。广大金刚法界者是释叹也。又广大者阿字义。守护经云。阿字是菩提心义。菩提心者廓周法界。量等虚空。是菩提心广大义。金刚者□字义。第九（二十一）云。金刚即是法界自性（阿字义）以成就大坚固力不可俎坏。故异门（□字义）说为金刚（文）法界者啰字义。啰字净法界种子故。此三义阿□啰三字义。依第十六（十七）风属火。空属水。故阿□啰三字成。则五字义足。又广大者。叹横竖无边德。是身密也。最广大身遍满法界故。金刚者叹坚固德。字是金刚种子。亦即言说义。是口密义。法界者正叹智德。是法界故。下云实相智即意密也。又百八契印云。脐轮次上（胸也）金刚宫。心王明月藏中住（文）。
    以加持故等者。上广大金刚法界之言。叹加持受用身即实相智身。今此宫字正是加持受用身。故云以加持故等。
    真实功德者。干栗太有真实义。是干栗太心法身。本具功德义也。十二（十六）云。此心处（干栗太心）无垢清净犹如圆镜常现前当知。此是先佛共所宣说。真言之心也（文）又十七（十四）云。真实心者。此心梵音干栗太之心。即是真实心也（文）又十二（四）云。诃字第一真实者。此是风漫荼罗也（文）涅槃师子孔品（会疏二十五。三十四）善男子譬如初月。虽初不可见不得言无。佛性亦尔。一切凡夫人虽不得见亦不得无佛性也。善男子。佛性者所谓十力四无所畏大悲三念处。一切众生悉有三种。破烦恼故（三点秘藏即三密金刚也）然后得见。一阐提等破一阐提。然后能得十力四无所畏大悲三念处。以是义故。我常宣说一切众生悉有佛性（文）功德者。三十七菩提分法等也。具如第七卷明。依常途义。菩提分法为有为功德。今此宗意不尔。无相法身法尔本具功德故。云真实功德。金刚顶三十七尊者。即是秘密三十七菩提分法也。如圣位经中明。此经为花台中须□德。第五（十八）云。须□是一切三昧陀罗尼门六度十八空等。如大般若之所说。从此一一须□。以加持神力故。现三重曼荼罗中一种庄严眷属也。故知。此经意。皆是如来本具功德。一种三昧耶眷属也。以要言之。此功德者福智二严。智德现第一重金刚眷属。福德现第二重菩萨眷属。故云真实功德。然此功德以五智为体（五智即一切智智）第四（三十一）云。所云略此造立名数者。如以阿字五转统如来无边内德。以字轮百明摄如来普眼法门。此则名之略也（文）第五（三）云。五色綖者。即是如来五智。亦是信进念定惠五法。以此五法贯摄一切教门。是名为修多罗（文）入秘密漫荼罗位品云。尔时大日世尊入于等至三昧。观未来世诸众生故。住于定中。即时诸佛国土地平如掌。五宝间错。悬大宝盖。庄严门标。众色疏苏。其相长广。宝铃白拂名衣旛佩绮绚垂布而校饰之。于八方隅建摩尼幢。八功德水芬馥盈满。无量众鸟鸳鸯鹅鹄出和雅音。种种浴池。时花杂树。敷荣间列。芳茷严好。八方合系五宝璎珞。其地柔软犹如绵纩。触践之者皆受快乐。无量乐器自然谐韵。其声微妙人所乐闻。无量菩萨随福所感宫室殿堂意生之座。如来信解愿力所生。法界标帜。大莲化王出现。如来法界性身安住其中。随诸众生种种性欲令得欢喜。时彼如来一切支分无障碍力。从十智力信解所生。无量形色庄严之相。无数百千俱胝那由他劫。布施持戒忍辱精进禅定智惠功德所资长身。即时出现。疏十六（二十一）释曰。从此以下一一庄严皆有义释。今此中不解。别处一一对其法门也。又云。四方之门即是四念住标。是四梵住也。又曼荼罗位品。谛听内心曼荼罗。乃至方坛四门。四向通达。周旋界道。内现意生八业大莲华王。抽茎敷蕊彩绚端妙。其中如来一切世间最尊特身。超越身语意地。至于心地。逮得殊胜悦意之果。于彼东方宝幢如来。南方开敷花王如来。北方鼓音如来西方无量寿如来。东南方普贤菩萨。东北方观自在菩萨。西南方妙吉祥童子。西北方慈氏菩萨。一切□中佛菩萨母六波罗蜜三昧眷属。而自庄严。下列持明诸忿怒众持金刚主菩萨。以为其茎。于无尽大海一切地居天等其数无量而环绕之。第六（十七）云。阿阇梨言。若作深密释者。四面方相正直均平等。是四念住义。四阿是四静虑亦是四摄法。门标是四梵住。厢曲是四正勤。四维是四真谛。金刚缘即是修多罗。以此连持三十七品作法门分齐也（文）第十（十九）云。谓此无相无碍之法。等同义释。于空无量无碍无所不遍。然后有异义。所以者何。若一切法直尔如空者。即是无过患无功德。今此中虽无相无碍。犹如虚空。而具一切如来真实功德。无所不备故。次明第二句义也虽举此空为况。然有无量无边离相之德。非虚空所能喻也。此功德即是等如来。是一切如来所至之处也（文）守护经第一（十五）云。无量菩提眷属。如来十力四无所畏四无碍解（云云）然此诸功德法门等此宗意皆以三密行成之。且如三十七尊印契真言观念成秘密三十七菩提分法也。又如第七及上所引第四（三十一）第五（三）文是也。第七（十）云。复次世尊于法自在。或以一字摄菩提心等种种一法门。或以二字摄止观等种种二法门（文）或以三字摄三空等种种三法门。乃至或以十字摄十力等种种十法门等（云云）又云。若就真言通相。如行者持一阿字门时。随彼性欲机缘。或悟四念处。或悟四神通等各各不同。然随解了一法门时。即具诸余法门。种种法宝不求自至。若就别相。如以四字摄四念处门。若如法修行时。虽自昔未曾正观身受心法。自然悟念处门。而入法界诸法门（文）故知。以真言修得之。所庄严者。以此法身功德遍施他义。第七（二十七）云。一一声字实相。如来本地法身。为欲以此法身遍施众生故。还以自在神力。加持法尔声字（云云具如上引）第十七（三）云。第四印如前第三印。其二地指相并。双屈入掌。此是佛音庄严印。亦是万德庄严印也。亦云内外庄严也。如世间人有种种室宅衣服车乘等众宝之具。无所不有以。庄严之则名万德皆具。今此若内若外如来众德庄严皆具也。曼荼罗半月形而侧以点围之。余如前思之也。真言憾郝（文）字是真实功德义。又有庄严义。半月形者字轮形也。又第十（四）云。庄严者即是如来自证之体。体有无量德。德各有无量名。以无量庄严而自庄严也。十八（二十九）云。庄严谓以语言庄严其相。○诸言音中佛为最上。种种庄严率种种等。以要言之。以无相庄严也（文）今云。如来自证无相无依离因缘。此一一切德亦无相无作不出第一义。故云无相。与常途所谓有为功德大异耳。嘉祥金刚经疏三（二十六）云。庄严者第一义真实庄严。正以诸法实相无德不备无累不净。故名庄严也（文）慈恩理趣分疏中（十七）释经众德庄严。悲智薰修得是身故（文是他受用相也）今此实意。阿字是无相法身。阿字门出诸字门。还庄严无相法身也。第十九（十八）云。秘密主乃至三十二大人相等。皆此中生。经文也。即引一一字有三十二三昧门。此三十二门互相入故。能成三十二相也。谓上迦等二十字。也罗等八字。及此四字并为三十二也。一一字中三昧皆具此二相也。次俄若娜那^8□五字。一切法中自在而转。此等正等觉成随好形成就随好经文也。此五字遍于定惠中。亦能成三昧亦能成智惠能遍成如来八十随好也（文）涅槃如来性品（二十九）云。迦叶复言。佛性（入中恶字）如是不可思议（即阿字义）三十二相八十种好亦不思议。尔时赞迦叶菩萨。善哉善哉善男子。汝已成就深利智惠。文（诸字门皆不离阿字义）佛性者。花台之藏。恶字是本地身也。三十二相等者。诸字门也。如是诸字门即如来身故。涅槃文字品云。字者名为涅槃。常故不流。若不流者则为无尽。夫无尽者即是如来金刚身（文）此经云无尽庄严者。无尽阿字以诸字门庄严义也。
    妙住之境者。妙者下释十九执金刚中妙执金刚云。妙名更无等比。更无过上义。犹如醍醐融妙已极不可复增。常不可变易。无间无离。如来亦尔。一切功德悉皆无比无上。诸有所作亦唯为此事因缘故。名妙执金刚。是以妙法莲华义。解之。更无等比者。漫荼罗。梵言中义。醍醐亦漫荼罗义。漫荼罗者四阿也。四阿是开示悟入。佛之知见。唯以一大事因缘故出现于世是也。此中妙住之境者。亦是四阿漫荼罗开示悟入于行者之受用身也。又十（十五）云。提字有驮声。即是法界加伊。是三昧。所谓法界三昧也。钵底名住。住此法界三昧名为妙住也（文）法界三昧者。所谓诸法实相四阿三昧也。又十六（八）云。苏唎多金刚住妙住也。谓共住安乐也（文）共住者法界义。安稳者所谓我此土安稳也。
    心王者九识心王也。所都者。净土义林（十二）云。土主者佛地。经云。如来所都。谓诸佛土。诸佛为主。以殊胜故非余所都。唯属世尊（文）然第五（二十）云。如来五智皆兼权实二相（文）此疏中既明五智义。今试以五智八识配宫殿集会楼座。无不相当者。宫云啰演出演密。又十六（二十四）云。藏者梵云阿赖耶。此翻为藏。或云。宫室舍宅之义也。是第八赖耶。亦大圆镜智也。安怛陀那仪则一字顶轮王经云。光明心殿者。即是菩提心义（文）（菩提心者。是大圆镜智也）楼阁者是第七识。梵语杂名楼阁云微^8□曩（文）是与末那字体同。又上生经（三十）云。额出摩尼。化为楼阁（摩尼与末那同。又四礼南方以额礼）并思。又此疏下释楼阁中。出摩尼喻。又高无穷等释意。是平等义。楼阁者南方平等性智义也。大众已集等者第六识。妙观察智也。西方是法部。大众即十佛刹微尘数智印。有法必有人。故此大众者即法部义也。师子座者是前五识。成所作智也虚空藏经五（三）云。师子离怖畏义。施饿鬼轨。不空成就云离怖畏如来。十四（十一）云。世尊号为释迦师子。能独步无畏救护世间。下疏释师子云救世者。救世者。于九十六种外道中。得独步无畏义也。宝窟上本（六）云。外国云呵梨。此云师子。汉书中说师子。作黄色。然实应具五色。但见其黄色者耳。形貌亦不过大。但以威猛能伏诸兽。为兽中王。迦罗此云黑。与呵梨同。黑色者是重五色。是北方涅槃色。故知师子座是北方义也。问四智是有为心品。今此法界宫云实相智身。云何会之。答所言是权门义。何关此宗。此宗意中是总德。四智为别德。离总无别。故第三（十五）云。本地常心即是华台具体。四佛四菩萨醍醐果德。如众实俱成（文）又上所引第五（二十）疏。此等释意与权门义大异耳。此宫下。结大界真言尾云。句义是宫也。处所也。以真法除垢相。即是诸佛所住之宫。令同此界也。更加微矩丽字也。但以此最后句中隶字为种子。罗是相。加此翳声即是三昧。离相三昧具一切相。而离诸相。此界之体相也（文）第十二观意处之极在无相字。能住如来以无相为极。故所住处亦以无相为极也。
    古佛成菩提处者。然依此经处处说。古佛先佛皆是本净菩提心。实相智名古佛等。是深释也。故今古佛成菩提者。本有佛性本觉之所。故引经处处文者。住心品云。越世间三妄执出世间心生。谓如是解唯蕴无我。根境界淹留修行。拔业烦恼株杌无明种子生十二因缘。离建立宗等。如是湛寂一切外道所不能知。先佛宣说。离一切过（文）此依疏意（二二十五）是即第三无畏行者。于瑜伽境界不生爱慢。观本不生遍悟诸法实相。是离一切过也。离诸过者。灌顶檀中央字法界不思议色义。于此灌顶出三界。是最初开诸法实相。此本不生不同外道断空二乘折空。故云所不能知也。是本净菩提心实相智云先佛也。具缘品云。染彼众生界以法界之味。古佛所宣说是名为色义。疏六释云。染彼众生界等者。犹如世间染色能染净叠使同味。故以味解色。如云袈裟味者。即是染作袈裟色也。今此漫荼罗色义亦然。以法界不思议色。染众生心。同一净菩提味。复次如世间染衣先以灰水洗则易受染色。今以啰字门焚烧弟子心垢使成灰烬。然后以□字门大慈悲水洗之。使纯一清白离诸戏论。然后染作法界漫荼罗。令种种普门身皆同实相色也（文）此中云同一净菩提味及实相色可见。又具缘品云。汝摩诃萨埵一心应谛听。当广说灌顶。古佛所开示。灌顶者。显现净菩提心开必实相之法门也可知耳。息障品云。秘密主复听。系除散乱风。阿字为我体。心持诃字门。健陀以涂地。而作大空点。依于□臾方。阖以舍罗梵。思念于彼器大心弥卢山。时时在其上。阿字大空点。先佛所宣说。能缚于大风（文）第九（二十九）息障品疏云。佛言。一切障法虽复无量。以要言之但从心生。又由行者过去世随顺悭法故。今世多有诸障。当知。亦是从心因缘生也。当知。彼悭贪等是诸障之因。若除彼因诸障自息。此中对治即是菩提心也。若念菩提心故。即是能除诸障之因也。又复一切诸障由分别生。此之分别由从妄心思有者。思即是障。谓心中烦恼随烦恼等。若能离诸分别即是净菩提心。由行者忆念此心。即能离一切过也。又云（三十）此阿是金刚不动义。加一点是遍一切处。令此金刚不动遍一切处。即是增广之义也。又云所谓不动者。即是真净菩提之心。为表是义故因事立名也（文）是亦净菩提心镇散乱业风可见（矣）世间成就品偈云。诸佛两足尊。宣说于彼果。住是真言行必定当成佛。应一切种类常念持真言。古佛大仙说。故应当忆念（文）义释八（十九）云。尔时世尊。欲结会此中大成就义故。更说偈言。诸佛两足尊（云云）此中一切种类者。即是开方便门。示真言实相。以一一之真言门悉具净菩提之三句之义故。当知。十方三世诸佛种种方便。究竟归会皆趣其中。是故于一切种类中。尽应照见真言之实义。复次敦信勿令失堕于心也。此中尽应照见真言之实义者。当常念持真方古佛大佛说二句。释实义者。即前所言净菩提心三句义也。是古佛说也。成就悉地品云。无垢妙清净。圆镜常现前。如是真实心。古佛所宣说。照了心明道（文）疏十二（十六）云。如上所说真言方便。乃至此心处无垢清净。犹如圆镜常现前。当知。此即是先佛共所宣说真实之心也。如是心性常恒安住。无有变易。不可破坏。即是诸佛大涅槃。故名真实也。以啰字门等净此心故。生真实智惠光故。即见古佛所行之道。所谓秘密藏真言门也（文）秘密漫荼罗品明见谛偈云。于诸法本寂。常无自性中安住。如须弥。是名为见谛。此空即实际。非虚妄言说。所见犹如佛。先佛如是见（文）疏十五（二十四）释云。由是因缘。即能现觉一切法从本以来常寂灭相（文）又云。即于此中而了知本寂。住于自证之理也。已得安住如是法体。实智慧中疑怪永除。犹如须弥山王。无有动摇（文）又云。犹觉了无性空本性净故。当知诸法皆空。空谓离虚妄分别。而住谛理俱是为实也。见此理者即是见古佛所见之道。解与诸佛玄同。往昔如来亦从此路去成正觉。既得如是自然之智。后当转授众生（云云）此中疏分明（矣）又秘密漫荼罗品。说金刚手漫荼罗中文云。先佛说是法。勤勇曼荼罗（文）金刚手者佛实相智印。故云先佛说。其前说观音曼荼罗中云。布一切种子。善巧以为种。又云巧惠者安立。善巧梵语也（大力大护明）巧惠者语门真言。也。皆有财富自在悲门义。故知。次说金刚部是智门故。云先佛等也。持明禁戒品。愿佛说其量。先佛所宣说（文）疏十七（六）云。既问始终。次问其量。问此离相之戒其量几何而可得也。金刚手言。我已于过去先佛所。已了知此法（云云）又经云。所说殊胜戒古佛所开演（文）疏十七（八）云。佛离一切相而住净戒。所谓离诸相一切一味。若能离一切相而住于戒。此戒即是佛戒也。其所作业即佛业也。其所得果即佛果也以其一相无相离作业故。若行者分别此是戒。此是持者。此是所持法。以此不真实故。有所得故。即非持佛戒也。又此戒者即是如来无师之惠也。由住如来智故。即于一切诸法而得自在。以于法自在故。照了一切众生真实之性亦能如实而利益之（云云）一相无相无师之惠等。是实相智惠戒也。金手于先佛所闻之者。实相智具之也佛答云。古佛开演。又心实相净菩提心本来持之也。据此类证。今文古佛成菩提处者。本有净菩提心。实相之佛。本来成佛之处也。是成就悉地品所云摩诃萨意处也。然是本有本觉佛故。广大金刚法界宫。亦为持业释。毗富罗法界者。众生实相故。又法界生真言云。我即法界。自性转法轮真言。我身即同金刚。是广大金刚法界宫也。故知。不思议微妙法其义无极而已。
    魔醯首罗宫者。华严探玄记第九云。魔醯此云云大。首罗此云自在。唯识述记第一（末之七一）云。若言莫醯伊湿伐罗。是大自在。若长言摩醯伊湿伐罗是事大自在者。如言佛陀者是觉者。抱徒憨（抱徒憨。佛也。我也。下长点。是奉事义。下点与我也。我奉事佛义也。）是事佛者今破事大自在天者执。彼计。此法身遍常身如空量无别居处。其变化身别有住处。俱舍光记第七（三十二）云。又解。涂灰外道说。自在天出过三界。一法身。遍满法界。二受用身。居色界自在天宫。即佛法中说魔醯首罗。三目八臂身长万六千踰缮那三化身。随形六道。种种教化（此说似同智度论说也）教时义引劫章云。第四禅有五种名。一名色究竟（梵云阿迦尼吒）二有顶。三名首陀会（此云净居）四魔醯首罗。五名阿那含天（文。第四二十。明中胎尊云。此是首陀会天成最正觉之标帜也。第十四二十四云。如毗卢遮那于阿迦尼吒天坐于道场云云）悉昙藏第一云。魔醯首罗亦有三种。一四禅主名毗舍遮。此乃金刚顶经。佛初成道时。令不动尊降伏三千主大我慢者也。二初禅主名商佉罗。此乃大日经中商羯罗天。于一世界有大自在。非三千界主者是也。三六天主。名伊舍那此乃寿命经中说。下须弥顶令降三世降伏刚强难化天王后妃是也（寿命经说即色究竟。非第六天。经文分明。读者自知耳魔醯首罗。经轨异说。悉昙藏不足为证。别应悉之。）入大乘论下云。净治第十地。得无量无边禁□方术。能令一切自在无碍。作摩醯首罗天子。亦为一切世界依止（依仁王说。断神通障。得业自在也。）问曰。言魔醯首罗者。为同世间魔醯。更有异耶。答曰。净居自在。汝言魔醯首罗者。名字虽同而人非一。有净居魔醯首罗。有毗舍遮魔醯首罗。其净居者。如是邻佛地。犹如罗縠障。于一刹那顷十方微尘法悉能了知。能以口吹。十方世界皆大震动。又以一身遍一切佛国。亦皇太子受职时。以己业力故。大宝莲华自然化出。受一切种智位。坐宝莲华。十方世界诸佛放大光明。照此菩萨受灌顶位。如转轮圣王长子受王位时。受灌顶已。即于彼座断除智境微细之障。得首楞严三昧（文）按毗舍遮者。与智论五净居中第五同。净居魔醯首罗者。与智论名净居。号曰自在天王同也。释论云下。论第九云（文）问曰。何以故名为净居天梵世天。答曰。四禅有八种。五种（无烦。无热。善见。善现。色究竟）是阿那含住处。是名净居。三种凡夫圣人共住（三种无云。福生。广果）过是八处有十住菩萨住处。亦名净居。号大自在天王（云云）今解云。亦名净居者。亦言对五净居。是十住菩萨净人所居故。亦名净居也。号自在天者。对实类天亦云号自在天。此大自在者。唯识第九明十障中云。十于诸法中未得自在障。谓所知障中俱生一分。合于诸法不得自在。彼障十地大法智云。及所含藏。所超事业。入十地时。便能永断。由斯十地说断二愚及彼钵熏。一大神通愚。即是此中障所超事业者。二悟入微细秘密愚。即是此中障大法智云及所含藏者。此地于法虽得自在。而有余障。未名最极。谓有俱生微所知障。及有任运烦恼障种。金刚喻定现在前时。彼皆顿断入如来地（文）今虽未见古德有此解。而入大乘净居魔醯首罗言及此论文。既非世间自在义。若尔非此义而何耶。思之此界内界外两义。天台等乃界外义。法相家立界内义。第五（二十五）次于东方最近北方。布列五净居众。第一自在天子。二普花天子。第三光鬘天子。第四意生天子。第五名称远闻天子。当次第列之。其印相具如图说。阿阇梨言。此是五那含天子下。过此已上有菩萨受职位处。亦名净居天。多是一生补处菩萨。是第二院所摄。非此中所明也（文）演奥第四云。三界诸天第三院释迦眷属中摄之。补处菩萨出过三界。净土圣众故为第二院也（文）今谓不应得以此第五文言菩萨净居是界外。何者青龙疏（菩萨行品）云。据随助缘即界外。体是异熟故非外也。若相宗以此意会。在第二院何难之有。佛地论第一云。如是净土为与三界同一处所。为各别耶。有义各别。有处说在净居天上。有处说在西方等故。有义同处。净土团圆无有边际。遍法界故。如实义者。实受用土周遍法界无有不有。不可说言离三界处。亦不可说即三界处。若随菩萨所宣说者。或在色界净居天上。或西方等处所不定。如是净土方所圆满。既超三界。异熟果地。如涅槃等应无有因业。若有因者应三果摄（文）心地观经第二云。自受用身。三僧祇劫所修万行。利益安乐诸众生已。十地满心运心。直往色究竟天。出过三界。净妙国土坐无数量大宝莲华。而不可说海会菩萨。前后围绕。以无垢僧系于顶上。供养恭敬。尊重赞叹。如是名为后报利益尔时菩萨入金刚定。断除一切微细所知障烦恼障。证阿耨多罗三藐三菩提。如是妙果名现利益（文）十地经云。有净妙土。出过三界。十地菩萨当生其中。天台仁王疏四云。三界外无众生下明说听。说云界外有众生可化者。此外道说非佛说也。问界外实无众生耶。答圣教不同。有无量说。此经则云界外无众生。余经则有。法花云。余国作佛。三百由旬外界置化城。净名云。止方界分度如四十二恒佛土。有佛名香积。若界外无人。岂容三界内上更有尔许佛土耶。故知亦有。问此经云无余经云有。如何会通。答此经云无无变易众生。余经云有有变易众生。故大论云。声闻生界外白银世界。无烦恼名。只约无烦恼即云无众生。而声闻无明未断。岂实无耶。此文正是通教意。偏论界内烦恼众生也。卫世央外道。说有六谛大有经。是其一谛。彼经说云。此三界外别有世界。若云三界外别有众生。同彼外道说也。实理而论。若言界外有众生。即同外道。若言无即同二乘。诸佛菩萨见者即不有不无（文）已上诸文入大乘。智度。及第五卷疏。佛地论第四禅外别有净土。其文分明。心地观。及十地轮文不分明。似约离系云出过三界也。述记七末（五八）云。大自在宫者。谓净居土有实净土。即自受用身。初于彼起证。是第十地菩萨宫。旧言魔醯首罗。今应言莫醯伊湿伐罗。即大自在也。此出华严经十地经第十二卷。摩醯首罗智处生也。解深密瑜伽七十八九。对法第六。显扬第六。瑜伽第四等中有大自在宫文。此唯他受用土。十地菩萨（不云第故通十地也。）报身往彼。然由异熟同一地故。论说为生据实受变易在下三天处（无云。福生。广果）未得生净土。今往故名生瑜伽第四说。超过净居。大自在住处。第十地菩萨极薰修故。得生其中。故既成佛已。身充法界（文）意云。自受用者。正成觉时。在于此宫成已遍满法界。故自受土无有限量。他受用土者。即自受成觉之处。非是别土还在此宫。对十地菩萨故云他受土。是正第十地菩萨报土也报身往彼者。随十地菩萨受变易身。在下三地故。不可云生自在宫。今云生者。以身神通往于彼土故云生也。故述记下云。成佛时必要往自在宫成佛。就胜处故。故知受变易已后。往色界及诸净土。当知唯此身神通力故得往。非更受生。又云（六十三）其净居上有实报土。第十地居为三界处。为不尔耶。佛地论说此他受用身所居净土。为第十地诸菩萨等。说法处故。即色究竟天摄。以极胜处净居不知。亦不至彼。是故经云。有如净土出过三界。第十地菩萨当生其中。是也（文）意云。实报土在五净居上。故净居诸天不知其土。亦不至彼。然非三界外别有土。故即摄色究竟也。净土义林云。从有三释。有义各别。有处说有净居天上。有处说在西方等。故。有义同处。净土周圆。无有边际。遍法界故。如实义者。自受用土周遍法界。无处不有。不可说言离三界处。亦不可说即三界处。若他受土或在色界净居天上。或西方等处所不定。法华亦云。众生见劫尽大火所烧时我此土安稳。天人常充满。十地所见乃是报土。地前所见乃是化土。随宜而现。何得定方别指一处。欲令众生起胜欣心。别指处所。随心净处即净土处。化土必随三界处所。任物化生即便现故。古人于此种种分别。三界之外别有处所。以为净土理必不尔。所化必有异熟识在。异熟识在必是三界摄。何得出界。土非界系。言超三界。非处有别。随所化故（文）仁王菩萨行品。善男子。诸众生类。一切烦恼。业异熟果。二十二根。不出三界。诸佛示导。应化法身亦不离此。若有说言于三界外别更有一众生界者。即是外道。大有经说。大王我常语诸众生。但断三界无明尽者即名为佛。（文）青龙疏云。若尔。二乘无学十地菩萨所居报土。岂非界外。答据随助缘。即居界外。体是异熟故非外也。了义灯六本（七）云。论大自在宫者。对法第六。解深密经。瑜伽七十八九。皆总相说。如瑜伽七十九所说。净土或三地菩萨等往生。十地亦在其中。对法但明佛之净土。云唯佛所觉。非得静虑者。静虑境界总相说土。不简何佛。亦通菩萨而得往生文中亦含大自在宫菩萨生处不尔。十地菩萨不生。由文隐故。要集家说。余本不获。然自在宫受佛位处。居他变土处所不定。何以得知。准十地经。是时菩萨三昧现前。时有大宝莲花王。周围如十阿僧祇。百千大千诸佛世界。是时菩萨其身殊妙。称可花坐世界既有十方。非同有部部傍布。故自在宫处所不定。然十地经论。后报利益。摩醯首罗智生故者。据十地初往而说。第十地满。欲受佛位所居之土非必往生自在宫处。问如初地菩萨见他受用土如百三千。已上渐倍计。第十地所都净土无量无边如何。犹生净居之上大自在耶。又初地已去。无恶道畏。以常生佛土。非彼佛土唯净居上故。答佛土虽大小有殊。菩萨有漏诸现起识。犹是有漏属界地故。非离三界有别众生随生何土。约第八识。皆属界故。约此而言十地菩萨。由极熏修超五净居生自在宫。故。亦无失。然自在宫非净居摄。瑜伽第四云。色界之中十八住处。无想天者。广果天摄。非别处所。既云十八住处。后言无想广果天摄。故自在宫非五净居若净居摄。处所十七非十八故。义灯意。与述记有少异。谓于第四禅中。净居之外别有自在宫。非净居摄。属界系故。非界外也。瑜伽意。此十七天加自在宫。为十八。故大乘义章第八云。色界天者。经论不同。若依杂心持论等有十八天。初二三禅各有三天。第四禅中犹有九天。故合十八。若依花严。立界具有二十二天。初禅有四。一是梵天。二梵众生。亦名梵身天。此前两天小梵生处。三梵补天。梵生处。四大梵天。是中间禅。梵天生处与前梵辅同在一处。君民之别。二禅有四。一是光天。二少光天。三无量光天。四光音天。三禅有四。一者净天。二少净天。三无量净天。四遍净天。四禅有十。当分有四。一者福天。二福生天。三福爱天。四广果天。依地持等。此四禅中皆无初天。当应随近摄属第二。故不别论。此等差别合有十二。第四禅中随其别修更有六天谓无想天及五净居。无想天者与前广果同在一处。有诸外通。取此无想以为涅槃。修无想定趣求斯报。是人命终生广果处。初后有心。中间无心。经五百劫。以此别得无心法。故别为一天。五净居者。一无烦天。亦名无丸。二无热天。三善见天。四善现天。五阿迦尼吒天。此名无小阿那含。人以无漏道熏。第四禅熏有五阶。是故得此天之报。何者。五阶谓下中上上中上上。下皆无烦。乃至上上得无小天。熏之云何。那含先得第四禅竟。为熏禅故。于四禅中先入百千无漏之心。次入百千有漏禅心。后入百千无漏之心。以渐略之。乃至先入二无漏心。次二有漏。后二无漏。是为熏禅方便道成。然后复入一无漏心。次一有漏心。如五遍合十五心。十是无漏。五是有漏。是为熏禅。故是为熏禅究竟成就。此五遍中。初品为下。乃至最后以为上上。以纯熟故。如是熏修第四禅竟。次熏三禅。次二次初。熏法同前。然后坐彼五净居中。此五净居那含住处。是故亦名五那含天。以此通前为二十二。依大智度论。五净居上别更有一菩萨净居。名摩醯首罗。此方名为大自在天。是第十地菩萨住处。以此通前色界合有二十三天（文）此说与义灯同。五净居外别有一天。通为色界也。因解。摩醯首罗智处生者。探玄九（二十六）云。摩醯此云大。首罗此云自在。智度有四义。一以下三禅慧多定少。令智不胜。四无色义中定多惠少。智亦不胜。此第四禅定慧等故。是故智胜故云智处。二此处五那含天是圣人所经处。圣人胜智故。云智处。三如处有十地菩萨。摄果报。彼菩萨摄十度行。别成智度故。名彼处以为智处。四此处以成报身。得一切智。一切种智故名此处。以为智处。此是世间中最高胜处。于彼现成佛故。云世间高大之身（文）大疏三十四（七十五）上云。论云。摩醯首罗智处生故者。智处亦二义。一摩醯首罗智自在故。二摄报智满。成种智故。钞云。论云。以正一引论释。从智处二义。即疏释论二义。亦顺上高大二义。一即就摄报之身。智便自在故。贤首品云。摩醯首罗智自在。大海龙王降雨时。悉能分别数其滴。于一念中皆辨了。即其文也。然此天何以为智处耶。以下天定少。四空定多。以四禅中定惠均等。色界中极故。文约二乘之人。多无漏之智熏习禅定故。二摄报智者此有二意。一约未成佛。但是十地摄报居彼。智度已圆故云摄报智满。二就彼天上得成菩提。具足种智名为智处。然论成佛通说有三。一寄化显实。在阎浮提即周法界。二寄报显实。在色究竟成便遍法界。三就实显实。妙出三世。不可定其时处身相。今就中义（文）今按理趣释云。金刚加持者。表如来十真如十法界十如来地。以成上下十峰金刚大空智处。此中十真如十法界十如来地者。五相成身是也。略出经第二。常五相成身处有十段。一从座起印言。二遍礼真言。三通达菩提心。四修菩提心。五成金刚身。六广金刚。七敛金刚。八坚牢金刚。九证金刚。十四佛加持。灌顶系鬘。大日剑印。四明拍掌。百字。佛身圆满。诸佛加持等。十真如者字义是真如义。十法界者字义。法界种子也。又金刚也。金刚者法界异名也。又此中兼字字法界也。十如来地者字义。治地。字义故。又此中兼字。地天种子也。真如者十段真言下所证理也。法界者十段真言中无尽法门。理事皆具。如来地者十段次第证入地位也。上下十峰金刚大空智处者。须弥顶是也。金刚顶经初一切义成就菩萨。经五相成金刚界如来已。往诣须弥顶金刚摩尼宝峰楼阁是也。次释文云。加持者表如来于中道十六大菩萨普贤智从此展转流出。共成三十七位。以成解脱轮大曼荼罗（文）是金刚如来入一切如来普贤摩诃菩提萨埵三昧耶。现秘密神变相也。略如前加持中辨之。上下十峰金刚者。略出经一（十四）云。又想琰字。为黑色（文）义诀（二十）云。如上入大定三摩地已。即以决定妙智。于下分空际。想有琰字。黑色流布变成风轮。风轮大力持于地轮。轮皆黑色。是名风地种也。此中与毗卢遮那经（文）立世界别也。应如彼说具足修行。秘密曼荼罗品。真言者圆坛先置于自体等（云云）疏十四（二十一）释。阿阇梨先住于瑜伽。而观自身从脐次第至顶。观地水火风空轮（文）十六（二十六）中。秘密檀身地观亦同。是即法界宫也。亦金刚顶所言。金刚摩尼宝峰楼阁也。又十四。次观檀地。所翻倒置之。谓地水火风空次第下成。所以者何。以一切世界皆是五轮之所依持。世界成时先空次风火水地次第。即是曼荼罗安立次第也。坏时地轮先坏。乃至但有空在。即是师自加持次第也。师如是加持已。即当安置诸尊。如是作五轮。当知上下皆有虚空轮也。作曼荼罗时师应自观其身及地弟子。是如法也（文）又略出云。毗卢遮那佛字大海中想以为龟形。○于龟背上想字。变成赤色赤光莲华。其华三层。层有八叶。台□具足。其台上想等三字。以为须弥山。其山众宝所成而有八角于山顶上。又想等五字。以为大殿。其殿四角正等。上有五峰楼阁（文）是即当此经师自加持。秘密曼荼罗身地。义决云。想钵罗（二）吽鍐等三字放杂宝色光。成妙显山（旧云妙高）名坚胜法界座种也（其相如经说）今人共号为须弥座者。从此立名。非是须弥卢山。四宝所成者。此妙座高显犹如彼山。故以喻之（云云）又云。又想等五字者。谓于台上以此五字上随位而安布之。五字放光和合共成四方大殿于大殿中随于字位结成五峰楼阁。名为五峰大殿也（文）此须弥号金刚峰。亦此峰上号金刚顶。五字五峰。与器界五字号上下十峰。于大日经师身五字坛地五字也。大空智处者。略出经云。于如来部论中。想三种子字。中央想字。其字左右想字。以此三字成就天之微妙四面方等师子之座。又于金刚部中。想三种子字（云云）又于宝部中想三种子字。又莲华部中有三种子字（云云）又羯磨部中有三种子字。既想如上诸部已。各于座上又想日轮形。复于彼上想莲华座。每一一莲华座上佛坐其中。又想四面毗卢遮那佛。以诸如来真实所持之身。乃以如上所说一切如来师子之座。而坐于其东方如上所说象座想阿□鞞佛而坐其上。乃至于其北方如上所说迦楼罗座。想不空成就佛而坐其上。次想一切如来及十六大菩萨并四波罗蜜施设四种内供养四种外供养。又为四门四菩萨。随方安置。又如上所说诸佛及菩萨守门菩萨等各各以本三摩地。各各自心及随已记印相貌如下所说。皆想毗卢遮那佛身中出现。而其毗卢遮那佛未久成等正觉一切如来以普贤为心。复用一切如来虚空所成大摩尼宝以为灌顶。复获得一切如来观自在法智究竟波罗蜜。又一切如来毗首羯磨不空离障碍教令所作已毕所求圆满（文）已上所引经文不次。且依义诀改其文处。为烦所略文。考经看之。五智三十七智云大空。十四云。若见仰等五字。当知即大空之点也。大空离一切诸相。即是成佛义也。智处者五智三十七智。现等觉处故。今摩醯首罗智处是亦同一切智智现等觉处故。即探玄第四释意也。摩醯首罗者。者大空也。具第十普贤真言释。自在也。自在。末音也。又伊湿□罗贼富义。是普现色身义也。普现色身者一切智愿也。证此一切智智处故云智处也。帝释云金刚。自在义。种种是又有自在义。故须弥顺色究竟处虽是别。所表深义无大差异。问今此中是他受用土义。略出及探玄等自受土义。何混同耶。答约内证自受也。就外见他受也。非是有二。又约其自证如义诀释。须弥峰非常须弥。如慈恩解。周遍法界是色究竟。若约他应周遍法界即成一处色界顶等。又按。字有五智义。文殊问经云。称舍字时是出信进念定惠声（文）第五（三）云。五色綖者即是如来五智。亦是信进念定惠五法。以此五法贯摄一切教门。是故名为修多罗。（文）故知。字有五智义五智即大空智。前释住处云实相智身。实相智者是大空智。又大庄严论云。唱舍字时。出一切奢摩他（止也）毗钵舍那声（观也）前引贤首清凉二师释。俱云此第四禅定惠等。故即字义可见。又按如来第四禅定而般涅。字寂静涅槃义。涅槃之色为黑。黑具五色。五色即五智义。舍字是五智义。又按三千界主摩醯首罗者根本无明。今所明净居上摩醯首罗者是本觉智。所谓实相智也。第九（三十二）云。大自在天三千界之主。即是众生自心。所谓无始无明住地。于诸惑中而得自在。唯除大菩提心无能伏者（文）第七云。又若诸法本性寂者。于国上十二地中何者非是如来地。何者非是凡夫地。若弥勒菩萨以本性寂故。得一生记者。一切众生皆亦应得记若一切众生于本性寂中不妨修学凡夫事。弥勒菩萨亦应修学凡夫事。而今作差别想。岂非戏论耶（文）五重结护释五股义云。上下同者（文）众生界同具五智故。上下同也。起信不觉义章云。所云不觉义者。谓不如实知真如法一故不觉心起。而有其念念无自相不离本觉（文）依此等文无明与本觉同名大自在。生佛不二。所云无明本际性本解脱义也。故是自在宫者。即众生自心即诸佛住处。一切诸佛皆于此处成正等觉也。净居者经音义二十曰。首陀婆娑或云秫陀婆娑。私陀首陀此译云净。婆娑此云宫。亦云舍。或云处。即五净居天也（文）按第四禅离水火风三灾。此三灾者即三毒也。涅槃经。奢者远离三箭。是故名奢（文）大元轨（十三）云。三毒箭（文）悉昙藏云。奢（舒可反）奢利翻云刺。刺者三毒之刺也（文）今按首陀婆娑中有离三毒义。是寂灾义。即离义也。是施义也。施能破贪。不施是贪故。有贪义。是嗔义。集经第五毗居唎多嗔也。字着义。着即痴义。十五（八）云。痴是执着也。有执着则不能住离痴。离痴即不动也。有所观有所得皆是痴也（云云）又第十降三世真言释。降三世尊降大自在天。三世即三毒义等。当并思耳。若约五净居天者。不还果人即尽欲界九品修惑。是净义也。今此中意究竟离三毒根本故云净。外离三灾内断三毒。是第十地宫故。云净居也。
    今此宗下。自在者。财富普现色身义。加持者底瑟□四阿流出。发生普门示现义。是如上悉。自在加持之神心之所宅皆依主释。神心者如来加持。所宅者自受用身也。即与上所云大者大空。伊湿□罗者满一切智愿。普现色身是摩醯首罗。同也。第十一（九）云。如摩醯首罗天王有一明。名曰胜意生明。以此真言力故。能于一时作大变化。遍此三千大千世界现为一一众生现所爱乐诸利益事。随彼受用皆实不虚（云云）又云如来现证如是不思议法。所谓阿字自体从本以来具足无量自在力不思议力。此悉地体常住不变。但由行人不自了知故。不得如是之果以此行净其身口意业。若能与法相应即自成就。诸法自尔终不虚也。文前引俱舍光记外道三身说。今此中亦对自在天明法身加持义。法门表示非徒设耳。如来有应之处者。悉地出现品正等觉句。心镜深窟。入秘密曼荼罗位品。一切世间最尊持身等。是真实受用身之处也。若论其流类。世间本尊海会现前无不皆尔。云三界之表者约非界系云表也。
    （宝历第三年酉正月初六日于阿州池岛甘露寺写）
　　（小野末资沙门善住志）

大日经住心品疏私记第三
大日经疏私记第四

          　  沙门昙寂撰


    一切持金刚者下。具依文旨。但以执金刚为妙眷属。经文但云一切持金刚者故。若寻义意。妙眷属者指内大二眷属。疏云一切持金刚等及金刚菩萨。无其异。故下疏（第一十一）云。又般若释论。生身佛成道时阿难密□力士等是名内眷属。舍利弗目健莲等诸圣人及弥勒文殊阿毗跋致一生补处菩萨等是名大眷属。今谓加持身亦复如是。诸执金刚各持如来密印名内眷属。诸菩萨大悲方便普门摄受无量众生。辅作法王。行如来事名大眷属（文）第三（十五）云。然以如来加持故。从佛菩萨自证之德现八叶中胎藏身。从金刚密印现第一重金刚手等诸内眷属。从大悲万行现第二重摩诃萨埵诸大眷属。从普门方便现第三重一切众生喜见随类之身。若以轮王灌顶方之。则第三重如万国君长。第二重如朝廷百揆。第一重如宗枝内弼。中胎如垂拱之君。故华台常智为大曼荼罗王也（文）妙者。今此眷属皆悉如来内证一德。与实相法身华台之性无二无别。乃至世天等悉是毗卢遮那已体。而非常途故云妙也。故第十三云。如是大曼荼罗王清净法界之体。是一一菩萨。各从一门而得自在。称其所解而广说之。若有众生。从彼一门而进行者。不久即得同彼菩萨。此诸菩萨皆是大日如来内证之德。欲广开是知见门故。一一菩萨各演一门也（文）六十云。秘密主。以普眼观此一一诸尊。皆不见根本。亦无住处。悉是莲华台藏宁相身。出生种种方便不可穷尽（文）第二十（二十八）云。金刚手者即是大日如来。文殊师利者亦是大日如来。乃至鬼神八部亦有此义。亦即是大日如来。体虽是一而义各异（文）然非谓斯集会即无大悲曼荼罗。应谓此金刚菩萨等与曼荼罗众不异耳。人多迷此旨。应知之也。
    如来在此宫下。如来者加持身。此宫者受用身。引证如上。常所集会者。此眷属者谓心数义。是普门一德。然心王毗卢遮那成自然觉。皆成不可说不可说智印功德。又心王住加持门。一一内德皆成无量金刚菩萨庄严说听之会。即是内大二眷属也。然在众生谓之百法等。即五十一心所等是也。又得初地净菩提心时为百法明门。乃至成正觉时成不可说不可说法门。具如仁王等所明。此加持主伴下从凡夫上至成佛。终无相杂故云常所集会也。上云随如来有应之处无非此宫者即是也。
    梵云下。金刚杵者五股杵等也。五股义如上引理趣释及都部要目也。十六（八）云。复次此说我金刚执自在者。如前大悲藏大会中。毗卢之下不动降三世中间尽诸金刚者。皆不列名。今方列之。故云复次也。谓虚空无垢金刚。金刚轮。金刚牙。苏喇多金刚（妙住也。谓共住安隐也）名称金刚大分（谓大者分。即是大心众生之体分也）金刚利（谓极也。谓之称）此坛总以印为之。寂然金刚（寂静义。如涅槃义也）大金刚（名也）青金刚。莲华金刚。广眼金刚。执妙金刚。金刚金刚（慧。以金刚单为名）住无戏论金刚。虚空无边游步金刚（以上列名也。各在一处。在大坛中安之也）如是等檀方圆等。依前顺其色形亦如此也。依名为次也。周而复始也。白黄赤黑等随文次第。最在前者白。次黄。次赤。次黑。次者又白。如是次第也。及诸所不说者准此例解。随其本类形色而作之也。此金刚有十佛刹尘数。前列众与此中互有出没。或此有彼中无。可知又此等金刚所持之印。或三古或一古即针也。此准前次第初作三股周而复始。或两头。此两头即五股也此印周匝作四镰状如四金刚。其中有一。状如五股而不开也。或鬘者或持金刚鬘也。此等金刚各以其本名为真言。即此名最上字为种子也。次随别字及通用各于心上置吽也。其手印通用上五股金刚印也。又第十三（七）云。作事金刚谓诸事业金刚。即是三股拔折罗印是也。微妙曼荼罗经云。有四面作十二股。自莲华中出股头不相着。此名羯磨金刚（今羊石也）或有三股亦是羯磨金刚（疏所云事业金刚即三股也）金刚童子轨上（十四）云。底里赏俱金刚杵（是三股梵名也。二四字云八角棒不可也）底哩三昧耶经上（四）云。三股除去边支即独古金刚。其最小者名金刚针。息除一切障难（文）如是等总名金刚杵。是内眷属所持表示也。兼得浅深者。古解今（云云）云。梵音陀罗具执持二义。汉言不能具二然新翻为持。则兼执义是谓得浅深二义。故新翻为胜也。二释者。演密云。浅谓执持。执持金刚杵也。深谓任持。任持金刚印也（文）意云。执者唯是手持义若云持者兼得手持金杵及心持惠印内外深浅两义也。故第十（十右）云。由现觉诸佛金刚之体能持诸佛智故名执金刚。归命诸金刚者金刚即诸佛智印也。即法佛之别名也（文）第十二（八）云。时执金刚吉祥希有华开敷眼者。金刚喻如来秘密惠也。金刚无有法能破坏之者。而能破万物。此智惠亦尔。不为一切之所破坏。而能破坏一切能坏难坏者。所谓三毒根本也。复次此菩萨身即是金刚之体。而十方一切佛同以如来金刚智印授其手中。故名持金刚也（文）十六（十五）云。又所以名执金刚者。犹能持如来身密口密心密。故名持金刚智印（文）故随文便者。故与固通茍且也。
    若世谛下。如杲师解。
    然此宗下。金刚智印者。五秘密轨云。三密金刚智印者。智者谓一切智愿。印者谓记印契印。佛内证一切智智有各别记契相貌也。理趣释云。得一切如来智印如来者不空成就之异名也。智印加持者是三密身口意金刚也。理趣释云。三密为三金刚为一。以为四方。金刚者总合三密为一也。但是总别成四耳。释又云。持一切如来金刚印即成就一切如来身口意最胜悉地者。由修瑜伽者得金刚奉菩萨三摩地能成就一切真言教中三密之门。是故广瑜伽中说。身口意金刚合成名为拳。一切如来缚是为金刚奉。又云。由持金刚印得一切事业皆悉成就。广证无上正等菩提。此段种子也。释云。字是涅槃义。四种涅槃摄一字中（文）理趣释第二段释云。第四字者涅槃义。由断二种障。谓烦恼所知之障。证得四种圆寂。所谓一自性清净涅槃。二有余依涅槃。三无余依涅槃。四无住涅槃。前三通异生声闻缘觉。第四唯佛独证。不同诸异乘（文）不空成就者。一切无空过令成就之义。是大般涅槃建立大义也。今金刚智印者。佛信解中以三密金刚方便所成一切智愿。殊别万种各成一门。是涅槃果中大解脱门。无量智惠功德也。谓持如来内证无量慧印。随其表示持五股三股等金刚。故瑜只经云。时金刚手菩萨。以右手所持五峰金刚掷于虚空。寂然一体还住手中。说此金刚曰吽。次王菩萨持金刚钩等乃至十六大菩萨皆持惠印表等。即是也。
    如是下。其数无量者。次下经云。如是上首（十九执）十佛刹微尘数等持金刚众俱（文）心王所住等者。此初泛明王所法尔相。在缠出缠皆然故。今者下。次明本地身王数也。然以自在神力下。明加持身王数也。自然觉者。第五（十七）云。内心妙白莲者。此是众生本心妙法芬陀利花。秘密标识。花台八叶圆满均等如正开敷之形。此莲花台是实相自然智惠。莲花叶是大悲方便也。正以此藏为大悲胎藏曼荼罗之体。其余三重。是从此自证功德流出诸善知识入法界门耳。正方四叶是如来四智。隅角四叶是如来四行。约此现为八种善知识各持金刚惠印（文）第十四（二十九）云。于此无相法中。无人能说无可表示。而能令一切得之也。亦自证佛。当知是即大方便力也。此法无人能教授者不由他悟。而得证之。即是自觉无师之智。自然成佛道。于道场观寂。觉如是法之实相也。下疏（一四十）云。自然智是即如来常智。唯是心自证心不从他悟（文）金刚界者。所谓。佛自然觉实相智境界云金刚界。即法界体性也。漫荼罗方坛即是表识也。故第八（二十）云。此灌顶坛又在火坛之北。亦令四方均等。秘释者。方坛者即是大因陀罗心王金刚界（文）此坛上有四伴侣。四奉教。及四执金刚。八叶方隅等所表也又十四（二十三）云。暗此字本体是金刚界体（文）字是大因陀罗座也。然他化自在天理趣会轨等。归命五佛偈中央云。秘密金刚界大悲救护者。者是以总为中义也。成内证德者。第十二（十六）云。以罗字门净此心（于栗太）故生真实智惠光（平等大惠光即成自然觉义）故即见古佛所行之道所谓秘密藏真言门。门者见此道之时。识亦发光。识谓六识（文）是得六根清净义。如六识者一切心数亦可知耳。唯佛与佛等者。解云。心生遮那成自然觉尘沙心数入金刚界悉成智印。持此智印者唯是如来境界。等觉已还非能所及。故云唯佛等唯佛与佛言。本是法花说诸法实相文。故疏中往往证此心。入佛境界时。叹称之语用之也。故第十二。若证无相无碍理即是于法而得自在成就菩提。如是无相即是如来甚深境界。唯佛与佛乃能知之。故言佛境界也（文）。
第0段     约菩提义等。菩提者智也。即佛所具觉智也。此智无量故。佛陀者能觉之人。此人有无量眷属。故是有法必有人故。然此段成佛自然觉位释毕。次明加持身主伴故。此无量无边持金刚者。佛自证位眷属也。不同第三（三十）中以本地身对加持身明二重释耳。第三（十五）云。今此中妙法莲花曼荼罗义。毗卢遮那本地常心即是花台具体（本地身也）四佛四菩萨醍醐果德。如众实俱成。十世界微尘数金刚密惠差别知印（因德）犹如须□。十世界微尘大悲万行波罗蜜门犹如花藏。三乘六道无量应身犹如根茎条叶发晖相间。以如是众德轮圆周备故。名曼荼罗也（本地曼太良也）然以如来加持故。从佛菩萨自证之德现八叶中胎藏身。从金刚密印现第一重金刚手等诸内眷属。从大悲万行现第二重摩诃萨诸大眷属。从普门方便现第三重一切众生喜见随类之身（加持曼荼罗也）又第四（三十）云。如来昔行菩萨道时。普门亲近如是等佛刹微尘数诸善识。于彼一一功德藏皆至极无等比无过上味。以如是内证之德无量无边故其所加持现作法门眷属。亦复无量无边也（文）由此众德下。已上释持金刚者句毕。自下释皆悉集会句也。众德者。曰智印曰持金刚人法异名。体唯佛德故云众德。众谓十佛刹微尘数也。一相一味者。一相者谓无相也。智论五十（十九）云。此中言一相所谓无相。无相则无有出至佛道（出至者。出三界至一切智也）为引导凡夫人故说言一切（文）下疏（二十八第一）云。复次经中自转释云。何以故菩提无相故。如释论云。佛智惠清净故出诸观上。不观诸法常相。无常相。有边相。无边相。有去相。无去相。有相。无相。有漏相。无漏相。有为相。无为相。生灭相。不生灭相。空相。不空相。常清净无碍如虚（文）又文云。一相无相谓虚空相（文）起信相大章（下本二十三）问云。上说真如其体平等离一切相。云何复说体有如是种种功德。答曰虽实有此诸功德义。而无差别之相。等同一味唯一真如。此义云何。无分别离分别相。是故无二（文）一味者十四（二十八）云。时执金刚具德者犹手所持如来智印。即是具足一切诸佛种种功德。皆同一味。所谓如来解脱之味。以彼智印即同于如来故言具德者也。成就悉地品云。诸佛如是更无过上句（有无过上义也）一切法归趣如众流赴海（有海义。海也）疏第十二（九）释云。如是甚深法性犹如大海万流之所归趣也。此万德归趣正顺于大般涅槃。即是发行义也。如世间大海种种色味入大海之中皆同一色一味无有差别不可变。如来大海亦如是。一切万法万行入此中。皆同一不思议解脱之味。无有差别也。第三（十八）云。如前所说从一一门各流出种种门等。其中从因向果。则三密方便屈转不同。容极至心王大海。方一味无别耳。第十七（八）持明禁戒品疏云。菩提心法修学业果。若一相和合。作业离戒。佛所得智不异。戒一切法得自在者。菩提心即是如来正因（谓心王也）法谓心法。即是一切地波罗蜜自在力等。以要言之。一切功德之法皆是也。此法皆是佛之眷属。亦是菩提心之眷属。如花台之有叶□也。此之妙果即同于佛。所谓业者一向是善业。私谓即如来妙业也。以此修行等同于佛。从初发心乃至戒乃业等皆等同于佛。佛离一切相而住净戒。所谓离诸相一相一味。若能如是离一切相而住于戒。此戒即是佛戒也。其所作业即佛业也。其所得之果即佛果也。以其一相无相离作业故。又云。复次如上所云一味一味。真实之相难信难解（云云）如上者。即指前所引无相戒也。又下疏（一之二十一）经云。而此一切智智同一味。所谓如来解脱味。疏释云。复次此中问意。即是发起大悲胎藏曼荼罗也。于萨婆若平等心地画作诸佛菩萨乃至二乘八部等四重法界圆坛。此一一本尊身语心印。皆是一种差别乘也。且如有人志求五通智道。即是从大悲胎藏现违陀梵志形。为说瞿昙仙等真言行法。行者精进不久成此仙身。更转方便即成毗卢那身也。如是或现佛身说种种乘。乃至现非人身说种种乘。随类形身悉是真言密印。或久或近无非毒鼓因缘。故经云。皆同一味。所谓如来解脱味也。所以然者。一切众生色心实相。从本际已来常是毗卢遮那平等智身。非是得菩提时强空诸法使成法界也。佛从平等心地开发无尽庄严藏大漫荼罗王已。还用开发众生平等心地无尽庄严藏大漫荼罗。妙感妙应皆不出阿字门。当知感应因缘所生方便。亦复不出阿字门。譬如大海中波涛相激迭为能所。然亦皆同一味。所谓碱味也。已上文中漫荼罗言一味也（文）又十三（三十一）如来牙印真言云。（三合牙也）味也。味中之味也。故重言之。即如来法味也。此字与前句相连。前句末即阿声。与阿相连也。是胜上之义。胜上之味也。得也。如来境界也。生也。谓此胜上之味。从如来境界生也。从实相无相诸佛境界生。法味者所谓无比味。无过上味。曼荼罗也。又唯识述记二云。梵云便善那。此有四义。一者扇。二相好。三根形。四味。此即是盐。能显诸物中味故。味即文是。如言文义巧妙等。目之为便膳那。此中四义总是一显义。古德说名为味。对法云。此又名显。能显彼义故。为名句所依。能显义故。按便善那者与阿叉罗同。便此字。往往与通替用。善即叉同那与通替用。等六字赞础多通同。然一相一味者。是成就悉地品中字义。是至极证字百光王处。相义。又味义。二字义处处多通用。悉地品第四蓝依余轨等中似字。又字异体有形。一相者无相也。无相三昧品以三平等为无相。悉地品字中云。离一切诸相即见如来。即是平等大惠真实之智。又曼荼罗云无比味无过上味。今恐一相一味者。漫荼罗中义。相义。味义故。漫荼罗恐应有同一义。解脱味者。解脱梵云与同。故与同有文字义。故维摩云。文字性解脱（文）又通故与同有味义。又有解脱义。云诸过得解脱。又味也。又涅槃第五（二十八）云。真解脱者即是如来。如不即是涅槃。涅槃者是无尽。无尽即是佛性。佛性即是决定。决定者即是阿耨○菩提（文）阿刹罗文字有无尽不动不坏等义。又涅槃经有文字品故。解脱者是文字义也。普现色身相好也。一相一味也。是涅槃三德义。实相者即法身德。智惠者般若德。智印功德即解脱德也。在横在竖所有三法皆是此三故。此中一相一味者。本地身自觉圣智位漫荼罗耳。实际者真如实相之异名。智度五十一（十九）云。实际者是诸法末后实相无出。虚空藏经第六（五）云。无自性者无有所住。是一切法际。实际边际。际偏一切处。由证实际犹如虚空平等。是则我际。有情际。证此理者名得涅槃（文取意）第六（十一）具缘品中。佛说曼荼罗诸尊图位说。时金刚手更欲问深义。先说偈中。经云。若修如是行妙惠深不动者。若具存真本应言惠极深不动。如大海之心以极深广故。又极远离二边故。乃至大风起时不能动摇。若行者入此真言大海心时亦复如是。以妙惠甚深无量又极远离二边故。一切诸法不能动摇。如娑竭罗龙王降雨六天时。于自宫。三业都无动作。若解如是义者。则知漫荼罗方便。皆悉住于实际也（文）故知实际者。曼荼罗真言。大海中心即花台之体也。是所谓诸法末后也。第二云。未至自心实际大金刚轮中间。更无住处。虽果复成种展转滋长。然亦不出阿字门也。
    若少分下。少分未等者。一相一味义。一法未满者。到于实际也。集会者曼荼罗义。第四（二十一）云。所谓无量门进趣者。即是兼释漫荼罗名义。夫曼荼罗者名聚集。今以如来真实功德集在一处。乃至十世界微尘数差别智印。轮圆辐凑翼辅大日心王。使一切众生普门进趣。是故说为漫荼罗。同（二十九）云。梵音漫荼罗是攒摇乳酪成酥之义。曼荼罗是苏中极精醇者浮聚在上之义。犹彼精醇不复变易复名为坚。净少之味共相和合。余物所不能杂故有聚集义。是故佛言极无比味无过上味。是故说为曼荼罗也。以三种秘密方便。攒摇众生佛性之乳。乃至经历五味成妙觉醍醐。醇净融妙不可复增一切金刚智印同共集会。于真常不变甘露味中最为第一。是为曼荼罗义也（文）。
    然以自在等。已下明加持身王数也。此中心王者。加持位大日也。加持尊特者。入秘密曼荼罗位品。说秘密曼荼罗中胎尊云。其中如来一切世间最尊特身（文）是行者真实加持受用身云尊特身也。第三云。然以加持故从佛菩提自证之德现八叶中胎藏身（文）即此义也。从自证内德现佛身义。现者即加持义。流出及生起即加持义故。
    尔时下。法门者。法谓自证内德十力·四无畏等无量功德法。门者。无拥为义。从此门入至法界也。是法即门。持业得名。又者流出义。第十一（四）云。此流出名为门。是梵音多含。今此中意明流出也。谓从自证法界佛心而流出无量巧智之门。即是如前。一一菩萨金刚各是如来内证之德。从此现法门。门有传法摄众生者。引彼一类从此门入而到一切智智之地（文）六（二十）云。三重曼荼罗所示种种类形。皆是如来一种法门者。是故悉名为佛。此等一切诸佛各于本所流通法门。自说彼三昧道。若现世天身则说彼天三昧道（乃至）若现持金刚身。则说金刚三昧道（云云）法门眷属者。守护第一（十五）云。惟愿诸佛诸大菩萨。起大慈悲哀愍护念。与我为主为救为归为依为趣。愿令我等速得圆满大菩提道。及无量菩萨眷属。如来十力。四无所畏。四无碍解。十八不共。四摄三昧解脱总持。六通诸度。福德智慧。如是一切功德海。愿令我等皆得满足（文）眷属者。分德义。此三十七品佛自证内德。譬之须□。从此法门现无量身。即是普现色身也。今此中就佛无量功德。唯取智印差别。余属菩萨众在于后也。威猛大势者。谓如来内证智力之殊胜也。显发者。各擎一种智印显发于外也。杲师云增长势力者不可也。
    譬如帝释下。智论第四十七云。论者言。如金刚三昧者能破一切诸烦恼结使。无自遗余。譬如释提桓因手执金刚破阿修罗军。即是学人末后心。从是心次第三种菩提。声闻菩提。辟支佛菩提。佛无上菩提。修罗者（具如有人解）青龙疏上（十五）云。阿修罗者讹也。新云阿素洛。阿者云非。素洛云天。云多滔诈无天行故。故曰非天。佛地瑜伽云天趣摄。杂心鬼趣。正法念经鬼畜趣摄。伽陀经云鬼畜及天三趣摄。故罗□阿修罗是师子儿。畜生所摄。十地经说。此有五类。一极弱者住于人间深山大窟。非天宫也。妙高山北大海之下二万一千由旬有罗□宫。此云执目。次下复有勇健之宫。次下复有华鬘之宫。一一相去二万一千由旬。其次下有毗摩质多罗宫。新云吠摩质咀利。此云绮罗。尽以文身故。或云宝饰。宝冠饰服此为最大。帝释娄翁设支父也。居大海下。时复大唱我是毗摩质多阿修罗王（文）此中若约法说者。帝释阿字大因陀罗。是喻心王毗卢遮那实智。金刚喻差别智印。阿修罗者喻烦恼也。第十七云。苏罗多（字体与修罗同也）是着义。着微妙之法故名苏罗多（文）十一（三十四）云。苏罗多害烦恼义第十（十二）云。娑者漏义。亦是坚义。入阿字门即无漏无坚。若有坚牢即是生灭坏破之法。罗字即是尘垢义。二字皆有烦恼义。又素罗云妙戏者戏论即妄执分别。通本末无明烦恼。又修罗云非天。天有光明义。非天反之。即时无明。又华严大疏十四（上二十五）云苏利耶此云日（文）月是光明义。苏利苏罗字体是同。上加阿言即为无明。又覆障日月亦是无明义。当并思（矣）大空战具者。理趣释。五股金刚云大空智处。大空者三十七智也。此中大空者佛差别智印也。战具者。智论云。金刚为战具中胜。已见于上。无相之烦恼者。一本作无明者非也。无相烦恼者。上薄伽梵下云。以大智明破一切识心无明烦恼。此等本自无生亦无相貌。然慧日出时暗惑自除（文）十二（十七）明字云。所谓第一无相之法。诸相本空也。以一切相者。皆是不坚固法。以此相当体不生。故。同于大空。即是坚固实相之法（文）以大空战具坏无相之烦恼者。大空与无相元是眼目异名。是烦恼即菩提义。不断而断之意也。若言无明烦恼者之字无要。
    如来信解下。上云法界宫者。总明其都城此下正明所居楼观。上虽略辨今具明之。教王经云。住阿迦尼吒天王宫中大摩尼殿（文）理趣经云。欲界他化自在天王宫中大摩尼殿（文）上疏此空是古佛成菩提（文）处所谓摩醯首罗天宫（文）又云。以加持故。即是真实功德所庄严处。妙住之境。心王所都。故曰宫也（文）佛地经云。如来所都谓诸佛土。诸佛为主。以殊胜故。非余所知。唯属世尊（文）此等文意云天宫等者。皆指其所居处。故释云所都。所都即都城。明其都城云宫也。此下古德存二义。大原长宴僧都义。经文皆悉集会□为有乱脱。一义云。无乱脱。杲师判取后义。今云。杲师判实为当理。今前解此文。配当八识法界宫为第八识。皆悉集会为第六识。楼阁为第七识。师子座为前五识。是东西南北之次第也。今正明说法相。说法必对机故。初明教主法界宫（加持身）次明听法众。故知。经文连续无乱脱。故疏显此意云。大众已集应有说法处。故次明所住楼阁及师子座也。其义已明。云何妄云有乱脱耶。又杲师对具缘品中造坛。解此中说。甚有义也。问若尔与前所言当八识配东西南北之说相违。何得意乎。答各是一解。良以此经含多义与常途不同。不可以局情疑之耳。大众者。十（十八）云。大众是十佛刹微尘数金刚等会（文）。
    信解者下。第三（二十八）云。有大信解者。此信解梵云阿毗目底。谓明见此理心无疑虑。如凿井已渐至泥虽未见水必知在近。故名信解也。乃至若人闻说如上不思议法界。以宿植善本神明利故。即能忍受其言知众生心中决有此理。名为信解（文）第十三（十八）云。怛他揭多（如来）提目吃底（信解生也。亦是发诸佛本愿也。诸佛行菩萨道时。立于大誓。尽度一切众生也）智度第四（六）云。复次若得二法。是时是阿毗跋致相。何等三法。一切法实知空亦念不舍一切众生。如是人名为阿毗跋致菩萨。复次得三法。一者若一心作愿欲未佛道。不可动。不可破。二者一切众生悲心彻入骨随。三者得般舟三昧。能见现在诸佛。是时名阿毗跋致（文）唯识第六（十三）云。有义（大乘异师）此疑以慧为体。犹豫简择说为疑故。述记云。以惠为体。何故大论说犹豫简择谱疑也。大论第八。异觉为体。觉即是慧。决断名惠。然简择犹豫。异决断觉说为疑。故此以文证。又训释中。论云。毗助末底是疑义故。末底般若义无异故。述记曰。所谓末底是惠异名。与般若而无别体。于慧上加毗字助之。毗是种种义。即种种慧也。大论言异慧疑。异者是种种义。故知疑体即慧。以末底般若但慧异名。以毗助之。岂别有体。此是大乘异师。非是别部（文。是大乘性宗义也）阿毗目底。阿毗跋致。毗末底。本是一种梵言字体相同。此中阿毗跋致此云不退。初地已上证不退义。阿毗目底者即毗末底加阿之言。阿是无义。即为无疑。无疑即智义。故知。信解者即证智义。然唯识异师是性宗义。彼云不正。彼不正义。即与此中同也。又信解谓决定。信即证。信解谓胜解。胜解即忍智故。唯识第六初云。忍谓胜解。此即信因。今与证信。俱胜解。云信解也。智度十五云。复次佛法甚深清净微妙。演畅种种无量法门。能一心信受不疑不悔是名法忍。经云。如来信解者。指心及勘注有二解。一唯在因。二通果位。今按。信解者正在因位。如上所引梵释明矣。问若尔云何云如来信解。答此有二义。一当体得名。谓初地以上如实知自心心自证心。是分证如来故号如来地。故因与果名云如来信解。下云一切智信解地。又生在如来家等。皆此义也。二在果指因云如来信解。谓如来昔因信解力故。今至果位有不思议神变之事。是酬因起用也。当段如来信解也即此义也。故次云毗卢遮那本行菩萨道等。指昔因可见。今具引诸文辨之。下疏（二十六）云。此经宗净菩提心以上十住地。皆是信解中行。唯如来名究竟一切智地（文。信解者即证智义。是证智中行也）又云。于如是诸事（花严十种信义）其心毕竟不可破坏。不复随他缘转。故名信解行地（文。是与智度上引不可动不可破意同。信解即证智不退义可见）第十六（二十二）云。复生无量随诸菩萨福德。所感意生之座及宫殿。从如来信解生（指昔因）其座罗列亦作三重。如上大悲藏生曼荼罗布列次第也。然各随菩萨净妙而德。五尘乐具。而生有种种差别。举要言之。则有十世界微尘等。各各不同而布列其位也。此等皆在八宝幢柱之内。并从如来信解力生。以本愿力故。于等至三昧中普门示现也（又是昔因云如来信解。文明可见）下疏云。今此菩萨以照见心明道故。即时无碍智生。于一切法悉皆现前。通达无有错谬。犹如明目者于日光中□见种种诸色。虽无量天魔皆悉化作佛身。各说相似波罗蜜。终不能动其少分疑网之心。故经次云。复次秘密主。住此除一切盖障。菩萨信解力故。不久勤修满足一切佛法。以如是正见（信解）犹如金刚。即是最上坚信解力。依此（信解）进趣如实巧度故。得诸佛力无所畏解脱三昧。及余无量佛法皆悉成就也（此释证智义明矣。不能动疑网心者。疑网是末底。上云不动故。是即不疑也。信解梵言中有不疑义可知。矣）第十三（十四）释大惠刀印云。其真言曰。南谟三曼多佛陀喃（如上）大刀无垢法现俱生身见截断。如来信解生。无贪法生（乃至）如来信解谓是何法。谓无贪等善根也（文）按非信解脱无贪等。故真言中云。尾目吃底（信解）□佐多。生尾啰□（无贪）达磨□惹多。生信解证智无贪等即三善根。此智能灭三毒生三善根。故云信解。谓无贪等也。且如初地一分证如实慧。知三平等时。檀波罗蜜圆满。得无贪善根。成就于地称信解。此地中所得法无贪等故。云如来信解谓是何法。谓无贪等善根也。演密抄第九（初云）问前云。初地乃至十地名信解地。度于信解方成如来。何故此云从佛信解生耶。答前据因称此言果德。以前经云。如来信解游戏神通（指当段文）岂因相耶。又信解者。谓如来昔因信解愿力故今至果位。酬因起用（文）信解为果德。恐不可也。且如引诸文解。又当段如来信解为果相甚误矣。当段既云毗卢遮那本行菩萨道时等。是在果位指昔因时。云何为果相耶。真正发心者。是初地净菩提心。真者真实知真实处。谓心自知心义也。是简第二劫摄相归性义。故下疏（第二三十四）云。前劫悟万法唯心心外无法。今观此心即是如来自然智。亦是毗卢遮那道一切身。以心如是故。诸法亦如是。根尘皆入阿字门。故曰离于根境。正者简邪。谓凡夫二乘也。下疏（第一四十一）云。当知是心从缘起故。即是不生而生生而不生。无相之相相常无相。甚深微妙难可了知。诸佛秘密之印。是故凡夫二乘两种外道然但不识无生灭心。亦复不识生灭心。故云诸佛大秘密外道不能识。我今悉开示一心应谛听也（文）然智证抄云凡位发心等者。非疏主意也。下疏云。此经宗从净菩提心以上十住地。皆是信解中行。唯如来名究竟一切智地（信解言是初地。疏释明矣）智度第四（六）云。从初发心（初住也）到第九无碍入金刚三昧中。是中间名为菩提萨埵。是菩提萨埵有两种。有鞞跋致。有阿毗跋地。如退法不退法阿罗汉。阿鞞跋致菩提菩萨名实菩萨。以是实菩萨故。诸余退转菩萨皆名菩萨（文）阿鞞跋致不与阿毗目底（信解）其体相同。可知。实菩萨者即真正发心也。若他师释中意。真正菩提心者。或应有有地前住前者。今疏意始终不尔耳。
    梵云下。次上云。始从真正发心乃至成佛（上旨）于中间通名信解地者。信解者发菩提心因句也。微吃哩抳多者正明信解中行。自利利他行即根句也。次楼阁者是得果义即方便句也。故次云言毗卢遮那本行菩萨道时等（云云）若如上一解意者。楼阁者南方平等性智宝生佛三昧也。楼阁梵云微么曩。与末那体同。即是第七识也（具如上辨）初字为种子。即南方种子也（五字如次东南西北中种子也）下云智宝者即如意宝珠义。次有摩尼喻即与末那同也。秘密庄严者。礼忏经云。福德庄严聚身宝生佛（文）此等义皆南方义。思之。是踊跃义等者。杲师云。游戏约喻神通约法者。恐不可。此梵语中具含三义。梵言多含故有踊跃游戏神通三义。只是多含中各一种义也。然疏释中三义成一神通义。谓初踊跃义。如人掉动报舞等故。此腾跃即游戏。此游戏即菩萨神通故。三义遂归一义耳。
    谓从下。释踊跃义。是十地间转胜进趣义故。次云超升腾跃也。初发心以来者。谓初真正发心乃至成佛此中有五字义。初从初发心来者。字义字金刚地。始终不离此地故。深种善根者。植唐梵文字云。千字文云。善根者有善义善义。善巧也。根依智度三十（二十三）释。以药树草木根喻树木之根。梵云。通同故。深种善根者。字义。次起种种愿行者。愿也。行也。字义也。庄严佛土者。庄严也心。佛土也故字字义也。成就众生者字义也。字大空增长养育佛母义。见第九大护真言释。信解地行者智大悉五字门也。此中又有三句义。初发心者因也。善根愿行者根也。严土成生者究竟也。有五字义必有三句义。例尔。深种对地前云深。下释十喻中云。今此中云深种观察者。即意明第三劫（文）第三（二十一）云。初劫智惠犹与二乘共行非深般若。二劫智惠尚与二乘共闻。亦非深般若。第三劫等虚空心。无边智惠。一切二乘不能思议。乃至甚深般若（文）十三云。如来依解者。谓无贪等善根（文）（信解是证智。即菩提心。三善根智。菩提心德也）大曼拏经（天息灾译）第二云。金刚手白佛言。世尊云何名为三界。佛言金刚手。心即是三界。金刚手白言。云何名心。佛言。心者本无色相。不可取舍。由无色相遍行诸根。由行诸根遂着境界○金刚手白佛言（云云）三界者云何说。佛言。金刚手。三界者所谓贪界嗔界痴界。金刚手。彼若无心即无贪。若无贪即无嗔。若无嗔即无痴（文）此中意者总是本有心。贪等心相若修证。则此心名净菩提心。无贪等即心三德。即法身般若解脱也。虚空藏经第六（八）云。善根者。谓诸有情最初发阿耨菩提心者。即此义也。又智度三十（二十三）云。善根者无贪善根。无嗔善根。无痴善根。一切诸善法。皆从三善根生。增长。如药树草木自有根故得生成增长。以是故名为诸善根。今善根者。善根因缘供养之具。所谓花香灯明。及法供养持戒诵经等。因中说果。何以故。香花不定。以善心供养故名为善根。布施非即是福。但能破悭贪。开善法门。善根名为福。如针导綖缝衣缝非针也。一者若花若香若灯明若礼敬若诵经持戒若禅定若智惠等一一供养。及法供养植于诸佛田中。佛田十方三世诸佛。若佛在世。若形像。若舍利。若但念佛。植者专心坚着（文）起种种愿行者。第十（五）虚空藏真言。吠质怛缆杂色衣也。是种种奇妙显色之义也。□啰（衣也文）第七赞云。尾尾驮种种色（文）起唐梵文字云。愿行者第七（二十九）云。此中胜愿梵云□啰是具足种种功德。所谓三昧总持力无畏等所愿已满。所求备之义（文）第十八（三十）云。尔时世尊于无量世界海门法界。殷勤劝发成就菩提。满足普贤菩萨行愿（普贤即如来功德也）○以种种性清净净除佛刹。现菩提场而作佛事（谓加持作佛事。无不遍也）复次菩提如已无异。同入法界。此乃是大菩提之行耳。若如是发行即是普贤之行。如是起愿即是普贤之愿。菩萨为此事。由是初发心也○如是发心即是初地位也。庄严佛土成就众生者。第十八（三十）云。此普门身。随众生种种心行差别性欲各异。即以清净妙门而净其心。无得究竟。如是净其心。即是庄严一切土也。普贤行愿赞云。以一刹那诸未来。我入末来一切劫。三世诸有无量劫。刹那能入俱胝劫。所有三世人师子。以一刹那。我咸见。于彼境界。常得入。如幻解脱行威力（已上庄严净土愿也）诸恶趣苦愿寂静。一切群生令安乐。于诸群生行利益。乃至十力诸刹土。常行随顺诸众生。菩提妙行令圆满。普贤行愿我修习。我于未来劫修行（已上成就众生愿也）恒殊胜进等者。正释踊跃义。恒修者。恒唐梵文字云。千字文云萨□迦□（又一切时）文殊者。第八（二十六）云。钵啰（二合）□□（殊胜也）第十（十六）云。迦罗增进也（文）同（十四）云。释迦于五部中乘迦娄罗座。即是虚空进行之义也（文）第五（二十四）云。微吉罗拏译云舍除顶。是弃舍一切烦恼。亦是摧碎义也（文）第十（四）云。拏竭多（进也。去也。往也）微啰阇（微是离也。罗阇是尘垢也。谓除一切障也）乃至次释言。以能离垢除一切障。即是胜进之义。无行而进最为善逝也。以如是进行能成法生。即是从平等法性而生佛家也。超升腾跃者。即踊跃义也。腾韵会云。音藤。跃也。升也。踊也。跃又云。音药。跳也。超也。进也。又止也。踊俗踊字踊音勇说文跳也（文）腾跃者即胜进义也腾唐梵文字云。跃千文云郝乞洒。如人下。掉动者。韵会云。徒吊切说文摇也。从手卓声。春秋左传。尾大不掉。广韵振也（文）字汇云。摇动也（文）今云。掉亦是动。谓动摇身体也。鼓舞者鼓动也。非击鼓义。且如韵会小补中注鼓字。初引说文云击鼓。又引周礼钟问名也。又引易鼓舞也。次又扇也。又治铸也。有五义。皆要又字分其诸义。鼓舞非鼓击义可见。易系辞云。子曰。书不尽言。言不尽意。然则圣人之意其不可见乎。子曰。圣人立象以尽意。设卦以尽情伪。系辞焉。以尽其言。变而通之。以尽利。鼓之舞之以尽神。乾坤其易之緼邪。正义云。鼓之舞之以尽神者。此一句总结立象尽意系辞尽言之美。圣人立象以尽其意。系辞则尽其言。可以说化百性之心。百性之心自然乐顺。若鼓舞然而天下从之。非尽神其孰能与于此。故曰鼓之舞之以尽神也（文）读此系辞及正义文。则鼓舞之义委见。今按。鼓从壴支。支手持杖也。舞说文从舛无声。徐曰。捍两足左右也。故鼓者手鼓动也。舞之足振舞也。若然掉动者约身体。鼓舞者就手足也。善巧三业者第十一（三十一）云。此中一一须入阿字门即见本不生理。如是见已。即三业皆通以身通故。普现色身。随类普现所喜见身。以语通故。能以一音遍至十方佛刹。亦能普应一切众生语言差别。以心通故。乃至一切众生心所动作。心所戏论无不明了知之。亦能知诸如来秘密事。即是究竟六根净成种智也（文）故此腾跃即名游戏者。此腾跃者指上初发以来深种善根等。下云如是游戏等者。指此游戏即神通也。第十一（三十一）云。诸如来有意生名业作戏行舞者。从佛心业而作种种戏行。现种种戏舞类之相。即是普现色身随类作六道之形等也。舞谓种种神变幻作之事。随事亦现。其类众多。不可备言也（文）十四（八）云。舞者如世人舞。而于大众中动种种身业。屈伸俯仰。又出种种微妙巧便之音曲。顺众生之所欲乐。彼大众或令欢喜。或令悲思。或令恐怖。以一身口所出方便。令诸众生所益不同。由彼善知去就。能顺众生心故菩萨亦尔。现种种威仪。无不成印出种种妙法音。皆是真言。圆应无方皆得大利故。名菩萨舞也（文）第八（三）释五供养义毕云。若竖说者。一一地中皆具如是五义。若横说者。一一门中皆具如是五义。例如上文所明诸食。虽适口则一。然随调膳人身手。有种种滋味不同。余香花等当知例尔。若行者。善能以五字门作金刚舞戏。普应众生。譬如和五味布五彩韵五音调五药虽性分不过五种而千变万化巧转不穷。当知是人则解涂香三昧义。亦解花三昧。烧香三昧。饮食灯明三昧义。亦解此五种陀罗尼义。以如是种种法门供具。供养心王如来。能令诸尊欢喜。所求必获。若以此中意趣。反观世谛香花等。自然知彼色香性分所应用处。无量方便触物而生也。此游戏者五字门等义。上约五义释。即此义耳。如是下。虚空藏经第一（十一）云。世尊游戏者于诸神通得自在故（文）。
    言毗卢下。以上训释梵名。此中述释其相也。本行菩萨道等者。毗卢遮那是越三时如来之日。何云本行等耶。答若约佛。则常恒三世常无增减。何有因果之差。然约机感因缘。则何无转迷开悟修因感果之义。今于无因果中而说因果。因果共不出法界。又若约迷悟。横全三世。是如来之日。并存生佛。皆毗卢果海也故第十一（十一）云。此真言道即不可思议法生处。由不思议因故得不思议果也（文）真言道者。即阿字义。因是不生。果亦不生。故云不思议。不思议即阿字义故。又（二十六）云。经云。说因非作者。彼果则不生者。意明。因者因空。因因既空。何有果也。中论智度中广破。当知。此因以智观察。尚不得其原。此因无依。即是本来不生。本来不生之因何能生果。故本不生也。经云。此因因尚空。云何而有果者。谓明因非实有。因既非真实。终不能生实果。当知。果本不生也。又复因本性空寂。当知。果相亦复如是。若于如是缘起法中。而言有因有果。即是遍计所执。堕于断常一异不入中道。是故证知。如是真言永离因业故。即是法界（阿是法界体性义）也（不思议界也文）不思议即阿字义。又且如菩萨修因圆满证毗卢果海。指其昔因。言毗卢遮那本行菩萨道时耳。一体速疾力者。第六（二十一）云。经云。时佛入于一切如来一体速疾力三昧者。谓入此三昧时则证知一切如来皆同一法界智体（阿字义）。于一念中能次第观察无量世界海微尘等诸三昧门。知如是如是若干众生于彼彼三昧门中应得入道。知彼善知识已为若干众生。作种子因缘。未为若干众生作种子因缘。或有众生。入如是法门可得超升成佛。入余法门久远稽留不得成佛。如是等种种根性不同进趣方便皆亦随异。乃至游戏其中。次第修习出入超间。于一一门各得成熟无量众生故。名一体速疾力三昧也。尔时世尊遍观察已。了知种种三昧道同归一体皆是佛乘。复为执金刚说一切三昧道中成菩提印（文。经此次说我觉本不生等五字门偈。是成菩提印也）解云。一体者即五字门义。五字是转释阿字义。其实阿字一实谛义。故云一体。阿字是速疾神通法门。故云速疾。故下疏（第一二十五）今真言行者。于初发心时直观自心实相。了知本不生。即时人法戏论净如虚空。成自然觉不由他悟。当知此观复名顿悟法门也。文中云证知一切如来皆同一法界智体者。一切如来者。五佛及无尽佛。智体者即阿字法界体性义。理趣释云。一切如来者。准瑜伽教中。五佛是也。言五佛者。即尽虚空遍法界无尽无余佛聚成此五身也（文）无尽佛者即与此微尘等诸三昧门同。诸三昧者即诸法门身也。此诸法门身不离毗卢遮那本地身。是一体义也。故下疏（十四第一）云。如是加持受用身。即是毗卢遮那遍一切身。遍一切身即是行者平等智身（文）又下疏（第二十二）云。真言行者。若于瑜伽中随心所运无不成就。乃至。于一阿字门旋转无碍成无量法门。尔时当造斯观。但由净菩提心（阿字）一体速疾力功用使然。不应于中作种种见计为胜妙而生戏论也（文）问所引第六文是佛三昧也。当段约菩萨本行。其别云何。答依五字门普现色身。菩萨亦依五字门修供养时。因果虽异俱是五字义。故同云一体速疾力三昧也。今引其文。下疏（二十六第一）云。且如行者修供养时。若奉一华或涂香等。即以遍一切处净菩提心。具供养云。普作佛事。发起悲愿。回向群生。拔一切苦。施无量乐。由自善根。及与如来加持。法界力故。所为妙业皆得成就。即是于一切智地乃至无余有情界皆悉生根也。随行者以无住心所修万行。即由大悲地界所执持故。大悲火界所温育故。大悲水界所滋润故。大悲风界所开发生故。大悲虚空不障碍故（已上五字门）尔时无量度门任运开发。由如牙茎枝叶次第庄严。即是于一切心法具足因缘之义也（文）又如上引第八卷五供养释。亦此义也（具如下十喻段记解）无量善知识者。漫荼罗圣众是也。自利利他法者。如上所引。下疏于一切智地生根者。是自利具足。无余有情界者即利他具足也。
    能得下。正明酬因所得楼阁也。然此楼阁在行者意处者。是如来功德行者福力感应相合。随分见之故。秘密曼荼罗品云。无量菩萨随福所感宫室殿堂意生之座。如来信解愿力所生（文）如来智宝者。第七（十一）云。又一切如来本行菩萨道时。所集福聚发生无尽大愿。至萨婆若中究竟圆满。是故皆得智名（文）秘密庄严者。理趣释云。其宫殿大乐金刚萨埵大漫荼罗。皆从毗卢遮那佛福德资粮出生大妙金刚五宝（五宝）所成金刚峰楼阁。其曼荼罗四方八柱列八位四门中位毗卢遮那遍照内证之智解脱是也（文。四方八柱等各有所标。故云秘密庄严也）华严入法界品云。善男子于此南方（楼阁是南方三昧可见）有国名海岸。有园名大庄严。其中有一楼阁。名毗卢遮那庄严藏（福德庄严宝生佛义也）从菩萨善根果报生。从菩萨念力愿力自在力神通力生。从菩萨善巧方便生。从菩萨福德智惠生。善男子住不思议解脱。菩萨以大悲心故。为诸众生现如是境界。集如是庄严（文）法界楼观者。然上法界宫者约佛。是三句中方便德所成也。下释方便句。云醍醐果德三密之原是也。此楼阁佛大悲万行之所成也。下师子座佛勇健菩提心之所成也。楼阁云微磨曩。又梵语杂名复么曩。楼杂名迦么。阁杂名云迦诃。然宝楼阁真言中。无楼阁言。唯云。广博藏也。此檗陛即楼阁也。真言终又云（秘密。加持善住也。藏即楼阁也）此陀罗尼云大宝广博楼阁善住秘密根本陀罗尼。上所引杂名与通同。亦云也。同喉内字。往往通用。同唇内字。意亦通故。楼阁者毗富罗法界藏也。毗富义如第九释。诸佛实相。真言实相。众生实相。云毗富罗法界。又毗富罗有种子义。种子云。一字顶轮王经第二（十六）以虚空藏转明为宝楼阁真言。十一（二十）云。尔时如来复说虚空等力虚空藏转明妃真言。曰者。如虚空不可破坏。一切无能胜者故。名虚空等力。又藏者如人有大宝藏施所欲者自在取之不受贫乏。如来虚空之藏亦复如是。一切利乐众生事。皆从中出。无量法宝自在受用。而无穷竭相。名虚空藏也。转顺明者。转顺能生之义。此藏能生一切佛事也。如前所发悲愿。谓如以一花供养时。运心遍一切佛及凡圣皆供养已。即回向一切智智。请诸受我施者。愿以此力令我得如上愿。如是愿讫。以此真言加之无不成也。初敬礼一切如来等。微湿□目契弊（毗也反。巧门也。亦是种种门等也）萨□他（一切也）欠（平声空也。通上言一切智空也。此是种子字也）邬特揭底（生也）萨泮（二合）啰醯门（普遍也）伽伽那剑（虚空也）此是虚空藏虚空等力之义。等一切法空中而生。此物普遍一切虚空也。持此三转者。谓随以一花奉献无不遍法界。上献一切圣贤。下施一切有情也。随彼所生善愿皆亦成就。谓以此真言加持皆得成就。如从藏中自取宝物无不随心也。若诵之三遍随所念彼皆成就也。凡所献花等以三力回向。而以此明加之一切随意成也。谓悲花献一切佛等自在成也（文）虚空藏等力虚空藏真言中虚空等也。力者空藏真言中力义也。疏十云虚空藏即大悲胎藏。此尊印顶轮王经中。佛慈悲印也。胎藏者即大悲万行也。虚空藏转明者。此虚空藏即虚空库也。虚空库梵名云。真言中终即虚空库藏也。藏。藏有异。而字同。虚空库菩萨供养行三昧也。是万行。此真言种子。第九（十五）云。诃字门是菩提心宝。与佉字门虚空藏和合故。得成巧色摩尼。能满一切希愿。又云。诃字自在力与佉字无量巧度门合故。犹如力士具足千种伎能（云云）以此字真因具修字万德一一皆如金刚不可破坏（云云）是故楼阁及虚空藏者。即大悲万行也。宝楼阁经初说惊觉真言。其言与观智轨慈三昧真言全同。慈三昧印轮印也。观智轨意与常大金刚轮同。大金刚轮大轮金刚真言也。此金刚弥勒菩萨也。又与金刚因菩萨同。因菩萨三形轮也。又宝楼阁经云。尔时大地变成金刚。于如来前从地涌出七宝莲华。其花百叶。于其中有赡部金刚千辐宝轮。光明赫变如日。其光遍照三千大千世界。于轮脐中出微妙声作如是言。善哉善哉释迦牟尼如来（云云）广叹佛功德及陀罗尼功德。次佛说根本□。又宝楼阁经云。生三竹。金为茎叶。七宝为根。变为七宝楼阁（文）竹千（文）云与同。秘密八印第八迅疾持印。广大轨等云弥勒。此疏云观音疏十七释云。此是如来迅疾持印。如来秘密神通之力。加持迅疾之义也（今楼阁如来游戏神变一体速疾力三昧之取得。应思之）真言曰。此字也。加三昧是种子也。瑜伽谓诸佛瑜伽也。摩诃瑜只□（上）此真言主住大瑜伽也。未得瑜伽令得之。谓能授与修行者愿。于瑜伽而得自在也。瑜艺洗伐哩（三）欠空（平）也。阇哩生也。谓空生也。迦是作也。作此生等于空也。鸡（四）莎诃（文。弥勒种子也）又十七（十四）云。相应者。梵音瑜只有字义相应即瑜只之义也（亦弥勒种子也）花严入法界品楼阁亦弥勒居之。又瑜只瑜伽男女根义。古来有此口说。布字品根处字也。生也出梵语杂名女声也。男女根义分明。男女根修行者。即理趣释观音段云。以自金刚与彼莲华二体和合成为定惠。是故瑜伽广品中。密意说二根交会五尘成大佛事是也。瑜只五字门。信争行中皆以五字。五尘为大佛事也。瑜只经云峰楼阁。亦是楼阁瑜伽之证也又二十（二十七）云。次西北方弥勒即是大慈大悲。俱是第二句中之义也（大悲为根万行句也。即是如来信解地行也）以此大悲藏增长成就妙菩提树枝花叶。次说弥勒也。若惠而无悲。则方便不具。则不得成菩提。不能具六度摄众生也（文）又下四菩萨段（十二）云慈氏菩萨者谓佛四无量心。今以慈为称首。此慈从如来种性中生。能令一切世间不断佛家。故曰慈氏（云云）第十（四）云。时弥勒菩萨住于普遍大慈发生三昧自心说者（文）经云发生普遍大慈三昧。（普遍唐梵文字大慈发生）又十云。普谓平等遍满一切法界也。称法界而生大慈能遍与一切众生正法之乐。是彼所入门也（云云）普平等遍满一切法界等者。即法界楼观义也。大慈发生者花鬘真言也。中有花义。大慈生菩萨三形花也。印持花印也。严也。花严之严也。故大慈发生者。即花严也。又楼阁之字与同。点与同。点与通。是常例也。故有严藏义也。花鬘真言释云。以为真言体。即是字上加三昧画。是故转声呼之。是心义。我义。亦名大空（者自性清净心。普贤也。十三。大慈生菩萨真言释。大慈从自性清净心生。文第九云。自性清净者金刚萨埵也。所以加三昧点。是慈行也。弥勒也。故慈无量心普贤也。）言。此心莲华为妄我所缠。不得增长（是弥勒真言中。众生根性也）今自证知心实相故。从慈悲藏中八叶须□次第开敷。故曰从大慈生也。复次净菩提心树王种子。从慈悲地中滋长茂盛开万德花。以方便故成实。故曰从大慈生也（文）又第十（四）弥勒真言云。此谓无能胜也。阇耶是胜。阿是无（文）释迦牟尼大慈三昧中现无能胜明王。无能胜明王印右手持花印。花大慈也。左手舒五指。五指五大。五大者慈也。无能胜明妃印内缚立二大指如口形。此印顶轮王经五字真言印也。与塔印同。十三（十二）弥勒印塔印也。弥勒所问经论云大慈法界塔。又塔印分两手持花手印也。不动立印轨。花鬘印似塔形。真言如常。彼轨云。涂香供养印二羽芙蓉合。风各如弹指。空并押风轮。以前涂香印二空住风侧中节之下际。名华供养印（文）弥勒种子。十三疏云尔故。者。大慈行一体速疾力三昧也。一切众生也。心性也。谓彼先世所习行。诸根性欲。知也。谓能了知众生诸根性行（文）有多义。进义。去也。往也。了知也。随也。如也。起也。得也。至也等。疏释云。然此真言以字为体。即是本不生义。生者生老病死。一切流转之法。彼即体常自不生。是阿字义也。以知诸法自性不生。是故一切众生为无有上。胜上无等也。又能知法体不生故。达鉴群机一切心性无所不了了现觉。随彼所应得者而成就也。即是慈中之上。遍施众生无有穷尽也。达鉴群机等者。华严入法界品。德生童子有德童女告善财言。善男子。彼菩萨摩诃萨通达一切菩萨行。了知一切众生心。常现其前教化调伏（文）又从众生心性发起者。下四菩萨段云。此慈从如来种姓中生。能令一切世间不断佛家（文）又者我也。三界也。七母种子也。皆大恶也。下云。是发生也。故弥勒所入三昧中义。从众生众恶心住中生义也。是本性所具妙功德开敷作大慈行。而随机与愿拔苦与乐也。又华严入法界品云。于西方有国名海岸（文）千字文国也。境界也。海也。岸也。围绕墙也。然众生义也蕴义也多通同。有蕴义。故海岸者有众生蕴义。又云。有国名大庄严（文）国云（千文）或云。大庄严者大也。庄严者。七母义。也。庄严七母也。故园者。众生心品。阿赖耶园。名大我八风也。理趣释云。七母天者。并梵天母表八供养菩萨。以事显理也。八供养鬘香花等即是世间五尘。众生染此。菩萨以此成佛事。又云。其中有一广大楼阁。名毗卢遮那庄严藏。毗卢遮那庄严藏者。即大悲胎藏义。第九（十八）云。世尊遍加持一切众生。皆作平等种子（此种子。即弥勒真言中心性也）竟。即时入于遍法界胎藏三昧。观此一一种子。皆是莲华台上毗卢遮那普门眷属。无尽庄严。亦与大悲漫荼罗等无有异（文）庄严藏者。严藏也。胎藏也。即楼阁也。又云。与同。是同。其如前。理趣释七母天段。释字云。毗字一切法三有不可得。欲字一切我不可得。由三有有情种种爱乐胜解不同。是故如来出兴于世说五乘。所谓天乘。梵乘。声闻乘。缘觉乘。大乘。是故佛楞伽经中伽陀说。乃至心流转故。我为说诸乘。若心得转依。无乘及乘者（文）弥勒楼阁中皆字诸乘也。入法界品善财入楼阁中所见相说五乘等。其广可捡。又弥勒种子也。故应验众生性圆诸乘耳。又诸天部有佛慈护□。宝楼阁初有惊觉慈心三昧真言。及常行轨地结方结前有大金刚轮。金刚界入智合智后有降三世。大日经三三昧耶前说无堪忍大护。皆同相也。此楼阁中有弥勒。是慈护也。又宝楼阁根本陀罗尼门印。经云。二手作合掌。应置于心上。屈于二头指及以二大指。相捻犹如环。二中指蹙屈犹如宝形。竖合二无名□开二小指。是名根本印（文）此印宝楼阁形也。似塔形。又两手持花印也。持花印大慈印也。心印。随心印。平印。释迦宝处三昧。智吉祥印相也。依上诸文意。法界楼观者。五乘等五大五字智行之宝言法界也。金刚顶略出经云。于山顶上（须弥山也）又想鍐吽多啰（二合）奚哩（二合）恶（重呼之）等五字。以为大殿。其殿四角正等具足四门。其门左右有吉祥幢。轩楯周环四重阶道。于其殿上有五峰楼阁。悬杂缯彩珠网花鬘而为庄饰（云云）义决云。又想鍐等五字者。谓于台上以此五字。上随位而安布之。五字放光和合共成四方大殿。于大殿中随于字位结成五峰楼阁。名为五峰大殿也。其中庄严如经广明之。乃莫呼罗伽等奏妙歌舞等。各于楼阁下随五字位。成金刚轮漫荼罗等（云云）等五字即与等五字同（又入法界品。摩邪夫人楼观云普十界藏。是毗富罗法界檗陛也）实报所生者。古钞（云云）今直依疏意解。既上举菩萨因行毕。云实报等故明。是酬因感果义。然本是众生心性。如来种姓大慈行故。是佛德法门也。真陀摩尼等者引文如有人注。今按摩尼与微么曩（楼阁）梵语体同。故以为喻。具如上辨。摩尼此云离垢。离垢即南方三昧也。又云增长。南方增益义。理趣释云。义平等现等觉以大菩提一义利故者。第七无漏末那与第八净阿赖耶中无漏种子（即第九无垢识也）能缘所缘平等平等离能取所取。故证得平等性智。流出随其众生爰乐身。由如众色摩尼能作无边有情义利。此等文意。楼阁者南方三昧可见矣。
    其高无穷下。高无中边者。高者义也。云最高显。中者字义。理趣释初段。字下释出中边义。边者字义。边际义。字同字大空故。高无中边义也。字自具故。即五字门也。此是遍一切等者。明能住既无边故所住亦无边。遍一切处者。是本地身。所住者即楼阁加持身也。下疏（第十十四）云。谓以身平等之密印。语平等之真言。心平等之妙观。为方便故。逮见加持受持身。如是加持受用身即是毗卢遮那遍一切身。遍一切身者即是行者平等智身（文）次明楼观庄严之相等。高无中边金刚楼阁者。五字门三密金刚行体也。种种杂色金刚者。各各本尊法。其各息增降等诸行也。
    今亦下。合法也。还者便也。出礼檀弓疏。凡语辞还者皆尔。非是还归义。种种功德得。十一（三）云。无尽庄严者。定慧神力妙严之藏。谓过去菩萨名为胜生严。此即佛子也。即是先修行者。如言先生也。梵云避部是不久满足诸财宝。谓法财也。即此德以严身也。下疏（第三十三）云。毗卢遮那佛以此十缘生句不思议法界。作无尽庄严藏。从十世界微尘数诸世界门。常出生根力觉道禅定解脱诸宝遍施诸众生。犹尚不匮。故曰具足法财（云云。文。法财者。诸字门也。具如上明）智度第三云。从佛住者。首楞严等诸佛。无量三昧。十力四无所畏。十八不共法。一切智智等。种种诸惠。及八万四千法藏度人门。如是等诸佛功德是诸佛所住处。佛于中住（文）次上引理趣释等皆此义也。如是宝性者。谓五大金刚宝也。
    然此第一下。结加持相。第一寂灭等者。明相不离性故加持即本地也。第一寂灭者。曼荼罗中胎藏义（即本地身）又阿字义。翻梵语云。优留曼荼山。优留者大。曼荼者第一（文）法华方便品偈云。天人所供养。现在十方佛其数如恒沙。出现于世间。安稳众生故。亦说如是法。知第一寂灭以方便力故。虽示种种道。其实为佛乘。知众生诸行深心之所念。过去所习业。欲性精进力。及诸根利钝。以种种因缘譬喻亦言辞随应方便说。今我亦如是。安稳众生故。以种种法门宣示于佛道（文）第十六（二十二）云。从第一无相之法（中胎藏也）而出生如是大悲藏生之相（四重圆坛）普现色身种种方便说无量法。是杂色义也。又（二十三）云。法界体性本来常净第一无相。还用法界（种种功德）而庄严之。中有大莲华王。此华即同法界遍一切处。自性清净也。当知。彼中如来止住者。花既量同法界。当知。佛身亦复如是。此即中台八叶之花也。然生大莲华。如来住彼法界第一。随意信解令得欢喜。极微细之意最难见之性。故极微细也。此第一者。义谓当云性也（文）法华方便品云。十方佛皆现梵音慰喻我。善哉释迦文第一之导师得此无上法。随诸一切佛而用方便力（文）第六（三十三）云。第一无垢者。此最实事。更无过上。亦为第一实际（更无过上者。漫荼罗义。第一亦曼荼罗义）所谓自性清净心以离一切暗故。佛之知见复无垢污。皆是转释本不生义也（文）寂灭者。守护经云。啊字一切法寂静体。本不生亦不灭故（文）二十（二十七）云。若如来怛住自证法。则不能度人。何以故。此处微妙寂绝出过心量（文）第一寂灭有第一义空义。寂灭有空义。阿字本不生大空。所云花台之实相。法界法性也。相者加持身义。即相而性故。云第一寂灭之相也。法门表像者。法门谓法身内德。即十力四无所畏等。表像谓楼阁庄严。即五峰八柱。半月满月珠鬘璎珞等。皆杂色金刚以此为门者。以加持身为所入门。入法界藏也。第十八（二十九）云。门者所从入处之义也（文）第七（五）云。谓一一字皆是一种入法界门。如言阿三迷者。阿字是无生门。娑字是无谛门。么字是大空门也（文）又（二十九）云。复次如来一一三昧门。声字实相有佛无佛法如是故。即是常故。不流。即是本地法身。为欲以此法身遍施众生故。还以自在神力加持如是法尔声字。故此声字即是诸佛加持之身。此加持身即能普作随类之身。无所不在。当知加持声学亦复如是。是故行者但一心谛缘。观此声字自当见佛加持身。若见加持身即见本地法身。若见本地法身时即是行者自身。故此一一字门即是如来不思议果。不从别处来也（文）然此宗义。宫室殿楼以至庄严皆无不以种子变造。一一本尊皆悉从种子生。况其所居处所乎。如善财等者。入法界品七十九云。时弥勒菩萨前诣楼阁弹指出声。其门有开。命善财入。善财心喜入已还闭。见其楼阁广博无量同于虚空。阿僧祇宝以为其地。阿僧祇门闼。□牖阶阶栏楯广说。乃至。无量阿僧祇诸庄严具以为庄严。又见其中。有无量百千诸妙楼阁。一一严饰悉如上说。广说乃至。复闻一切楼阁内。宝网铃铎及诸乐器。皆悉演畅不可思议微妙法音。说种种法。所谓或说菩萨发菩提心。或说修行波罗蜜行。或说诸愿。或说诸地。或说恭敬供养如来。或说庄严诸佛国土。或说诸佛说法差别。如上所说一切佛法。悉闻其音。敷畅辨了。又闻其处。有某菩萨。闻某法门。其善知识之所劝导。发菩提心于其劫其刹其如来所某大众中闻于其佛如是功德发如是心。起如是愿。种于如是广大善根。经若干劫修菩萨行。又见一切法宝镜中种种形像所谓或见诸佛众会道场或见菩萨众会道场或见声闻缘觉众会道场（云云）又见一切诸宝柱中放摩尼王大光明网或青或黄或黄赤白（云云）又见彼真珠璎珞常出香水其八功德（云云）又见彼净□璃地一一步间现不可思议种种色相（云云）又于宝树枝叶花果一一事中悉见种种半身色像。又见诸楼阁半月像中出阿僧祇日月星宿种种光明普照十方（云云）菩萨之身等。解云。法界宫楼阁及师子座此是加持身如来住处。故云如来身。今归实义故云尔。问此三同是受用身。唯至师子座云菩萨身何耶。答虽同加持身法门表示而各不同故。云菩萨身。是表勇健菩提心也。疏释意亦尔。又云。师子座者即北方不空成就三昧也。具如上解。
    所以下。惠琳此经音义云。菩萨之身为师子座。师子座者（文）转法轮人所坐之座。俗名高座。经文有密说。如来往昔因地行菩萨道时。次第修行地波罗蜜。从初一地二地乃至十地等觉妙觉而成正觉。当知以前地行业为台。积累前十一地之功德以成妙觉。而坐其上。地皆转胜妙法轮安座其位。故云菩萨之身为师子座。次第修行者。初地修成檀度。二地修成戒度。等故云次第也。释论第七（十三）云。何以名师子座。为佛化作师子。为实师子来。为金银木石作师子耶。又师子非善兽故。佛所不须。亦无因缘故不应来。答曰是号名师子。非实师子也。佛为人中师子。佛所座处。若床若地皆名师子座。譬如今者国王坐处亦名师子座。复次王呼健人亦名人师子。人称国王亦名人师子。又如师子。四足兽中独步无畏能伏一切。佛亦如是。于九十六种中。一切降伏无畏故。名人师子。
    今此宗下。师子座者。约佛三力。是菩提心因功德所成也。勇健者。第三（二十七）云。住勇健菩提心者。勇健是雄猛无怯弱义。所以须此心者。以真言行者未见真谛以来当有违顺境界。或现种种可畏形色。或作异声。乃至震动大地。或有大力毗那野迦。现作留难。尔时安心不动无有退屈。依于法教而净除之。犹行者见此净菩提心有大义利。故自然出生入死无怖畏想。彼彼魔事不能留碍也（文）又第九（十四）明法幢高峰观三昧中云。如是净菩提心为万行幢旗。亦复如是。住中道第一义谛山上。安固不动。以健行三昧。普观十方。悉见无量度门材性优劣所应用处。及与诸地通塞障道因缘。故能摄持无量功德普护一切众生。凡有所为不可俎坏也。尔时世尊作如是念。我从初发意以来。常以此勇健菩提心护持正法及与众生。于种种难行苦行事中。犹如金刚无有退转。正为成就如是三昧普护十方诸佛刹故。今我所愿皆已满足。作所应作。今正是其时（云云）法华玄赞第五云。勇者进也。锐者利也。善精进也。华严音二云。毗梨耶此云精进（文）师子座真言云。（不动。文。）与。字体相同。故师子座是勇猛精进义也。阿萨曩座也（梵语杂名）与通。行也。金刚三昧也。空也（皆出第十）十三（十五）云。次金刚不坏座印。此是莲华之坐。亦名金刚座。犹坐此座故生诸佛。诸佛皆由此座。即名吉祥之座也。故名金刚不坏座也。真言归命如前。阿此是真言之心也。此长阿字为行。傍二点为三昧。为令此法坚固故。后有点也（文）百八契印。金刚座者不空成就也。此尊种子也。释迦牟尼号释师子救世者。十八（二十五）云。三三昧耶坐者。谓身口意三三昧耶也。口真言。身法印。心本尊也（座义更问之）今谓。即金刚座也（文）依十六。释字为金刚地。金刚座又云。三平等人坐此地。众生三不平等故不能也。故五大即三平等也。又此具五大义也。故为中胎种子。本体也。傍点也。涅槃点。是果果义。必兼菩提故。傍二点也。以总为中央空。转字轮品云。我一切本初。号名世所依。说法无等比本寂无有上。时佛说此伽陀。如是而作加持故。执金刚者及诸菩萨。能见胜愿佛菩提座。世尊犹如虚空无戏论。无二行瑜伽相是业成熟。疏十二（二十三）云。此阿字即是一切佛心也。今佛偈中说此阿字者（云云）乃至佛虽自叹美。即是称叹此（文）阿（云云）字也。乃至谓佛说此偈已。以佛神力加之。尔时诸金刚菩萨即能现菩提座也。此座者。但以世间意但是座处耳。然西方名此座为满荼。满荼者是坚固义。是不动义。是更无等比义。是周遍法界义。现此菩提座。亦如酪中现酥诸味共会一处而不相离（更问）加持故能现也。此座即是如来功德之所庄严。无量大愿之所成就。即同佛身。普现一切众生界中。而作佛事。故云胜愿也。佛虚空如无戏论。从行无二与理相应相。成就是业者。即此座者。犹如虚空离一切分别虽诸菩萨如是修行种种方便。然亦无二无别不离如是妙理。故云理相应也。如行行者。彼得果亦如是。即同彼座。无二无别。成就者。谓修行者之所成就悉地也（文）此中满荼四义坚固者。字金刚义不动者字到金刚实际义。更无等比义者。字证菩提无上义。周遍法界者字涅槃。无住普遍义。故知菩提座者四阿。又曼荼罗者字异名也。又十六（二十六）明阿字是瑜伽座金刚座义。又十一（三十五）明字瑜伽座往见。从初发意者。菩提心论云。若有上根上智之人。不乐外道二乘法。有大度量。勇锐无惑者。宜修佛乘。当发如是心。我今志求阿耨多罗三藐三菩提。不求余果。誓心决定故魔宫震动。十方诸佛皆悉证知。初行愿者。为修习之人常怀如是心。我当利益安乐无余有情界。观十方含识犹如己身（文）自在度人等者。百八契印。金刚座真言。不空成就也。师子种子也。者不空教义。十八（二十四）云。此是字一切真言之心。于一切真言最为上首。当知此即不空教真言也。不空者随一切众生有见闻触知。无空过者。皆必定于无上菩提。故名不空也（文）复次。随彼善愿皆能满足。如大宝王在高幢上充足一切。故名不空也。又（二十八）同云。释迦牟尼者。即是不空见之身。普入世间而作佛事。又十（十七）云。时毗卢遮那佛。自教□不空悉地乐欲一切菩萨母明妃说者。自教□者即是法佛自证之教。即秘密平等教也。诸为修行者。皆悉不空。不空者是不唐捐义。随彼力能。皆向法身之理。即同彼佛。故云不空也（文）故不空义通佛因果也。又按前云修行地波罗蜜等者。师子座真言中。有菩提心义修行义及精进义等。真言中者。此云不动。即菩提心义。第九（三十）云。阿是金刚不动义。加一点是遍一切处。令此金刚不动遍一切处。即是增广义也（文）又（三十一）云。今此不动明王。即是一切智智大菩提心。当知。此心即是大力威猛。能永害一切随眠等过令彼永断。即是死义也。又修行。梵云折利耶与字体通同。故有修行义。者即精进义也。又无量寿轨明花座曰。由结印诵真言故。获得十地满足（文）花座真言即阿字。初字即座种子。是阿字勇健菩提心为座也。故第十三（十四）云。次金刚不坏座印（云云）具如上引（文）又即阿遮梨耶也。与通同。此云字故。阿阇梨真实智品有布字义。此云正行（修行义）又云轨范师。是自在度人等义也。真言中皆含此等义故依菩萨因位净菩提心行愿精进力证得佛果其本行为基是座义也。
    宝历第三建酉二月七日敬写交合毕。住河内州池岛甘露密寺沙门宝如善住为报师德也。
    同第九卯年夏六月十七日以善住师御本书写之毕

第0段 大日经住心品疏私记卷第四
大日经住心品疏私记第五

                沙门昙寂撰


    其金刚下。如是上首者。此有二义。一此十九执为上首。如文可知。二总十佛刹微尘数皆为上首也。第十二（二十一）云。上首者非但秘密主。一切皆入阿字门。即是无二体主而已。十佛刹土诸执金刚皆是上首也（文）然此十九执金刚者。是佛三句德差别智印。于中分三。初六金刚是因句。曼荼罗外院。次四是根句。第二第一院。次九方便句。八叶中台也。或第一院摄此方便句。故抄记云。且如最外院八部等世天。即是前八心中。从初解守齐已去乃至受用果等也。然有善根开发与正道相应。即是大悲胎藏之因也。如来以方便力而引导之。乃至令成就世间八心以来。即是外院之位。次渐渐向里也。及二乘亦在此内。次又知有胜法无上心。稍进引入第二第三皆是大悲句也。次成佛果入中台。即是方便句也。然此八叶及中台五佛四菩萨岂异身乎。即一毗卢遮那耳。为欲分别如来内证之德表示于外故。于一法界中作八叶分别说耳（文）就初六因句中。初虚空无垢是本有菩提心种子德。阿阇梨所传漫荼罗等。外院中三途及人中异生凡夫等也。余五即牙等七心。在文明矣。次四是佛四德波罗蜜也。后九方便句中终金刚手秘密主中胎德。余八叶也。然依抄记意立八心。其说如上。若依此疏显文相。三劫六无畏至极无初地。立八心为菩提心因句。初地已上地立大悲句为四金刚四德波罗蜜。第十一地立八叶中台也。良以三句义趣无穷故。建立非一途也。细旨应明之。因明十九执金刚与不动十九布字同。此已见古德说。今详之。十九布字。此十九执成三句次第。有向内向外异。此执金刚向内。因根究竟。第三二一院八叶次第也。布字向外。究竟根因。八叶第一二三院次第。故顶相欠字与今秘密主同。是中胎。即字顶相也。最后字本有菩提心。与虚空无垢金刚同。即不动明王也。故初九字。与此中后九金刚同。是在佛即醍醐果德三密之源。是至极净菩提心也。从此现三重漫荼罗。在行者成佛果入中台是方便句也。次四字与此中第七已下四金刚同。是大悲根句。在佛在众生皆是第二也。次六字与此中初六金刚同。是在佛。究竟方便至极普现色身第三院也。若在行者是初发净心顺违八心等。是故十九字后六字中。是涅槃所云现半身义也。后三字是因种义也。就中第十九字布足。是不动本有菩提心也。是即足下辐轮也。一字金轮轨云。涅槃分布舍利已。成字者。即与此字同。字与字同。亦同。故佛灭后使迦叶礼足下。是佛灭后唯有本有佛故。又地藏种子。佛命佛前佛后众生而付属之。是又众生性内佛种功能也。中四字三吾我义。三界义。是亦佛大我。四德波罗蜜也。以成万行。初九字等皆证空字。有证果义。又十四字轮品疏（十一）云。头为初分。是阿字菩提心位。从迦佉俄伽仰等乃至奢沙娑诃。凡是第一声者。皆属菩提之心也。当从行者眉间白毫相处而观迦字。从佉已下当右旋逐日而转。以次一匝布之。令环转相接。次从咽以下为第二分。属长阿字门。亦当中与白毫上下相连右行布之。一匝相接。此是菩提之行也。次从心以下为第三分。属暗字门。从心上布于欠字。以次右旋一匝相接。次从脐以下属恶字门。是大涅槃亦从中而置迦（入）字。以次右旋一匝也。头为上分。咽心为中分。脐为后分（私谓。发菩提心为初。行果为中。大寂为后也。文）此十九布字与此次第异。大寂为头初。行果为咽心中分。发菩提心为脐以下后分。具如上辨。又（十四十二）云。凡布漫荼罗亦为三重。第一重迦字乃至诃周匝内重名为金刚轮也。此金刚轮持一切法犹如世界。金刚之轮持世界也。即是行者最初菩提心轮。谓欲坚固菩提心故作内重也。次第二轮谓（阿暗）此是长阿及暗二轮。同是中分。若用阿为轮。即不须用暗字轮也（私谓阿是行者因。暗是证是果也）次第三轮用恶字轮。亦顺中加上布之令环合也。其伊等十二字在外散布。犹如光焰也。此即是三转法轮之义也（文）十九布字已上九字。顶相头上顶左额耳眼鼻口舌九处皆头分也。四字。肩喉乳心四处。是咽心中分也。次六字。脐□腰髀膝足六处。为脐以下后分。不动有才发心即转法轮菩萨说。又慈救□有十二字。是三转十二行也。仁王轨云。不动是转法轮菩萨。三形轮也。又三句三重漫荼罗是四十二位故。疏第十（十九）云。如来说此二明（不动降三世）皆是彼法佛三昧。为令行人从初发菩提心守护增长。令生成佛果圆。终不退失。不堕在非道者。即不动明王是也。又第五云。此尊于大日华台久已成佛。以三昧耶本誓愿故。示现初发大心诸相不备之形。为如来僮仆给使。执作诸务（文）又此尊经云底哩三昧耶经。是三三昧耶也。又有三三昧耶摄召印。三三摩者即三句。见三三摩耶品也。
    问曰下。抄云。外朝者记会处也。教命者所说法也。大臣时史者同闻众也。闻者生信者布教利益也。此中无外民。无当机之意也（文）今言国王者喻本地法身。外朝者加持处也。所谓如来有应之所也。既有能应如来。岂无所应当机乎。闻者生信者即当机众也。故下疏（第一十四）云。然此法解脱门所现诸善知识。各引无量当机众。同入法界漫荼罗。为饶益此初入法门实行诸菩萨故。如来加持奋迅示现大神通力也。何云无机乎。若达下诸品意者。自无此差误也。凡诸如此问答释。皆浅略一相而顺世谛耳。若不然者。如此住处及眷属岂但为证信耶。若上来下去释出之。有甚深标法微妙法门故。第三（二十）云。然以解二种义故。得阿阇梨名。所谓浅略深奥分。若观前人未有深解之机。则顺常途随文为释。若已成就利根智惠则当演畅深密而教授之。
    虚空无垢执。云虚空无垢。出疏第五演密二（二十九）云。□□曩（虚空）尾罗惹（无垢）既违第五疏不可用之。次金刚亦尔。此金刚为本有德。文有五义。即本有五字五大。若约八心则为种子心也。然释初六金刚中正释意。第一金刚菩提心体义。第二菩提心德相。第三以下是用也。复次释意。第一为种子。第二是牙。第三疱。第四叶及敷花结实。第五受用果。第六无畏依。是八心次第至文可知。虚空无垢者。具缘品偈云。有无悉超越。无垢同虚空。诸法甚深奥。难了无含藏。离一切妄想。戏论本无故。第五（八）云。次有一偈半。显示净菩提心如实相印。即是开佛知见使得清净也。有无悉超越者。即是从众缘生。不可思议中道（阿字义）出过断常非有非无。一切心量所不行处。故名无垢虚空金刚智印。诸法甚深奥者。以心性甚深故。当知阴界入等。乃至。一切种智皆亦甚深。以一切法不出实相故。如是实相。唯佛与佛乃能知之。非思量分别之所能及。故云甚深奥也。世智不能了者。言此心性非一切世间聪惠利根者所能思议。纵令长爪梵士等诸大论师。以种种因缘譬喻庄严比况量度。终自非其境界。苦思惟求徒令发狂。独有信力坚固者。依此秘密方便乃能入之耳。无含藏者所云难可了知者。正在如是无含藏处。以如实知蕴阿赖耶本不生故。无所执受。亦无含藏。尔时一切心意识妄想戏论。皆悉清净法界。圆照如秋月在空。故次句云离一切妄想也。梵本云离一切戏论妄想。今以偈中语略。又意义无异故不具存。次句云戏论本无故者。若具存梵本应言戏论无戏论故。以一切戏论皆悉从众缘生无有自性。无自性故即是本来不生。是以释前句云即此戏论自无戏论也。今以会意言之故曰本无（文）此一偈半虚空无垢大菩提心之本相也。下疏（第一三十二）云。经所以者何。性同虚空即同于心。性同于心即同菩提。如是秘密主。心虚空界菩提三种无二。此等悲为根本。方便波罗蜜满足者。如上种种入清净门。皆为发明自心求菩提义。今复结言虚空无垢即是心。心即是菩提。本同一相而有三名耳。即此一法界心虽因缘毕竟不生。而不坏因缘实相。以不生故则无能所之异。以不坏故亦得悲为根本方便波罗蜜满足。即是究竟不思议中道义也（文）。
    菩提心体者。虚空无垢本有菩提心。亦即阿字义。阿字即菩提。心体。故第十四（六）云。第一阿字即是菩提心体（文）第十二（八）云。如上所说即是阿字门。如来金刚性。而功德藏具足无缺。常住妙理之门也（文）。
    离一切下。释名义。至如净虚空是。虚空义也。无有障翳下。释无垢义。离者字义。一切亦字义。与通同故。执诤者字义。云执。通同故。戏论者。字义。戏论。净者字义。虚空即也。障翳义。与同。无垢字义。无染字义。无分别字义。又此中有五字门义离一切执诤戏论者。字义执义。议也。戏论也。如净虚空者。字义。净者义。与同虚空也。已上皆字义。字者以二字成。如别记之。翳障者字义。通同。垢者字。染者字字烦恼欲染义也。无分别者字虚空义。口分别也。口口通同故。此五义本有所具德。即此五义摄尽万德。故云功德藏具足无缺。又名金刚宝藏也。
    复次虚空游步。有云。复次恐衍。三十五佛名云宝连华游步佛（文）演密二（二十九）云。□□曩（虚空）尾纥哩抳多（游步）千字文步讫罗摩（二合）唐梵文字云进（文）华严大疏第三（三十一）云。大勇健者。即是定用健则堪能。勇则无畏。见佛净机游戏神通故名勇健。亦游步（文）。
    不住义等者。即三句三大义。不住者阿字本不生义。又是字义。是游步体（体大）菩提心因句。胜进义者游步相（相大）是自行胜进。即根句也。神变者（用大）即化他事业方便句也。净菩提心者是虚空也。都无所住者。谓不住义。第七（十八）云。复次入多字门。了知诸法皆空故。不住生死中（空义）即此如如亦不可得故。不住涅槃中（有义）尔时行处尽息。诸位皆尽。遍一切处的无所依（本不生义）是名为不住法。住如来大住也（文）是字义也。进修万行者。是胜进义。即上所云微吃哩抳多。具如上疏释。起大神通者。是神变义。亦如上疏释。字中有增进义事业义等。
    复次虚空下。阿字门平等种子者。一切众生本具佛性故。第七（二十八）云。且如阿字门无生妙惠。一切众生等共有之。但以不自证知故。如贫女宝藏不能得其势力。发行时如方便开发。入证时如宝藏现前。尔时随意受用所求必得（云云）下疏（第一三十一）云。谓自性清净心。金刚宝藏（阿字义）无有缺减。一切众生等共有之。又（第一三十二）云。行者最初开发金刚宝藏时。见是心性如净虚空超诸数量。尔时离因业生。佛树牙生（云云）涅槃如来性品云。佛性真我譬如金刚不可毁坏（文。阿字义）第十二（二十四）云。复阿字是开口声也。若无阿声即不能开口。口若不开者。一切字皆无。是故阿字为一切字之种子。当知一切万行亦如是。以阿字门而为种子。若离阿字亦不成也（文）下疏（第一十七）云。复次行者初发心时。得入阿字门。即是如来金刚性生牙。当知。此牙一生运运增进更无退义（文）又（第一十八）云。今修平等三业清净惠门。一切蕴阿赖耶业寿种子。皆悉焚灭。得至虚空无垢大菩提心。一切如来平等种子从悲藏中生法性牙。乃至茎叶花果遍满诸法界。成万德开敷菩提树王。然以四不生义观之。都无所起。亦无起处。当知。此生即是大空生（云云）平等者义。又者普义。平等义。皆普贤金刚萨埵义。义决所谓如来神变相。秘密加持相是也。修无住行者。释第二游步执义。无住者。以阿字本不生无所得心所修行也。所谓十缘生句心续生胜上大乘句也。下疏（第一二址七）云。随行者以无住心所修万行。即由大悲地界所执持故。大悲火界所温育故。大悲水界所阴润故。大悲风界所开发生故。大悲虚空不障碍故。尔时无量度门任运开发。由如牙茎枝叶次第庄严。即是于一切心法具足因缘之义也（文）。
    第三下。□牙已生者。对上根牙渐生。牙种云已生。是明疱种也。生者生长义也。第四（二十九）云。夫漫荼罗者是发生义。今即名为发生诸佛漫荼罗也。下菩提心种子于一切智地中。润以大悲水。照以大惠日。鼓以大方便风。不碍以大空空。能令不思议法生牙。次第滋长。乃至弥满法界。成佛树王。故以发生为称（文）四大时节者是与力之缘。虚空者是无障之缘。时节者是又五大也。谓东风春。南为夏。本空秋。北水冬。及中上上用也。菩提心亦复如是等者。合中初一句总合。次以无所得为方便者。合□牙已生。古人以此句合虚空不碍。甚无义耳。以无所得为方便者。是净菩提心所见无住德故。此心才生即以无得为方便。是此金刚之体也。故今合□牙已上也。万行为缘者。合四大时节乃至虚空不碍。次得直实生者。合念念滋长。以无所得为方便者。无所得者即不可得也。谓字义。即是字。十缘生胜上大乘心续生是也。般若心经说诸法空已。云以无所得故。即与今同。无所得梵云。胜义上义。无也。谓无上最胜义也。方便梵云。此中有大乘义。故无得方便者。胜上大乘句义。所谓无得大乘也。又不动义。围绕义也。中心不动而诸法围绕者。而字轮是也。不空□索经十四（十五）云。佛言莲华手。字平等性。语平等性。言说理趣平等性。入陀罗尼真言一切字门。以无所得而为方便。入阿字门解一切法本不生故。入迦字门解一切法离作业故（云云）广说字母无所得者。字门也。余即百字轮也。百字门即万行是也。又华严十住品初云。尔时法慧菩萨。承佛威力入菩萨无量方便三昧。大疏（十六下三纸）云。任性能知观解善巧故名方便。十住各摄多门善巧故云无量。钞云。任性能知下解方便言。此有二意。一以绝分别心名为方便。如下文云。以无所得而为方便。初地经中。无分别智名大方便。二约善巧事理无碍故如常所明（文）又十回向中经云。佛子菩萨摩诃萨。以诸善根如是回向时。用无所得为方便。大疏二十四（三十九）释云。用无所得为方便者。略有二义。一以无所得导前随相。则涉有不迷于空。为入有之方便。二假无得以入有。不存无得。即此无得亦是方便。此为入空之方便也。今文正用前意。义兼于后。欲显随相离相无前后故然略云无得。准大般若。亦以无生无灭无住等皆为涉有之方便也。钞云。此为入空之方便者。真空非得而无不得故。欲显随相等者。释上正用前意也。欲将离相无得导前随相之有故。言义兼于后者。前意是结前此意是生后。亦不住于离相故。准大般若下。例释无得为方便。如清净历一切法则以清净为方便也。若云无生。即云得般若波罗蜜时。知一切法无生。所谓色无生。受想行识无生。眼无生。耳鼻舌身意无生等。今此犹是略。举能入方便。广更有多。故复有等言。等取无依无作清净不增不减不垢不净不可取不可见不可动不可坏等（文）今谓诸无依无作等诸门皆字无所得异门之称耳。第十五（二十二）云。既得如是与法相应。得见本尊无量境界广博严净不可思议。行者尔时即以无所得而为方便。以智惠观察。如是法从内生耶。从外来耶。从内外合生耶。行者自身心即名为内。本尊境界是所对境。名之为外。是二合缘名为中间。如是观察了知。此法种种不思议境。不从内出。不从外来。亦非内外和合中间而有。当知。本来清净毕竟无所得。无所生也（外境内心。以此身心观照为中间）此三事悉除。即是本清净一相平等也。所以者何。以行者内心外境及心缘和合。正观察时。此三事和合。即有不思议观境现前。以三事和合。从缘起故。当知。即是无生无性不可得也（文）依此文。无得方便者。即四不生观。第一（十六）又云。然此境界由行者心净故生耶。由佛加持故生耶。若由内心即是从自性生。若由佛力即是从他性生。悉皆不异外道论议。以自他无故。和合亦无。又复非无因缘而成就。何以故。内因外缘随有所欠。即不现理前（文）此四不生者。即四阿义也。故胜上大乘句也。为方便者。古师解为三句中之方便是不可耳。只是谓以无得为善巧方术耳。非当三句义中第三方便也。万行者摄为十度。十度即理智五大。故万行者以五字五大为体下疏（第一二十四）云。复次金刚手说此五喻。即是发起下文五字义也。阿字门为地。□字门为水。罗字门为火。诃字门为风。佉字门为空。又如世间种子。地水火风为缘。虚空不障。然复得生。随欠一缘终不增长。一切智性如来种子亦复如是。即用一切智门五义。自为众缘。能至菩提常住妙果。所谓不可思议不生不灭之因缘也（文）时者。三劫也。即经三劫修于万行。三劫即三妄执义。至下可知（矣）真实生者。真实谓大空义。净菩提心义。第十五（二十四）云。以此实如空者。实即如空。犹空也。无自性名实。实者即如空也。实非妄语也（乃至）夫见住者。即是安住实智惠中故。名实也。犹觉了无性空本性净故。当知诸法皆空。空谓离虚妄分别。而住谛理。俱是为实也（文）华严大疏十九（五一）上云。佛性即是真实之性。真实之性即第一义空（文。干栗驮真实心也）第十六（十七）云。所谓烧者。即是字义。当以阿字为弟子身。使以阿字遍作其身。次此惠火之字。焚彼菩提之性真金之□（阿字即真实心也）令垢秽无余故。以罗字而焚阿字也。然既焚竟。岂如二乘断灭灰尽而不复生耶。不如是也。诸垢之薪已尽更有妙生。所谓净菩提也。真实生也。此生即是清净之性。如来种子也（文）又下疏（第一十八）云。缘业生者。谓为有情痴爱因缘。造身语意种种虚妄不清净业。乘如是业生六趣身。增长轮回备受诸苦。今修平等三业清净惠门（乃至）此生即是大空生也（文。具文如第二金刚下引之）第五云。次云成辨大事者。即是能成大事。成辨大事因缘。所谓开示悟入如来知见故。经中会意之。次云。汝等于明日（指第七夜）得大乘生（大乘之体。即菩提心也）谓入大悲曼荼罗得灌顶已。生于一切如来种姓之中。复次离缘业生得大空生。故云大乘生也（文）解云。真实生者。众生本性干栗□真实心。所云花台实相。常途所谓真如也。大空生者述真实义。众生本心即第一义空。故云大空。又妙生者。妙谓不思议。不思议即阿字义。阿字即自性清净心。自性清净心即第一义空。不生而生故云妙生。又若准妙执金刚下释。以开示悟入四阿为妙。若准十罗刹真言释。以法界三昧为妙。皆字义。又大乘生者。大乘者菩提心为体。具如下七大中大乘者即第一义空。故十二门论云。大分深义空即是也。总言之。则皆净菩提心生义。心佛显现名为生也。所云心自证心。心自知心。谓之菩提心生也。
    第四被杂色衣下。此中初约十心释。复次下正释被杂色名。茎叶花实者。叶及敷花结实三心也。具种种色者。今按被杂色梵言中含摄此义故云也。者。有具义。随求陀罗尼具云。又上疏释薄伽梵中。有有义。疏云具殊胜德。有即具义。种种色者即义。故知是释出梵言所含义也。
    复次下。正释被杂色衣名。第十五虚空藏真言释曰。吠质怛缆（杂色衣也。是种种奇妙显色之义也）缚啰（衣也）驮（是执持义也）罗（被□也。此德生即是被种种衣也）杂色衣即是种种万德庄严法门。若人能证此三昧。即能万德庄严其身。如净虚空明□显色也（文）又十三（二十三）云。鞞质多是种种义。么缚罗是衣义也。又云。驮罗（着是）谓着种种衣也。如虚空无色而能现种种形。此菩萨亦尔。犹如虚空而能满种种愿。现种种形。利益众生也。以种种法界等者。第六（十三）云。初偈答色义。云染彼众生界以法界之味。古佛所宜说。是名为色义。犹如世间染色能染净叠使同味。故以味解色。如云袈裟味者。即是染作袈裟色也。今此漫荼罗色义亦然。以法界不思议色。染众生心。同一净菩提味。复次如世间染色先以灰水洗则易受染色。今以罗字门焚烧弟子垢。使成灰烬。然后以□字门大慈悲水洗之。使纯一清白。离诸戏论。然后染作法界漫荼罗。令种种普门身皆同实相色也（文）十六（二）云。回此心之无自性者。心名质多。质多者犹如众缘庄严积聚。名为质多。犹众缘所成故即是无有自性。此即是因也。本因既无自性。当知所生之果亦无自性。所以者何。若因有生者果可有生。今既因尚待缘而成。无生无性。当知生不可得也（文）解云。种种法界者是种种义。法界是心。谓质多心是八识也。无垢菩提心者庵摩罗无垢识。又是干栗多心也。染者庄严义（如次上引第十六疏）染无垢菩提心即是万德开敷义。成大悲等者。四重曼荼罗义。夫众生心如合莲华。心自证心时心莲开敷而成四重圆坛。是好万德开敷故。云成大悲等也。杂色者五色五字义。五色即一切色。五智即一切智故。五佛云一切如来。五谷云一切谷。等即此义也。第六（十四）云。世间彩画不过五色。然更相涉。有种种深浅不同。巧惠者善分布之。出生万像。无有穷尽（云云）法界不思议色。亦复如是。统而言之。不过五字门。然亦更相发挥。成种种差别智印。如来以普门善巧图画非生曼荼罗。乃至出生世界微尘随类之形不穷尽。又下疏云。用一切智门五义。自为众缘。能至菩提常妙果（文）。
    第五善巧步。约八心义。第七受用果。果还成种子者。即是受用义也。第二十（三十二）云。次花开敷云阿弥陀何也。此是受用佛。即是成大果实。受用其果无量不思议现法之乐皆得名也。端严义者。是成果义也。华严音义。质多罗云种种严义。种子义者。还为种子义。千字文云。味惹补怛罗（二合）子文。今云。此中种子者。成果名种。是受用种子义也。譬如已得等者。举喻释受用果义。下疏（第二七）云。复次秘密主彼护戒生天。是第七受用种子者。谓已能造齐施。见其利益。即知三业不善皆是衰恼因缘。我当舍之护戒而住。由护戒故现世获诸善利。有大名闻。身心安乐（受用果义）倍复增广贤善命终而得生天。譬如种果已成受用其实。故曰受用种子也。又云从一种子成百千果实（已得果实义）是一一果实复生若干（果还为种义）展转滋育不可胜数（增广义也）今此受用果心。复成后心种子（文）亦复如是。故曰受用种子也。然今此第五金刚非护戒生天受用果。第六既是极无心故。此中三劫六无畏至极无心立八心。具论前如。
    善行步已下。释行步二字。讫罗么此云步。亦云威仪。亦云事业。即佛事业。第六（十三）云。青是无量寿色。既至金刚实际（南方如前引文）即以加持方便。普现大悲曼荼罗（是普现色身。佛事业也）如净虚空中含万像故（文）第十（二十一）费只多罗揭帝种种行也。亦是巧色之义。随类示现一切可爱乐身名巧色也。亦是杂色义。以种种行种种杂色法门。而除世间之暗。即诸明中无比义也（文）谓善知时宜者。时有二种。此是迦罗时也。之中有时义。又有宜义。宜也。出唐梵文字。善也。者有知义。十三云。世尊今正是时。佛今正是时者。此两语有意也。初说迦罗之时。意言。今此四众无有支叶。纯是真实堪受大法。如来应机而说。正是其时也。次三摩耶之时即时分之时。今正是时。说法之时也（文）虚空藏经一（十一）云。世尊知时者。不越时授记故。世尊知宜者。于诸有情随宜说法故（文）可度不可度者。智度五十（八）云。顺入众生心者。菩萨住是八地中。顺观一切众生。心之所趣。动发思惟。深念顺观。以智慧分别。如是众生永无得度因缘。是众生过无量阿僧祇劫然后可度。是众生或一劫二劫乃至十劫可度。是众生或一世二世乃至今世可度是众生或即时可度者。是熟是未熟。是人可以声闻乘度。是人可以辟支佛乘度。譬如良医诊病知瘥久近可治不可治者。以身口意方便者。十四（二十五）云。前所云三道者。有一释云。此三道真言身口意自在平等之力。即是从佛口生也。由此身口意三道真言故如来得超入三平等地。随上中下类。普门示现种种本尊之身种种真言种种印法。等同虚空无有分限。普周法界而度群生。究竟皆令同得超入如是三平等地也。身具无量功德。犹如虚空不可知其限量。语意亦尔。由观此真言故得如是功德。同于如来也。由三业无尽故。若应以身度人即普现种种色身。若应以语度人即普门示现种种语言。随宜导示令得入于佛之知见。若非直身语意。无有限量。具足一切功德由如虚空。当知智慧亦得如是无有限量犹如虚空也。若得如是无碍妙智。即是于一切法中而得自在。同于世尊也（文）成佛事业者。第十九（五）云。经云自业者。即是佛事也。随普现色身。或示处处行菩萨道八相成佛。诸本生事业无量无边。以要言之。皆是如来自业也。
    第六住一切法。此金刚即第八无畏依也。下疏（第三三）释第六一切法自性平等无畏云。谓观自心毕竟空性时。我之与蕴法及无缘皆同一性。所谓自性无性。此空智生。即极无自性心生也（文）又（第二二十四）空性即是自心等虚空性。上文无量如虚空（乃至）正等觉显现。即显此心也。前劫悟万法唯心心外无法（摄相归性）今观此心即是如来自然智。亦是毗卢遮那遍一切身。以心如是故。诸法亦如是。根尘皆入阿字门。故曰离于根境（文）谓住一切佛平等性者。即五智义。本有五智即清净体性。清净体性心莲华藏（干栗太）自性清净大涅槃义。平等性者。谓一切众生等同具足涅槃所谓一切众生悉有佛性者即是也。下疏云。谓自性清净心金刚宝藏（是如实智即佛性义）无有缺减。一切众生等共有之（文）住者心自证心。所云无住之住也。谓因果等者。举一切差别法。若约法解之。第二劫已前未到心实际。心外见法。是名无别见。因果者违顺八心。三劫六无畏之相也。自他者。本尊为他。自心为自。心外见尊者。第二劫终云。犹是对治心外之垢。尚未开此心中秘密种种不思议事（文）有为无为者。他缘乘心。于有为生灭之识。观万法唯识。觉心乘。以有为法摄归无为真理观诸法空共是差别见也（文）入此如实中等者。是第三劫如实知自心义。如实知者。阿字本生理。大涅槃义。又众生本性干栗太心也。第十二（十六）云。此心处无垢清净犹如圆镜当现前。当知此即是先佛共所宜说。真实之心（干栗太）如是心性常恒安住。无有变易。不可破坏。即是诸佛大般涅槃。故名真实也（文）又云。如是甚深法性。犹如大海万流之所归趣也。此万法归趣正顺于大般涅槃。即是发行义也。如世间大海种种色味入大海之中。皆同一色一味无有差别。不可变。如来大海亦如是。一切万法万行入此中。皆同一不思议解脱之味。无有差别也（文）第十九（二十四）云。今此中云。虚空即是不可得空。即是大空。空亦复空。但有名字。而实体即不空。离空与不空之相。导师以方便故。假以言说以开悟众生。然亦空名亦不可得。若有名可存即是有相。有相即心生灭。不入实智。云何得名阿字自然之惠实相之智耶（云云）十五（二十四）云。夫见住者。即是安住实智惠中。故名实也。犹觉了无性空本性净故。当知诸法皆空。空谓离虚妄分别而住谛理。俱是为实。见此理者即是见于古佛所见之道。解与诸佛玄同。往昔如来亦从此路去成正觉。既得如是自然之智。复当转受众生。今我所得亦与此无异。故名为实。实者即是无虚义也。同一实际者。智度三十二（六）云。实际者以法性为实际。故为际。又如阿罗汉名为住于实际。问曰。如法性实际是三事为一为异。若一云何说三。若三今应当分别说。答曰。是三皆是诸法实相异名（文）华严大疏二十四云。实际者。即一切法真实之际故（文）今云。实相者阿字本不生自心实相。第十二（十）云。若得自觉心处者。即知此心自性常净。如是净无垢处即是诸佛大圆满实相之地也（文）下疏（第一三十四）云。如是从□至细去广就略。乃至现在一念识亦无住时。又复从众缘生故。即空即假即中。远离一切戏论至本不生际。本不生际者。即是自性清净心。自性清净心即是阿字门。以心入阿字门故。当知一切法皆入阿字门也（文）然上来五句者。从第一至第五为五句。是此五句皆是如来差别智印。然有种子牙等八心次第浅深之异。今至此。云一切法平等故。有此释也。故演密云。通疑妨也（文）是经于三劫至极无心。建立八心为菩提为因句。既到佛果地。八心皆成功德智印。何浅深差别之有。
    第七哀愍。从此至第十四金刚。当佛大悲为根德即是四德波罗蜜也。是四阿也。意与下四菩萨同。初哀愍金刚即常德阿字义。与普贤金刚萨埵同。此哀愍等者。哀千文字云。与悲通同。救度者。救唐梵文字。云。别本。第十（七）多罗是眼义。所云普眼者大悲义也。又云。多疑度义。能度此等生死大海。是于诸法得度也。又惊发地神真言云。哆以难度世也。即有导师义也。已住平等法性者。指第六金刚。三昧耶有平等本誓等义。故自住平等性时。依本誓故。即发起悲愍也。三昧耶平等性者普贤金刚萨埵义也。第九（十八）云。世尊如是现观察已。即时从三昧起。说三昧耶持明。三昧耶是平等义。是本誓义。是除障义。是惊觉义。言平等者。谓如来现证此三昧时。见一切众生种种身语意悉皆与如来等。禅定智慧与实相身亦毕竟等。是故出诚谛言以告众生。若我所言必定不虚者。令一切众生发此诚谛言时。亦蒙三密加持。无尽庄严与如来等。以是因缘故。能作金刚事业故。名三昧耶也。言本誓者。如来现证此三昧时。见一切众生悉有成佛义故。即时立大誓愿。我今要从普门以无量方便令一切众生皆至无上菩提。剂众生界未尽以来。我之事业终不休息。若有众生随我本誓。发此诚实言时。亦令彼所为事业皆悉成金刚性。故名三昧耶也（已下又除障惊觉义下。皆有同体大悲义应见）同体悲愍者。梵网经说四大是我先身本体。起信论说众生己身真如平等。仁王轨说自他诸佛同一真如。五大是真如只是眼目之异耳。世尊谛观一切众生悉有佛性与如来等。故发起悲心。是同体义。诸文皆此义也。具如上所引第九文。是即一切有情皆如来藏。以普贤菩萨一切我故义也。若约住辨之。且有浅深。今此中毗卢遮那。大悲胎藏生究竟大悲也。第七云。佛坐道场证如是法已。了知一切世界从本已来常是法界。即时生大悲心（云云）第三（十一）云。慈悲怜愍之心彻于骨髓。诸有所作。皆为建立众生。必使成就无尽法界之乐。度脱无余众生界之苦。若无此心。则如胎藏不成。又安能有所含养。乃至毗卢遮那以本愿故。住于加持世界普现悲生漫荼罗。是名深秘阿阇梨（文）第四（二十九）劝嘱阿阇梨。令兴平等悲愿。就初文中。哀愍无边众生界。是大悲胎藏生漫荼罗广义者。若行人自见中胎藏时（住平等性义）即知一切众生悉有成佛因缘故。其所起大悲漫荼罗亦周法界（同体之悲）且如十世界微尘数诸执金刚菩萨众等。随以一门作曼荼罗王。余为眷属。则成一种曼荼罗。如是旋转无穷。已非算数譬喻之所能及。何况是中。各以无量门庄严。种种方便引摄众生又可胜纪乎（众生无量故。大悲亦无限量义也）又下释四菩萨中普贤云。普是遍一切处义。贤是最妙善义。谓菩提心所起愿行。及身口意悉皆平等遍一切处。纯一妙善备具众生。故以为名（文）今此金刚配解初阿字者。第十（一十）云。所谓本体从本已来具无量自在力不思议力（文）二十卷云。法身而有自在神变加持（文）上疏云。尔时世尊往昔大悲愿故。而作是念。若我但住如是境界。则诸有情不能以是蒙益（云云）即是毗卢遮那法性大悲也。
    第八那罗延力。此金刚佛乐德字义。与弥勒意同。故下释弥勒云。普贤是自证之德。本愿已满。欲化众生令得此道。故次明之（文）又十三（十七）怖一切为障者印释云。此真言诸佛大力也。此大力是何等耶。即是如来十力。一切力中最大自在也。如来云何得此十力。谓从大慈而得此十力。故言此力从大慈生也（文）此真言中。有句。是大慈行义。慈氏菩萨义也那罗延者。今按此有二类。一天力士。二毗纽天异名。维摩佛道品云。示入羸劣丑陋而得那罗延身。一切众生所乐见（文）什曰。天力士坚固端正身也（文）探玄记十五（五八）云。那罗延者。此云坚牢。即帝释力士之异名（文）华严大疏（第一下三十五）释经所列十金刚中妙色那罗延执金刚云。此云坚固。由见佛妙色皆不可坏。故受此名（文）玄应音第八（二十二）晋云骨锁力士也（文。已上力士义）第十（十四）云。毗纽天有众多别名。即是那罗延天别名也。是佛化身。三昧同前。毗瑟纽费（即以本名作真言也）以第一字为种子。毗是空义。瑟纽是进义。生义。乘空而进也。所谓此天乘迦娄罗鸟而行空中也（迦娄罗梵言舍大悲义也）私谓。释迦于五部佛中乘迦娄罗座。即是虚空进行义也（文）十七（十八）云。阿阇梨者○当知即是韦纽天自在天别名。正云毗瑟纽（文）俱舍第二十七（二）云。佛生身力等那罗延。有余师云。佛身肢节一一皆具那罗延力。大德法救说。诸如来身力无边。犹如心力。若异此者。则诸佛身应不能持无边心力。大觉独觉及转轮王。肢节相连。如其次第。似龙蟠结连锁相钓故。三相望力有胜劣。那罗延力其量云何。十十倍增象等七力。谓凡象香象摩诃诺健那（此云大露形）□罗塞建提（胜蕴）代浪伽（妙支）遮怒罗（执持）那罗延。后后力增前前十倍。有说。前六十十倍增。敌那罗延半身之力。此力一倍成那罗延。于所说中唯多应理。光记二十七云。那罗延是神名此云人种神（文）麟记（三）云。那罗翻为人延那翻为生本。谓人生本。即大梵王是也。外道谓一切人。皆从梵王生故。故曰也（文）中论疏第一（末二十七）云。那罗延此云生本。以是众生之本故（文）智度第二（二十五）云。如摩醯首罗天。秦言大自在。八臂三眼骑白牛。如常纽天。秦言遍闻。四臂提其持轮骑金翅鸟（文）惠琳音二十六（十）云。八臂天。此云那罗延天（文）今按。若依涅槃经云十□揵提力。不如一八臂那罗延者。此中那罗延者。即毗纽天异名。亦即大自在也。俱舍论意。依诸师释。人种神等者。亦是大自在义也。然智论云。自在八臂。那罗延四臂者。自是异说。又第十疏。那罗延自在天别名者。恐是八臂天。然第十。乘迦娄罗鸟者。亦似与智论四臂者同也。如是异说不可得会也。今此中意。所引两说俱不相违。何者以况法界身大力故。于中毗纽真言释中云释迦乘迦娄鸟等。迦娄罗亦大悲义也。又释迦真言释中云以大悲力周体密微等。依此等释。毗纽义最相应（矣）若具大势等者。此若词犹言亦或及也。如世文章中言诗若文若于篇是也。第十所云毗纽是进义生义等者。是南方修行义。即第二阿字也。经中校量等者古抄（云云）今按。是取文意引。与涅槃及俱舍等或违。或合。不亦一准。未可知何经也。六十象者俱舍云。十十倍增象等七力。涅槃经初举十小牛大牛青牛次出十凡象野象二牙象四牙象雪山百象香象故。文相大异若云唯取象者举凡象等五种。对一香象故当云五十象耳。今惟六字或恐云字写误。然义释亦作六十象。故不可妄改耳。或是应别有经捡之。一香象者。光记二十七（六）云。一凡象谓西国凡受用象。二香象西国别有一严好象。名为香象。拟战时用。乃至者。依俱舍论此间有四神名。具如上引。一一毛孔者。此释与诸文不同。如有人辨。故以喻等者。古解狂读文点。有人顺用恐不可也。今谓法界身即那罗延。以世间那罗延喻法身那罗延。又上地菩萨号那罗延菩萨。
    第九大那罗延力。此金刚当佛我德。字义与文殊菩萨意同。与同。是我义。文殊种子也。第八金刚上加大名者。前云救护今云救疗。前喻身力今喻心力。前南方行门。今西方证菩提义。又上云同体大悲。悲尚在内。今云神通。神通是大悲用发在于外故云大也。秘密神通力者。字义。第十八（二十四）释暗字云。又具大威德。如来自在秘密神通之力。皆由此字生。第十文殊入佛加持神力三昧（文）理趣释文殊段云。字说觉悟义。觉悟者。即证菩提义也。此金刚西方字门可见（矣）如一阐提等者。如有人引诸文解。诸佛医王者。梵语杂名。吠□也医师。王。药师。医师药师梵语中有灌顶义。灌顶。大灌顶神□经十二卷。初十卷皆说鬼神龙王等神□。皆首有灌顶言。曰灌顶三归五戒带佩护身□经第一等。而第十一云灌顶随愿往生十方净土经。第十二云灌顶章句扶除过罪生死得度经。第十二即是药师本愿经古译也。理趣经一切三界主段。说灌顶智藏般若理趣。此段种子外金刚部会诸鬼神等种子。皆三界义也。一切三界主段。资生施者即灌顶时施诸鬼神也。又首楞严经从灌顶部出。彼经中多明鬼类也。药师亦有十二神将。涅槃经三十八（初）迦叶品云。迦叶菩萨言世尊。如佛所说毕竟者即是涅槃。如是涅槃云何可得。善男子若菩萨摩诃萨。若比丘比丘尼。优婆塞优婆夷。能修十想。当知是人能得涅槃。云何为十。一者无常想。二者苦想。三者无我相。四厌离食想。五者一切世间不可乐想。六死想。七者多过罪想。八离想。九灭想。十者无爱想。乃至。善男子若人具足如上六想（十想中初六是也）当知是人能诃三界。远离三界。除灭三界。于三界中不生爱着（能诃等者即上十想中后四是也）是名智者具足十想。若有比丘具足十想。则得称可沙门之相。尔时迦叶即于佛前以偈赞佛。怜愍世间大医王。身及智慧俱寂静。无我法中有真我。是故敬礼无上尊。发心毕竟二不别。如是二心先心难。自未得度先度他。是故我礼初发心。初发已为人天师。胜出声闻及缘觉。如是发心过三界。是故得名最无上（文）此经中能诃三界远离三界等者。即湛寂寂然位。入秘密灌顶离脱三界。分得除盖障三昧位。或可。初地秘密灌顶。超越三界得除盖障三昧也。故此大医王者正等觉显现入秘密曼荼罗位品佛也。怜愍者。哀千字文云也。者。世间义。与之（医师）通故。有怜愍世间义。寂静者字义。见守护经。入智印召入如来寂静智。是五相成身菩提心体。是心佛大医王也。是字真我也。胜出二乘者。所谓离二乘地也。故初劫终寂然界时云渐过二乘境界。又至第二僧祇。云乃与二乘异。又第三劫云真离二乘地。即是也。第三云。其性调柔离于我执者。此我执梵本作灌顶字。阿阇梨相传云。此字义不相应。当云离于我执也（文）故知灌顶我执二梵语相近故。翻经取的正故。此经云离于我执。我灌顶含我执义故。灌顶经翻云灌顶。凡灌顶者离二我执得除五障也。大灌顶中鬼神龙王等未离人执。是曼荼罗第三院也。世天下品悉地。诸天修罗宫也。是灌顶梵语所含义也。次随愿往生十方净土者。初离人执以来也。是第二院中品悉地十方严净也。次药师者初离法执以来也。是第一院上品悉地密严佛国也。是离三界生此土。是真入秘密灌顶也。药师佛者。真秘密灌顶时所见佛也。如净□璃中内见真金像者是也。即第十一（三十一）明字中云。此佛通身有光。此即菩提心中所见实相之佛。犹净□璃中内见真金像。非同余心数中妄想也（云云）是净□璃世界也。故云世间金堂本尊。安乐师者有由也。又药师乃大医王者。是二乘化主。便出三界本尊也。又七佛药师经云。此经亦名曼殊师利所问（文）若文殊所发问经故名文殊所问者。文殊问起之经巨多。此题目甚涉通漫。又题号义理太浅□也。今谓文殊者无相慧也。此佛及土无相之惠所能见也。即第十二字观是也。故题云文殊所问也。又虚空藏所问经第一（十一）云。世尊大医王以甘露药能永除断有情惑障缠盖病故（文）以甘露等者。灌顶义。十六（二十）云。阿字上加点置弟子顶上。当知此上有点。即是甘露法水灌其顶也（文）又十一（三十五）云。次说暗字。若想此字。能摄除一切毒及病等诸障也（文）除断惑障等者。即得除盖障三昧义也。又法华寿量品说医师喻。今经云我一切本初。疏云。本初者寿量义。又释八叶中胎云如来寿量长远之身。又第三劫疏释云。行者得此心时。即知。释迦牟尼净土不毁。见佛寿量长远本地之身等。此长寿之身即大医王也。法华论云。示现涅槃无上故说医师譬喻。又涅槃经多有医师喻。具如前引所。三十八迦叶问。涅槃云何可得。佛答能修十想人得涅槃。而说十想已。时迦叶赞曰。怜愍世间大医王。此偈寂静者。涅槃义也。十二（十五）明字门中云。行者由心净故。非但具足妙天之乐。亦得大涅槃微妙之乐。亦见如来句。句是诸佛之坐处也（谓佛住处也文）又明字门中云。如上所说真言方便。乃至此心处无垢清净犹如圆镜现前。当知此即是先佛共所宣说。真言之心也。如是心性常恒安住。无有变易不可破坏。即是诸佛大涅槃故。名真实也（文）是以字眼观字菩提实相之佛也。其佛即净妙□璃满月界佛。所谓大医王也。又除盖障三昧真得秘密灌顶人所得也。住位分得。登地真得。除盖障菩萨真言终句云。此字与前所云理趣经三界主段种子及外金刚部会同。又胎藏灌顶檀诸尊种子皆字也。又中央示法界不思议色字也。字者此字与十二卷字同。彼字疏中意虽无相。余仪轨等中皆字也。又相通用。诸梵文中。其例非一。十二（十七）明字门中云。一切三乘功德。下至五神通长寿等事。离览字无相法门。无有得义。所以者何。若人心着于相。则生盖缠。随业而转不得自在。乃至世间悉地尚不可得。何况五通等耶。五通等尚无得理。何况如来平等智身耶。是故佛说三乘世间一切功德利益皆从无相法中而得成辨（文）此字门者转前字成字。观字也。是为悉地成就之极。是即除盖障三昧也。见如来性者。谓佛性也。涅槃如来性品云。佛言善男子。我者即是如来藏义。一切众生悉有佛性。即是我义。如是我义。从本已来常为无量烦恼所覆。是故众生不能得见（广说）第十一（十八）云。众生同有如来性。而不能了。受苦恼（文）如来性者。即大医王字实相佛也。此经自在神力加持三昧。金刚顶经秘密神变相之时。无不以毗富罗种子金刚萨埵。而加持一切众生故也。必定师子吼者。涅槃师子吼品云（广说）师子吼者。名决定说。一切众生悉有佛性。如来常住无有变易（文）心不怯弱者师子是勇健义。不怯弱即勇健也。不共一切等者。古钞显密相对问答（云云）今云。不共者唯佛地事。不共因位。故云不共。第三（二十一）云。又渐次转深。乃至佛为十地说般若。则九地非共境界。唯大毗卢遮那得名究竟阿阇梨也（文）即此意也。
    第十妙执金刚。此金刚当佛净德。字义。与除盖障菩萨意同。除盖障种子也。此字具四字。涅槃点必具空点义故。字疏第十（二十五）释云。傍有二点。即是除遣也（文）此中诸有所作等者。下四菩萨中除盖障中亦有此文。无等比无过上者。漫荼罗义也。漫荼罗者四阿也。四阿者开示悟入四佛知见也。应知。妙法者四阿。四佛知见。四重曼荼罗也。是言一大事因缘也。犹如醍醐等者。第四（二十九）云。梵音漫荼罗是攒摇乳酪成苏之义。曼荼罗是酥中极精醇者。浮聚在上之义。犹彼精醇不复变易。复名为坚。净妙之味共相和合。余物所不能动。故有聚集义。是故佛言极无比味无过上味。是故说为漫荼罗。以三种秘密方便攒摇众生佛性之乳。乃至经历五味成妙觉醍醐。醇净融妙不可复增。一切金刚智印同共集会于真常不变甘露味中。最为第一。是为漫荼罗也。然此疏中释妙字。往往用无比味无过上味。且如文殊中亦尔。妙梵云。与生酥熟酥之酥同故。味亦云。故中有味义。然千字文苏云。而苏本梵语耳。更详。诸有所作等者。四佛知见义。四佛知见即是四阿。是开心曼荼罗义。又从哀愍金刚至此四种。如次开示悟入义。四佛知见本法华说。此经说四阿。一经终始无往不是。故第十一（十三）云。此四字是此经一部中正宗体也（文）又第五（五）释三昧耶偈中云。次云成辨于大事者。即是能成大事。成辨大事因缘。所云开示悟入如来知见故。经会意言之（文）第十二（十三）云。今欲教彼众生令尽识心之实相。开彼花台（四阿）令得佛之知见者。如俗言心开意解。此意有理也。以心开故有入阿字门也（文）又（八）云。今此菩萨得是妙法莲华台真实知见故。复而问佛。欲广传此心地之法。度与一切众生。感令亦得如是开敷也（文）又一大事者三昧耶义。一也。大也。事也。三昧耶与曼荼罗眼目异名也。又三昧耶有平等本誓除障惊觉四义。即是四阿义。又一大事者。入中恶字。花台实相。所云真实知见。因缘者缘起义。即四阿。亦是四叶如来四智义也。即是权实二智。二智共不思议。故名云妙。第六（二十三）云。一切诸佛希有。智方便不思议。智谓领解前偈中觉本不生。方便谓领解前偈中加持神力。复次智谓心莲华台具足。方便谓叶□开敷。二种共不思议。故云希有也。
    第十一胜迅执金刚。已下九金刚方便句也。就中初八即八叶德也。问次上四金刚既配四德。然疏中云四佛四菩萨醍醐果德。故八叶亦是智行四德。何以重重配四德。答总论佛德无非四德。故前四执是根句位四德。已下八执究竟位智行四德。何患重重耶。此胜迅者。宝幢佛发菩提心也。第四（二十一）云。宝幢是发菩提心义也。譬如军将统御大众。要得幢旗。然后部分齐一。能破敌国成大功名。如来万行亦复如是。以一切智愿为幢旗。于菩提树下降伏四魔军众。故以为名也（文）二十抄记云。问宝幢佛是何义。答此是菩提心也。如世军中有幢。是众中之首。军之□帜。或所瞻望进止之节莫不随之。犹如一切万行皆为此菩提心也。以之为标为主。故得名也。大空者。第四（十七）云。净菩提心于一切法都无染着。即名莲华三昧。住是莲华三昧者。乃至诸法实相亦不可得。所谓为诸佛大空。故大空者即是遍一切处者。是字义。然宝幢佛字也。今以释者。是因。是果也。因具果德故也。上来胜字。次云故能起速疾神通也者。释迅字。仁王下云。此般若波罗蜜多是诸佛母。诸菩萨母。不共功德神通生处（文）是即实相般若。所谓名首楞严定。亦名佛性。即是字字也。又按是一体速疾力三昧义也。遍一切处者一体义。速疾神通者即速疾义。是五字五大义。具如上引第六（二十一）疏明之。字即五字门也。故一体速疾三昧者。是宝幢大菩提心之胜能也。住此乘者者。即神通乘也。神通乘者五字五大曼荼罗法门。上云。若乘神通人于发意顷便至所诣。不得云发意间云何得到。神通相尔。不应生疑。即此经深旨也（文）初发心等者。第九云。若从此坚固不动。逮见心明道时。是初发心中便成正觉。以除盖障三昧普现曼荼罗身（文）义决（二十八）云。如上四种众生。初二谓二乘种姓。第三渐次回心入大乘者。第四一门。谓从初发心便成正觉。常住佛乘智用无碍。能于十方作大佛事。是人即名真住佛乘入佛德者（文）不动生死者。金刚寿命陀罗尼念诵法二云。若有修习三摩地者。现生不转父母生身。获得五神通凌虚自在（文）大妙金刚经（达磨栖那）又修习三摩地。常于自心观恶字而成佛形。量尽虚空无有边际。回然清净得证法身。无有生死。不转肉身得无漏法。常于十方世界教授诸二乘佛及一切有情。随意自在（文）。
    第十二无垢执。是即南方开敷花王也。无垢者。三十五佛名云无垢佛（文）前虚空无垢者。本有无垢。此金刚是离垢清净义。故云即是离一切障等也。譬如真金者。第四（二十一）云。南方观娑罗树王花开敷佛。身相金色普放光明。如住离垢三昧之标相。始自菩提心种子长养大悲万行。令成遍觉万德开敷。故以为名。离垢即大空义也。证此大空时。犹如真金百炼垢秽都尽。故佛身相亦然。此是世间上妙之金。若比阎浮檀金色浅而稍浊。不如彼自然镜彻清明。以花叶上佛从心量因缘生故有差降也（文）则知初质等者。是犹譬说。质谓体质。初质者指炼冶磨莹毕竟净之前。若法说者当等觉位也。微垢者所谓微细妄执根本无明也。第三（十四）云。如世人举趾动足皆依于地。菩萨亦如是。依心进行故。名此心为地。以心尚有所依故。未名正遍知。如来已度此微细戏论。进趣都息故名超越心地也（文）下疏云。就前三句义中（十地）更开佛地为上上方便心。至此第四心时名究竟一切智地。故曰此四分之一度于信解也（文）毕竟净者。究竟一切智地也。
    第十三刃迅执。是西方无量寿大智义也。金刚界西方有金刚利。应思。此刃字梵文者。按刀云竭□（杂名）集经第五嗔云毗居唎多。大嗔云婆半揭唎。揭唎与竭字体相同也。利底乞瑟那（三合。三十七尊）此中有字。紧只罗曳细何不速也（疏第十十二丁）此中亦有字。忿中等者。是刃字义。利中等者是迅字义也。第十六（八）列诸金刚中云。金刚利（谓极迅锐之称。文）持此金刚等者。第十三（十三）释大惠刀印云。次作刀印者。刀喻利智。以能令除断为义。谓除恶见山峰也。如大山之峰缭乱甚多。烦恼亦尔。今作此刀印故（如上说之）○大刀无垢法现。俱生身见截断。如来信解无贪法生（文）。
    第十四如来甲执。是北方鼓音佛方便事业也。抄记云。次鼓音佛者方便也。既得大果岂自受用而已。即普为一切众生演之。种种方便成所作智。犹如天鼓之音无思而成东业。故得名也（文）故知。三部被甲者如次当东西南北也。无量寿轨被甲印文云。即起大悲心。遍缘一切有情。愿皆被大慈悲庄严甲胄令离诸障难证得世间殊胜。成就如是观已。即成被金刚甲。一切诸魔不敢障难。护身真言曰（云云）由结此印诵真言慈心愍念力故。一切天魔及诸障者悉见行者威光赫奕犹如日轮。各起慈心不能障碍。及以恶人无能得便。烦恼诸障身不染着。亦离当来诸恶趣苦。疾证无上菩提（文）第九（二十二）释金刚铠云。代折罗是金刚。迦□遮名甲。如来以金刚眼普观众生。无不被此金刚甲胄（文）是故以诚实言而演说之也○次明甲义。若法是造作故所成。当知但有假名。从缘迁变尚不能自固其性。况能蔽捍六尘利箭。今观金刚体无尽讨还皆悉离诸造作。是故坚固不坏百非不能干。是故名为金刚甲胄（文）摄护众生施作佛事者。是字义。涅槃经云。迦于诸众生起大慈悲。生于子想。作妙善义（文）不为一切等者。字义字是金刚不坏义。无能降伏等者是字义。涅槃云。遮是修义。调伏诸众生（文）是以三字释可见（矣）。
    第十五如来句生执金刚。是加持流出德也。为四隅中普贤菩萨。与字体相同。是如如实相。即实智住处也。如来句者。如来之句也。是阿字义。即本地身。生者谓加持身也。句名住处等者。下疏（第一十四）云。句者云□昙。正翻为足。声论是进行义。住处义。如人进步举足下足其□所住处谓之□昙。言辞句逗义亦如是。故同一名耳。今就此宗。谓修如是道□。次第进修得住三平等处（阿字本不生义）故名为句。第十九（二十五）云。句是住处义。一切智之住处。即是佛住也。当知菩提性等于虚空。空等菩提性。菩提者即是阿字门一切智句也（文）十二（十六）云。行者见此心佛之时。即名悉地第一成就。所谓第一常身。悉地有众多种。或世间或出世间。或无量差别。今此成就者即是出世间第一成就。所谓成就第一常身。此常身即是诸佛金刚不坏身。见此心时即是见如来句。知一切法皆如十喻。不生不灭性常不生。得此真实之智。见于实相也（文）一切法空不生不灭等者。是阿字门如来之句义也。又（十五）云。行者由心净故。非但具足妙天之乐。亦得大涅槃微妙之乐。亦见如来句。句是诸佛坐处（谓佛住处也文。）即大空生也者。释生字。若无生字者是释如来句也。大空生也者。第五（四）云。次云。汝等于明日得大乘生。谓入大悲漫荼罗得灌顶已。生于一切如来种姓之中。复次离缘业生得大空生。故云大乘生也（文）又第十（十一）云。次一切持金刚真言（乃至）泮吒泮吒（诃障之义与上同也。私谓再说者谓诃二障也）髯髯者阇是生义。上有一点是大空也。已破诸障。当得大空之生。即是诸佛生也。金刚生即是诸佛法身之生。如央掘然生此不生之身即其义也（文）又第八（十五）释寂灾真言中云。次云阿婆□萨□婆□。又是转释前句。次云无自性。以本性寂而从缘起无自性。从缘起者皆本性寂。是故为一切法自性。以此义故妄想不生。而大空生也（文）第十六（十六）云。烧弟子罪者。犹从无始来具有无量无边罪障。弟子法如是者。如法入坛作法也。深厚之障若不为除。则身器不净。犹障有故不合。为说一切如来具足道。犹如声闻人有十三难等不合为授戒。烧彼寿令不复生。烧除灰烬者。今岂以世间之火而焚彼身。令命根不续为灰烬耶。今自有妙方便大惠之火。而焚彼业烦恼身。使不复生也。一切众生皆以业烦恼蕴积相续而得生长。轮回无绝故名为寿。今即焚之令尽无余也。业烦恼为薪。方便智为火。以此因缘而得无余。此薪既尽能治亦遣也。所谓烧者即是字义。当以阿字为弟子身。使以阿字遍作其身也。以此惠火之字。焚彼菩提之性真金之□。令垢秽无余故。以罗字而焚阿字也。然既焚竟。岂如二乘断灭灰烬而不复生耶。不如是也。诸垢之薪已尽更有妙生。所谓净菩提真实生也。此生即是清净之性。如来种子也。师以何方便。令此灰烬复烧尽。同于灰。彼等复更生也。以字烧字者。谓想阿字同方坛。弟子在中。而以啰字烧之。以烧故同为一体也。身同阿字。而以啰字自烧。一切烦恼罪除。乃至身亦除。体同金刚轮生妙芽也。谓生□字门也。当于心上观圆明于圆中而安□字。从此□字而生水轮。犹如白乳而以注之。以此方便复生净菩提心佛种子也。生此清净之身内外无垢如百炼之金而加莹饰随用成器也。当知火动之时即与风俱。风轮者即是诃佉字义也。又□字上加点。此点即是大空缺字门也。微妙法水从空而注。以净其心器。当知即具地水火风空五字义也（文）第八（二十三）文大同。往阅。此中妙生及菩提心生者。即大空生也。又第二（三十四）释三劫中云。第三重微细百六十心烦恼业寿种除复有佛树芽生。故曰等虚空无边一切佛法依止相续生（文）佛树芽生者即大空生也。又下（十八）释所谓初发心乃至十地次第此生满足。缘业生增长。有情类业寿种除。复有芽种生起文云。缘业生者。谓为有情痴爱因缘造身口意种种虚妄不清净业。乘如是业生六趣身。增长轮回备受诸苦。今修平等三业清净惠门。一切蕴阿赖耶业寿种子皆悉焚灭。得至虚空无垢大菩提心。一切如来平等种子。从悲藏中生法性芽。乃至茎叶花果遍满法界。成万德开敷菩提树王。然以四不生义观之。都无所起亦无起处。当知此生即大空生也（文）行者大空生者。即佛加持身生也。从诸佛自证功德生者。第七（二十九）云。复次具足最胜愿者。是如来十世界微尘数内证功德。以决定故一一皆成金刚印。从此自证身（内德）复起加持身故（文）从如来性者。如来之性依主释也。涅槃如来性品初云。我者即是如来藏义。一切众生悉有佛性。即是我义。如是我义从本以来常为无量烦恼所覆。是故众生不能见者（文）此中如来藏及佛性者。即是如来性也。章安疏解意亦尔。此我者即普贤也。故理趣释。一切有情如来藏。谓普贤菩萨一切我故（文）又第四（十二）如来性品云。迦叶汝亦不应作是忆想谓如来性是灭尽也（乃至）是故如来是常住法。无有变易（文）又（十九）云。善男子我虽在此阎浮提中数数示现入于涅槃。然我实不毕竟涅槃。而诸众生皆谓如来真实灭尽。而如来性实不永灭。是故当知。是常住法。不变易法。善男子。大涅槃者即是诸佛如来法界（文）十八（三十）云。如来性者是阿字而生也。如来常住无有变易者。即同上所引第十二。见此心时即是见如来句。知一切法皆如十喻。不生不灭性常不生等。是字门义也。不离阿字门者。如上所引十九释（二十五）。
    第十六住无戏论。是四隅中文殊菩萨也。前句生者。是大空实相。即住处义。今能住智也。所谓实相智也。无戏论者三世无障碍智戒。无障碍智戒者。心本性尸罗戒。即实相智。文殊者。是实相智故主戒门。尸罗室利字体同。是吉祥义。故曼荼室利云妙吉祥也。故理趣释云。无戏论如来者。是文殊室利菩萨之异名也（文）二十（二十六）云。文殊师利者大智惠也（文）第八（二十）云。住无戏论即本性净。三世无障碍智戒故。一切戏论皆息。戏论息故得成无师大惠（文）第五（十）云。此戒梵云三□罗。是共缘共成此戒之义。所谓惠方便等之所集成。又三□罗是平等义。佛言以身口意合为一者。即是住三平等法门。所以得名三世无障碍戒也。如佛为诸声闻略说教戒。则云此三业道净是大仙人道。从十二年后稍演其义。成种种律仪。今此持明略戒义亦如是。若行人三业方便悉皆正顺三平等处当知即具一切诸佛律仪也。复次裂诸想网是三□罗义。谓戏论诸见之网。经纬相成重复交络。故名为网。今行者观身口意业自无别体。统末归本唯是一心。而此心实相常是平等法界。是故住此戒时。种种身口意业皆同一相。无量见网皆悉净除。是故得名住无戏论金刚印也（文）缘起实相者。缘起者是因缘所生法。实相者即是空假及中道义。即诸法实相也。无生无灭等者离生灭等八种戏论也。第七释阿字云。以一切法无不从众缘生。从缘生者皆悉有始有本。今观此能生之缘亦复从众因缘生。展转随缘。谁为其本。如是观察时。则知本不生际。是万法之本。犹如闻一切语言时。即是闻阿声。如是见一切法生时。即是见本不生际。若见本不生际者。即是如实知自心。如实知自心即是一切智智故。毗卢遮那唯以此一字为真言也。是处诸戏论息者。中论第一颂云。不生亦不灭。不断亦不常。不一亦不异。不来亦不去。能说是因缘善灭诸戏论（文）法如涅槃等者。取中论法品意而引之。花严大疏十三（上四二）引论释云。论云。诸佛或说我。或说于无我。诸法实相中无我无非我。诸法实相者。心行言语断无生亦无灭。寂灭如涅槃。一切实非实。亦实亦非实。非实非非实。是名诸佛法。自知不随他。寂灭世戏论。无异无分别。是则名实相。若法从缘生。不即不异因。是故名实相。不断亦不常。不一亦不异。不常亦不断。是名诸世尊教化甘露味。释曰。言如涅槃者举喻以显。然实相体即性净涅槃。而人知涅槃寂灭不生。不知实相寂灭。故以涅槃为喻。若了实相即是涅槃。涅槃之相亦叵得也。
    第十七如来十力生。上是实智。此是大慈方便智也。即弥勒菩萨也。十智力者是自证德。此是从十力智所生方便智也。十三（十七）云。此真言诸佛大力也。此大力是何等耶。即是如来十力。一切力中最大自在。如来云何得此十力。谓从大慈而得此十力。故言此力从大慈生也（文）十力名义等如常。出诸钞等。从大慈三昧生十力。十力生此方便智。故此智大慈之方便也。如是妙权者。妙权即神通。第十七释弥勒印云。此是如来迅疾持印。谓如来秘密神通之力。加持迅疾之义也。
    第十八无垢眼执。是净菩提心德。所谓除盖障三昧。无垢佛知见即除盖障菩萨也。下疏（一十二）云。除一切盖障者。谓障为众生种种心垢。能翳如来净眼不能开明。若以无分别法（前无戏论金刚实相智也）灭诸戏论。如云雾消除日轮显照。故云除盖障。如来诸有所作。悉皆为此一事因缘（四佛知见）故次妙音明之（文）下疏（一四二）尔时行人为此寂光所照（初法明道）无量知见自然开发（除盖障三昧净知见义）如莲华敷。故云无量智成就。此智成就即是毗卢遮那心佛现前。故云正等觉显现（文）第九（二十一）云。如来以普眼观一切众生。金刚智体与我无异。是平等义。以众生不自觉知故。从无量金刚智门作种种金刚事业。要摧如是大障。令至实际。是本誓义。如是实际（净菩提心）名为无垢眼金刚眼。即是除障义（文）十二（十五）云。如上见时。犹未名究竟成就之见也。更有方便谓观啰字门。行者于两眼上置此二字。光明如灯。赤炎光辉。行者当坐时少屈其显。以此无垢光眼而内观照其心。犹此啰字故能见心性也。此啰字门者。即净知见之明灯。由此智目观心莲台之实相。故速得成（云云）此啰字观下广释。具释往阅。是得法明道证除盖障三昧也。故彼文中云。此罗字门等浮此心故。生真实智慧光故。即见古佛所行之道。所谓秘密藏真言门也（文）十三（十七）释佛眼印云。大悲地得。即是如来之眼。此眼从大悲生。能生大悲也（文）华严十回向品云。譬如真如为众法眼。大疏三十（二十六）释云。又由见如来法眼故。大般若云。三世诸佛皆以性空而为佛眼（文）智度论四十（八）云。菩萨住十地中。具足六波罗蜜乃至一切种智。菩萨入如金刚三昧。破诸烦恼习。即时得诸佛无碍解脱。即生佛眼。所谓一切种智。十力。四无所畏。四无碍智。乃至大慈大悲等。诸功德是名佛眼。问曰。智惠见物是眼相。云何大慈悲等名为眼。答曰。诸功德皆与慧眼相应故。通名为眼。复次慈悲心有三种。众生缘法缘无缘。凡夫人众生缘声闻辟支佛及菩萨。初众生缘。后法缘。诸佛善修行毕竟空故名为无缘。是故慈悲亦名佛眼。已说佛眼。今说佛眼所用。是眼无法不见不闻不知不识。问所引疏中以真实际如来知见名为佛眼。然智度云诸功德是名佛眼。云何会之。答如来智见等者。阿字本不生体。诸功德者。本性所具功德。此德皆不离阿字门故。同云佛眼。次上释加持身云。从自证功德生。不离阿字门故。十二（八）云。阿字门如来金刚性（真实知见）而功德藏具足无缺（十力等）常住妙理之门也（文）涅槃师子吼品云。佛性（真实知见）者。所谓十力四无畏大悲三念处。一切众生悉有三种。破烦恼故（三点秘藏即三密金刚也）然后得见（云云）问此眼从大悲生者。答观世音是大悲德。与除盖障其义相同。故共有眼义。藏品中。观音入普眼观。又从观音眼生多罗尊者。即此义也。观音亦名金刚眼。亦名金刚法。应思。即如来五眼者。无垢眼者。正是佛眼。何云五眼。按佛眼即兼余四。故总云佛眼也。法华文句四之三（四十）云。若观色法应用天眼。若分别根机应用法眼。云何言以佛眼耶。佛眼圆通。举胜兼劣。又四眼入佛眼皆名佛眼（文）花严大疏十一（三十五）云。如五眼中佛眼。四眼入佛眼。皆名佛眼。如四河入海无复河名。而具海味（文）又第五（二十五）云。佛眼者。若约五眼。余眼在佛。皆佛眼故。此非经宗。今依十眼。佛眼能见如来十力故。故此一力即摄十力。举一为例。余九皆然（文）此中摄十力生。明无垢眼思之。菩提心毕竟净者。菩提心白净义。第五（十八）释般若佛母云。真金是如如实相之体。毕竟净句。是彼教门之外饰。故曰缟素以为衣（文）义释第八（二十一）云。若行者见一切法从缘起法皆是毗卢遮那法身。尔时十方通同为一佛国。是名毕竟净菩提心。以此毕竟净菩提心随无尽法界无余众生界应机因缘一时普现色身（云云）以一切种等者。一切种智具辨如上。上疏（三）云。以如实智。知过去未来现在。众生数非众生数。有常无常等。一切诸法。皆了了觉知故。名为觉（文）下疏（三十八一）今此菩萨以照见心明道故。即时无碍智生。于一切法皆悉现前。通达无有错谬。犹如明目者于日光中观见种种诸色（云云）见闻觉知者。问今释眼义。云何云觉知等乎。智度四十（九）云。问曰眼为见相。云何说闻。答曰。众生智惠从六情生知六尘。人谓佛有所不闻。如外经书中。或有所不闻。是故佛智慧无所不闻。又耳识因缘生智慧。智慧所知。言无法所不闻。问曰何以故。三识所知合为一。三识所知别为三。眼名为见。耳名为闻。意知名为识。鼻舌身识名为觉。答曰。是三识助道法多。是故别说。余三识不尔。是故合说。是三识但知世间事。是故合为一。余三亦知世间。亦知出世间。是故别说。一切种智者。如人眼见近不见远。见外不见内。见□不见细。见东不见西。见此不见彼。见和合不见散。见生时不见灭时。肉眼见天眼不见。眼根成就。未离欲凡夫人故无天眼。天眼见惠眼不见。凡夫人得天眼神通。故无惠眼。惠眼见法眼不见。未离欲声闻圣人。不知种种度众生道故无法眼。法眼见佛眼不见。菩萨得道种智。知种种度众生道。未成佛故无佛眼（文）。
    第十九金刚手。是中胎毗卢遮那也。播尼等者。梵语杂名。贺萨多怛罗云手掌。千字文手云贺娑多（二合）今按。掌持金刚者。金刚手是□曰罗播尼故。手执者执金刚也。二名互出者。指前十八执金刚与今金刚手也。经中更亦有持金刚称。是与执金刚同耳。前疏（一五）具释。持执金刚。梵言□曰罗陀罗。第十二（七）云。此菩萨身。即是金刚之体。而十方一切佛。同以如来金刚智印。授其掌中。故名持金刚也（文）十（九）觉诸佛金刚之体。能持诸佛智故名执金刚。理趣释云。金刚义菩提心是也。萨埵名勇猛。又云。金刚手者。本是普贤。从毗卢遮那佛二手掌。亲受五智金刚杵。即与灌顶名之为金刚手（文）又云。金刚手菩萨者。在毗卢遮那前月轮中。表一切如来菩提心。初发菩提心。由金刚萨埵加持。修证普贤行愿。证如来地（文）今按。上云如来句是实相之住处。如如实相普贤义。句云□昙。与播尼字体相通。金刚手者。金刚是实智。是以普贤实相手掌。持金刚大智。是智住如义。理趣释所云。本是普贤。亲受五智金刚杵。即此义也（又中有句义思之）西方下。如有人引文解。密□者去应音第一。云密□梵言散那。此译云密主。密是名也。以知佛三密功德故也。主者夜叉主也。按梵本都无□义。当以示□为神故。译经者义立名耳（文）大佛顶云（金刚。手。秘密。主）宝楼阁经不空本云金刚手秘密主。菩提流志本云金刚密□菩萨（文）今按中含□义。所以翻为密□。若尔非义翻也。是如来身语意密者。十四（二十二）云。犹此菩萨能知如来身口意密故。名秘密主也。如来意密之法。唯佛与佛乃能究了。如意者当知是身口亦如是。今此菩萨亦能知之。当知是位同大觉。为欲度众生故。示为菩萨而相起发也。今按手执金刚。是表内持如来三密金刚。即三密义。故五秘密轨云。三密金刚。三密金刚者。即阿字本不生。法界之体。能持之故云金刚手也。十四（二十五）云。次世尊身语意平等得量同虚空。得如是身语意获如是智。一切法得自在者。谓佛坐于金刚道场。才念此三道真言。谓如所说身口意三真言也。当知是念时。即得身口意平等之地。身及语意皆是法界之体。无有边际。由如虚空。即以如是之力而伏四魔（云云）也。第二十（十七）云。私谓上来经文大意不过此行。谓口真言。身法印。意观佛也。然此三事皆缘生法。缘合而有。都无自性。不生不灭。即是阿字之门。法界之性（云云）十二（八）云。阿字门如来金刚性。而功德藏具足无缺。常住妙理之门也。又阿字有三义。即是三密。空是意密。有即语密。不生为身密。今此所持金刚是五股金刚。五股金刚者即表法界。称五智十波罗蜜三十七智（即三十七品）等一切功德。具如上引要目等。故此金刚手以为总德。余有别德也。唯佛与佛等者。是法花方便品语。今叹自证境界辞也。自证者证自心实相。阿字本不生义。所谓心自证心是也。第十二（九）云。真言诸行说。彼行不可得者。谓平等三业真言之行。犹此如来之行得成无上大果报者。此诸行愿佛为我等说也。问意云。此真言及行。佛说能成辨一切如来广大甚深之事。以要言之。无量无边未曾有法皆得成就。然一切法无不入于阿字之门。若入阿字者。即是从本以来本无。诸法本不生故。若法本不生者。即此真言尚不可得。何况是中发起众行耶。即是无生无起无法可得。而具一切功德。即是不可思议佛之境界。唯佛与佛乃能知之。佛佛自证（云云）。
    乃至弥勒等者。法华寿量品云。又复告诸大众。汝等当信解如来诚谛之语。如是三告。是时菩萨大众。弥勒为上首。合掌白佛言。世尊唯愿说之。我等当信受佛语。如是三白已复言。唯愿说之。我等当信受佛语。尔时。世尊知诸菩萨三请不止。而告之言。汝等谛听。如来秘密神通之力。一切世间天人及阿修罗皆谓。今释迦牟尼佛出释氏宫去伽耶城不远。坐于道场得阿耨多罗三藐三菩提。然善男子。我实成佛已来。无量无边百千万亿那由他劫。譬如五百千万亿那由他阿僧祇三千大千世界。假使有人抹为微尘。过东方五百千万亿那由他阿僧祇国。乃下一尘。如是东行尽是微尘。诸善男子于意云何。是诸世界可得思惟校计知其数不。弥勒菩萨等俱白佛言。世尊是诸世界无量无边非算数所知。亦非心力所及。一切声闻辟支佛。以无漏智不能思惟知其限数。我等住阿惟越致地。于是事中亦所不达。世尊如是诸世界无量无边（云云）今按。秘密神通者。即三密义。住三平等时。外起三业神通。利益众生。是即法身加持义。三业平等是阿字法界体。所云莲华中胎藏本地身。即与法花本门如来寿量义同也。故今取法花意明之耳。故第十（二十一）云。决至此中一一须入阿字门。若入阿字门即见本不生理体也。如是见已。即三业皆通。以身通故普现色身。随类普见所喜见身。以语通故。能以一音遍至十方佛刹。亦能普应一切众生语言差别。以心通故。乃至一切众生。心所动作。心所戏论。无不明了知之。亦能知诸如来秘密之事。即是究竟六根清净成种智也（文。秘密神通义可见）下疏（第二劫段。三十三三）云。以行者得此心时。即知释迦牟尼净土不毁。见佛寿量长远本地之身（阿字义）与上行等从地涌出诸菩萨。同会一处。修对治道者虽□邻补处。然不识一人。是故此事名为秘密。又此菩萨能于毕竟净心中。普集会十方世界诸佛菩萨。自能普指十方。供养诸善知识。询求正法。唯独自明了。诸天世人莫能知。由此因缘复名秘密（文）第七（二十一）云。今本地之身又是妙法莲华最深秘处。故寿量品云常在灵鹫山及余诸住处乃至我净土不毁而众见烧尽。即此宗瑜伽之意耳。
    秘中最秘等者。有二解。一解云。于平等三密中。且论胜劣有二。一者以身密为胜。一以心密为胜。今此中即后意也。一解云。秘中此释者。泛尔如来一切秘密。即上诸金刚所持也。故上云如是智印唯佛与佛乃能持之也。最秘者正指三密。次云所谓心密之主者。心即三密中之一。故且举心也。其实皆最秘也。故第十四等云。知三密故名秘密主也。
    如是上首者。此中十九执为上首义也。
　　若具存梵本等者。梵本者指三千颂梵本。梵本有多声故。当云虚空无垢等。今译经略之不言之。其十万大本当存一一十佛刹眷属金刚名。故云大本当具存耳。第十四（二十二）云。此中身语意密。上从佛菩萨位及二乘诸天八部。无量差别。广而论之。乃至十世界尘数各各不同。略而言之如此经中所表之位（文）十佛刹尊三密各差别。其名亦各别可见矣。故今多声者。是三千略本而非十万大本也。多声者。明觉形音义云。没驮喃先（多）没驮有云佛陀略云佛。次若云时。上字定加引点也。大日经。诸毗舍遮真言。即此义也。（金刚）时。必上字加引点也。大日经诸人。云。即此义也（觉。法。僧已上）引点及字第四转为声也。为彼佛法僧故用为声。凡归命句皆用为声也（文）及演密第七。解七母天真言中言。云忙怛□等忙即母也。但□七也。弊者等也。多也。总云七母等（文）形音义云。（归命。一切。佛。菩萨）等（如来等门等）凡上点与字者等也（文）当段演密抄云。多声者。应云梵语□□曩尾罗惹南□□曩尾讫哩抳多南。乃至野叉□底南。南者多声。即是等义。众义。如云佛驮南。达磨南。僧伽南。问又云。佛驮野等与此南字一耶。异耶。答耶是假者。即目觉者义无相滥（文）有破云。耶字非人。如者呼法门眷属（文）今谓三尊下言是为声。如上所引形音义。然似有为声亦兼多声等声。何者。二言。与通同。处处有其例。中有故。应与通有等义。又八转中。第四所为声中。说三已上多声为声。全与等声同。慈恩传第三云。所为事者。一布路厦邪。二布沙ＹＯ。三布路铩韵（文）布路杀者丈夫也。厦邪者。厦所诈切。字汇云。沙去声。有引点故妙也。傍二点去声。慈恩所传如此也（文）有声故。与下邪合为声。如上所引形音义说。厦沙去声。字此有引点傍二点然引点为。连下者。其例如十三（二十一）十力印言。疏云。十力身分也。其兰字已上是十力。即此兰字长阿声。与伽相违是身分也。次沙ＹＯ者。说二为声。ＹＯ鞞僣切。凡慈恩三藏传无点字用入声。如遏莫等。引点字用平声。如阿摩等。此中亦尔。杀也。沙也。是引点成故。说二为声也。次铩韵者。铩所介切。韵鞞约切。故是说三已上。所为声也。是全与等同。故知。为声兼有多声。然多无一二。但三已上故。为声。通诠众多义也。宗通之用。者演密解云。谓大本有十佛刹微尘数等。今此统其大领所要用者上首一十九数。枝末眷属皆悉随之。于此持明宗中通途用者。不以为阙少耳。又解。宗通之用者。然此经宗有通统法界之用。若人若法皆无尽故。今言十九。既局数量。岂不违于宗通之用耶。若准梵本皆带多声。即是等言。今置等言。局过斯遣矣（文）演密未知此宗通语本出楞伽故。二解皆无义。第三（十四）释金刚手领解文云。即是领解一切智心无量庄严之□也。不思议法界即喻莲华台。种种方便道即喻莲华叶。此领解中文虽简略。而提举宗通妙旨无所不周（文）楞伽第三（十七）云。佛告大惠。一切声闻缘觉菩萨有二种通相。谓宗通及说通。大惠。宗通者。谓缘自得胜进相（此是宗义）远离言说文字妄想（此是通义）趣无漏界自觉地自相（宗义）远离一切虚妄觉想。降伏一切外道众魔（通义）缘自觉趣（宗义）光明辉发（通义）是名宗通相。云何说通。谓说九部种种教法（此是说义）离异不异有无等相（此是通义）以巧方便随顺众生。如应说法（说义）令得度脱（通义）是名说通相。偈云。宗及说通相缘自与教法（此二句实叉译云。宗趣与言说自证及教法）善见（宗通）善分别（说通）不随诸觉相（文）宗镜录解宗通云。内证自心第一义理。住自觉地入圣智门。以此相应名宗通相。此是行时。非是解时。因解成行。行成解绝。则言说道断心行处灭（文）宗者实叉译云宗趣。谓宗趣宗要之义。所谓自得胜进无漏界自觉地等是也。通者宗之下通利利益也。所谓远离言语文字妄想觉想。降魔等是通也。说者言说。所谓说九部种种教法等也。通者说之。下通得利益。所谓离异不异有无等相。等是通也。今文意者。十九执金刚虽数是略。然于宗趣得通利之用。义既足矣。若于其言语说化之通益大本具存。
    所云十佛刹等者。华严大疏第二（十一）云。一三千界一佛化境故名佛刹。佛土皆准此也。微尘者七极微量也。谓抹三千并为微尘。一尘为一菩萨。则数已难量矣。况举十数表无尽耶。
    且以如来十种智力等者。问十力且是十九中一金刚能生智力。何故以此表众会之数耶。答十力于加持三昧甚为要故。故智度二十四云。佛虽有无量力。度人因缘故说十力。足成辨其事（文）十三（十六）云。次怖一切为障者印以右手为举（大指出者）而舒风指竖之当于眉间。以指头柱眉间也。云等引者。谓作毗俱知形。其面如忿怒。而心住一境不动也。此一切佛大印。能现如来威猛大势之力。况怖一切为障难者。令其降伏。亦能满一切众生所愿。行者结此印时。为障者莫不四向驰散。乃至大力天魔军众亦自然退散。如来证菩提道时。以此印即能伏诸魔也。真言归命如前。摩诃□梨（大力也）伐底绝奢□梨（十力也）驮婆（二合）吠（得也）摩诃弥底□也（大慈也发也）此真言诸佛大力也。此大力是何等耶。即是如来十力。一切力中最大自在也。如来云何得此十力。谓从大慈而得此十力。故言此力从大慈所生也（文）以上文中云。能现如来威猛大势之力者。上疏云。尔时无量法门眷属一一皆现执金刚身。显发如来威猛大势。从大慈而得十力者。大慈者普贤也。故四无量心中大慈普贤也。上加持三时中。具明加持三昧。与金刚顶金刚三昧同。是普贤三昧。佛入金刚三昧出生十六大菩萨等。此中入加持三昧现十九执等。其相同矣。真言中摩诃弥底□也毗庾嗢檗底者。弥底□也言中有花义。又大慈生印持花印也。三形花也。毗庾嗢檗底者有严义故。是花严义也。花严者普贤义也。花严记具明之。十三大慈生真言注云。大慈从自性清净心生。自性清净心者。普贤金刚萨埵也。见于理趣经初段又第九（二十三）云。自性清净者。即金刚萨埵身也（文）又云。佛成道时。以此印伏魔者。第十（十三）无能胜明王中亦言。如然。又不动中云。尔是不动者慈救□故。无能胜者。慈氏菩萨真言中阿誓单阇耶者。无能胜义也。故无能胜明王佛从大慈三昧中出也。印以拳舒风当眉间者。拳置眉间毫相印也。第十（十三）云。真陀摩尼印普贤印亦云如意摩尼普贤印此印亦佛形塔形也。弥勒所问经论。谓慈为塔。又慈氏菩萨持塔也。又拳云散地或悉地。种子与普贤三昧耶言终同。悉地之者。即仁王陀罗尼种子。是法界义。此陀罗尼初归命大日与普贤。又初十六句普贤十六行也。故亦有普贤义。风指者是精进义。是大力义。故怖魔印者普贤发大力义也。是与金刚三昧现诸金刚义同。又无能胜明王印右手持华印与大慈生菩萨印同。左手直舒五拽向上外托之。五指五大也。与塔同。即与涅槃入大慈三昧申五指出五师子伏醉象同。是大慈也。无能胜明妃印内缚相□二空如口形。是一字顶轮王经五字□印同。故与塔印同。是大慈义也。又十三（二十一）有十力印。言如来十力印。屈地空指在掌中。令头聚合相柱。余指作三补吒合掌是也。真言归命如前。注云。□是三德也。摩是空也点是三昧也。阇是生义。又招召也。更问得招此印能持如来十力也。此之三字合在句后。如大本中也。驮舍□兰伽（十力身分也。其兰字以上是十力。即此兰字长阿声。与伽相违。是身分也）陀罗（持也）即是由此智印之力。能持如来十力支分也（文）此印两手三钴相也。被甲等甲曾印多三钴形。言如来大慈悲甲胄。□三德等者。此三字十力义也。法身等三德三解脱等是即普贤文殊等法门也。又如来甲真言终字也。第九（二十二）如来甲真言释云。末后□字即是无所畏声。亦是自在力义等（文）摩是空者。经真言云。与疏异。点是三昧者。谓空点也。第十（八）云。上有大空点是三昧。又云。上点即大空行三昧也（字空点也）若摩者是大自在力义。若娑者坚固力义。又坚持不舍义。悲爱义。皆度人慈悲力义也。阇者是招召更问者。恐是招召一切众生也。生义者是令得大空生义也。
    然此毗卢遮那等者。如演蜜诸抄解。各随本缘等者。是第十五所明。五种三昧耶中。第二三昧耶已上事也。能令三业同于本尊等者。是世间成就也。入法界等者。是出世间悉地成就也。本尊者。第二十（十一）云。本尊者。梵音娑也地提缚多。若但云提□多者。直所尊之义也。尊亦云自尊。谓自所持之尊也。
    宝历三年酉二月二十一日以到实本敬写之竟为令法久住利益人天耳  求法沙门善住谨志
    宝历九寅夏五月十三日以善住师御本书写之竟

第0段 大日经住心品疏私记卷第五^2□^2□^2□^2□^2□
大日经疏私记第六

            沙门昙寂撰

第0段 住心品第一之余

    次列菩萨众下明大眷属也。前明绪执下。明内大二眷属之异也。内眷属持智德。大眷属持悲德。总表如来万德。万德虽多摄智悲尽。即所谓福智二庄严。庄严即眷属义也。一向是如来智印者。诸执金刚皆持智德故。都名执金刚故。云一向智印。第三云。从金刚密印（金刚即智也）现第一重金刚手等绪内眷属。又上疏云。然以自在神力所加持故。即从心王毗卢遮那现加持尊特身。尔时无量法门眷属。一一皆现执金刚身。显发如来威猛大势。譬如帝释手执金刚破修罗军。今此绪执金刚亦复如是。各从一门持大空之战具。能坏众生无相之烦恼。故以相况也（文）指心云。一向智印一向慈印等而异菩萨各相兼故（文）恐不可。今对菩萨悲德故。云一身智印也。今此菩萨下正明大眷属也。今此大眷属持如来大悲德。简前一向智印。云兼定慧等。第三云。从大悲万行现第二重摩诃萨埵诸大眷属（文）心王毗卢遮那者。是佛部一心法界。内眷属为空如来藏（金刚）大眷属即不空藏（莲部）故云兼定慧等。即悲门中之四德也。以此济度一切众生故。称菩提萨埵。故智度第四云。如偈说。一切诸佛法智惠及戒定能利益一切。是名为菩提。其心不可动。能思成道事。不断亦不破。是心名萨埵（文）凡第二重诸菩萨众皆是如来大悲方便故。兼具四德也。今别配者。定为普贤。普贤即三摩地菩提心。故菩提心论三摩地段云。当知法尔应住普贤大菩提心。一切众生本有萨埵（文）禅要云。三摩地者。更无别法。直是一切众生自性清净心（云云）即是本有菩提心也。惠为文殊。慈为弥勒。其义可知。悲为除障故。此尊三昧云悲力也。各持一德所以此四菩萨为上首也。问第二院无普贤弥勒云何会之。普弥具缘品及秘密品。明曼荼诸尊中虽不出之。理当在耳。故第二十卷（二十九）云。又观音文殊普贤弥勒已在八叶中。即大日如来大法身也。为度人故渐出于外。故次图中复有文殊观音等。以类可解也（文）又密印品说其印。藏品说其真言。是此二尊在第二院必（矣）亦是下。上明智印中云如来内证功德差别智印。对彼云亦是。今内证功德者是悲门众德。故下云。如摩诃般若中六度十八空三昧道品总持门等。皆入大悲句中（文）各持此等一德也。如执金刚下。释经等字。可知。法门相对者。从法现人。故上云。约菩提义即有无量无边金刚印。约佛陀义即有无量无边持金刚者（云云）今对悲门功德故。名菩提萨埵。即有无量无边菩萨众也。以加持故等者。从法现人也。上疏云。然以自在神力所加持故。即从心王毗卢遮那现加持尊特身。尔时无量法门眷属一一皆现执金刚身。显发如来威猛大势即此义也。又般若下举生身例。皆如抄辨。今谓佛加持身者。正明此义也。佛加持身者。佛谓本地。显本□不二不暂相离故。云佛加持身。即是教主也。次上所引。上疏加持尊特者即是也。然抄私云。今佛加持身者。持上内眷属（文）此解不可。今举主对伴。文甚明。若云何迷耶。此内大称号本出智论。即表佛二谛。诸佛说法常依二谛故。今此曼荼罗亦尔。故具缘品云。真言相如是。常依于二谛故。今列众亦表此义。正是一经之大意也。各持如来密印者。诸执金刚居第一院。而持内德故云密印。第三云。十佛刹微尘数金刚密惠差别智印。犹如须□是也。大悲方便者。诸菩萨众若第三重外用方便故对密印。云大悲方便等。第三云。十世界微尘数大悲万行波罗蜜门犹如花藏是也。普门摄受等者。简内密印。各持众德。对无量机故。若约三部。佛加持身者。中胎佛部。诸执金刚是金刚部。诸菩萨等即莲华部也。故知。普门摄受等者。即观音普眼三昧也。辅佐法王者。第三明出居外朝喻。中云。第二重如朝廷百揆是也。行如来事者。度生事业。云行如来事。法花所谓如来所使行如来事是也。引经以证具二眷属也。当字般若者。般若是诸法母。所谓阿字本不生义。无相妙惠修学此法。能为加持身眷属也。
    大品云下。普贤菩萨等下正释四菩萨名义。普贤梵云。普是遍一切处义者。云遍一切处。与通同。恐字为体是普遍义。亦是具此义也。字是莲华义。即众生本具于栗太心莲华藏。常途所谓真如。真如随缘遍满法界。理趣经云。普贤菩萨一切我故。即此义也。贤是最妙善义者。义。或作。通同。最义胜义。亦是妙善。云醍醐。亦云轮圆周备等即最妙善义。藏品云。时普贤菩萨即时住佛境界庄严三昧。说无碍力真言。第十释云。佛境界者。此是诸佛自证真实境界。非声闻等所能及之。如法花方便品中所说（遍一切处义也）庄严者。即是如来自证之体。体有无量德德有无量名。以无量庄严而自庄严（最妙善义也）又真言中有句。释曰。摩是第五字。遍一切处。谓大空也（遍一切处义）空中之大名为大空。故重言之。更无可得为等比者。故名为大。重空之中更无比也（最妙善义更无比即醍醐义也）又印品此尊印名如意摩泥。上是义。巧色摩尼普现色身遍一切处义也。次是如意义。即最妙善义。亦是空有二谛。空不空二如来藏也。起信论云。复次真如自体相者。一切凡夫声闻缘觉菩萨诸佛无有增减。非前际生非后际灭。毕竟常恒（体大即三曼荼。遍一切处义也）从本以来自性满足一切功德。所谓自体有大智惠光明义故。遍照法界义故（云云。相大是。最妙善义。翻相。相即。所含义也）。
    谓菩提心下。释普义。字是菩提心义。文珠问曰。娑字现证一切智声（文）义释第七（六十七）释净居天真言云。娑是莲华义。生义。加点故庄严具足。即是大悲胎藏（文）所起者。中义。是发生义。所起即发生也。愿行者。以加则转为。字即文殊种子。施愿金刚义也。云行。字含行义也。及身口意者。与同。三字即身口意三三昧耶也。皆悉平等者。平等也。遍一切处也。理趣释云。萨字则一切法平等。如虚空。此中具五义。菩提心者。东方字义。愿行者。愿是西方。行即南方也。身口意三密是北方义。理趣经北方金拳三密金刚之意也。遍一切处者。第五字入中义也。第二十卷（二十六）云。次入中恶（长声）字。是方便也（乃至）以神力加持普现身口意。遍满生死中。当知此是方便也（是总故。当遍一切处义也）五字五大是遍一切处义。故遍一切处中亦具五义。即是普贤菩提心五转具足也。
    纯一妙善下释贤义。纯一者字义。妙善即义。理趣释云。纯一者表如来瑜伽不与三乘同共教。唯如来究竟不共佛法法圆示智（文）此中行愿及三业亦复如是。皆是如来内证功德故云也。第十三（二十二）云。所以名普贤者。此菩萨所有三业皆贤善。诸佛菩萨之所赞叹故也（文）备具众德者。义。与通同。十五（二丁）云。曼荼罗是具种种德义。即是如来秘密之德。如是秘密之德。如莲华开敷而自庄严（文）与芬荼利同。第五（十五）云。内心妙白莲者。此是众生本心。妙法芬荼利花。秘密标帜。花台八叶圆满均等。如正开敷之表。此莲华台是实相自然智惠。莲华叶大悲方便也。正以此藏。为大悲胎藏漫荼罗之体。其余三重从此自证功德流出诸善知识入法界门耳（文）芬荼利者。即四重诸尊。即备具众德。备具众德即所谓轮圆具足义。即是佛境界庄严三昧也。慈氏菩萨等者。溜洲最胜疏第一（四六）云。慈氏梵音梅咀丽曳。此云慈氏。或云那。即慈姓中生。或本性行慈。或云曳尼。即女声中。以母怀慈（文）义释第一云。阿□单惹那译云无能胜。即是瑜伽中弥勒菩萨异名也（文）愚按。理趣释（四十三丁）摧一切魔段云。一切有情金刚性故忿怒金刚性者。此是羯磨部中羯磨三摩地。由此定调伏那罗延。受化令入佛道也。何以故。一切有情即为菩提者。本是慈氏菩萨。由此菩萨内入慈定。深矜愍难调诸天。外示威猛令得受化引入菩提（文）伏难调天即无能胜义也。又彼曼荼罗名金刚夜刃曼荼罗。无能胜三昧耶形牙也（具第十六疏）牙即金刚夜刃三昧故。金刚夜刃即无能胜也。慈氏菩萨从大慈三昧中现感怒相。故无能胜即慈氏之异名也。故其真言中有句。句义云。此谓无能胜也。阇耶是胜。阿是无（文）旧云阿逸多此云无胜。谓佛四无量者。慈是总故。称慈氏为四无量。成实论第十五（四无量定品）云。问曰。此三（慈悲喜）皆是慈耶。答曰。即是慈心差别三种（云云）俱舍二十九云。慈名与乐。悲名^7□苦。喜名欣慰。舍名平等。又成实十五云。慈名与嗔相违善心。悲名与恼相违善心。喜名与嫉□相违善心。此三是善心差别。令三平等故名为舍。又显扬第二云。慈无量者。于彼无垢无乐众生欲施乐具。悲无量者。于苦众生欲^7□苦具。喜无量者。于乐从生随喜彼乐。舍无量者。谓舍俱心。不染意乐（文）此四皆言无量者。如婆沙论八十一（十五）云。如是四种是诸贤圣。广游戏处。复次此四能缘无量有情为境。生无量福。引无量果故名无量。显扬第四云。广故。大故。遍缘一方乃至十方无量无边外器世界。有情世间。故名无量（文）称首者。司马长乡封禅文云。前圣所以永保鸿名。而常为称首者。用此。向日言。古先圣帝明王。所以长保大名为王者之首者用此道也。称谓称誉。首谓首初。慈是人所称□。于四无量居于其首故。云称首也。智度第九云。如弥勒名慈氏。诸佛皆有慈。但弥勒即以慈得名（文）所以此尊为称首也。此慈从如来种性中等者。如来种姓指前普贤。普贤是本有菩提心佛圆因故。云如来种性。今此尊次普贤来。故云从如来种姓中生也。下释九句问中。云次如来答金刚手偈中。善哉佛真子广大心利益者。以从如来种姓生。从佛身语心生。曰真佛子（文）普贤菩萨入灌顶坛。手受金刚名金刚手。金刚手是修得菩提心。从普贤本有菩提心而生。转名金刚手。即与此中同也。又第五（四丁）云。次云。汝等于明日。当得大乘生。谓入大悲漫荼罗得灌顶已。生于如来种姓之中（文）是生在佛家云生如来种姓之中。佛以菩提心为种姓。种姓即佛家也。无性摄论第六（十二）云。善达法界者。于此法界。深作证故。如来家者。谓佛法界名如来家。于此证会故名为生。法界者。即净菩提心。初地菩提心。自证心云证会。即生在佛家也。又受菩提心戒名生在佛家。即是生如来种姓中也。第五释加持偈中云。初句言佛子谛听者。梵云矩罗。是族义。部义。补怛罗是男子义。若世谛释。于四姓中生皆名大族。故名族姓子。今生如来家。于诸族中最为殊胜。故名族姓子。阿阇梨言。宜会意云佛子。于义为着也。菩提心戒者。所谓心之本性尸罗。于此证会云生如来种姓中。即佛真子也。又真言中（无能胜）即三世无障碍戒也。何者。无能胜牙为三昧耶形。牙即三世无碍戒。第五云。今阿阇梨亦尔。授弟子杨枝时。即当寄此方便为说深法。我方当授汝佛性醍醐极无过味。已教汝发菩提心。净除三业宿障。以三世无碍智调伏之牙。噬诸烦恼竟（文）调伏者。即无能胜三昧。具如上引理趣释辨之。不断佛家者。家是种族义。故佛家即佛种也。尊真言中云。（一切也。心性也。了知也。谓能了知。诸根性行。）谓能了知众生性欲。随机化度。即佛种不断义也。又自入灌顶。生如来家。又度弟子。入灌顶坛。是佛种不断也。吉庆第四□云。若兜率天有补处菩萨。则佛种不断。若人于秘密藏中受灌顶者。乃至一生中成正觉故。解云。补处菩萨是灌顶位故。灌顶即佛种不断义。第三（二十五）云。已得传教灌顶。不应作最后断种人。应绍先师事业度诸弟子（文）又以字烧字。菩提牙生。即佛种相续也。又三昧耶戒名族姓戒。三昧耶是相续义。即是佛种不断义也。又第八（十一）释四德瓶中云。复次普贤是遍法界净菩提心。慈氏是此净心于胎藏中发生根牙茎叶（文）普贤是菩提心。即佛种也。此尊发生根牙。是八心相续次第增生。即佛种不断也。上云普贤下。辨尊次第也。自证已满则度众生。即是佛种不断也。自证之德者。所谓行愿圆满。备具众种即是也。第八（二十一）云。普贤是无尽行愿宝。慈氏是无尽饶益众生宝（文）第二十（二十六）云。普贤者是等心也。若无此妙因终不能生无上大果。最初得名。次西北弥勒即是大慈大悲。俱是第二句中之义也。以此大悲藏增长成就妙菩提树枝条花叶故次弥勒（文）。
    妙吉祥下。经音义第三云。经中或作满濡。或作文殊师利。或言曼殊尸利。译云妙德。或云敬首。旧维摩经云。汉言濡首。放光经作哀推威。皆讹也。正言曼殊室利。此云妙吉祥。经中有作溥首。按溥应作濡。音而朱切。但字形相滥人多惑耳（文。愚按通同。印品疏罗刹真言提阇多主也。经作地□多。此例甚多）妙谓下。释义。此翻妙也。无上者义。云无过上。惠也。守护经第十（二）云。惹字者最胜义（乃至）智惠义。又惠也。又亦有惠义。第十（二十三）瞒文殊师利也。本体即是空。又上点又是空。所谓大空也。越十八空名为大空。住空之位名为大空。即是大般若也（文）无上惠者。谓无相妙惠。第二十卷云。第一义空之妙惠（文）第一义即无上义也。犹如醍醐下举喻明无上义。曼荼罗此云醍醐。亦云第一（见翻梵语）与通同。第四（二十九）云。梵音漫荼罗是攒摇乳酪成苏之义。漫荼罗是苏中极精醇者浮聚在上之义。犹彼精醇不复变易。复名为坚。净妙之味共相和合余物所不能杂。故有聚集义。是故佛言极无此味无边上昧。是故说为漫荼罗也。以三种秘密方便攒摇众生佛性之乳。乃至经历五味成妙醍醐。融妙不可复增。一切金刚智印同共集会。于真常不变甘露味中最为第一。是为曼荼罗义也（文）金刚深惠以喻醍醐。经历五味成醍醐。故醍醐即具五味。第五释文殊五髻云。表如来五智。五智即醍醐妙惠也。室利翻为吉祥者。华严大疏十二（二十四）云。梵云室利。一名四实。一首。二胜。三吉祥。四德。是以译者前后不同。今通用之（乃至）于生死中创发信心为吉祥故。又云。信能增长智功德等一切德故。又第三（三十三）云。彼守护一切城增长威力。偈云。尸利以梵言含二义。一云吉祥。二翻云守。故下译跋陀尸利以为贤首。又以首字音同义别。彼为头首。法界品中乃为守护。皆译者方言少融耳（文）即具众德义者。述释吉祥义。第十二（八）云。经时执金刚吉祥希有开敷眼者（乃至）吉祥者。叹金刚手之德。众善具足无缺即是吉祥义也（文）又第二十（二十六）云。次即说第一义空。我心自空善恶无主。观心无心。法不住法等。即妙惠也（义也）以此第一义空之妙惠。净彼遍一切处净菩提心。平等惠利刃断无始无明根。即入菩萨正位故（即任解脱道。是尸利义也。）虽有菩提心。而无惠行。即不可成果故。次明文殊也（文）又众德者字轮义。字轮即吉祥义故。故悉昙云成就吉祥。又字轮是佛法财。法财即众德也。此尊五字□是字轮体。故四十二字门。初有五字。第十一释满足一切智智五字明云。稽首一切一切智。如是说言（一切一切智即诸法一切智者。所谓诸如来也）一切即于此中。梵音意云。无所不足即是府库义也。言以此五字为库。能满一切愿也。言财富者。财富即是如来法宝。以给一切众生犹尚不匮。如是无穷大智宝藏。故名财富者也（文）又理趣经。此尊三昧名转字轮。释云。转字轮者。是五字轮三摩地也（文）又十二（十八）云。佛财富者。以览字门故。离一切诸相即见如来。即是平等大惠真实智。如是真实之智。于一切法中最在其上一切诸佛。以此为资财。是受用义。如是智宝之财。其数无量。自在受用成辨佛事。普施众生（文）解云。真实智者无相字。即是文殊无相妙惠。是为佛资财也。又众德者施愿义。金刚顶文殊师利菩萨法品云。婀啰跛者曩者。满一切愿义。何以故。婀字者。乐欲菩提义。啰字染着不舍众生义。跛字第一义谛。者字者妙行义。曩字无自性义。乐欲菩提不舍众生。第一义谛行行修习诸法无自性。若如是修。满一切愿。此诸愿中证如来位及执金刚。不求当得（文）又第七（二十七）此中胜愿梵云缚罗（即字轮也）是具足种种功德。所谓三昧总持力无畏等所愿已满。所求悉满之义（乃至）复次。具足众愿者。是如来十世界微尘数功德以决定故。一一皆成金刚印。从此自性身复起加持身故（文）一切智愿即文殊施愿义。亦字轮义。即是佛加持三昧也。或云。妙德下亦异译也。华严音第一（十五）云。言曼殊者云妙也室利德也。妙音者。有人云。此云妙音。愚按。音者应是师利翻名。既标妙吉祥。举其异翻而云妙音。又释其义中。云演妙法音。岂是异梵语耶。菩提场经第三（不空本三纸）妙音童真。同流志本云曼殊师利童真。是一证也。翻梵语云。瞿师罗此云声。具音义可见。又。此云观世自在。亦云观世音。字具音义。其例甚多矣。以大慈悲力下。明二尊次第。如文可知。
    除一切盖障下。瑜伽大教王经（赵末法贤译）第一曰。除盖障菩萨真言曰。唵萨哩□（二合）□□啰拏尾瑟刚（二合）鼻尼吽。吽一切也。盖障也。除也（障或云。通同也）藏品真言种子。即除障义也。第十释云。阿字本不生。长声第二字是金刚三昧。又加不动之点。是降伏义也（文）字是障体。第十六。释以字烧字义中。以字为弟子身。是烧弟子障也。今以金刚三昧（第二点义）除（谙二点义）垢障（本体字）也。又第八释寂灾护摩种子字中。与此全同。除盖障者。即寂然护摩义也。问。此中何故。加除盖障为四菩萨。与八叶为何异耶。答。第十六云。前缘起列众中。或以除盖障替观音。其义各异。课用一事亦得也。此中用观音为正也。八叶四菩萨皆持佛内德。于中观音持证菩提德故。第二十卷云。东北观音即是证也。证谓行愿成满得入此花台三昧也。今此列众中皆主化他义。普贤行愿。慈氏四无量。文殊说法。除盖障主除障义。故今除观音加除障尊。第十六疏明八叶中尊故。云此中用观音为正。其义各异耳。谓障为众生种种心垢者。真言中。有情利益也。即心垢也。第十三释云。所谓除者除其何事。谓除四垢也。凡夫爱见垢一也。声闻垢二也。缘觉垢三也。菩萨垢四也。除众生垢故入声闻位。除声闻垢故入缘觉位。乃至除菩萨垢故入清净位也（文）种种心垢者。即四种心垢也。如来净眼者。字义。眼也。上点大空义。即净眼也。净眼者谓佛知见也。开明者真言中义也。第十三释云。是除义。亦是开发其善性。令显现也（文）第九金筹偈云。一切众生心。自本有佛知见性。但以无智翳故。诸法实相不得明了现前（文）若以无分别者。字义。第十二（十六）云。此啰字门即净知见之明灯。由此智目。观心莲华台之实相。故速得成（文）诸戏论者。字义。理趣释。外金刚部种子。即三界义。即诸戏论也。第十真言释云。此真言意云。体于如如以自在之力而除一切尘垢之障盖证于空（空点）也。空中之空即大空义也。此相微细难遣。处处说破无明三昧净除自体之惑相故。重言之。览览二字又重言之也。如云雾下。举喻。云云。云黑暗义（见诸龙真言释）即云雾义也。地藏问法身赞。云等喻五盖。彼云。日月常无垢以五种覆蔽。云（贪嗔爱）雾（嗔恚）与烟等（眠）罗□手（掉举）及尘（疑惑）如是心光明。覆蔽以五垢。贪爱嗔恚眠掉举与疑惑（文）又下疏云。以世间更无法可以表示净菩提心相者。唯除太虚空喻少分相似。故云无量如虚空。譬如虚空不为烟云尘雾之所染污。其性常住离诸因缘（文）日轮显照者。字义也。不空罥索经第十三（六）云。啰字离诸染着。全为心月如初日光（文）第十四云。此中常明即是大惠日也。此日即菩提之心。阿字之体。无生无作。无有变易。非由造成。如是常住实相之惠故。名常明也（文）又约尊种子者。本体阿字是净菩提心。即日轮。日轮种子字也。今以金刚三昧净除垢障。则字本净菩提心显现也。如来所有下。明尊来由也。诸有所作者。指前文殊说法。一事因缘即此章义也。法花方便品。说开示悟入四佛知见毕云。诸佛世尊唯有一大事因缘故出现于世（文）今除盖障开明净眼。即此之谓也。下释极无自性心云。此中云佛说者。世尊以十方三世佛为证。言以此一事因缘。为众生开净知见。其道玄同也。第五卷教诫偈云。次云成辨于大事者。即是能成大事。成辨大事因缘。所谓开示悟入如来知见。次云。汝等于明日得大乘生。谓入大悲漫荼罗。得灌顶已。生于一切如来种姓之中。复次离缘业生得大空生故。云大乘生也（文）大空生者。即极无自性心生也。亦即开佛知见义也。上句云成辨于大事。与法花义同也。法花说四佛如见。此经说四。是为显密异。悉地出现品。说四阿名悉地流出句。又云正等觉心。四阿即妙法莲华之体。即如来知见故。名正等觉心。初地菩萨心自证心者。即此义也。第十二（二十三）云。今欲教彼众生令尽识心之实相开彼花台令得佛之知见。知见者。如俗言心开意解。此意有理也。以心开故即入阿字门也。又理趣释第二段字名四出生字。此尊种子字即四阿四出生义。亦即正等觉心也。故极无自性心生。亦云正等觉显现也。又一大事因缘者。三昧耶义。除盖障亦一义也。第九（十九）释入佛三昧耶云。三世如来。种种方便。皆悉为此一大事因缘故。即是除障义也（文）入三昧耶戒场。受得佛戒。净除盖障。心佛显现。是云一大事因缘也。次妙音明之者。依说法故。除障证心。是次第也。
    复次下上。约能化事业释。此下约行者修行。行必兼定惠故。般若波罗蜜者。文殊妙惠。具如上引第十卷字释。禅定者即除盖障三昧。下疏云。今此真言门修行诸菩萨。以见法明道故。即生获除一切盖障三昧。得此三昧故。即能与诸佛菩萨同住（云云）除盖障三昧者。即金刚三昧（见真言释中）金刚三昧者。所谓十二真言王也。第十五云。然以秘释之。此十二真言王即是金刚三昧。必菩萨坐道场入于金刚界故。则蒙诸佛同时灌顶所共加持。得入佛位。入佛位者。即是成就大悲生大漫荼罗究竟义也。除盖障种子与寂灾护摩种子同。十二真言王金刚三昧者。即是十二种火。除盖障即护摩义也。十二真言亦名三道真言。三密亦名金刚。三密即金刚三昧故。净除盖障。至三密平等地。是此尊三昧也。犹如盲者。盲喻散心。惠日光喻般若妙智。意明。虽学般若。如无禅定。则智惠不明朗。犹如风中之灯所作不成。故云无所能为等也。若学般若。且修禅定。定惠相兼。犹如密室灯能照众物。故智度十五（十八）云。欲界散心不能见诸实相。譬如风中燃灯不能照物。灯在密室必能照物（文）别为上首者。佛德无量称四德尽也。
    此四菩萨下明唯列四菩萨之所以也。如次菩提心及大慈大智大定是云四德。是此四德分为二种。初一自证。次三化他。次上云普贤是自证之德。本愿已满。欲化众生令得此道。故次明之。又常乐我净四德波罗蜜。如抄引般若寺抄辨之。佛身四德者。第二十卷云。如八叶中普贤。是菩提心。文殊是惠。弥勒是悲。此菩提心即是大日如来。而有菩提心也（乃至）悲即是大日如来。不离大日如来别有悲也。当知。准之说之。万德皆尔（文）此中亦尔。八叶中四菩萨为度众生渐出外。故一一众德皆不离大日法身故云也。今按。普贤当第六夜弟子戒。所谓三宝菩提心。本性尸罗。释中初菩提心可知。次身口意平等者。即一体三宝。住此者。称云族性子也。次慈氏尊。正主灌顶。即佛种不断义也。文殊当第七夜所授阿阇梨戒。文殊即佛戒之主也。除障尊当护摩。第八释寂灾护摩种子字云。此真言以初阿（去急呼之）为体。阿是本不生义。即是金刚智火之体。加三昧点。是本不生行。金刚慧火三昧。傍有二点。是涅槃义。言入此阿字门。慧行具足。故能焚烧。一切障盖。得大寂涅槃也。所以为寂灾真言。正在此义（即与尊种子字同也）普贤是本性尸罗。种子心也。灌顶护摩二字。大悲胎藏长养义也。阿阇梨戒。所谓伎艺已成。施于从政。化他事业。即是大悲胎藏生义也。故云有所偏阙则不成无上菩提等。
    诸大菩萨者下。释诸大菩萨四字也。释论云者。论第四（五）云。问曰。何等名菩提。何等名萨埵。答曰。菩提名诸佛道。萨埵名成众生。或名大心。是人诸佛道功德尽欲得。其心不可断。不可破。如金刚山是名大心。如偈说。一切诸佛法。智惠及戒定。能利益一切。是名为菩提。其心不可动。能忍成道事。不断亦不破。是心名萨埵（文）或名勇心者。现流论本作大心。恐是异本。按作勇心者为是。何者第四论。明菩提萨埵义故。不可云大心。第五卷论释摩诃萨义故。应云大心。故第五云。摩诃名大。萨埵名众生（云云）具如下引之。
    是人下述释菩提萨埵义。是人者众生也。尽欲下明勇心相也。诸佛功德者。举所求体。现本云诸佛道功德。佛道谓菩提。功德者菩提心眷属。故论次有二偈。云一切诸佛法。智慧及戒定。能利益一切。是名为菩提（智慧及戒定即诸佛功德也）其心不可动。能忍成道事不断亦不破是心名萨埵（文）解云。其心不可动等者。字为体释（此中当有字界字缘义。更考）是不动义（见多罗真言释）不可断者字义。文殊问云。多字真如无间断声（文）不可破者。字义。是金刚不坏义也。如金刚山者。坚固义即金刚也。亦名金刚山。字即金刚义也。山也。山云。含山义也。
    复次此人下。引第五论是明摩诃萨义故。文中皆云大。然论总有六义。是第一本释文。今此中对前取引第四卷文。加复次言也。论云。问曰。云何名摩诃萨埵。答曰。摩诃名大。萨埵名众生。或名勇心。此人心能为大事。不退不还。大勇心故。名摩诃萨埵。复次摩诃萨埵者。于多众生中最为上首故。名摩诃萨埵。复次多众生中。起大慈大悲。成立大乘。能行大道。得最大处故。名摩诃萨埵（文）能为大事者。总明于生事勇心也。智度七十（二十八）云。般若波罗蜜为大事故。起大事者。破一切众生大苦恼。能与佛无上大法故。名为大事（文）第五论明摩诃萨埵义故。简第四卷菩提萨埵义。云大事大慈悲等。又焚汉对解者。为也。金筹偈云。为汝也。文大事者摩诃萨埵义大也。事云又者。一大事因缘义也。不退者字为体。如上可知。不转者字为体。转也（论现本作不还）大勇心故者。明上不退不转之所以。故字第五转声也。大也。勇也。心也。多众生中者。举第二复次。今省复次言者。意为令大勇心故四字通上下文也。谓大勇心故。不退不转。大勇心故于多众生中起大慈悲等。是巧释也。多众生者。举所度生。即义也。多也。众生也。起大慈悲心等者。明能化大悲勇心也。平等义。爱悲义。即平等大悲心也。成立大乘者。成立梵云（唐梵文字）或云又字莲华义。即心莲。摩诃萨意处。字有欢喜义。与干栗太同。正是大乘体。七大中法大者。正指此心处也。行大道者。字心莲华者。一切诸佛。皆觉此心。而成佛故。即是诸佛所行道。故云行大道。奉行之行云最大处者。文殊问云。娑字现证一切智声（文）上疏云。众生自心品即一切智智。如实了知名为一切智者（文）一切智者。是穷极果。故云得最大处。上三句皆在因。故唯云大。是极果故云最大处。此中有五义。即中东西南北次第也。多众生者。即。是总故中央也。起大慈悲者。东方发心。故云起也。成立大乘者。字妙义。所谓妙法莲华。秘密一乘。西方法部也。能行大乘南方行德。可知。得最大处者。是北方德。涅槃是法最上诸佛住处。故云最大处也。
    必能说法下。引第四复次文。是明说法勇心义。又除复次言。为令义有次第也。既发心修行得最大果故。即为他说法。故次来也。说法者字。是妙法莲华大悲胎藏。是所说法体也。是说义。上疏云。怛他揭多者。怛他是如义。是来义。知解义。说义。去义（文）涅槃经云。多如来。于彼告诸比丘。宜离惊畏当为汝等说彼妙法。
    破一切下明说法益。益有三。如次破痴贪嗔三毒也。破一切众生者。破摧义（见藏品疏通同）一切众生即也。大邪见者。正也。及正即邪也。见云。即所含义也。邪见即痴也。着义。着即痴也。大爱者。爱着义。爱即贪也。贪梵云怛里（二合）慧拏（二合）大我者。紧那罗真言释云。坚也。所谓我执也。
    阿遮梨下。举三藏口决也。第十七（七丁）云。此有情者。梵正音索多。是着义。犹世间人深着自心不能暂离也。今菩提索多亦尔。着此大菩提行乃至无有一念休息教舍之心。故索多也。又名萨埵者情义也。以于有情之中能修无上道能荷负一切诸余众生。即是众生中之无上。故名大有情也。众生随所执着义。今能自出。复令他出故。名大有情也（文）八卷藏第五（四十四）云。如义释云。梵文萨埵。阿阇梨云。具正义当云菩提索多（云云。全别今疏文故。今略不出）此中凡呼连字。上下二音相当。谓为稳便。若呼连字上下音相乖。谓为不稳便也。今据索字。是喉内字舌内音。使其连响。或不当便。若此索字遇合诃字喉内音时。甚如契符故以娑婆新云索诃。若此萨字连合多字舌内音。乃云萨埵。若此三字遇合婆字唇内音时。乃云三婆。只是于一娑字随便有三处声。非谓改字也。他皆效此。真言中云飒多南等。此连五句字。尤为不稳。诸真言中。云萨□诃等。此连九字。甚为稳便（云云。然云意。似索多萨埵梵文唯作。若尔何以为异。甚不审矣。）演密云。前云萨埵直呼于人体。今云索多乃属人之功业。即业声也。近代有人。引演密。次举第十七疏毕云。此文萨埵体声。索多业声之义分明也（文）杲师亦依演密义。愚按此解恐不可。萨埵索多但是言便讹正。而非体业异。疏释分明。若是业声应加引点及空点。已是不尔。何云业声。又忍乐等四是有情中别义。非业声义也。忍乐等者菩提心义云。问。萨埵亦云索多。意云何。答。义释云。正云索多。然声明法。随便呼之。故云萨埵。又云。索多是着义。谓乐着菩提无暂舍故。萨埵者是有情。谓发求菩提。荷负众生故云大有情（文）此义难依。索多萨埵。一种梵音。只声之讹正。其义即一。何为二义乎。故次释菩提萨埵中。具以忍乐等四义释。应思之。忍谓忍可。乐谓愿乐。是尚内心而忍乐故。即一向志求义也。由忍乐故三业发动。而外造作。是修行也。坚持者。行业纯熟坚固任持也。不舍者。坚持相续长时不舍也。后二即不退不转义。是此四义。即发心修行菩提涅槃四转也。又忍云又云应是界。缘也。行云。又云。含修行义。可见。坚持者坚也。持也。不舍者不也。应是舍义。按智论中亦有此义。第四论（五）云。问曰。齐何来名菩提萨埵。答曰。有大誓愿（忍乐也）心不可动（下疏不舍云不动。不动即不舍义也。）精进不退以此三事名为萨埵（今开精进则为四义也）。
    然声明下。辨音讹正也。声明者五明中随一也。就瑜伽宗者。抄出二义。一指金刚顶。二总指密教（云云）今此三种出五密轨。故知本是金刚顶说。又此疏中往往云瑜伽。皆指金刚顶。第十三释满愿印云。如瑜伽中宝生佛印。是也。明。今亦指金刚顶也。五密轨云。如经所说有三种萨埵。所谓愚童萨埵。智萨埵。金刚萨埵。以金刚萨埵开其二种萨埵。修行得此金刚举人。即名金刚萨埵（文）此三种配六无畏。第一愚童摄第一无畏。第二有识摄二三无畏（第二无畏当小乘七方便。故摄有识也。）第三菩提萨埵摄四五六无畏。俱是菩提中之浅深故。
    一愚童者。下疏（乃至）然彼不自观察。但展转相承。自久远以来祖习此见。谓我在身中能有所作。及长养成就诸根。唯是究竟道。余皆妄语。以是故名为愚童也。凡夫者。下疏云。正译应云异生。谓由无明故。随业受报不得自在。堕于种种趣中。色心像类各各差别。故曰异生也（文）大乘义章六（三十）云。凡谓生死。凡鄙之法。夫谓士夫。凡法成夫故曰凡夫（文）不知实谛因果者。对次有识明不知四真谛也。此句是忍乐义。不知因果故。自拨无忍乐邪道也。实谓真实。谛即审谛。因谓集道。果即苦灭也。心行邪道者。明修行义。邪道即邪见。所云因果拨无。是苦因也。恋著者坚指不舍二义。不知因果故。计苦为乐。保着三界坚执不舍。是颠倒也。
    二者有识下。有识者。五密轨云智萨埵。智谓识智。止观六之三（五十五）云。智有二种。证智识智。识智分别。体违。想顺。想顺故名为智。体违分别。与证智为碍。故说智为障记云。言证智者。是佛菩萨智。言识智者是二乘智。二乘之智。虽得智名未顺实相。义当于识。能破烦恼义当于智。言体违者释识智。识顺于想性是分别。此智违体。故曰体违。此智顺想。故曰想顺。顺二乘智。违于佛智与佛菩萨智而作障（云云）才觉下。释有识义。觉知即识也。对前愚童恋着三界。则识生死过患。故名为有识。对第三无上菩提故云才也。自求出离者。忍乐义。得至涅槃者举所到果自显修行义也。着保化城下。明坚持不舍两义。三百由旬化城以喻二乘涅槃。菩提心论云。二乘人虽破人执犹有法执。但净意识不识其他。久久成果位。以灰身灭智趣其涅槃。如大虚空湛然常寂。有定性者难可发生。要待劫限等满。方乃发生。若不定性者。无论劫限。遇缘回心向大。从化城起以为超三界。谓宿信佛故。乃蒙诸佛菩萨加持力。而以方便遂发大心（文）着保二字。十四本作染着。今疏恐倒置写误。于如来功德等者。谓住实际故。于如来功德未生愿乐。即是不舍义也。如来功德者。所谓十力无畏。陀罗尼门等也。
    三者下释菩提萨埵义。此下初释菩提义。无上菩提者。即自证三菩提也。所谓不思议法界也。是少分无有可得法体。故云出过一切等。出过一切等者。字义也。上点出过义。二龙真言释云。邬越也（文）越谓过越。本体字是言断心灭义也。上疏然此自证三菩提出过一切心地。现觉诸法本初不生。是处言语尽竟心行亦寂（云云）又第六（二十二）云。出过语言道者（乃至）佛自证之法。非思量分别之所能及。亦不可传授与人。智度谓之言语尽竟不行处也（文）忆度即思量。出过臆度是心行处灭义也。戏论即分别。出过戏论是言语道断义也。是一向下字义也。字即不思议法界。自证三菩提也。此中有四义。即法界四德也。一向纯善者。谓法界本性。所谓自性清净。是东方也。白净者。谓离垢净。即南方也。微妙者。现证是西方法门也。不可譬类者。涅槃是法最上。所谓无比味。是北方德也。即是下明因果体一。菩提者一切智智果。果不离因故。云即是众生等。上云。众生自心品即是一切智智。亦此义也。众生本性者字义。自性也。亦本性也。不思议心者。字义。不思议法界者。中胎达磨驮都。即众生所具干栗太真实心也。义释第七（六三）云。驮是法界义。即众生本心也。
    能忍下释萨埵义。忍谓忍可。即忍乐也。指上无上菩提。云如是成道事。是四义所成体也。谓愿乐修行坚持不舍于无上菩提也。不动即不舍。余即可知。
    于如是人下。释摩诃萨埵义也。如是人中者。抄云。总举上三种。云如是人。愚按不尔。对上菩提萨埵。而明摩诃义。故唯指菩提萨埵云如是人。菩提萨埵中有寂然界及第二劫菩萨。对彼明第三劫入真言门菩萨故云摩诃也。功德最大等者。即摩诃义也。第三劫菩萨得除盖障三昧普现色身。不动本座应法界机。故云堪能转授众生。即是功德最大义也。然寂然界已上菩提萨埵。皆分有此事。故十信已上示现八相。然其功业未最大。故独称第三劫。云摩诃也。又摩诃者。具心佛显现义。第三劫菩萨正等觉显现云大也。普贤救护惠。及宝处菩萨真言。皆有句。是本有菩提心。所谓摩诃萨意处。又下疏释如实智自心文云。即是开示如来功德宝处也（文）宝处即意处也。又佛顶印名摩诃。其形佛形。与佛部三昧耶印大同。摩诃即佛形也。第十一（十六）释第二正觉句中。见镜曼荼罗中佛云真见佛。是第三劫心佛显现名真见佛。称此位云摩诃萨者。以于摩诃萨意处中真见佛故。深义思之。此等大众下。释前后围绕句也。此等大众者。总指十九执金刚及四大菩萨等也。前后围绕者。抄引慈恩释（云云）愚按。此中众会表曼荼罗义。与常途不同。前后者且举前后自显左右。表心四德。眷属围绕表心数万德。集会即曼荼罗义。理趣释云。如是等大菩萨众恭敬围绕。八供养及四门菩萨等。以表如来三昧眷属（文）如是大菩萨者。八菩萨四方四隅各依本方而坐。是彼初段曼荼罗。此中亦当准知。故上疏云。由此众德悉皆一相一味到于实际故。名集会。若少分未等一法未满。即不名一切集会也。又围绕者。即眷属义。维摩第九云。道品之法为眷属想。新经云。于菩提分法如翼从想（文）眷属梵云跛□□罗（舍真梵语集）又吉庆第四□云。□□句□怛写（围绕者）翻偈云翊从者（文）维摩云眷属者。恐是义翻。或可。此梵自具两义耳。以无量身口意者。十佛刹微尘大众。故云无量。次经明说法云。所谓越三时如来之日。加持故。身语意平等句法门（文）此中集会皆悉一种差别智印。身口意密到于实际。以人表法故。以三密供养也。三平等者。是法最上。若舍三事为供养最。即是菩提心供养也。圣观音轨说三归依。次说舍身供养。即是三宝菩提心。三昧耶佛戒也。第五释加持句云。经云。云何为戒。所谓观察舍于自身。奉献于诸佛菩萨。何以故。若舍自身则为舍彼三事。何等为三。谓身语意。次明持无作戒。具足惠方便也。行者观身实际中身不可得。即是如来解脱。是故罄舍此身。用施一切如来。从此以后动止施为。凡有所作。皆是如来解脱。非为己身也（云云）舍于三业。是于供养恭敬中最为胜上。尽此诚者即表深心听法义也。然实舍三业在初地已上。故初地名空平等地。此中大众皆住三业平等地。故云摩诃萨。所云众亦法性身者。即此也。是以皆舍三业。而为供养也。供养恭敬者。俱通三业。三业供养如前可知。恭敬者。十住毗婆沙第二恭敬名尊重礼拜。迎来送去。合掌亲侍（文）。
    次明群机下。抄愚（云云）按。此一段经述明上文。而演说法义。豫叹经胜德。当是通序中文也。何必虑余经无例乎。群机嘉会时者。此语本肇公说。即用易语。文言曰。亨者嘉之会也（乃至）嘉会足以合礼。疏（孔颖达）曰。嘉会足以合礼者。君子能使万物嘉美集会。足以配合于礼。谓法天之亨也（文）疏曰。肇师云。法主启运。嘉会之时。记曰。嘉善也。佛化大运。必称物机。故云嘉会（文）第五（十四）释灌顶义中云。然深秘释中。正以道机嘉会为时。或以加持方便。促百劫。为一夜。或演一夜为百劫。修短在缘无有定限也（文）解云。时者三昧耶之时。嘉会亦三昧耶义也。嘉善也。会谓称会。堪受法之时。故云嘉会。会梵云（唐梵文字）与字体同。会即时义故。云嘉会为时也。说法时者三昧耶也。第十三（十丁）云。次三昧耶之时。即时分之时。今正是时。说法时也。第九（十三）云（乃至）世尊今正是时。善逝今正是时。据梵本。前时名迦罗。是长时之时。如一岁有三分等。后时名三昧耶。是时中小时。如昼夜六时之中复更有小分等。如有人言。今正是东作之时。遇获膏雨宜趣时下种。勿使失其机会。故重言之也（文）今此中意明。越三时如来日加持故。更无有昼夜长短之相。但以机会为时。故云群机嘉会之时也。又圆觉略疏抄第六云。嘉会者平等法会也（文）平等即三昧耶义也。越三昧等者。越三时者是本地法身。如来之日者谓加持身。加持故者。加持谓流出义。从本地身而流出加持身也。三时者是时。越此三时云平等时。故越三时即三昧耶时也。今说三密平等法门故。其义相应也。下经（阿阇梨品）云。黑夜阎摩等。第十七释云。迦罗时三时。即我也。谓阎魔者也。谓将有所去。谓召到恶到也。将至杀害处名阎摩罗。然我将至善处。杀害彼烦恼也。阎谓三乘车。摩即我。是我所立时。过三时。皆是我。悉是心也。对彼时外道也。解云。迦罗时者。释黑夜义。是三世差别。外道计为常住故。云即是我也。谓阎摩义。亦时义。即与时同故。是我者法性大我。法性大我者三世平等。即本地法身。此时超越三世差别故。云过三时。过三时即越三时。故知。越三时即三摩耶平等义。又阎摩云平等王。是平等义。即与同也。黑夜迦罗者。具黑及时义。疏以时义释。内有我故有三世差别。我即时义。三世即无明大夜。若知我即无我无明即明。则毗卢遮那大惠明。即三昧耶时也。故云出过三时也。理趣释。大黑神云三世无障碍。即此义也。又理趣释降三世段。云迦罗心（文）是金刚大惠。降伏义。迦罗即三世。义释云。三世所谓摩醯首罗义（文）摩醯首罗是根本无明。断无明者名为毗卢遮那大惠之日。即是越三时如来之日也。又理趣经云。常恒三世（越三世）一切时（如来之日）身口意业金刚（身语意平等句法门）大毗卢遮那如来（是总明毗卢遮那名也）此文与越三时如来之日。加持故。身语意平等句法门同。本是毗卢遮那之称号也。此经号云大日经。意在于此矣。下经云平等法门则此经之大意也。亦明此义也。又解。越三劫三种三妄至于佛地云越三时。句义下疏云。就前三句义中。更开佛地为上上方便心。至此第四心时。名究竟一切智地。故曰此四分之一度于信解也（文）如来之日者。如上辨之。如来是加持身之称号。日喻其智慧。故上云如来智慧日光（文）第五（五十八）云。从此实相花台中（本地法身）则表大日加持之相（文。如来日也）日有加持义。日天真言（本不生也。与也。日也）以初阿字为种子。即本不生义也。句通达此理。而授与人。即是常利益众生义。犹如彼日也。世人谓日为常利益众生（文）是本净菩提心即本地法身。以此授与人。即加持义也。身语意平等句等者。所谓三无尽庄严藏曼荼罗法门。具如下疏释。
第0段     然此经流布下。为显佛日加持相。先解经本不同也。开题云。此经总有三本。一法尔常恒本。诸佛法曼荼罗是也。二分流广本。金刚手所诵传。十万颂经是也。三略本。有三千余颂经是也。虽颂文三千经卷七轴。然犹以略称广。以少持多。一字中含无边之义。一点内吞尘数之理愚按。此疏亦有三种。一佛正说时。二十方广本。三三千颂略本也。一正说时者。第六（二十丁）云。乃至于三昧中。具见十佛刹土微尘众等（等眷属也）无量圣尊三种密印互不相杂。又云。三重曼荼罗所示种种类形。皆是如来一种法门身。是故。悉名为佛。此等一切诸佛。各于本所流通法门。自说彼三昧道（乃至）若现世天身者。则说彼三昧道。若现持金刚身者。则说金刚三昧道。当知。此中偈颂。如是无量刹尘。非世间结集经卷所能其载。然诸行人若深入瑜伽境界三昧时。当了了听闻如正说时无异。故名为佛加持日也（文）义决云。其大经本。阿阇梨言。经箧广长如床。厚四五尺。有无量颂（乃至）菩萨大藏。塔内广本绝世所无也（文）决云无量颂。与此中偈颂无量刹尘等。其义相似。而实不同。疏云非世间结集经卷故。决云广长如床者。正是结集本。其异可见。二者十万广本者。义决云。其百千颂本。复是菩萨大藏经中次略也（文）今云。略有十万颂者。对无量偈广本云略。义决所谓次略。此本彼此同。第十四释印品毕云。此等为首者。如上所说诸印（乃至）荼吉尼为后。若广穷部类眷属。则种类无边。如大本十万偈中所辨。今此品所说。乃是略举其上首。如提纲举目众纲目皆举耳（文）又第一释十九执毕云。如是上首十佛刹微尘数等持金刚众俱者。若存梵本。于列名下。一一皆有多声。应云虚空无垢等虚空游步等。乃至秘密主等。所以然者。此等上首执金刚。一一皆有无量眷属部类。大本当具存耳。此两文明十万大本略说集会大众各各名号各各真言手印等。然云略者。对佛加持十佛刹众。皆同各各。广演三密差别法门。则十万当是为略。故决云次略也。三三千略本者。今现流本是也。义决云。行至海中逢大风（乃至）船上诸物皆掷海中。当时怖惧忘收圣箧。其百千颂亦掷海中。唯存略本（文）略本即三千颂本。第一疏云略举上首者。即是也。若疏与决相对。总有四说可知。又对宗家所谓法尔说。则为五说也。然今唯举十万者。举广显略也。
    若十佛刹下明正说相无有限量也。言十佛刹微尘大众各各演说。更无限量非机所及。云何得听度。故结集者置佛加持之言。何以故。以加持故。而得听闻。若离加持。则虽十地菩萨。当非境界。况凡夫耶。故云尔时住相佛日等。第六卷释。亦即此义也。然今于分流经。亦置加持言。意明以加持故。流布阎浮。与正说时。广略虽异宗趣无异也。住于佛日者。经云如来之日。而今云佛日者。佛是本地之称号。意明本地加持一而无异。故云佛日。所谓见加持身。即见本地身。即此义也。者也二字连饰训也。是助语耳。
    如世间时分下。释越三时义。是先明所越三世相也。如上解之。此时梵云。第九云。迦罗是长时之时。如一岁有三分等（文）则有过去等者。三世是时大体。正是所超也。长短劫量等。明三世中有无量时相。长短者。长谓大劫。短即一念也。智度三十八（十四）云。时中最小者。六十念中一念。大时名劫。劫有二种。一为大劫。二为小劫（文）一念者一刹那也。劫具云劫跛。此云时分。此有大小。大劫者。所芥子巨石喻。是也。小劫者。四劫中二十增减等劫也。此亦有大中小。八十增减为一大劫。二十增减为一中劫。小三灾为一小劫也。指此等义云种种不同。旦日行四天下者。谓日行四天下一周满昼夜。俱舍十一云。北洲夜半。东洲日没。南洲日中。西洲日出（文）即此义也。各有初中后分者。谓昼夜各有初中后。即昼夜六时也。谓晨朝日中日没。为昼三分。初夜半夜后夜。为夜三分也。乃至者谓昼夜三分各分初后即成十二时。所谓子丑等十二时也。三十时者。勘注云。此有二义。一昼夜合三十时。俱舍云。百二十刹那为怛刹那量。腊缚此六十。此三十须臾。此三十昼夜。三十昼夜月。十二月为年。二昼夜各有三十时。疏第四云。西方历法昼夜各有三十时（云云）今取初义。谓三十须臾为一昼夜也。今按。初说为好。第四卷各字恐合字写误。具如第四卷记辨之。又昼夜二分为十二时。又十二月以为一岁。一岁十二亦分为三。即是十二因缘三道也。智度第五（二十四）云。烦恼业事次第展转相续生。是名十二因缘。是中无明爱取三事名烦恼。行有二事名业。余七名事是十二因缘。初二过去摄。后二未来摄。中八现前世摄（云云）应知。一岁三分即十二因缘三道也。日喻十二因缘实相也。十二因缘其体无明。迦罗黑色即是无明。又疑云。此经宗意。疑即无明也。越有二义。曰离越。曰越入也。今如实知十二因缘无明实相。即是十二真言王毗卢遮那大智慧。是云越入。即是越三时也故十四（十五）云。犹置十二字。复得十二因缘。谓十二支句也。又十二真言中云超越者。已是叹于如来秘密身口意之德也（文）解云。知烦恼业苦三道即身口意秘密三道故。叹云超越。即越入也。又第十四（二十五）云。真言王能裂一切法界疑网。疑即是暗（无明）能断一切疑惑。即是为作此照明也（文）解云。疑云。即时。是十二因缘无明三世也。知无明即明故。云为此照明也。故涅槃第二十五（师子吼品）云。善男子以是义故。十二因缘不生不灭。不常不断。非一非二。不来不去。非因非果。善男子是因非果如佛性。是果非因如大涅槃。是因是果如十二因缘所生之法。非因非果名为佛性。非因非果常恒无变。以是义故。我经中说。十二因缘其义甚深。无知无觉不可思惟。乃是诸佛境界。非诸声闻缘觉所及（云云）以净眼等者。正明越义。净眼即佛眼也。第九（二十三）如来眼真言。（如来。眼也。观也）释云。用最初多字为体。多是诸法如如义。以一切法本不生故。即此如如亦不可得。是故如来观一切法。毕竟非如非异。虽不可见而亦明见（文）夫凡夫内有我故。妄见三世计是实有。三世即我也。犹如病眼见空中花。佛离我故了知三世不可得。譬如病除唯见暗空。谓之净眼。净眼即越义也。云越。又了知义。以净眼观等者。即了知义。即是越义。涅槃第二十五（十三）云。观十二因缘。凡有四种（乃至）上上智者。见了了故。得阿耨多罗三藐三菩提（文）解云。见了了故。了知三际之相了不可得。即是趣义也。又净眼即佛眼。佛眼即般若佛母。超越者。即般若明□体故。即是般若实相慧眼也。智度三十七（初）云。菩萨行般若波罗蜜不观萨婆若与过去世同。何以故。过去是虚妄。萨婆若是实法。过去世是生灭相。萨婆若非生灭相。过去世及法求觅不可得。何况萨婆若与过去世合。复次佛自说因缘。菩萨摩诃萨行般若波罗蜜。不见过去世。何况萨婆若与过去世合。未来现在世亦如是。未来世除生灭相。其余义同。复次以时故。说有三世过去未来现在。时义如一时中说。复次萨婆若是十方三世诸佛真实智慧。三世者。从凡夫虚妄生。云何与萨婆若合。譬如真金不与弊铁同相（文）无始无终者。述释不可得相也。不可得者本不生之异门（见第十九丁）三世之相本来不生。何为始何为终。既无始终。岂有来去乎。又约十二因缘者。过去无明为始。未来生老死为终。无明即明。过去无始。生死即涅槃。未来无终。故云无始无终。
    即此实相下。明如来之日越三世也。实相之日即指如来之日故。云即此加持身外无本地身。见加持身则本地身故。释如来之日云实相之日也。圆明常住述译实相义。圆明反无明常住反三际。即不增不减体也。实相之日者。其体字。第十四云。此中常明即是大惠日也。即是菩提之心阿字之体。无生无作无有变易。非由造作。如是常住实相之惠。故云常明（文）常明者即毗卢遮那本地常身。故毗卢遮那字为真言。世间之日亦阿字为种。阿字是不思议缘起。是以迷此者画十二因缘三世生死。悟此者成十二真言三世不可得大悲曼荼罗也。湛若虚空者。举虚空无分别义以喻圆明常住义。湛谓湛寂不动。即无分别义也。分别是时分义。今此实相之日。本来无分别离一切相。故云无有时分修短之异。
    然以佛下。明加持相也。若约佛身。则无有时分修短之异。若约凡夫则有三世差别。智度所谓。三世从凡夫虚妄生是也。今此中明以佛神力故随机惑异延促自在。是云加持之日也。此中承法花意而释。序品云。是日月灯明佛。从三昧起。因妙光菩萨。说大乘经。名妙法莲华教菩萨法佛所护念六十小劫。不起于座时会听者亦坐一处。六十小劫身心不动听佛所说谓如食顷。是时众中无有一人若身若心而生懈惓。又涌出品云。千界地涌菩萨。各各供养二佛之间。五十小劫。佛神力故令诸大众谓如半日也（文）维摩经云。或有众生乐久住世而度者。菩萨即演七日以为一劫。令彼众生谓之一劫。或有众生不乐久住而可度者。菩萨即从一劫以为七日。令彼众生谓之七日。文句三之二云（文）六十小下。第三时节同者。如下文云五十小劫谓如半日。即是同也。记云。六十小劫如食顷者。六十与五十。食顷与半日。数似少异。皆即长而短故云同也。生公云。岂实然乎。表重法心志。故寄时云耳。若云寄时应言如六十小劫。何得直云六十小劫谓如食顷。故但情谓非实短也。信六十小劫经文非虚闻法之志加以佛威。一坐经时忘时久耳。注家引净名促劫为日。演日为劫者。乃是佛促以为食顷。此则违经谓如之言。犹不如于重法之志。但言寄时。与经背耳。引奢促已乃云。况言匠真一之门。何为不以历劫为数刻耶。虽复况释理竟未彰。今谓且如世人苦则以短为长。乐则以长为短。此亦情谓人长短也。有云。受佛法食美未饱故。此喻稍通。有人于此立以四句。如论中破。此亦不然必非听者于中修观。乃是佛力及听者忘时。故知。中论观法。但被末代钝根者耳。今此中云。令瑜伽行者于无量劫谓如食顷等。今谓。言所显其延促相唯在能化神力。而不豫听闻者。然彼序品云谓如食顷故。即通能所。与此有少异。又涌出品云佛神力故。故与今同也。咸适众机者。时体不可得而。实无长短之异。此中以群机为时。故佛以神力长短适宜故。云咸知众机也。无定相者。上云三世之相了不可得是也。
    如此时中下。释身语意平等句法门也。初征也。意云。已越三世。而无三世相。若无三世岂得有说。未知于此无时之时中。佛说何法乎。身语意等者。牒经略答也。三业平等者。察乘枢极此经宗体。一经始终无往不是。故下云。平等法门即此经之大意也。上云。入真言门略有三事。又学此教者。名真言门修行菩萨。又证此果者。名三业平等地。第十八云。佛世尊入大智灌顶地。得三三昧耶。合身口意平等为一也（文）从因至果皆明此事也。于中十二真言王得三道之称。最为至要。故第十四（二十五）云。谓佛坐于金刚道场。才念此三道真言。谓如所说。身口意三真言也。当如是念时。即得身口意平等之地。身及语意。皆是法界之体。无有边际。由如虚空。即以如是之力。而伏四魔也。又云。如毗卢遮那。于阿迦尼吒天。坐于道场。以此真言故。得身口意毕竟平等自在之用（文）。
    言如来下。释三密平等义。种种三业者。次经云奋迅示现三无尽庄严藏是也。此云种种显色。即普现色身。藏品普世真言释云。费只多罗（二合）揭帝。种种行也。亦是巧色之义。随类示现一切可爱乐身。名巧色。亦是杂色义。以种种行种种杂色法门。而除世间之闇。即诸明中无比义（文）第十四（二十六）云。由此身口意三道真言故。如来得超入三平等地。随上中下类普门示现种种本尊之身。种种真言。种种印法等同虚空无有其分限。普周法界。而度众生。究竟皆令同得超入如是三平等地也。身具无量功德故。犹如虚空不可知其限量。语意亦尔。由观此真言故。得如是功德同于如来也。由三业无尽故。若应以身度人。普现种种色身。若应以语度人即普门亦现种种语言。随宜导示令得入于佛之知见。若应以意度人。亦如是种种感通不可穷尽（文）皆至第一实际者。谓佛三密。至究竟平等也。一一眷属皆亦如是。故名差别智印。亦云一切智智。第七（十一）云。初云一切智智者。即是总举十方三世如来一切金刚智印。以此加持。则无所不周。又一切如来本行菩萨道时。所集无边福聚。发生无尽大愿。至萨婆若中。究竟圆满。是故皆得智名。第一实际者。阿字本不生金刚实际。第六（二十三）转释我贤本不生句中云。第一实无垢者。此最实事更无过上。名为第一实际。所谓自性清净心以离一切暗故。佛之知见无复垢污。皆是转释本不生义也（文）又曼荼罗中胎藏心云第一实际。一一诸尊与中胎藏第一法界身无二无别。故云经第一实际。又上疏云。今者心王毗卢遮那成自然觉。尔时一切心数无不即入金刚界中成如来内证功德差别智印（文）妙极之境者。第一实际者。唯佛智所穷故。云妙极之境。梵音苏罗多。此云妙极。或云妙适。第十七（十七）云。苏罗多者。是共住安乐义。谓共住妙理而受于现法之乐也（文）现法乐者。谓自觉圣智故。密严经云现法乐住自觉圣智（文）是自受用佛。四智圆满。自受法乐。即是妙极之境界也。即是大智灌顶地。所谓入大智灌顶。三密合而为一故。次云身等于语等。是正明平等义也。身等于语等者。正明平等义。平等梵云。理趣释云。三昧耶者曼荼罗之异名。三密平等即曼荼罗义。故三密梵语。其体相同。陀罗尼集经第一（十六）云。曼咥梨慕陀罗（印也）曼荼罗（本尊）三密梵语。皆曼荼罗故。皆具平等义也。今此中。从□之细。身业皆□。语业次细。意密最为细。以□比细。云身等于语等。今从细解者。佛之意密。究竟至于金刚实际。与虚空等毕竟清净。故名者清净义。第十九（十二）云（乃至）不可以虚空能成一切事故。便谓虚空有为有相也。今此大空曼荼罗亦如是。毕竟清净。无所不为。常住寂然而不空成就。又第十二（二十一）云。曼荼罗者。清净义。是云意密清净也。如言意密。语亦至实际。故云语等于心。语云。故此语密名真语如语等。如言语密。身亦至实际。故身云。诸佛威仪悉中规矩。所作皆善。是云身清净。故经云如来妙色身世间无与等。如是三密。皆至实际。究竟清净一味平等。故次举喻云犹如大海等也。又三密平等者。即阿字义。故阿字名曼荼罗王。阿字是。无尽庄严之主也。转字轮品。叹阿字偈云。我一切本初。号名世所依。说法无等比本寂无有上。解云。此偈明字三密平等义。初句是总。理趣释云。本初者。本来清净法界也（文）即是金刚实际。一味平等义也。号名世所依者。谓身密（中道）身是所依义故。说法无等比。即语密。可知（有义）本寂无有上者。谓意密。佛心常住第一义谛故。云无有上。如是三密皆至实际。究竟清净。云我一切本初。故是总句。夫佛自觉阿字本不生。所有三业究竟清净。是以示现三无尽庄严藏。而庆法界机。即是阿字不思议之缘起。谓之三平等句法门也。犹如大海等者举喻。海梵云。与。通同。具三密平等义故。以喻也。海喻阿字独一法界（中义）遍一切处（有义）喻种种三业。同一碱味（余义）喻皆至第一实际。谓从阿字一门。而示现无量身口意。故云遍一切处。一一三密。皆不离阿字本寂之体。故云同一碱味也。第十二（九丁）云。如是甚深法性（阿字门）犹如大海万流之所归趣也。此万法归趣。正顺于大般涅槃。即是发行义也。如世间大海种种色味。入大海之中。皆同一色一味。无有差别。不可变。如来大海亦如是。一切万法万行入此中。皆同一不思议解脱之味。无有差别也（文）句者下。释句义。是初依世间声明而释也。四卷楞伽第二云。又句身者。谓经路。如象马人兽等所行经□。得句身名。注所有言句。皆经迹耳。住本谓寻迹。以得象马。喻因言而悟也。句逗者。辅正记第一云。句逗者。逗留也。说文云。止也。方言逗住也。即以句止之处。名为逗也（文）对今疏文。逗住者即住处义。若云住。则自有进行义９矣）有人云。逗须作读者。不得意也。
    今就此宗下。正明今经义也。修如是道迹者。道谓三道。□即是句。第十五（十五）释三道云。道谓会义（云云）会梵云。是以。三道即三三昧耶。三平等义。故知。道□即平等句也。三平等句者。有相方便。故云道□。由有相方便得至无相真实处。云修如是道□。得住三平等处三平等处者。中胎本地身。故第九云。以初三昧耶故。得同如来秘藏身口意平等之身。身（是指本地身。具如教主下辨之）又第二十卷（二十九）云。若住此三平等者。即不着一切妄执。即此三平等即是菩提（文）应知第十一地合身口意。平等为一。即入中胎藏心。是云住三平等处也。
    即以平等下。释法门两字。法谓平等三密门名方便（见智度第二十八）谓今所修三密法门。皆从如来平等三密而出。故云平等身口意秘密加持。以此为所入门。到所诣处也。上疏云。行者以此三方便。自净三业。即为如来三密之所加持。乃至于此生满足地波罗蜜（文）。
    谓以身口意下。述释平等身口意秘密加持义。谓以行者三密修行。为方便故。逮见加持身也。逮见加持等者。上云佛定用身者。是所住土。今简彼。故云加持受用。即加持身。然云受用者。是行者所受用故。犹如他受用亦言食身。是他众生所受用故（具如上辨）又解。加持者。谓加持身。受用即上。身土并举。云加持受用身也。是明世间成就位也。第十（二十九）云。此三事等明见本尊故。当于自处作也。又即自观其身亦同本尊。以三事等故。名世间成就。尔时本尊及诸菩萨等。随想而现。随念而至。随问而答。然后入修学出世真言之行（文）。
    即是毗卢遮那下。明出世成就也。遍一切身者。谓本地身。理趣释云。大者是毗卢遮那法身无处不遍。见本地身者。于镜曼荼罗中开见心佛也。本地加持浅深有异。俱不出行者自心。此心渐净。则外见加持身。究竟清净。则于内心。开见心佛。心自证心不从他来故。云即是行者等。何者。全本地身现加持故。加持当体即本地身。是以见加持身。则见本地身。本地身者。本是摩诃萨意处。意处显现。称本地身。是以见本地身。则是行者平等智身也。第七卷云。若见加持身。即见本地身。若见本地身。则是行者自身。故此一一字门。即是不思议果。不从别处来也。又遍一切身者。即本觉妙明。故起信论云。所谓觉义者。谓心体离念。离念相者。等虚空界。无所不遍。法界一相。即是如来平等法身。依此法身说为本觉。又心地观经第二。明自受用云。初成正觉。穷未来际。诸根相好遍周法界。四智圆满。是真报身。受用法乐（文）行者平等智身者。谓行者始觉。对本觉云智身。谓以至心源时。始觉即同本觉。无二相故。云即是行者平等智身。起信次文云。何以故。本觉义者。对始觉义说。以始觉者即同本觉（文）。
    是故下。叹三密不思议行果也。是初叹行者。住此乘者。谓身口意平等金刚一乘也。一切众生种种三业本自与如来等。今手结印契。口诵真言。心观本尊。即是本具三密。不从他来故。云不行而行。所谓三密加持速疾显者。即此义也。一切众生从本已来。住第一实际妙极之境。然为烦恼所覆故。未能显发。今依三密方便。而得显现。非是本无今有。故云不到而到也。是叹果也。而名为平等句等者。结释平等义。杲师等旧师。皆接上句而读者不可。意明。三平等者。阿字之门。法界之体。一切众生等具无缺故。云皆入其中。已皆入了。则非由三密门而今始入。故云无能入者。既无能入岂有所到果。故云无所入处。能入所入毕竟不可得。不出阿字门（文）故云平等。下疏云。所以然者。一切众生色心实相。从本已来。常是毗卢遮那平等智身。非是得菩提时强空诸法。使成法界也。佛从平等心地开发无尽庄严藏大曼荼。已还用开发众生平等心地无尽庄严藏大曼荼罗。妙感妙应皆不出阿字门。当知。感应因缘所生方便。亦复不出阿字门。平等法门等者。总结也。此经中金刚手为对告主。毗卢遮那为其教主金刚手称身口意平等金刚毗卢遮那名身口意秘密平等身。即表说三密平等法也。第二十（十七）卷云。私谓上来经文大意。不过此行。谓口真言。身法印。意观佛也。然此三事皆缘生法。缘合而有。都无自性。不生不灭即是阿字之门。法界之体。凡夫不知云何得入。故佛先说此真言门。渐得三昧。乃至亲观本尊。见种种神变之境。犹是心有所著。不得三平等住。今说入三平等法门。若行者于瑜伽心中。而后能如是观察。离身口意分别戏论即得现前为证真言实相。同于佛住自体常住同于如来也（文）十万虽广。三千虽略。无出三密平等法门。摄其三密为一阿字门故。毗卢遮那以此一字为真言是此经之大意也。

大日经疏私记第六
大日经疏私记第七

            沙门昙寂撰


第0段 住心品第一之余

    时彼菩萨等下。已下明别序也。勘注云。当经别序者。现自受已下三身等（云云）指心云。二教论意。已上自性身。说法（云云）自下受用身说法。是皆依宗家而解也。愚按。宗家以金刚顶四种身义直解经文。是一家别传。而与疏不同也。然古师皆以家家义而解疏释。犹如圆凿方枘互不相容。非但失疏意。亦不得宗家之意耳。今此疏意。当段明现瑞相。故举法华瑞相因缘指示而已。现瑞有二。是初普门瑞相故。经云毗卢遮那加持故等。二一门瑞现。下经云乃至莲华手像貌。疏释云。非但示现佛身充满十方一切世界。所现金刚菩萨等身亦复遍一切处也。是以验知。二重现瑞即表字导师及百光遍照义也。普贤为上首等。指心问答出多义（云云）皆非疏意也。今云。略举二尊摄万德尽。普贤见于法界。以为悲德。金手见金刚界。即持智德。万德虽多都摄悲智。故举二尊。以对无尽庄严也。又普贤是三密平等体（如上疏释）金刚手亦主如来三密。故与所说法门相应故。略举二尊以为瑞相也。又普贤是大眷属上首。金刚手即内眷属上首。故举二尊也。谓将说下释中先明现瑞之所以也。此平等法门者。上所云心语意平等句法门。是总指此经正宗文也。自在加持者。谓法身加持也。上疏云住于自在神力加持三昧。普为一切众生。示种种诸趣所喜见身（云云）具如上解感动大众者。勘注云。此中大众者。则自性法身所化。普贤秘密主等大众也（文）今云。是加持身。说法之瑞相故。普贤秘密主以为上首。有无量当机众。故上云群机嘉会时。何只法性身菩萨乎。普门境界者。即普现色身也。秘密庄严者。现无量三密。庄严法身也。不可思议等者。皆字义。谓自在加持。从阿字法身而起故。入秘密位品云。诸佛甚奇特。权智不思议。无阿赖耶惠。含藏说诸法。乃至说如是音声已。还入如来不思议法身。第十六（二十五）释云。复次前偈云。奇哉者。梵音奇哉。即于初首而有阿声。此偈已表法竟也。此即是本生义。能生一切诸法。谓如来身所示种种形声。皆从阿字而生也。时出种种形竟。还入佛身支分。又复还入如来不思议法身之中。各随所生之处而入。故经云又复入如来秘密法身不思议。此不思议梵音阿真底。亦有阿声。意明从阿而出又从阿而入也。此两头上下指两阿字。明一切法出入。即同法界之体也。未曾有者。梵云阿浮达摩（见十二部经中）是亦初有阿字也。又转字轮品。云希有开敷眼。出现品云未曾有开敷眼。若依此说希有但是之翻名也。因彼疑问等者。金刚手。见现瑞之□而。发云何得一切智智问。是正示说听仪式故。简无问自说也。闻者者。谓当机众也。勘注云。传闻者（文）非是疏主意也。深入语义者。语谓说法。义谓义趣。由听说法悟其义趣。即依世谛而入第一义也。智度九十九（二十三）云。说般若波罗蜜者。因世谛名字语言。欲示众生第一义不动相故。如法华等者。举其例。具如勘注。
    复次普贤下。明具普贤等眷属之所以也。诸仁者者。第四云。梵音尔□。名为仁者。又云以降四魔故。名为胜。故偈具翻其义。谓之仁胜者。第十五（二十三）云。仁者佛名越众生。谓过人也。仁者是寂根得胜也。此菩萨金刚皆是毗卢遮那差别智印。故归其本而称仁者。或可。分具其德故云也。音仁。仁恐是梵语。无量寿称仁胜者故。亦具慈悲义。即仁义也。仁者无敌。仁亦胜义。应思之。如是境界者。上所谓三业平等句。是即诸佛自证境界也。此诸仁者。悉从三业平等阿字法界体。而流出故。云久已通达也。然此诸解脱门者。为释次经文。先明其所被机也。诸解脱门者。今有二义。一者解脱即门也。中胎菩提心名解脱门。是诸圣者所游入故。称门也。华严大疏第二。释得于诸佛解脱之门文云。言解脱门者。佛果障寂大用无碍也。故称解脱。真解脱者。即是如来通智游入故号门也。证契故名为得。此解脱即门。佛得其总众海得别（文）今从中胎解脱门而流出。故云所现诸善知识等。二者。依主得名。解脱如前。此诸仁者入解脱之门故。解脱之门依主释也。第十一（四）云。此流出名为门。是梵音多含。今此中意明流出也。谓从自证法界佛心（中胎）而流出无量巧智之门。即是如前一一菩萨金刚各是如来内证之德。从此现法门。门有传法摄众生者。引彼一类。从此门入而到一切智智之地。佛意令彼各说入实相门。若有众生种彼根性者。当生喜悦发起善根。即从此门成胜进行。住于如来安乐之行也（文）谓一一尊皆从法界流出故。流出名门。门即诸尊故。云无量巧智之门。又此诸尊为门。从此门而入中胎涅槃。故云解脱门。此疏处处释多此义也。各引无量当机者。众旧解（云云）余如上辨。疏主实义。不二加持身以为教主。现加持身之本意。实在引当机。若不引当机。现身说法亦为何用耶。此中释相丁宁教示。请当熟思。如来加持等者。合经也。意明欲饶益此当机众故示此瑞相也。
    如师子下。正释经文。师子王喻教主加持身。经云毗卢遮那如来是也。将欲震吼者。喻后本说。必先奋迅等者。喻今现瑞。呈现材力者。正明现瑞相也赭白马赋云。汉道享而天骥呈才（文）财与才通。集韵云。才通作材。辨才天之才或作财。亦当准知。呈韵会。驰贞切。现也。广韵。又示也。然后发声者。正喻本说也。
    如来下合法也。如来合师子王。将欲必定等。合震吼。仁王青龙疏第二（二十四）云。梵云僧（思孕反）伽娜娜。此云师子吼（文）嘉祥胜鬘疏第一云师子吼者。叹其说也。外国云呵梨。此云师子。汉书中说师子黄色。然实应具五色。但见其黄色耳。形容亦不过大。但以威猛能伏诸兽。为兽中王。馥法师引思益经解师子吼。有其多义。略说三种。一如说修行。二无畏说。三决定说。所说如所行。所行如所说。无有虚说。故名师子吼。二无畏说者。世俗云。小圣见大圣。神气尽而胜鬘亲于佛前对于胜众。纵任辨才阐扬妙法。无所畏惧。故净名云。演法无畏如师子吼。乃至师子吼名决定说者。此借师子性情为喻。如师子度河望直而过。若使邪曲即是回还。菩萨演教义亦如是。依究竟理说究竟教。若不究竟即便不说。故下文云。师子吼者。一向记说。一向记说者。犹是决定说也。又菩萨说法。能上弘大道。下利群生。邪无不摧。正无不显。故下文云。决定宜唱一乘了义。又能摧伏非法恶人。是故为师子吼也（文）又涅槃经二十七曰。师子吼者。名决定说。一切众生悉有佛性。如来常住无有变易（文）宣说一切智门者。次经金刚手发问一切智智法门。一切智门者。五种三昧。四重圆坛无尽庄严。即是众生所具无尽庄严故。与涅槃所说一切众生悉有佛性同。故云必定师子吼也。奋迅者。第九（十三）疏释出广长舌相句中云。此中言出者。梵本正翻当云发生。旧译或云奋迅。出此广长舌相。即是如来奋迅。示现大神通力。故会意言之也（文）又第十四（十四）云。奋迅是流出义。是流溢义。如师子王在深窟中。安住不动。有时出穴。频申奋动。即是。其身本不动。今则离其常处而动故也。佛亦如是。安住如是甚深密藏之中。若非如来加持神力。则微妙寂绝不可得示现。今乃未现无尽身口意种种形声。遍满法界。即是诸佛奋迅也。具如第九卷及十四记辨之。
    所谓庄严下。释庄严字也。从一平等身等者。谓从法界身一平等三密。而现三重曼荼罗诸尊三密。是云无尽庄严。入大智灌顶地。合身口意为一。故三密平等云一平等。即三昧耶义也。第十三释入佛三昧耶云。三迷者谓佛三身。谓法报化合为一。教化众生也。亦体同阿字之门。无相离相故云等也。可知一平等者。即阿字一道义也。庄严梵云（花严之严也）理趣经七母种子。释云。毗欲字一切三有不可得。欲字。一切乘不可得。由三有有情种种爱乐胜解不同。是故如来出兴于世。说五乘。所谓天乘梵乘声闻乘缘觉乘大乘。是故佛楞伽经中说。乃至心流转。我说为诸乘。若心得转依。无乘及乘者。此五乘即与五种三昧同。五种三昧道是三重坛诸尊。即是毗卢遮那无尽庄严也。无乘及乘者者（文）即一平等也。第七云。就此经宗。则五种三昧皆是开心实相门（文）第十一（十二）云。大庄严清净藏三昧。此如来不思议依自证之法。无量定智诸力以。自庄严清净者也。即是真言体也。此是如来众德之藏。无尽庄严无有缺减。具足成就相也。第十四（十）云。先运心思惟毗卢遮那无尽庄严身。周遍法界。十方三世一切如来。亦如是。一一无尽庄严身。周遍法界。从十地乃至初地诸菩萨。分证庄严身。无量无边满于法界。无有间隙。如胡麻中油（文）谓法佛身密体具无量身密德。是云一平等。差别无差别即真谛也。一切威仪谓诸尊威仪形色。无量差别是无差别差别。即权□也。从一切平等身者。谓法佛身密。从一平等语者。谓本地身语密。从此流出无尽音声也。一平等语者。即字门第十一（十二）云。即时世尊。从三摩□底中出无尽界无尽语表。依法界力无等力正等觉信解。以一音声四处流出也。谓从阿字出三字成四字。合为一。而遍布一切处也。声门字出亦遍一切也（文）又云。以从此阿字而出声故名门也。此阿字即是佛口。即是佛心。即是说者。即是闻者。法界依力。无等之力。而生平等语表。出无量声。即是如来普门。导利之语业作用也。一平等心者。亦本地常心即字义也。第十二（二十三）云。此阿字门即是一切佛心也。今此偈中。说此阿字者。即是说自证法中一切语意。中虽有所说。然此内证之境。终不可了知。由自证得不可说故。佛虽自叹美。即是称叹此阿字也。现一切本尊者。抄出多解（云云）愚按。本尊梵云沙也地提婆多。是所观体心所住处。故云无非三昧。与三摩地通同（园云千文义云。唐梵是例也。三摩地旧云三昧。此云等持。亦云心一境性也。行者谛观本尊形相。一心不乱与本尊三昧相应故。本尊是所观境界。故称三昧。即身义云。若人真言行人手作印契。口诵真言。心住三摩地。三密相应加持故。早得大悉地。又一平等心者。即心王。本尊者谓心数也。心王如来成自然觉。一切心数入金刚界中。成内证差别智印。此一一尊随缘亦为行者所尊。故云本尊也。第十（二十八）云。字真言观即是真言身。声真言观即是真言主。句义观即是真言体。即真言心也。第十四（二十二）云。意密者。即是本尊瑜伽之观。亦随四重方位。各各不同。与此相应。即入如来意密之藏（文）第十（八丁）七云。自真实者。谓自特真言手印。想于本尊。以专念故。能见本尊。本尊者。即真实之理也。非但见本尊而已。又如实观我之身。同本尊故。名真实也。
    然此一一下释无尽义。先浅略义。十佛刹微尘一一三业。无量无边。故云无边际。非是算类譬喻之所中能知。故云不可度量。若深释者。无尽即无相义也。一一三业与法界不异故。不坏三业差别之相。即相无相。无相之相无相不具。故云无边际。若是无相以如来五眼谛观。尚不能得其像貌况余肉眼非是思议境。故云不可度量。十二真言中云。无尽也。十八（二十八）云。种种庄严。率种种等（十四义释。作六十种等）以要言之以无相庄严也。十四（二十八）云。无尽者。即是无相之别名。由无尽故。一切诸法皆无自性。无有动摇。以要言之以无相庄严也。华严大疏十九上。（五十）释经应知佛与心体性皆无尽文云。若依旧译。云心佛与众生是三无差别。则三皆无尽。无尽即是无别之相（文）此庄严相。从无相法身而流出。与无相法身无二无别。以无相故。一一三密遍于法界。无有边际。即以无相相庄严法身。谓之无尽庄严也。
    如来秘密惠经云下。引经证无边际义。智度论第十（二）云密□金刚经。恐是译语之异。金刚手或云密□金刚。金刚即惠义。故云秘密惠。十二（七丁）云。金刚喻如来秘密惠也（文）然义释。也字在秘密意下。接无尽庄严经文。恐今疏为正。智论第十。有二因缘。初明目莲因缘中。引密□金刚经。与此大同。次明除疑天女因缘中。引诸佛要集经。论云文殊师利到诸佛集会处。有一女人。近彼佛坐入三昧。文殊师利入礼佛足已。白佛言。云何此女人得近佛坐。而我不得。佛告文殊尸利。汝觉此女人令从三昧起。汝自问之。文殊尸利即弹指觉之。而不可觉。以大声唤亦不可觉。提手牵而不可觉。又以神足动三千大千世界。犹亦不觉（乃至）文殊尸利白佛言。世尊我不能令觉。是时佛放大光明。照下方世界。是中有一菩萨。名弃诸盖。即时从下方出来。到佛所。头西礼佛足。一面立。佛告弃诸盖菩萨。汝觉此女人。即时弹指。此女从三昧起。文殊尸利言佛。以何因缘。我动三千世界。不能令此女起。弃诸盖菩萨。一弹指便从三昧起。佛告文殊师利。汝因此女人。初发阿耨多罗三藐三菩提意。是女人因弃诸盖菩萨。初发阿耨多罗三藐三菩提意。以是故。不能令觉。汝于诸佛三昧中。功德未满。是弃诸盖菩萨。三昧中得自在。佛三昧中少多入。而未得自在故耳。解云。弃诸盖菩萨者。即除盖障。女人者即今除疑天女。以余观之。即是除盖障之眷属。除疑怪尊。是以云因弃诸盖菩萨。初发菩提心。文殊是智。智必依定。故云依此女人而发菩提心。定是本寂。智为动相。所以不觉也又除盖障三昧名悲力三昧。若非悲力。何能得令彼定起乎。所谓诸佛依往昔大悲愿故。自起自证而赴化他。亦即此之谓也。然对此中事异义同也。此中标记。诸佛神变加持。无尽庄严相。非因智所量也。目犍连与（吉庆义）字体同也。第十六云。七母同用没檗罗印。前引理趣经。七母种子。含有相乘义。故知。目连表初二劫有相智力。上至梵天者。表初劫智。往诣他方佛土者。表第二劫智也。尔时除盖障者。表第三劫无相智力。无相亦有浅深（乃至）故佛三密。第三劫智力。所不能测也。故第三（二十一）云。复次初劫智惠。犹与二乘共行。非深般若。乃至第三劫等虚空心。无边智惠。一切二乘不能思议。乃名深般若。堪作秘密行阿阇梨就秘密中又渐次转深。乃至佛为十地。说般若。则九地非其境界。唯大毗卢遮那得名究竟阿阇梨也。即此之谓也。经云除盖障等者。此菩萨初入金刚宝藏。证三密平等故。对佛之究竟三密平等。故先举此尊。以显佛三密无边际义也。目连是神通第一弟子。所以令目连寻之也。智论但举目连。不出除盖障也。欲知佛身量者。论云。是时目连。心念欲知佛声近远（云云）尔时除盖障下。菩萨自往测也。及以目连者。有人云。及疑乃字。过十方各如恒河沙等者。前明目连。唯云他方。今云十方等。智力广挍可见。
    还归方见除疑天女者。除盖障眷属。在除疑怪菩萨。梵云憍都褐罗。真言（无惠也。截断也）释云。截无知令智惠生。亦是决断之义也（文）犹如能断金刚般若之义也。如来三密表金刚实惠。除疑天女表实相定。智依定生。故云我未发心时是天女已能住此三昧也。是明定惠俱无尽。而非因智所能量也。
    无量天鼓者。表除盖障无相智力也。第四（二十一）云。次于北方观不动佛。作离热清凉在于寂定之相。此是如来涅槃智。是故义云不动。非其本名也。本名当云鼓音如来。如天鼓无形相亦无住处。而能演说法音。警悟众生。大涅槃亦复如是。非如二乘永寂都无妙用。故以为喻也（文）涅槃智者。除盖障种子字。第十四（十）释字云。若菩提心清净。除一切盖障。即是大涅槃。更无他义也。又第八释寂（灾）真言种子字云。能焚除一切障盖。得大寂涅槃也（文）除盖障种子字即涅槃智也。须弥山王者。是不动义。以喻实智惠（见第五卷疏）字即涅槃智。不动摇义。除盖障真言释。字傍二点云不动点。又涅槃金刚三昧。亦名不动三昧。故以为喻也。又第八地名不动地。即是除盖障无相智也。又鼓梵云（千文）有除义。即盖障故。是除障义也。或作含第一义智义。即除盖障无相智也。即是无边际义者。（除疑）所含义。有超越义。三世义。此三昧超越三世。即无边际义也。黑色。黑色中胎深玄色。大涅槃义。越八叶绝方所（时方义也）是云无边际。此是唯佛与佛境界故。除盖障智力所不能量也。
    如是毗卢下。正明今加持身无尽义也。毗卢遮那即教主加持身。加持身非一。一一皆遍满十方也。
    是一一下明十方所遍一一教主义。各有十佛刹微尘眷属也。如胡麻油者。第四云。毗卢遮那无尽庄严身。周遍法界（乃至）无量无边。满于法界。无有间隙。如胡麻中油。略出经第一（十一）云。诸佛遍满虚空。犹如大地麻油。津腻满中。金轮时处云。复谛观诸佛遍满虚空界界塞（普贤化他天轨。作测塞虚空中）六波罗蜜经云。云何名一庄严三昧（乃至）又一者。名遍一切处。譬如麻油遍麻中。无生法亦复体遍一切。是名一庄严三昧（文）解云。一庄严者。即一平等庄严也。者。遍一切处义。平等义亦一义。故云一庄严。慈觉教王经疏云。言如胡麻者。取油麻津腻满中。以譬诸佛遍满之相。何故以麻为譬者。麻梵云。如如无相义。一一本尊不离本地常身。如如无相体。以无相故遍满法界。故以为喻也。指心云。或何读乱脱。遍满法界一句可安上相好下也。今详依第四疏如胡麻油四字置隙处下文义俱稳。是云错简。非乱脱也。
    又如国王下。释藏义。此藏梵云。第十四释示现如来庄严藏云。此中藏者。梵音偈河即是流出无尽庄严。奋迅示现不可穷竭。犹如大空之藏。第十一（二十）释虚空藏转明妃云。又藏者。如人有大宝藏施所欲者。自在取之不受贫乏。如是虚空之藏。亦复如是。一切利乐众生事。皆从此中出。无量法宝自在受用。而无穷竭。名虚空藏也（文）虚空藏梵云。与通同。具如第十四记辨之。
    复次下。为释非从毗卢遮那已下文。先明此加持相从因缘生也。然释显文似明佛威神力。而佛护念和由行者三昧力。故次明般舟三昧。明由感应因缘而有此义也。内修般舟等者。明内外感应相也。与止观文大同。止观二之一（十七）云。常行三昧者。乃至此法出般舟三昧经。翻为佛立三昧佛立三义。一佛威力。二三昧力。三行者本功德。能于定中见十方现在佛在其前立。如前眼人睛夜观星。见十方佛亦如是多。故名佛立三昧（文）智度第四（七）释阿靳跋致中云。复次得三法。一者若一心作愿。欲成佛道。如金刚不可动不可破。二者于一切众生。悲心彻入骨髓。三者得般舟三昧。能见现在诸佛。是名阿靳跋致（文）般舟即念佛三昧也。华严毗卢遮那品云。尔时大威光童子。见彼如来成等正觉。现神通力。即得入念佛三昧。名无边海藏门。大疏第十一（二十六）云。智度论云。菩萨以般若波罗蜜为母。般舟三昧为父。般舟即念佛。此翻为佛立三昧。良以念佛即真涉事。与方便同。故得称父。又念佛成佛是亲种故（文）念佛三昧有地前地上两义。此中所明。是地前相。即第二无畏。本尊三昧众相现前位也。第十（二十九）云。又想月轮圆明清净。观字轮。在此轮明净心中。如前成就。此即净菩提心义也。由三业平等清净。能见诸佛相。净菩提心与念佛三昧相应。明了无碍。唯独自明了。余人所不见也（文）第十一（十六）云。或自身为本尊。而置心字于心上。故云以心置心等也。如是观时作极净无垢之观。以一切心本尊常尔故。如是观净之时。以不外缘安住不动。不分别一切法相。而不生妄想。尔时与观佛三昧等相应。譬如净眼之人面对明镜。此中镜者。即是观本尊心上圆明清净无垢。所谓极微者。谓初观种子字时极令细小。以是心种子故也（文。此皆未等引位。即与第二无畏同也。能以父母生身等者。明地前分段身所得也。智度三十三（十四）云。问曰。如般舟经说。以般舟三昧力故。虽未得天眼。而能见十方现在诸佛。此菩萨以天眼故。见十方诸佛有何等异。答曰。此天眼不隐没无记。般舟三昧离欲人。未离欲人俱得。天眼但是离欲人得。般舟三昧忆想分别常修常习故见。天眼修神通得。色界四大造色眼。四边得遍明相。是为差别。天眼功易。譬如日出见色不难。三昧功难如夜然灯见色不易。天耳亦如是。如暗夜无云等者。暗夜喻清净法身。清净法身。与无明烦恼不相应故。云无云。众星庄严。即法身万德也。夜梵云（见藏品疏）字引点阿字。阿字无义也。即无尘垢尘垢即清净也。如如无垢三昧。即是如如法身也。华严第七十（入法界品）善财童子。称□普救众生妙德夜神云。我见尊妙身。众相以庄严譬如空中星。一切悉严净（文）又云。其所得解脱门。名法界方便不退藏（文）解云。字名救世尊师。即普救众生也。文殊此云妙德（文殊种子字也）即佛加持神力三昧普现色身义。亦即转字轮义。验知。此夜神名亦具字百光遍照义也。又法界方便者。法界即字中胎藏。方便是百光遍照。又即法界现起义。方便是发起义。故善财叹云。众相以庄严。譬如空中星。即百字门。三十二相八十随好庄严法身也。又孔雀经下云。宿有二十八。四方各居七。执曜复有七。加日月为九。总成三十七（文）即三十七尊。三十七尊罗列。即是佛立三昧。法界现起也。文殊庄严经上（十六）云。说三解脱门毕云。作如是见。是故名性印法门（即海印三昧。海印三昧即诸字门。见守护经）于彼会中。有一菩萨摩诃萨。名相庄严星宿积王。本愿殊胜。若有众生见其貌者。必定当得三十二相文印品一切宿真言云。（诸宿也）与通。即是字轮。字轮即三十二相。八十种好（见百字持诵品疏）又字轮即三重诸尊。即无尽庄严也。
    然此境界下。此一段释。通上下文。何者。次非从等经文转释上无尽庄严故。故今豫释次经意。以明无尽庄严从缘无生义也。此境界者。指上无尽庄严。然经云非从毗卢等。故且但明他生。疏具四生推捡也。
    当知下。释起灭边际不可得义。如是庄严者。即指上无尽庄严也。显时无所从来者。释经起字。隐时等者。释灭字。毕竟平等者。释边际不可得。谓如来加持。常恒不变。应法界机。未曾起灭。是以隐显在机机兴即生。故云无所从来。缘谢即灭。故云隐时无所去也。隐显无二。唯一实相。与本地身。无二无别。故云毕竟平等也。毕竟平等者。不可得异称也。如者指本地身。是大总相法门体。故云如也。故疏第六释中胎深玄色。云寂灭真如心要明中位。云毗卢遮那如来真如法界智处中位也。
    故经云下合经也。然旧师皆故字属上文而读者。非疏意也。已下经文皆转释上文故。故字须接次经而读也。此一段经总有三节。初非从等者。明非他生。上既约四生释毕。一切起灭下。次明起灭不可得义。亦上释了。而毗卢遮那下。第三明于无起灭中示现三业。如次下释。此转释等者。总释一段经意也。谓转释上现瑞无尽庄严义也。然旧师皆依四身义。解为变化身说。非疏意也。所以无尽下。述明转释意。言此加持身。不异本地常身。故云无尽也。无尽者约竖。如是庄严。竖彻一切时。越三世故。无边约横。横遍一切处故。
    以不异下。明无尽无边所以也。谓无尽者。不异本地常住不灭德故无边者。不异本地遍一切处德故。
    虽常无起灭下。正释第三节经。述明遍一切处常住不灭义。常无起灭者即常住不灭义。而能以一切等者。即遍一切处义也。第十四。十二真言释云。谓于一切十方三世一切时一切方所。超越无尽法界。而能普门利益一切也。最实道者。法华（药草喻品）偈云。今为汝等说最实事（文）第六（二十三）云。第一实无垢者。此最实事更无过上。名为第一实际。所谓自性清净心。以离一切暗故。佛之知见无复垢污。皆是转释本不生义（文）上云三平等句法门者。即是阿字义。故第二十（十七）云。然此三事皆缘生法。缘合而有。都无自性。不生不灭。即是阿字之门。法界之性（文）今现无尽三业者。为欲说三平等句法门。是云最实道。又守护经。三密云三真实（具如第十七八丁释）三真实者。即阿字法界。体性。不生不灭义即最实道也。轨匠其心者。第三卷（二十丁）云。此惠犹巧风能轨匠歌罗逻使百体成就（文）此中亦尔。如来说法巧风。轨匠一切众生心。令成佛道也演密解（云云）今云。轨匠是连绵语。不可分为二义。言如工人能造成器物。故云轨匠也。
    经云又现下。已上明普门瑞相毕。已下明一门瑞相也。又广前相者。上无尽庄严相。虽遍十方。但是示现佛身。未现随类广普身。今次明之。故云广前相也。言非亦现等者。前现佛身表实智无尽。此中明方便智广大义。例如刀印及索印刀种子。第十三（十四）云。诵此者能令行者满三身。以此字中有三义。即是法身现也（与今佛身同。可见）又释索印云。如来以此信解之力。普门示现种种类形。或作大忿怒事。或为持明之仙。具大力势。折伏摄受无量众生。咸令获于如来妙果。即是大索广普。同有情界义也。又真言中。（普也）释云。此大索广普。如空无所不普遍也。今现随类身。是广普义也。
    且如下先明菩萨金刚等身遍于法界也。且如者。演密第四（三十一）云。且者不尽之辞。如即指斥之语也。法数诚多。且举四谛。世界无量直示娑婆。盖取一隅耳（文）今亦如是既云无尽庄严。非但十佛刹故。且举十佛刹而指斥也。此十佛刹等。是举上首也。如是一一下。明其眷属诸尊亦遍于法界也。皆如毗卢下。例同上普门现瑞毗卢遮那无尽庄严□也。如因陀罗网等者。主伴重重。周遍法界。互不相妨。以喻帝网也。华严玄谈第六曰。如天帝释殿。珠网覆上。一明珠内万像俱现。珠珠皆尔。此珠明彻。互相现影而无穷尽（文）今略举三下。明略举三圣之所以也。凡胎藏部三部为要。诸尊无量摄三部尽。法门实多摄三法尽。方便非一摄三方便。故举三圣摄于诸尊也。第五（十九）判一万荼罗云。大凡此第一重上（东）方。是佛身众德庄严下（西）方是佛持明使者。皆名如来部门。右（北）方是如来大悲三昧。能滋荣万善。名莲华部。左（南）方是如来大惠力用。能摧破三障。故名金刚部也。是入阿字门。一切诸法不生。是法身义。入娑字门。一切诸法无深着。是莲华义。入□字门。一切诸法离言说。是金刚义。如下字轮品中以此三字。统摄百字。意在此也（文）第十五（十五）云。次答色及形类。然大略有三部。毗卢遮那是佛部。即是如来法界身。白色。次观世音是阿弥陀佛也。其身黄色。次金刚藏即是释迦牟尼。其色黄色（即杂色也文）执金刚者。举金部上首也。智慧门者。金刚手所持内德。人法相对故云对也降伏者。明外用方便也。第五云。摧破三障是也。普贤者。普贤是初发净菩提心义。即毗卢遮那之圆因。故为佛部。第六云。洁白是毗卢遮那净法界色。则一切众生本源。故取为相（文）如如法身者。即净法界。净法界即字也。第八释寂灾真言种子字云。本体白色（乃至）以本性净故。有息灾用（文）普贤即字门。金刚手字。观音字。可知。又金手般若。普贤法身。观音解脱。即三德也。增益方便者。第五云大悲三昧。大悲即增益也。指心云。问观音莲华部尊也。莲华部敬爱法也。何云增益耶。答或以花叶可爱色为敬。以众实俱成故为增益愚按。今以五部摄三部故。观音为增益也。云何摄者。第十五云。金刚藏即释迦牟尼。又依心要等。以东方阿□佛。为金刚部主。又第十五云。金刚部一向降伏用。其色杂色也。又云。杂色谓具五色（五色即黑色。即北方色也）又赤色为东方降伏色。又东方阿□。此云不动。又北方尊亦名不动。不动是大摧伏义也。故知。此中北方摄东方也准此西方摄南方。东北一双。南西一双各取方始终。以为二部也。第六（十四）云。复次。白寂灾色。如来部义。故最初。黄色增益色。莲华部义。故第二。赤是降伏。金刚义（云云）又第十三（初）下黄色时。想迦字。作真金色。其佛南方华开敷佛也。是大悲义。观音种子。南西相同是亦一证也。
    举此三点等者。此三尊即法身般若解脱。胎藏曼荼罗。三字。摄万德尽。三部即三点也。又第六（十五六）云。当先建立内心秘密莲华藏（中台）竟。次造第一重伊字三点诸内眷属（云云）指心云。但经疏现图中。说第一重有金刚手观音。无普贤。可决定（云云）愚按。第六卷所出。所传图。上方遍智院。右方观音院。左方金手院。总为第一院。遍知法身。观音解脱。金手般若。即三点也。前所引。第五卷疏。亦此义也。普贤如如法身者。是佛德也。于第一重虽无普贤。此中普贤义当遍知院佛德也。夫胎藏曼荼罗三部为宗。故凡有三数者。皆具此义。故今三圣判为三点。何必属曲论有无乎。又普贤者是毗卢遮那之圆因。勇健菩提心。真言中者。即是也。第九释高峰真言中云。又于无量劫以来。常以此诃字真因。具修佉字万德。一一如金刚不可破坏。今众德已满。诸力悉备。亦当以此法幢高峰观三昧。大摧法界怨敌。普护众生（文）此释与三角义同。应知普贤菩提心者。即大勤勇也。无量不思议者。无量梵云。不思议云。皆具阿字。妙用者不思议神通事业也第十五云。亦随一部中。自有三事分别。如佛部中自有息灾增益降伏也（乃至）如佛部者。当知莲华金刚。类可解也（文）一部各具三法。所谓即空即假即中。阿字不思议三法。是云不思议妙用也。
    所云等者。释经等字。谓等取第三院也。今现瑞。总有三种。现佛身者。是中胎藏。次现菩萨金刚等。是第一二重。今是明第三院。现三种瑞相者。意为对行者上中下三种成就也。第十五（十五）云。亦如是三事相应。即成也。就中复有上中下差别。谓息灾为上。增益为中。降伏为下也。第六（十八）云。且就有相瑜伽。自有上中下三种。上谓观毗卢遮那等诸如来身。中谓观观音文殊师利等诸菩萨身。下谓观因陀罗等随类之身。一一如曼荼罗所示。色像威仪秘密标式或印或字但一心住缘不复驰散。即彼尊三昧门（文）乃至者摄取二乘及寂然界菩萨。第二十（二十六）云。乃至令成就世间八心以来。即是外院之位。次渐渐向里。及二乘亦在此内（文）以外现等者。勘注出多义（云云）今云演密为是。指第三院云外现。下疏或云外院。或云外曼荼罗等。是也。言具缘品及秘密品。说曼荼罗中。具明诸天形相。指此云例可知也。因辨。抄一义指现图曼荼罗（云云有人亦取此义）此疏始终未曾见有现图曼荼罗说。何缘为此解乎。况且文势非指现图。读者可知。
    如是等下。释普于十方已下文也。是初释普于十方等义。如上加持。横遍十方无有边际。皆由机感因缘而生故。云种种因缘等。如是等菩萨金刚。三业化仪。是云无数方便。普门应现者。释宣说两字普门即无尽庄严也。第六（十八）云。若总观如是普门大众。一心住缘而不驰散。即是普眼三昧。亦名普门世间三昧门。虽深浅不同下释真言两字。真言谓三密诸尊各各三密。浅深不同者。约所说法。即五种三昧道也□细有异者。约能化身。即四重檀菩萨金刚等。各各三业也。然究竟其实等者。释道义。道谓会义（见第十五）诸尊三密各各不同。与本地三密同一无二。是云会。故次云无非秘密加持。即明本地加持无二义。此有二义。一者秘密谓本地三密。本地三密等觉十地不能见闻。况凡夫乎。故云秘密。从本地身平等三密。流出无尽庄严。是云加持。秘密之加持。依主释也。二者此等诸尊。悉皆毗卢遮那。更无浅深故。云秘密加持。秘密即加持。持业得名也。第三云。又今现随类身。而言现如来身者。明本□俱不思议加持不二。岂欲令独一法界作种种形耶。行者如是解时。观毗卢遮那与鬼畜等尊。其心平等无胜劣之想。则从一门而见心王。是故作佛事也（文）。
    各能开示下。释清净句也。如来清净知见者。谓自心实相。即清净句也。第十二（十三）云。今欲教彼众生。令尽识心之实相。开彼花台。令得佛之知见。知见者如俗言心开意解。此意有理也。以心开故即入阿字门也。文总意明。加持之□浅深不同等。皆无非为令众生开自心实相。所谓入一门者。即入法界之谓也。
    若离如是下。反显也。如是实相印者。谓秘密加持。五乘差别。皆悉不离本地实相。都以实相印印之。故云实相印。第六（二十一）云。尔时世尊。遍观察已。了知种种三昧道。同归一体。皆是佛乘。复为执金刚说一切三昧道中成菩提印。第五（八）云。次有一偈半。显示净菩提心如实相印。即是开佛知见使得清净也。此等释皆依法花文。方便品云。我以相庄严。光明照世间。无量众取尊为说实相印。意印成无量诸乘皆悉佛乘。谓之实相印。今亦即此义也。
    余皆爱见等者。谓若离此印。取五乘各各相。是云爱见。若离实相。皆是魔业。从爱见生故。智度第五（二十一）云。复次除诸法实相。余残一切法尽名为魔。如诸烦恼结使欲缚取缠阴界入魔王魔民。如是等尽名魔营侣者。营维倾切部也。侣伴也。营侣即眷属义也。
    次又释言下。上明法体性故。云开示清净知见等。是明法功用故。云顿觉成佛等。清净句者。阿字之门。自心实相。此经宗。直观自心实相心自证心。故云顿觉成佛神通乘。又上约渐次修入。此下约顿觉门释。清净智。谓佛树牙生。故经云复有芽种生起。又下经云正等觉显现。又第十一所释。第二正觉句者。即是也。清净即心佛体。所谓自性清净心。第十一（十七）云。平等清净离诸分别。剂此名见菩提之心。为初成佛种子。又（三）云。三有无余清净生者。合云如上所说之行亦同于空。除三有之障。令无有余。能生清净之法。所谓法性清净妙身之生也（文）大般若三百九十六云。佛告善现。我说一切法平等性。为清净法。世尊何等一切法平等性。善现诸法真如法界性（乃至）如来出世。若不出世。性相常住。是名一切法平等性。此平等性名清净（文）句者。如上疏释。进行义。住处义。谓依此清净心。而进修住此清净处。名之为句也。顿觉成佛等者。下疏云。今真言行者。从初发心时。直观自心实相。了知本不生。故即时人法戏论净。若虚空。成自然觉。不由他悟。当知。此观复名顿悟法门也。顿觉成佛者。显法速疾。神通乘者举喻。谓直观自心实相。了知本不生。安住清净处。不从他来。岂有何速疾。如此者乎。
    如余乘下。举权教菩萨以对明也。五密轨云。若于显教修行者。久经三大无数劫。然后证成无上菩提。于其中间十进九退。或证七地。以所集福德智惠。回声闻缘觉道果。仍不能成无上菩提。
    今此真言门下。明神通乘速疾得益也。此有二种。一世间有相成就。二者出世无相成就也。下亏法则者。三密相应义也。第二十（十一）云。然彼行者。据身印真言及本尊此三事和合故。本尊自降临道场。而来加被也。然此行者初行之时。尚是凡夫。自无德力何能即感佛菩萨等如是而应耶。但由彼佛菩萨先立诚言大誓愿故。若有众生。依我此法而修之。不亏法则者。我必宜应。或虽不来而遥加护之。若行人法则如法。而不应赴。即违本所愿故。不得不应（云云）乃至于此生等者。显速疾义。此生者。谓父母生身。等取不起于座三摩地等。故云乃至也。逮见无尽等者。明有相成就。即第二无畏。本尊三昧众相现前位是也。具如世间成就品疏。往见。
    若欲起升下。明出世成就。此有十一重。今约极位。故云即同大同也。第三（十九）云。经云。为彼从初发心乃至十地。诸菩萨者。谓初发净菩提心时。见此曼荼罗。已遍法界。升第二重。又逾广逾深。作十转开明。乃至第十一地。而后所见圆极（文）第七（三十）云。乃至至于初地。牙茎花苞等十心满时。一明门中开出十解脱门成千世界。皆是随分蒙授不思议果。至第十一地畔。于虚空云海明门中。一一皆见莲华藏庄严世界。性相形类展转不同。用作自身。自在无碍。是名不思议果满也。
    复次行者下。释所谓初发心已下文也。初发心者。谓初地也。第十八云。胎是初起。便即是如来所起处。以从如来性生。如来性生。是字而生也。如是发心。即是初地位也（文）入阿字门者。谓见自心本不生际也。下疏（二末十四）云。前劫悟万法唯心心外无法。今观此心。即是如来自然智。亦是毗卢遮那遍一切身。以身如是故。诸法亦如是。根尘皆入阿字门。故曰离于根境。又（一末十二）云。本不生际者。即是自性清净心。自性清净心即是阿字门。以心入阿字门故。当知。一切法悉入阿字门也。第七（十二）云。犹如闻一切语言时。即是闻阿声。如是见一切法生时。即是见本不生际。若见本不生际。即是如实知自心。如实知自心即是一切智智。故毗卢遮那唯以此一字为真言也。第十二（十二）云。今此阿字门亦不从外来。但从心生无别处也所以者何。以有方便修定故。其心渐净。以心净故。阿字现中。此阿字者即是一切诸佛之心。从心轮净。故能现阿字。由入阿字门故。即是成大果报相。故知。此果亦心得。其实无人能授与者。由自觉了而得之也（文）以要言之。入阿字门者。即入无生法忍门也。第六（十九）云。佛说一切空者。即是入阿字门。乃至无有少法而可得者。华严第四十四（十通品）云。佛子云何。为菩萨摩诃萨无生法忍。佛子此菩萨摩诃萨。不见有少法生。亦不见有少法灭。宝积经百六十云。不见少法有生灭相。名不退法忍（文）即是从如来等者。明从本有性而生菩提牙也。金刚性者即本有菩提也。第十二（八）云。复次如上所说。即是阿字门。如来金刚性。而功德藏具足无缺。常住妙理之门也（文）梵音。此云金刚界。界体义性义故。金刚性者。即金刚界。金刚界者所谓心王金刚界。即字门。不生不灭菩提心体也。牙者。所谓佛树牙。即修生菩提。即初地发心也。运运增进等者。明初地已上进趣不退义。即信解中行也。第三（二十八）云。此信解梵云阿毗目底（云云）下疏云。此经宗从净菩提心以上。十住地皆是信解中行。如来名究竟一切智地（文）此信解。梵云阿毗跋致。不退义同。故知。信解即不退位义也。菩提心义第五（十三）举今疏毕云。问若入净菩提心位以上。都无退义耶。答。天台初地初住已上。得三不退更不退转（文）此牙一生者。谓初发净菩提心。即不住义。是因句也。运运增进者。是精进义。初地住心乃至第十心。转深转明。菩提心相续。是根句也。更无退义者。是遍行义。果复为种。谓之不退。即初地果相。是究竟句也。乃至成菩提者。明从第二地至第十地。一一位中皆有三句。果复成种。转深转明故。云乃至。无上菩提者。第十一地穷极果也。初地为因。二地乃至第十地为根。无上菩提为究竟。是穷极果。故云无行所增等。第六（二十六）释佛地三昧道云。坚住佛地。即是于如来地坚固不动。名之为住。与前住字义殊。如人渴泛求水。已经历多时。忽得□见清凉池。中间更无障碍。但一心进趣。无复异缘。是名补处三昧道。清凉池。希愿尽息亦为佛地。故虽同名大空定。而义有差别也（文）此中次第者。唯识述记四末（五八）云。梵云羯烂多。此可言次第缘。如逆次第云阿奴羯烂多。阿奴是逆义。羯烂多云次第（云云）又唐梵文字次云（或作）帝释真言释云。迦罗是增进义。又毗纽天真言释云。迦楼罗鸟是虚空进行之义也。又步云虚空游步疏释云。游步是不住义。胜进义。神变义。以净菩提心于一切法。而常进修万行。起大神通故。曰虚空游步。又上疏云。梵云微吃哩抳多。是踊跃义。游戏义。神变义。谓从初发心以来。深种善根。起种种愿行。庄严佛土。成就众生。恒殊胜进不休息故。即是起升腾跃义（文）次第梵中。具不住等三义。如次因根究竟三句也。
    谓初发心下。述释上三义。初发心者。是不住义。故云欲入菩萨位故。发心即不住相也。于此真言等者。是精进义。得至初地者。即初地果相也。尔胜无所住等者。明遍行义。果复成种。转深转明。即是无所住。进心不息。谓之遍行也。初发心者。是地前发心。与次上初发心得入阿字门。其位不同也。凡此疏中。有二种发心。第三（十四）云。今且约胎藏为喻。行者初发一切智心。如父母和合因缘。识种子初托胎中。尔时渐次增长。为行功业风之所匠成。乃至始诞育时。诸根百体悉皆备足。始终父母种姓中生。犹如依真言门。学大悲万行。净心显现（文）解云。此释第一二无畏云初发。第十世间成就品疏（此有二种。一声字观。即第一无畏。二诸佛胜句。即第二无畏也）云。即是最初发足处也。从第三无畏。至第五无畏。即当常途圣胎三十心。净心显现以为出胎。是第六无畏。等虚空无垢菩提心也。又第三云。复次初入净菩提心门。见法明道。如识种子歌罗罗时（乃至）至如来一切智地。如伎艺已成。施于从政。故名大悲胎藏生（文）此文初地为初发心。可见。今此中发心即初义也。有人解初发文。云总标初地。不得意也。于此真言法要等者。是地前行。下经云。供养行修行。从是初发心（文）疏释云。然此信力。本从真言行供养仪轨行法。如说修行得至净菩提心。故云供养行修行从是初发心也。欲入菩萨位者。此经宗初地称菩萨位。即不退位。第二十卷（十五）云。修瑜伽者。已能观于本尊等。乃至现得种种奇妙之境。然犹是世间三昧。未得平等惠。今更开示入三平等观也。若此观明白。了自身口意实相。即入净菩提心初法明门。上菩萨地也。一行一道者。上所谓真言法要。真言者。谓三密。乘三密乘。行三密道也。三密者。其体字一实谛故。云一行一道。第十七（二十六）云。谓一切法不出阿字门。即是一道也。道者谓乘此法。而有所至到之义也。一道者。即是一切无碍人。共出生死。直至道场之道也。而言一者。此即如如之道。独一法界。故言一也。于此一道中。而分别种种差别。犹如无量岐路。皆至宝所殊街同归也（文）此行及道梵云。第三云。梵音娜耶。即是乘义。道义谓从一念善根。乃至成佛。于此中间。一一诸地所行之法。所行之道。通名娜耶（文）若于异方便门者。对上一行一道真言法要。总指显教。此中暗取法花意而释。方便品云。更以异方便助显第一义。文句云。异方便下正因佛性。即第一义。若用圆妙正观。此即实相方便。不名为异（文）若用七方便。助第一义者。名异方便。记云。此中以七方便。为异方便。以藏人不同衍门故。成求异余多用。今通用者。未同圆成。并名为异。准妙乐释。今不知秘密方便者。总名为异。故对秘密教。指一切显教云异。故第十二（二十三）云。凡一切不了内证秘密法者。皆是外道。即此之谓也。又解。异方便者。是世间成就。开见密意。即出世成就。谓由世间三昧而开见心实相故。第十（世间品）云。佛法法尔。先以事成就。然后用净惠大空。而观察之。即是出世成就也。义释第八（十二）云。今此品（无间品）所明。虽是世间成就。然甚深之方便。隐在其中。若求出世之成就时。还拟仪此法。以成秘密之分。故持明藏法。犹若因陀罗宗。满世出世间种种希愿也。今具举文。而明之。第十七（十一）云。复次如上所明。一相一味。真实之见。难信难解。如来复以异方便世间持诵之法。而助真实见故。次说六月持诵法然皆是秘密究竟。与前不异也（文。此释全转用法花意也）第五（三十一）云。十万偈大本中。彼诸圣尊。各自宣说自所通达法界门（文。出世成就）种种异方便（世间成品息灾等四种法）今此略本。但举其普通趣道之要法耳。故知。对出世甚深方便云异。异即劣义。维摩（香积品）云。有异声闻念是饭少。而此大众。人人当食。新经云。有劣声闻。异即劣义也第九□云。（种种也。异类也）翻偈云。种种随类形（文）第三重尊。云一切众生喜见随类之身。又云三乘六道无量应身（应云千应即随义也。）异类者。应同劣心众生故。异类即劣类也。又化身云劣应身。当并思矣。者谓第一义。胜义。然云劣。即是相反义也。重解。权教八地与此经初地同。故依权教修行者。若至八地时。自住三密平等。与今初地同。故云也。此义具如觉心乘下辨之。开显密意者。言假便于异方便。修行得果。毕竟悟三业平等地。故云也第九释金筹偈云一切诸佛种种异方便。究其旨归。悉皆意在于此耳（文）不离如是宝乘者。又用法花文。从尔观之。凡一代教皆是第三院主。释迦师子之所说。而不出阿字法界体。故云不离如是宝乘也。第十七（十七）云。然此阿字。能说一切世间语言。复因此语言。得解一切出世之理也。所以者何。要因此阿字生一切世间之语言。然此语言不离阿字。以不离阿字故。即知是不离于法体不生。是故因阿字门。是有世间一切法。因世间一切法。得悟阿字门也。
    缘业生等者。此中引牒释例故。先略牒作释。缘业生者。十二因缘烦恼业若三道。是初劫所断也。故声闻真言云（因也。缘也。离也。业也。生也）通云离因缘业生也（文）今断其种子。唯识第八（十二）云。复次生死相续。由惑业苦。发业（无明）润生（爱取也）烦恼名惑。能感后有诸业名业。业所引生众苦名苦（文）谓为有情等者。释缘义。有情者。经云有情类。谓异熟果报。六趣不同故云类。十四本。作谓有情诸字释类。今疏写误。痴爱因缘者。正释缘义。缘谓因缘。痴谓过去无明爱即现在爱结。无明为因。爱水为缘。造种种业受当来生死苦果。轮回无息。是云因缘。
第0段     造身口意下。释业义。唯识述记八本云。二行支者。以身口意三行为体。心心所为体行体是思。此身口意三在欲界。名福非福。身语在色界。意亦通无色。名为不动。大论第九等同此（文）乘如是业等者。释生字。即苦道也。乘因也。况会。乘神陵切。因也。孟子不如乘势汉书圣人乘于时。生六趣身者。即苦果也增长轮回者。释经增长字。谓三世因业。展转增长。轮回无息也。华严十地品第六地经云。佛子。此中无明爱取不断。是烦恼道。行有不断是业道。余分不断是苦道。大疏第三十七（三丁）下。三道皆言不断者。谓从三烦恼生于三业。从彼二业复生七苦。七复生三。故如轮转。如净意菩萨十二因缘论广明。钞从三烦恼生于三业者。从一无明生一行业。从爱取二生一有业。二业生七苦者。从一行业生识等五。从一有业生生老死。故七复生三者识等五苦。生爱取二。生死二苦生无明。故上云不了知故生死流转。
    今修平等下。释业寿种除四字也。平等三业等者。先明能除法。即上所谓真言法要三密妙行。第十二（九）云。谓平等三业真言之行。犹此如来之行得成无上大果报（文）清净惠门者。对上不清净业。谓所修三密。即是如来印契如来真言。如来妙观。法体清净。不为诸垢所染。故云清净惠。是三密之体具大惠力用。能除烦恼业障。故亦付三文云金刚。金刚者即惠之异名也。门名方便。所谓三密方便。是为能除法也。一切蕴阿赖耶者。是总报果。当经有情类句增长。五蕴相续即增长义。一切蕴者即五蕴也。犹如五谷云一切谷。五佛云一切如来。蕴是能依识为所依。生死果报。依阿赖耶而相续故。第二劫疏云。阿赖耶。义云含藏。正翻为室。谓诸蕴于此中生。于此中灭。即是诸蕴巢窟故。以为名（云云）业寿种子者。释业寿种三字。是明离分段也。唯识第八（二十二）云。一分段生死。谓诸有漏善不善业。由烦恼障缘助势力所感三界□异熟果。身命短长随因缘力有定齐限。故名分段。述记云。论一分段生死。至□异熟果。述曰。解分段中。初体后名。此出体也。用前有漏善不善业。为正感因。由前烦恼障缘助势力。所感三界异熟无记。□异熟果。易可见故。有定限故。易了知故二乘世间共知有故。名之为□。五蕴为性。此即正出生死体也。何名分段。论身命短长。至故名分段。述曰。此释名也。以此异熟身命短长。或一岁一日。乃至八万劫等随往业因或缘之力。有尔所时。若身若命。定有齐限故。名为分段。可为一分一段等。故名分段也（文）又论第一（二十七）云。然依亲生此识种子。由业所引功能差别住时。决定假立命根。述记云。此中义意。但依本识自体分种。今论主言依者。显体是假依实上立。依谓所依。亲者即简异熟因。虽生此识。是增上缘。非亲生。故此中据名言种为因缘。亲生此识种子者。是言生者。简名言之种。身中极多。非业所牵不能亲为因缘生于今识。今取生者。简去不生。言此者。简亲生余识种子。言识者。简相应法种。唯取识种故。言种者简现行。不取第八现行为命根。故彼所简者皆非命根。今取亲生之名言种上。由先世业所引。持身之差别功能。令色心等住时决定。依此功德说名命根。非取生现行识义。以此种子为业力故。有持一期之身功能差别。令得决定。若此种子无此功能。身即烂坏。阿赖耶现行由此种故。能缘及住持于眼等法。亦名能持。此种正能持于现行之识。若不尔者。现行识应不得有及无持余根等法。由此功能故。识持于身。现行由种力故。生及缘。持法不名命根。非根本故。由种生故。此种不由现行有故。种为诸法之根本故。如决择二十二根中命根无所属。若取现识为根。即定属意。何故云无属。先业所引。种上别功能。为命根故。是此中意（文）今依论解云。业谓前世业。种子者前业所引。名言种子。寿者种上差别功能。名为命根。名言种子有二功能。一者生果。二者住识。依生果功能。能生现行。识依住识功能。任持所生现行而令住。一岁乃至百岁等。住时分位名为命根故。种实寿假。是以命根不相应摄。是识分位。识外无别体故。假非实也。又第十六（十六）云。烧彼寿令不复生。烧除灰烬者。今岂以世间之火。而焚彼身。令命根不续。为灰烬耶。今自有妙方便。大惠之火而焚彼业烦恼身。使复不生也。一切众生皆以业烦恼蕴积相续而得生长。轮回无绝。名为寿。今即烧之。令尽无余也。业烦恼为薪。方便智为火。以此因缘。而得无余。此薪既尽能治亦遣也。所谓烧者。即是字义。当以阿字为弟子身。使以阿字遍作其身也。决以此惠火之字。焚彼菩提之性真金之□。令垢秽无余故。以罗字而焚阿字也。然既焚竟。岂如二乘断灭灰烬而不复生耶。不如是也。诸垢之薪已尽。更有妙生。所谓净菩提真实生也。此生即是清净之性。如来种子也。又第二十卷（十）云。谓以智火除业生等。从业受生。从生复造业。轮回无已。今言护摩者。正是净除此业。令得清净法生也。业谓前业。生即报果。轮转无已。即寿义也。今此中意。蕴阿赖耶者。是总报果也。彼果一期相续。是云寿。此寿依过去烦恼业生。故云业寿。以要言之。则分段果报。是初劫所断也。故初劫章云。能拔业烦恼根本。无明种子生十二因缘（文）今断其种子。此种子者。谓字也。此种子由无明因缘而流转。名为生死。所谓染缘起。今以字智火而烧阿字。无明转为明。是云虚空无垢菩提生。亦云佛树牙生等。依此言之。此中性相与唯识同不今未详耳。皆悉焚灭者。释经除义。谓以阿字智火皆悉焚灭。即内护摩也。第八释寂灾真言云。此真言以初阿字（去急呼之）为体。阿是诸法本不生义。即是金刚智火之体。第二十卷释十二种火中云。第一名为智火。此中最初火者。即是菩提心之惠光也。又（七丁）云。此法与息灾相应。是坚固法也。此配初菩提心阿字门也。又云。次说内护摩出世之事。谓以智火除业生等也（云云）依之言此。上云平等三业清净惠门者。即是阿字金刚惠火。内护摩出世事业也。得至虚空无垢大菩提心者。即初地果相。第三卷释第六无畏云。此空智生即是时极无自性心生也。乃至。即是真言行者。虚空无垢菩提心也（文）。
    一切如来下。释复有牙种生起文也。一切如来平等种子者。即指前业寿种。即是佛种故。一切诸佛皆悉从此种子而生。故云一切如来平等种子。平等者。佛佛道同义也。第十四（二十）云。如前所言（指当段经也）烦恼种子断已。次生法界生种子。即是一切有情平等种子也。此平等法界性种子。即是如来一切智地之所生长（云云）如世间种种草木。种种随其性分。各各差别。皆依大地而得生长。维摩第七（佛道品）云。于是维摩结问文殊师利。何等为如来种。文殊师利言。有身为种。无明有爱为种。贪嗔痴为种。乃至以要言之。六十二见及一切烦恼。皆是佛种。肇曰。尘劳众生即成佛道。更无异人之成佛故。是佛种也。又第三卷。明胎藏喻中云。初发一切智心。如父母和合因缘识种子。初记胎中是也。
    从悲藏中者。即大悲胎藏。所谓圣胎三十心。第三卷渐次增长。为巧业风之所匠成。是也。生法性牙者所谓法界性种子。教王经上云。心如理成就。是名为法性。本有菩提心显现。云生法性牙。即是。第三卷云。所谓始于父母种姓中生。犹如依真言门学大悲万行。净心显现（文）即是初地果相也。或云佛树牙生。或云大空生。即极无自性心生也。下明第三劫中云。第三重微细百六十心。烦恼业寿种除。复有佛树牙生。故曰等虚空无边一切佛法。依此相续生（文）若约灌顶者。第七夜依阿阇梨加持方便。菩提心生也。第五（四）释教诫偈云。次云。汝等于明日得大乘生谓入大悲漫荼罗。得灌顶已生一切如来种姓之中。复次离缘业生。得大空生。故云大乘生也（文）第八（二十三）云。即持宝瓶。徐绕漫荼罗三匝已。复更如法加持。至弟子所。先用啰字为火。焚烧其身。悉成灰已。方用四瓶次第灌之。灌已观此灰中。作□字门。其色纯白。从此出生五字。所谓阿鍐□吽欠。持其五字轮次说暗字在其顶上。转成中胎藏。又从此字生三重光焰。一重遍绕咽上。谓随所照及之处。诸尊随现。即成第一院漫荼罗。次一重光遍绕心上诸尊随现。成第二重曼荼罗。次一重光遍绕脐上。诸尊随现。成第三重漫荼罗。尔时弟子都成曼荼罗身。若更深释。即是普门法界身（文。如上所引第十六卷。以字烧字即此义也）乃至下约于十心明十地次第满足义初种子者。是本有菩提心。生法性牙。谓初修生菩提心。次明二地已去茎叶花果次第增长。乃至言摄二地至十地也。即与第三卷所明大悲胎藏生次喻中同也。遍满法界者。从初地已上。皆遍法界。此中有重重转深转明。第三（十七）云。谓初发菩提心时（初地）见此曼荼罗。已遍法界。升第二住。又逾广逾深。依十转开明。乃至第十一地。而后所见圆极（文）成万德开敷等者。明第十一地圆极果可知。
    然以四不生下。释生起二字。是此生起。阿字门不思议缘起。故离于四生从大空生也。都无所起者。指上生法性牙等。是此牙等。阿字门不可思议缘起。故自性无性。都无所起。虽无所起。由因缘生。生即无生。故云大空生也。亦无起处者。上云从悲藏中等。悲藏是所起之处。然此起处。本来不生。不出阿字门。故云亦无起处。下疏云。妙感妙应皆不出阿字门。当知感应因缘。所生方便。亦复不出阿字门。即是也。第十九云。缘起者谓观心八叶之花。花上圆明。同于净镜之类。初时未即明了。以啰字惠眼方便故渐自明了。乃至于圆镜中。见自身。即同一切佛等。如是法生。即是从因缘起。若从缘起者。观此不生门。即入法界体性也。以惠眼为因。净镜为所缘。无量自业等佛事。从因缘而生。然实不自生不他生。不共。不无因。如中论等所说也（文）大空生者。不生而生。即生而不生。不生即大空之异名。故云即是大空生。上释虚空生执。云如□牙已生。四大时节为缘虚空不碍。念念滋长菩提心亦复如是。以无所得。为方便。万行为缘。得真实生。真实生者。所谓大空生。故云虚空生。
    复次如来下已上逐文释毕。自下总明现瑞大意。此有二种。是初叹现瑞不思议相也。诸善智识者。谓菩萨金刚等。及法界门者。是所说法。所谓平等法门。是入法界之门。故云法界门也。人法双举。故次云次第观听。即观人。听法也。
    如文殊下。次辨发门之来由也。初举法花发问相。以为例。具如抄辨。愚按今举法花例者。三平等句法门者。内心妙白莲。妙法芥荼利花体也。内心者。即摩诃萨意处。所谓妙法莲花最深秘处也。故举文殊浅略发问。以显金刚手深秘发问也。
    当知下。正明此经发问意也。加持世界者。指今现瑞处。此是无尽庄严加持之□。故云加持世界也。遍一切乘等者。举正说法。遍一切乘者。梵云。即次经。金刚手所问。一切智智法门也。一切智智者。所谓或声闻乘等五种三昧道。及三句法门也。五种三昧者。即是曼荼五位诸尊。三句即三重曼荼罗。五之与三俱云一切。故即遍一切处义也。乘之与道同云故。遍一切乘即五种三昧道也。此五种三昧。浅深不同。皆悉一相一味。与毗卢遮那遍一切身不异。故云遍一切乘。上释无尽庄严云。所以无尽无边者。不异如来遍一切处常住不灭之身也（文）曼荼罗海会诸尊虽多摄此五尽也。又此三昧道。皆开心更相门。故云自心成佛之教。第七（三）云。就此经宗。则五种三昧皆是开心实相门。如行者始住有相瑜伽。则是世间三昧。但于此中。了知唯蕴无我。即是声闻三昧。若以十缘生句观诸蕴无性无生。即是菩萨三昧。余如住心品中广明。不同余教以心性之旨未明故。五乘殊辙。不相融会也。若更作深秘释。如三重曼荼罗中五位三昧。皆是毗卢遮那秘密加持。其与相应者。皆可一生成佛。何有浅深之殊。今偈中所说。就彼等自所流转法教。而言耳（文）又五种三昧。及三句。即十二真言王五大三密故。真言王中云（遍一切处）次说五大三密。即是五种三昧三句也。又十方三世一切诸佛。皆由观此真言王故。降魔成道（具如第十四卷释）即是自身成佛也。又胎藏八字真言。即五大三密。与真言王同也。又具缘品所说。我觉本不生等。二偈八句（五大三密）名一切三昧道中成辨印。一切三昧道。即五种三昧道。成菩提印者。即自身成佛也。五大三密。即八叶八佛。即是一切众生自心品。第五云。内心妙白莲者。此是众生本心。妙法芬荼利华。秘密标帜。花台八叶。圆满均等。如正开敷之形。此莲花台是实智自然智惠。莲花叶是大悲方便也。正以此藏。为大悲胎藏曼荼罗之体其余三重。是从此自证功德流出。诸善知识入法界门耳（文）上疏云。众生自心品。即是一切智智（五大三密）如实了知。名一切智者（文）应知。如实了知自心所具八叶中胎藏心。云自心成佛。所谓心佛显现者。即是也。凡五大三句。正是此经宗体。一经始终不出此也。故下释五大喻毕云。一切智性。如来种子。亦复如是。即用一切智门五义。自为众缘。能至菩提常住妙果。所谓不可思议不生不灭之因缘也。乃至从此已后。如来智印即定其心。广分别说。又释三句中云。佛已开示净菩提心。略明三句大宗竟即统论一部始终。无量方便。皆为令诸菩萨菩提心清净知识其心（文）又字论名遍一切处法门。第四（五）云。有法门。名遍一切处。彼菩萨字位。住时一切所作。皆得成就者。即此字轮法门。是遍一切处法门也。菩萨若住此字轮法门者。始从发菩提心。乃至成佛。于是中间。所有一切自利利他种种事业。由入此法门故。一切皆得成就。无有挂碍也（文）字轮者。五字三部为体。即一切智智法门也。凡此经宗。由字轮观行。知心本不生。名如实知自心。应知。字轮即自心成佛之教。故第十四（十丁）云。无上句。即是菩提心也。此无上菩提之心。即是自然智（即一切智智也）实无有能授与之者。但行者方便具足。善知字轮之义。自然得之。即是授与无上菩提也。又第七（二十八）云。行人一缘住于阿字。即名阿字三昧。此阿字三昧。即是开心明道门余一切字亦如是。

第0段 大日经疏私记卷第七
大日经疏私记第八

            沙门昙寂撰


第0段 住心品第一之余

    尔时执金刚下。依开题意。已上释通别二序毕。已下正释正宗分了。就中经有三句九句问答。当段初明三句问答也。若依智证义。三句问答尚属序分（具如抄出）又般若寺抄。住心一品以为序分（出指心）此两说今所不取也。执金刚等者。独举此尊。为对告众者。此尊主佛三密故（具如上疏）夫三密者。此经宗体。一经终始。不出三密。故始终对此尊而说也又此等菩提心体。毗卢遮那之圆因。因无不满瑕。果有轮圆美。此因显现。称为毗卢遮那。若无妙因何得妙果是故以因叩果。所以为对告主也。今金刚手见加持世界身语意三无尽庄严现瑞相。正发此问。是此尊所主故。于正宗初。正发此问也。抄广辨发起影向等四众义（云云）愚按。此经菩萨金刚等。实是毗卢遮那差别智印。普现色身之境界。何名为影向众。故知。不可必有四众义也。然对金刚手。或对住无戏论等。但是法门之标记耳。不可以常途义而解也。
    经于彼众会中等者。会谓加持处。金刚乎在加持会。见现瑞之迹。周遍无际。还疑其本为复云何。而发此问。故云彼众会中等也。抄云自证会者。今所不取之也。如来自证下。作释中。先明发问大意也。自证之智者。即一切智智也。上疏云。然此自证三菩提。出过一切心地。现觉诸法本初不生。是处言语尽竟。心行亦寂。若离如来威神之力。则虽十地菩萨。尚非其境界。况余生死中人（文）此自证境唯佛与佛乃能知之故云不可示人。又心自证心。冷暖自知不由他悟。故云不可示人。是以佛现瑞相。乃示其迹大众见迹还疑其本。众会疑心。以为说经因缘故。是以金刚手因众会疑心。而发此问也。抄引第三卷（十四）释。辨前后之异。恐不得意也。愚按前后无异。今具引文辨之。彼第三云。由具大方便故乃能说此诸佛自证三菩提。乃至虽究竟寂灭不可言宣。而能以种种方便道。为众生类。如本性信解。而演说法。即是领解一切智心无尽庄严之迹也（文）夫自证者。唯自证知。非言语所及。凡有言语者。皆是加持之迹也。既云由具大方便故。乃能说自证三菩提。明是加持之迹也。故结云一切智心无尽庄严之迹也。第六（二十四）云。若法依师而得。从于众因缘生。即是戏论生灭相。非法性佛自然之惠。若是自然之惠。则非修学可得亦不可授人。如内证天甘露味假令种种方便为未尝者说之。终不能解。然佛大方便力。以无相法身作种种名相。加持令诸众生以因果法证得非因非果法。是故权实二惠。具不可思议也。前云奋迅等者。举前加持世界瑞相之迹也。是正众会疑心之本。谓依迹发疑。依疑发问。依问张说。依说得悟。所云疑。是悟之津。不亦是耶。智者见其条末等者。明见加持之迹。则喻自证之本也。谓见条末无尽。则喻宗本无边也。密抄云。智者执金刚秘密主也。条玉云。徒雕切。枝条小枝也。喻韵会。说文。踰告也。从言俞声。及其未悟。告之使晓。广韵譬谕也。集韵或作喻（文）字汇譬也。晓也。六书正□。俗作喻非。喻当作谕。音同通用也。
    如观象迹下举二喻明见未喻本也。象龙喻自证法身。踊践澍雨等。喻加持外迹。初象喻转用涅槃文。经第三（会疏第三六十四纸）云。善男子如诸迹中。象迹为最。此经如是。于诸经三昧。最为第一（文）龙喻出智度论。论二十一（二十四）云。复次佛三藏十二经。八万四千法聚。见是语言多。故知智慧亦大。譬如居士清朝见大雨处。语众人言。昨夜雨龙其力甚大。众人言。汝何以知之。答言。我见地湿泥多。山崩树折。杀诸鸟兽。以此故知龙力为大。佛亦如是甚深智慧虽非眼见。雨大法雨。诸大论师。及释梵天王。皆以降伏以是可知佛智惠多（文）以此二物喻佛者。第五云。摩诃那伽。是如来别号。以□不可思议无方大用也。智度第一（九）云。摩诃耶伽秦云大无罪。阿罗汉诸烦恼尽故。那伽云龙象。五千罗汉中最大故（文）经音第三（二十四）云。那伽有三义。一云龙。二云象。三云不来。孔有经。名佛为那伽。佛不更来生死故。抄云喻理智之二法。指心云表定惠或表色心。皆凿说。踊践者。踊字汇云。音勇。说文跳也。践踏也。履也。演密云。其所蹂践者。蹴踏也。龙象躘踏非驴所堪。又云。怀山襄陵者。本出尚书。帝曰。咨四岳（四岳即义。和之四子。分掌四岳之诸候。故以称焉。汤汤洪水。方割（汤汤流貌。洪大。割害也。言大水。方方为害。荡荡怀山襄陵。洗浩滔天（荡荡言水奔突。有所涤除。怀也。里上也。包山上陵。浩浩成大。若漫天）。
    今诸大众下。合法。是初合见外用之迹也。如来无尽等者。上所云。三无尽庄严藏也。曲成佛事者。演密云（云云。如抄引之）一时普应法界等者。上经云。一切处一切时。于有情界。宣说真言道句法。又第十三释如来四辩。云佛以一音说法。普至一切处生之前。其所至处。各各自谓。佛同我音为我说法也。
    则知下明知外用无碍自在也。必于一念等者。一体速疾力三昧之外用。即佛无碍智也。第六（二十一）云。经云。时佛入于一切如来一体速疾力三昧者。谓入此三昧时。则证知一切如来皆同一法界智体。于一念中。能次第观察无量世界海微尘等诸三昧门。知如是如是若干众生。于彼彼三昧门中。应得入道。知彼善知识已为若干众生。作种子因缘。未为若干众生作种子因缘。或有众生。入如是法门可得超升成佛。入余法门。久远稽留。不得成佛。如是等种种根性不同。进趣方便。皆亦随异。乃至游戏其中。次第修习。出入超间。于一一门。各得能成就无量众生。故名一体速疾力三昧也。本末因缘者。抄出二解。今取后解也。第三（二十五）云。复次深秘释者。知众生心。即是如实知自心。以能知自心故。即能明识他心。如家有宝藏。即善凿他宝。乃至诸根性欲。本末因缘（文）心所动作戏论无不了了通达。是名深行阿阇梨也。又解。三劫六无畏。次第浅深。云本末也。下疏（二末十六）此经从浅至深。广明心相。皆为开示菩提心本末因缘。五教章上云。本末开合差别。如大乘同性经云。所有声闻辟支佛法。菩萨法。佛法。如是一切诸法。皆流入毗卢遮那智藏大海。此文约此本末分异。仍会末归本。明一乘三乘差别理耳（文）今经云。随种种趣种种性欲。乃至或声闻乘道。或缘觉乘道等者。是明群机本末因缘也。照俗之权等者。正明见迹推本也。照俗谓权智照物。是外用之迹。契实即实智契知。是自证之境。依权推实也。若法不然等者。是为释金刚手问之生起也。若法者。近指其契实之境界。远指上如来自证智等文。谓其契实之境界。非机所知。既非所知故。上云不可示人也。演密云。法谓如来自证之智。然即如是之词。微谓微浅。寻谓寻求。今此意云。如来自证甚深之智。设以神力加持。亦不可示人。若不如是耳。则有微浅之迹可以寻求。言我以等者。谓我于加持之迹。虽已尽观。纵也。夺也。然不知此如来自证之法。从何得之。即正是发起疑问之意也然抄破演密。读三种文点。不解汉子故。为此僻解耳。故执金刚手等者。谓金手。及一切众会皆悉如来差别智印故。一相一味。无有差别。故一人发问。则是十佛刹微尘之发问也。第六云。十佛刹微尘众等。以一心一味。令一人诵此法者。非谓人人俱时别说也即此之谓也。云何如来等者。指心第五云。问佛有十号。何但举三号耶。答法花序品。举三号。嘉祥义疏第二释云。略举三号则存彼国之称。如来为人。应供为断。正遍知为智。人具智断。在义略圆故（乃至）玄赞第二云。多陀如义。阿伽度来义。阿罗何应义。三正义。藐等义。又三正义。佛陀觉义。即是如来应正等觉。十号之中初三号也（文）举此三号者。天竺通法。具如上引瑜伽解。今此中如次。佛莲金三部等义。应思之。
    梵本下释三名也。总有四义。如次四方四智义。如来者。东方发心也。知解者。南方开敷花义也。说义者。西方说法智也。去义者。北方涅槃义也。又如平等义。去及来身业也。说义语业也。知解意业也。即三业平等义。第十八云。入大智灌顶地。得三三昧耶。合身口意平等为一也。四智是如来自证。三密即用也。
    如诸佛乘下。释如来义。成实论（十号品）曰。如来者乘如实道。未成正觉。故曰如来（文）如来者。如智证如之名也。如实义也。道也。众也。来也。中兼有证得义（见于第七卷）即成义也。知义是正觉也。故云乘如实道来成正觉也。今佛亦如是等者。抄云举应佛例法身者。恐不尔也。此释正明自受用成觉之相。非云自性法身也。第十九（三十一）释如来为义云。此自证境界出过语言道。。以知自证非可宣说而授与人住如斯身故得如来名也（文）此教亦明知智证如。岂非自受用成量耶。又金光明疏云。法身如来道前无变异曰如。道后显曰来。应身如来乘如实道曰如。来成正觉曰来。化身如来者化身化人。不过时不待时曰如。八相趣果曰来问依此释云何例同耶。答乘如实道者明诸佛道同义。诸佛道同故。云今佛亦如是也。今佛者。自受用佛。即以此身应同于他名他受用（见圣位经）见此教主也。又今佛者。教主加持身也。不动本地住于加持。犹如化身乘如实道来成正觉。故云今佛亦如是等。
    一切诸佛下。释知解义说义。一切诸佛者明诸佛道同。准上知之。成实论（前所引次文也。）云。有所言说。皆实不虚。如佛问阿难。如来所言颇有一不。不也。世尊。故名如说。又如来从得道夜至泥洹夜。于其中间。皆实不可破坏。故名如说。有以一切种智。知前后际。然后说故。所言皆实。又忆念坚固。无所忌失。故于一切法现知已说故。皆说实义故所言应时。故应为说者即为说。故所应说法而为说故。依二谛说故。分别二谛。不混淆故。开遮应宜故。不从见乃慢生语。唯从假名生。故于见闻觉知。所言皆净心无差故。于三世无为不可说五种。明了知已说故。以此一十五因故。名如说。能如说故名为如来。如法实相者。第六（二十一）云。如实相智生者。心之实相即是毗卢遮那遍一切处佛座道场。如法相解时。种子不如实见灭无余。是故萨婆若惠与虚空等也（文）如实知者。知谓如实知自心是自受用义。如实说者。说他受用也。自他受用其体是一（上义具如教主下辨之。）故今此二合释也。
    一切诸佛者。谓佛道同也。如法实相者。谓义也。如者指斥之辞也。仁王疏（青龙）云。梁武帝云。如即指法。是即定词（云云）今指实相。法实相者谓真如。是自证法故。云法实相。不言诸也。佛智如如不违实相。如智证如。是云如法实相知解。即自受用成觉也。知解即义可知。第六（二十二）云。如实相智生者。心之实相。即是毗卢遮那遍一切处。佛坐道场如法相解时。种种不如实见灭无余。是故萨婆若惠与虚空等也。第二十卷云。又如佛之理自然而证知。名为如来（文）即是自受用相也。知已下释如说义。知已者。自受用身成正觉已。即以此身为他十地菩萨说法。是云他受用。即他受用说法也释经云毗卢遮那如来名遍照。报身佛于色界顶第四禅色究竟天成等正觉。为诸菩萨说四种自证自觉圣智（云云）如诸法实相者。说法对他。即是俗谛。故云诸法实相。一一言说皆契实相。故云如实相。所谓如义语也。如字亦指辞也为众说方者。即义也。自他受用其体是一（此义具如教主下辨之）故今释也。今佛等者。明今二身。如实知者是自受用。如实说者即他受用也。又成实论（前所引次文也）云有所言说皆实不虚。如佛问阿难。如来所言颇有二不。不也。世尊故名如说。又如来从得道夜至泥洹夜。于其中间皆实不可破坏。故名如说有以一切种智。知前后际。然后说故。所言皆实。又忆念坚固无所忘失。故于一切法。现知已说故。皆说实义。故所言应时。故就为说者即为说故。所应说法。而为说故。依一谛说故。分别二谛。不混淆故。开遮应宜故。不从见及慢生语唯从假名故。于见闻觉知。所言心无著故。于三世无为不可说五种。明了知已说故。以此一十五因故名如说。能如说故名为如来（文）又楞伽经云。从得道夜至涅槃夜。不说一字不说即不可破坏义。以维摩默为真不二法门者。意在此矣。又字无言说义。又金刚不坏义也。应知无言即不破坏。俱字义也。今明如法实相说者。实相不说。以之而说。是云如实相说。所谓不说一字。即此义也。不说一字即不说之说。是云如实相说也（文）。
    一切诸佛下。释如去义。得安乐性者。安乐性也。得义也。安乐性者即如如性。干栗驮真实心也。心自证心云得安乐性也。第十二（十）云。次决定心欢喜说名内心处者。（此心梵云只多。是愚知心也。又次于栗太者。是处中心也。）如二乘入道亦。先须得决定心。此决定心即三昧也。犹得决定心故。心得悦乐。即是内心自证现法之乐也。犹有定故。即生实知见。然三乘各有定。浅深不同。今此中意言。若能证此心处心中之心。（此即诃栗太）即是如来大决定心（谓三昧也）犹有此定故。得入阿字门。入阿字门故。即能了知真言行之与果也。若了知彼行及果。即是授得无上大果也（文）又（十九）云。行者即得出世间第一之乐。寿量常住。成如来现法之乐也（文）真至涅槃中者至也。涅槃也。即上所云安乐性也。又第十二（十五）云。行者由心净故。非但具足妙天之乐。亦得大涅槃微妙之乐（文）安乐性者。即自心实际。证此心时。得大脱乐。即涅槃大安乐也。
    今佛等下。例同诸佛也。如是即如也。是义也。即去也。第十九（三十一）云。又如诸佛所行之道。自然证处。我亦如是而去故名如云也（文）大涅乐色。名为深玄色。即具五色。五色即五智五大。常途名为真如。所云自性清净心。证此心者。名为如去。诸佛皆行此道而去。故云诸佛所行之道也。释论具含四义者。指心云。智度论第二云。问婆伽婆正有此一名。更无余名。答曰。佛功能无量。名号亦无量。此名取其大者以人多识故复有异名。名多陀阿伽陀等。云何名多陀阿伽陀。如法相解。如法相说。如诸佛安隐道来。佛如是来。更不去后有中。是名多陀阿伽陀（文）同论疏第二（惠影）云。多陀阿伽度此正明义合三号。如来如去如说等义。临文当说。私云。论疏各三义。今何云四义矣。今疏中。如来如知如去如说四义出之。论中有如说。释中有如去。论释合论有四义欤。论更不去后有中者别义欤。可寻之（上已指心）又抄（云云）恐俱不得意也。愚按。第二卷虽无如去文。第二十一有文。疏主泛指论文故。云具含民。第二十一（十八）云。如三世十方诸佛。身放大光明。遍照十方。破诸黑暗。心出智惠光明。破众生无是闇冥。功德名闻亦遍满十方。去至涅槃。此佛亦如是去。以是故亦名多陀阿伽度（文）当段疏释。取此文也又解第二论即具四义。不去后有中者。即如去义也。何者。不受后有者。即住大涅槃。故云至涅槃中也。古译者。泛尔指旧译。抄云依成实者。恐不可。成实具出四名。何但如来名耶。有部戒本者。更捡阿阇梨意者。如去者。如上引第十九卷。如智证如。即自受用也。自证如故。又如法实相。为众生说。是为说义。即他受用也。即具自证化他两义。即是二谛。此二义与曼荼罗二谛教相应。是以存此二义也。然抄存自证说法义。故判如去为本地身。今所不取也。且顺古题也者。意言。经云。如来应供等。是顺古译。非实义也。
    梵本下。释应供义。阿罗是烦恼等者。智度第二（二十）云。云何名阿罗诃。阿罗名贼。诃名杀是云杀贼（文）婆沙九十四（十三）有四义中。第二复次云。复次。阿罗者。谓一切烦恼。汉名能害。用利惠刀。害烦恼贼。令无有余。故名阿罗汉。文仁王音龙疏引此文云。阿正云无。义翻为杀。罗汉言无。杀烦恼贼名阿罗汉（文）演密云。阿罗等者。谓罗是尘义。尘即烦恼故诃是风轮。即降伏义。降伏即害也。谓是应以永害烦恼贼故（文）字者。勇健菩提心。不动尊大摧障真言种子。与婆沙文。暗相会耳。又刀种子。故云利惠刀。法花义疏云。此约离因患。就现在论也（文）因即烦恼也。佛以忍进等者。论云。佛以忍为铠。精进为钢钾。持戒为大马。禅定为良弓。智慧为好箭。外破魔王军。内灭烦恼贼。是名阿罗诃（文）。
    又阿名为不下。第二释不生义。论云。复次阿名不。罗诃名生。是名不生。佛心种子。后世田中不生。无明糠脱故（文）婆娑云。复次罗汉名生。阿是无义。以无生故。名阿罗汉。彼于诸界诸趣诸生死中。不复生故。无明壳皮者。演密云。离莩壳者。莩者苞中白皮。壳即甲也。演密所释本作莩壳。准此疏文壳粗皮也。皮细皮也。又下释三句问中云。时雨润洒得离莩壳。义疏云。此约离过患。就未来论也。
    复次下释应供养。论云。复次阿罗汉名应受供养。佛诸结使除尽。得一切智惠。故应受一切天地众生供养。故佛名阿罗诃（文）婆沙云。问何故名阿罗汉。答应受世间胜供养。故名阿罗汉。谓世无有清净命缘非阿罗汉所应受者（文）唯识述记第三等（六三）云。阿罗汉者此云应。应者契当之义。应断烦恼。应受供。故应不应受分段生故。若但言应即通三义。故言如来应。不言应供。若有供字唯得一义。便失二义。又云。阿罗汉言应。即杀贼应供无生三义故子（文）今此中杀贼不生二义别出。次释云应受故。义不想违也。
    以有如是功德下。所论二十一（十八）意释。具如次下引之。
    梵本云下。释正遍知义。智度第二（二十）云。云何名三藐三佛陀。三藐名正。三名遍。佛名知。是云正遍知一切法。问曰。云何正遍知。答曰。知苦如苦相。知集如集相。知灭如灭相。知道如道相。是名三藐三佛陀（文）近代有人。辨正遍知梵名云新译云正等云正觉若略之合二字。为一正字。曰正等觉。今亦就略故。合言正遍正知。云正遍知。以一正字贯通遍与知也（云云）愚按新译家次字翻正。旧翻云遍。两释本异。云何云一字贯通遍与知乎。智度文明。请勿迷矣。
    释论云下。引第二十一（十九）论。述释上论文正遍知义也。意明。非但如来如去如说故应受供养。得正遍智慧故。应受供养。何者智慧持戒具足故。名正遍智惠（文）论上文明多他阿伽度中。行于六度。及智慧光明。破诸黑暗义。故知。正遍知中。自具如来如去等义。故论答有人问云。以佛得正遍智慧故也。今具引论。论二十一（十八）云。问云。云何是念佛。答曰。行者一心念佛。得如实智慧。大慈大悲成就。是故言无错谬。粗细多少深浅。皆无不实。皆是实故。名多陀阿伽度。亦如过去未来现在十方诸佛。于众生中。起大慈心。行六波罗蜜得诸法相来至阿耨多罗三藐三菩提中。此佛亦如是。是名多陀阿伽度。如三世十方诸佛身。放大光明。遍照十方。破诸黑闇。心出智慧光明。破众生无明闇冥。功德名闻亦遍满十方。去至涅槃此佛亦如是去。以是故。亦名多陀阿伽度。有如是功德故。应受一切诸天世人最上供养。是故名阿罗诃。若有人。言何以故但佛如实说如来如去故。应受最上供养。以佛得正遍智慧故。正名诸法不动不坏相。遍名不为一法二法故以悉知一切法无余不尽。是名三藐三佛陀。是正遍智慧。不从无因而得。亦不从天得。是中依智慧持戒具足故。得正遍智慧（文）抄三部配释恐不得其意也。如来是空义故（旧仁王观空品。新云观如来品也。）又如来品云。慧害当配金刚部。应供大悲福德门故。应配莲华部。正遍知即佛部也。
    正名诸法等者。述释正遍知义也。是初释正义。不动不坏等者。谓知真谛也。智论第二（二十）云。复次知一切诸法实体。不坏相不增不减云何名不坏相。心行处灭。言语道断过。诸法如涅槃相不动。以是故名三藐三佛陀（文）遍名不为等者。次释遍义。遍谓知俗谛也。又论云。复次一切十方诸世间名号。六道所摄众生名号。众生先世因缘。未来世生处。一切十方众生心相。诸结便。诸善根。诸出要。如是等。一切诸法。悉知是名三藐三佛陀（文）又第十九（三十一）释佛陀义云。谓满足十地。自在通达。于一一地中。皆善遍达而得自在。了知诸法同于空幻。又知众生深心所行各名趣向。以有断德故。一切世间号之为佛（文）又华严大疏六（三十三）云。正遍智者。理无偏邪因之为正。无法不照名正遍知。即实智穷深号（文）。
    然此宗中下。佛陀名觉者。佛陀旧云知。新名觉。觉谓开觉。即开敷义。今存开敷义故。取觉义也。是开敷义者。吉庆第一赞云。没度（佛也）微没涎（引开敷也）佛地论第一曰。具一切智一切种智。离烦恼障及所知障。于一切法一切种相。能自开觉。亦能开觉一切有情。如睡梦觉。如莲华开。故名为佛（文）仁王青龙疏第一（二十也）云。佛地论云。具一切智一切种智。能自开觉。不能开觉一切有情。如睡梦觉。如莲华开。故名为佛。一切智者。能自开智。如睡觉智。观于空智。理智。真智无分别智。如所有也。总相而言。证真之智。一切种智者。觉有情智。如莲华智。观于有智事智。俗智。后所得智。尽所有也。总相而言。达俗之智。问本后二智体为同异。答。准此下经。由谛故二。智体唯一。了达一二真第一义（文）此释本依玄赞出之。摄释第一云。梦觉自知梦所更事。余即不委。故喻自觉。花开气馥。令他见闻。故喻觉他。以后二喻配前二觉文义顺也。故本释善（文）依此等释。佛地论意。莲华开敷喻觉他智。其义分明。今疏不尔。自觉觉他具喻开敷莲华。不取梦喻。意为显大悲胎藏生义。诸有所作唯为此一事因缘故。自他虽异觉义是同。故唯取莲喻故标云此宗中。中唯义。简他之辞也。第十二（十三）云。今欲教彼众生令尽识心之实相。开彼花台令得佛之知见。知见者。如俗言心开意解。此意有理也。以心开故即入阿字门也（文）又非但为喻。亦具当体义。故开敷义与大悲胎藏曼荼罗义相应也。愚按含具义有义（见于薄伽梵释中）一切智也。云大心（见第五卷）是证如智也。字一切种智。第七（二十五）云。心之实相即是一切种智。即是诸佛法界（文）即具一切智一切种智义可见。又有离义离也。应是烦恼障。应是所知障。由具二智故。离二障也。一切法者字义。一切种相者。字义字自觉也。字开他也。相配可知。又云明。有明义也。又无也。云无惠。有无明义。无明即睡梦。又开义也。故云如睡梦觉。又开也。是法界。即心莲华藏。故云如莲华开也。佛地论是梵释。故一一皆中所含义也。以要言之。心莲开敷义也。如常途教或云真如。或云自性清净心此经宗八瓣肉团名为心莲。心莲开敷即是大悲胎藏曼荼罗也。是约当体立名。非约喻也。第十二（十一）云。然此心源微妙寂绝。无名无相。不可示现。以何方便。而能得见耶。今诸佛为化真言行菩萨故。直从凡夫心处之心。而作方便。亦不作余对治行等也。此心之处即是心夫肉心。最在中。是汗栗驮心也。将学观者。亦于是处思莲华之形。所以者何。一切众生此心即是莲华三昧之因。乃至何故。须观八叶不多不少耶。此有二义。一者一切凡夫心处。虽未能自了。然其上自然而有八瓣。如合莲华形。今但观照此心。令其开敷。即是三昧观。而且便也（云云）又第五（十七）云。内心妙白莲者。此是众生本心妙法芬陀利花。秘密□炽。花台八叶圆满均等。如正开敷之形。此莲华台是实相自然智慧。莲华叶是大悲方便。正以此藏为大悲胎藏漫荼罗之体。（云云。广明四重圆坛。往见。）当体义可见。
    谓由自然下。述释上觉义等也。自然智者。先举智体。是始觉智。或云一切智。或名一切种智。第五所释慰喻偈云。（自然智也）释云。自然智。是如来自觉自证之智昔所未闻未知之法。自然了了现前无所挂碍。故以为名。又第十四云。此法无人能教授者。不由他悟。而得证之。即是自觉无师之智。自然成佛道。于道场现寂觉如是法之实相也（文）问一切智一切种智二名已别。何同体乎。答智度第二十七（十一）云。问曰。一切智一切种智有何差别。答曰。有人曰。无差别。或时言一切智。或时云一切种智。有人言。总相是一切智。别相是一切种智。因是一切智。果是一切种智。略说一切智。广说一切种智。一切智者。总破一切法中无明闇。一切种智者。观种种法门破诸无明（云云）今即论第一义。故翻一切种智云一切智。或一切智略云种智。第三云。得大勤勇成一切智。就偈颂省文故云种智也。遍觉一切法者。明觉相。即是一切智种相也。此云遍觉。谓以实智了了觉知诸法一异等相也。谓始觉智。始觉契心源时遍觉一切诸法本初不生。此时诸法皆悉入阿字门。为心万德。谓之遍觉。即六度十八空三昧陀罗尼门等（具如第十二卷）以此等功德。而为庄严。犹莲莲华须蕊具足。故云如莲华开敷。第六云。南方观娑罗树王花开敷佛。身相金色普放光明。如住离垢三昧之标相。始自菩提心种子长养大悲万行。今成遍觉万德开敷。故以为名离垢即大空义也。第五（八）云。自然智是如来自觉自证之智。昔所未闻未知之法自然了了现前。无所挂碍。故以为名（云）又云。莲华台是实相自然智慧（文）第十七（十四）云。今此阿字亦如是。从此根本无师自然之智。一切智业从之而生也（乃至）有此字者。即同诸佛。谓从字有果果即是佛。能正遍知。故名为正觉。由识此字之理性故。得如来名。此字之理性者。即是此心本不生之义也（文）自然智慧者。干栗太真实心。了知心本不生时。即离诸障。了了觉知一切诸法。是为觉义也。如盛开敷等者。述释上开敷义。是约喻明。故云如盛开等也。下疏云。本不生即是心实际。心实际亦复不可得。故曰极无自性心生也。此心望第二劫。犹如莲华盛敷（文）盛敷者。华严大疏第八（十八）云。经芬陀利花敷荣水中。疏芬陀利者。即白莲华。亦是正敷荣时。妙芬陀利即白莲华者。即唐三藏等诸师。所翻而言。亦是正敷荣时者。即什公意。故睿公法花序云。花有三时之异。花而未敷名屈摩罗。雕而将落名迦摩罗。处中盛时名芬陀利。生公亦云。器像之妙莫踰莲华。莲华美荣在始敷。始敷之盛则子盈于内色香味足。谓之芬陀利。意亦同也。今存二译。各是一义。梵语多含。故两存耳（文）亦能开敷等者。上明自觉义。是明觉他义。按中有自觉觉他义。有自义。是施与义。即觉他也。第七释字门云。又如来秘密之藏。皆是法然。所谓不可授人。若施他时。还就众生心室中。开出之耳（文）一切众生者。莲华梵中所含义也。吉庆第一赞云。（水生也叶也）释云水生是莲华异名。又云（诸众生也）梵天真言。一切众生也。主也。又梵天印莲华也。莲华及众生。字体是同。又与般若同即一切众生心莲华藏也。
    梵云萨婆若下。释得一切智智句也。是先举梵名。以明一切智智义也。然诸本有异。十本云。梵云萨婆若那。即是一切智。十四本云。梵云萨婆若那若耶。即是一切智智（云）智证疏抄云。梵云萨婆若那。即是一切智。有本云萨婆若若那。或本停惹重字。唐本云若那若那。今按言萨婆者。是一切也。若那若那智智也若存一若那者智智义不成（文）又捡承和古本。与今疏同。此中意。云一切智智。即身义云。萨般若者梵语古云萨云者讹略。具云萨罗婆枳娘曩。翻云一切智智。一切智智者。决断简择义即与今疏同也。又疏释论一切智文毕。结云。是名萨般若。此中除字。明疏主意。是一切智。若加字。即一切智智也。然仁王疏为界。为缘。而成智义。故即一切智。云何会之。答所传有异·难强会耳。按字亦具多声。故今云一切智智欤。更捡·萨婆若那者。举其梵名也。要集记云。付此梵号。诸师音曲不同也。或如字体。云萨罗□若那。或云萨（入）婆（去）若。今付之。略意萨字下摄罗。用舌内涅槃音呼之。故入声也。次婆者字。则为字空点。故云般（去）也。次呼若者。字也依汉代音。耎密呼之。云若尔也反。或云萨。云若。谓字。或一音云和。故呼字音也。萨若二音如上。可知之。悉昙加文云。此字是后九中第七娑字。字后九中第四□字。当今五天同呼云□（房下反。汉音。）上古。或有一说云和。或亦作祸。然以半体罗字。加字上。或时具足云萨罗□。或时简略云萨□。或时简略云散婆者。以罗半音隐□字上。是故以耎蜜声呼散婆等。娑□等字是涅槃点。以是等字连诸字下。呼上字音如涅槃点。是故以粗显音呼云萨□等。或时简略云散婆者。以罗半音隐□字上。是故以耎密音呼散婆等。又要集记云。智广云。二合字又作。以之横字下也。一音合直云社也。若（而下反粗显）拏（搦下反。粗显）中天云娘（女两反耎密）北天云若（人者反耎密）中天云拏（陀爽反）北天云拏（乃可反。耎密）一行阿阇梨意。枳攘（二合）一音合呼之直云娘。与智广同。之依反音呼之。玄奘三藏梵本云。阇那依此说者也。或人云。是智义。故云般若之处用此字。尤其理也。今是生义也。何用之。今云。依生义而尤可用此字也。所以者何。般若是为万法能生之母故。岂无生义乎。所以用字有何失乎（文）愚按。字非俱生义。亦有智义守护经第十云。惹字声者。是最胜义。是富贵义是智惠义（文）故则用字者。亦有其理。今捡诸文二合字。家家异说。且有六种。
    愚按体文中既有智之。舍此取他。似无其理。是故上下为正。然合作形者。下即异体也。悉昙抄或作。以竖为横。是例也。又悉昙抄。智证大师值天竺般若多罗三藏所传悉昙章。以字从诸字下中。至之处故智梵文单（文）又按诸文。对译非一。社若（字记）贤若（良贲）肾若（同异本）慎惹（注金刚）吉攘（海云）社拏（略出经叶衣轨）枳若（莲心轨）若拏（不空摄真）枳攘（仁王陀罗尼释）旧来依贤吉等对译。梵文上字为字者。恐非正矣。贤吉等唯是对译字音通同。而非梵文用仰字也。例如天竺又云身毒。（身有申干二音）又枳字具诸失居失二音。又青龙疏异本。贤作肾。注金刚作慎等。本是音通故耳。即是一切智智者举汉名。是举常途所谓一切种智。以对明也。常途义合于二智云一切智智。故华严十地品云。满足一切智智故。大疏三十四（上七十七）云。等觉菩萨同满种智故。钞言满种智者。释一切智字。此有二意。一上一切智是根本智。重云智者是后得智。此二无碍名一切种智。二依论经意。上一切智是佛。下智字是佛智惠。故论云。得一切智人智满足故。二义皆是智（文）如上所引。佛地论。一切智为实。一切种智为俗也。仁王青龙疏（中一十一纸）一切智智者。此有二智。一切智者。证如智。下言智者。一切种后得智也（文）此经宗云一切智智者。实智也。与常途不同也。具如下辨之。
    释论云下引论而证。论所谓一切智是实智。一切种即权智。合此二智云一切智智也。萨婆若多者。论云多秦云相（文）多是字对译也。然未见字有相义。字有名色义（守护及大品等。皆云名色不可得）恐通同故。对译用多字。悉昙藏第四（五纸）云。今据声明八转声中。萨□若是体声谓决断性也。萨婆若那是业声。谓至实际也。萨婆若多是作具声。谓了诸法也愚按。诸文中明八转声。带引点及空点者为业声。具伊声者为作具声（具如别记）不知然云何缘为此说耶。最可疑矣。若云字第五声故同空点者。此义不尔。三昧耶会五佛真言。皆云字上点是业声。故知字体非是业声也。又智度云。多秦云相。多字非作具声可见。即一切智者。是疏主加释而非论文也。今略云一切智。具应云一切智相。一切智相即一切种智也。论二十七（十七）云。复次萨婆若多者（萨婆秦言一切。若秦言智。多秦言相）一切如先说。名色等诸法佛知是一切法一相异相。漏相非漏相。作相非作相等一切法。各各相。各各力。各各因缘。各各果报。各各性。各各得。各各失。一切智惠力故。一切世一切种。尽遍解知。以是故说。欲以道种智具足得一切智当习行般若波罗蜜。欲以一切智具足一切种智。当习行般若波罗蜜。问曰。如佛得佛道时。以道智得具足一切智一切种智。今何以。言以一切智得具足一切种智。答曰。佛得道时以道智虽具足得一切智一切种智。而未用一切种智如大国王得位时。境士宝藏皆已得。但未开用（文）解云。论文从初至般若波罗蜜。释萨婆若多一切智相义。问曰下。明得一切智毕而用之也。然古师不解一切智相即一切种智。疏主略云即是一切智。故为种种解。恐皆不当也。
    一切谓名色下。释一切义。论云一切如先说名色等。前者同二十七（十三）纸已下明一切智所知一切法。论自指云先也。今疏主取前论文意而明也。具如抄引文。
    谓名色等无量法门者。明名色等二法门摄一切法也。名色者。名谓心法。色即色法也。俱舍颂疏第十云。论云。名色何义。色如先辨。今唯辨名。颂曰。名无色四蕴。释曰。名谓非以四蕴。即受想行识。问名于四蕴是行蕴摄也。如何四蕴总说为名。答轮有四释（乃至）第二云。又类似名此。解意。谓一切法不过二类。一者色类。二非色类。四蕴与名同非色类。类似名故四蕴名名（文）问此中二法为始（乃至）举阿僧祇法。云何不云一法乎。答抄愚按有二解。一云。一切者总义。总即一义也。第七（二十六）云。复次今言一切法者。是总相耳。若依摩诃般若。色乃至一切种智。一一别异说之。义别无量（文）总相者是一义。遍一切法故。且约阿字言之。阿字是一义。又总义也。第十一（十二）云。以一音声（字）四处流出也。谓从阿字出三字成四字。此四字合为一。而遍布一切处也（文）第十九（十五）举西方下算喻毕。明合法中云。今此阿字门。亦如是从本不生中为随顺世间故。随次出身无量法门。虽出是无量方便。然亦不异阿字本性。不生之义。犹如彼数不离于一也。以初算法从一起故。一切数法皆不离于一。乃至一万即是万一不得相离。余一切数可解也。今此一切法不得离于阿字。亦由是也（文）故知。一法是总相故。遍名色等一切法门。是以不明一法也。又解智论举所知法中。初举十二入。次举名色二法。乃至阿僧祇法也。论第十一（九丁）说亦如是十二数恐是总相义。十二处以有为无为法为体故是总义也。又如一日十二时一年十二月等。十二是一种成就数。故最初举十二入以为总也。
    是一切法中下释多字相义一相异相等具如抄辨之。一切智惠力故下。释字智义。一切谓所知法。智惠力即能知。即是一切种智义也。智论第十一（九右）云。问曰。云何名一切种。云何名一切法。答智惠门名为种。有人以一智惠门观。有人以二三十百千万乃至恒河沙等阿僧祇智惠门。观诸法。今以一切智惠门。入一切种观一切法。是名一切种（文）一切智惠力者。即一切智惠门一切世者三世也。一切种者即一切法也。最胜疏第一（四二）云。得萨般若云一切种智。种谓种类。若空若有若理若事名一切种。于此咸达名一切种智。依主释。一切种者此是境界（文）是名萨婆若者。是疏主加释。而非论文也。言欲显论所谓一切智。是今初智。故结云。萨婆若。萨婆若即一切智也。
    今谓一切下。正释此经一切智智义也。智中之智者。上智是论所谓一切种智。下智是此经不共之智也。故云智中之智也。意明。一切种智是中道智。彼经空假以为中故。尚未为究竟。今达中亦不可得故。即空即假即中不思议三智也。故对彼云智中之智也。第十七（十三）云。又复此中真言心者。此梵云汗栗太之心。即是真实心也（乃至）次答言。秘密中最者。真言智者。谓智中之智无上无过也（文）真言心者。显此宗不共义也。第三（三十）云。上文金刚手直问毗卢遮那云何得一切智智。佛亦直答。如实知自心是名一切智智。今此中教授义亦同。然直举。无相菩提。便即劝令修证。更无行位差别可以错于其间。虽前品广明诸相作种种名字庄严。至论心处。意皆如是也。又第七释释阿字云（乃至）知本不生际是万法之本。犹如闻一切语言时。即是闻阿声。如是见一切法生时。即是见本不生际。若见本不生际者。即是如实知自心。如实知自心即是一切智智。故毗卢遮那唯以此一字为真言也（文）自心者谓真实心。其体字。字具有空不生三义是以觉心本不生际。即是即空即假即中妙三大。是云真言心。即智中之智也。非但以一切下述释智中之智也。非但等者。明上智一切种智也。
    亦知下明下智也。此经一切智智者。其体五大五智。具如上辨。此中释亦有五义。即约五大五智义也。是法者。指法体。是中央法界体性智。字也。究竟实际者字东方智也。下云本不生即是心实际。常不坏相者。字南方智也。秘密八印中。字云金刚不可坏是也。不增不减者。字西方智也。罗字净法界种子。平等法界不增不减也。如金刚者。字大金刚力即北方智也。第十一云。谓一切智智之心。等空无垢无量无碍无有分别。即是诸大空现证之法理趣释云。一切如来一切智智瑜伽自在者。一切如来者。五佛也。一切智智者。唯佛自证之智。皆以瑜伽相应获得法自在（文）悉地出现品。五字□名满足一切智智明。文次下经明一切智智义。广说五大喻。故知一切智智者。即五智五大也。又即身义云。彼曰一切智智（乃至）一切佛各具五智三十七智（乃至）刹尘智（乃至）不同显家一智以对一切得此号（文）第七（十一）云。初云一切智智者。即是总举十方三世如来一切金刚智印。以此同共加持。则无所不周（文）菩提心论。三十七智流现相以为三摩地菩提心。禅要云。三摩地者。更无别法。直是一切众生自性清净心（文）自性清净心者。即自心实际。故下云。若瑜伽行人正观三法实相。即是见心实相。心实相者。即是无相菩提。亦名一切智智（文）以要书之。一切智智者。即摩诃萨意处。八辨肉团大悲胎藏曼荼罗处。谓之诸佛自证智也。问智论十一（九云）云。今以一切智惠门入一切种观。一切法（文）云何云显家一智耶。答彼不明五智三十七智各具五智重重无尽。又不明五佛五色等相。但以总相云一切智惠门。是故云一切智也（文）智度八十四（七）云。须菩提言。世尊云何为一切种智相。佛言一相故名一切种智。所谓一切法寂灭相。复次诸法行类相貌名字显示说佛如实知。以是故。名一切种智。又（十八）云。一切种智是佛智。一切种智名一切三世法中通达无碍智。知大小精粗。无事不知。佛自说一切种智义。有二种相。一者通达诸法实相故寂灭相。如大海水中风不能动以其深故波浪不起。一切种智亦如是。戏论风所不能动。二者一切诸法。可以名相文字言说了了通达无碍。摄有无二事故名一切种智。问此等文。与今常不坏相云何异相。谓彼说不动不坏理性云寂灭相。今直举五佛五智五大五色等相。云究竟实际。岂同日而论乎。
    亦知是法下。述明下智。是法者谓字门真实智。对上种智云究竟实际。夫此法秘中之最。无上无过妙醍醐故云究竟。实际者谓本不生际也。常不坏相谓不思议中道。不增妙有。不灭真空。即妙三智。如是三智百非不能非。千是不能是。故云犹如金刚。金刚者谓字大因陀罗。是金刚中之极刚者。能破金刚。金刚不能破彼。故举金刚之喻。以显法之绝离也。又下疏云。若瑜伽行人。正观三法实相。即是见心实相。心实相者即是无相菩提。亦名一切智智无相菩提者。谓真实心也。第十二释摩诃萨意处云。如是净无垢处一即是诸佛大圆满。实相之地也（文）此心开敷称云大悲胎曼荼罗。此实相心即中胎花藏。如实知此心名一切智智。即是无上妙果。故第十二云。行者当勤求是真言之行无上悉地。所谓如来一切智智。当知诸成就中最在其上。无与等。无相比也问依慈恩清凉等释。上智为实。下智为权。权实二智云一切智智。今何异乎。答。何必慈恩等以为定量。今疏所云。即是三藏之所传耳。又仁王经（菩萨行品）亦有此说。经云。自性清净名本觉性。即是诸佛一切智智。青龙曰。自性清净本觉性者。即真如也。依起信论。上句绝待。下句对待。对不觉等。说名本觉。即是诸佛一切智智者。此有二义。有说真如是佛法身。法身智身性相平等。体相相从亦得名为一切智智。如实非智。有说真如即一切智。心归本源冥合不异。相用非无别体也。即以真如为一切智智。二智二身随应悉故。以余观之。彼经文即与疏所云。众生自心品即是一切智智。如实了知名为一切智者同也。众生自心品即是自性清净本觉真如。本觉真如即是法界体性智故。云即是一切智智。如上所引第十七及第三等疏亦皆此之谓也。又曼荼罗无尽庄严称一切智智印。若约从果向因。权实二智即是一切智智。中胎藏为实。三重即权。第六云。复次智谓心莲台（上智）具足方便谓叶□开敷（下智）二种具不可思议。故云希有也（文）应知一切智智义。如是不一准也。
    如是自证下。正释彼得一切智智文也。经初云何两字通彼得一切已下。正是问辞也。故下释中。云云何得此惠已等也。今如是自证者。为显金刚手问意先明自证之境无说无见义。至下当知。如是者指次上究竟实际等四义释。即是自证智也。自证者谓如实知自心。自心即汁栗太心胎华台。第七十（十二）云。犹如闻一切语言时即是闻阿声。如是见一切法生时。即是见本不生际。若见本不生际者即是如实知自心。如实知自心即是一切智智。故毗卢遮那唯以此一字为真言也。抄解当段文证自证说法义。指心立自证无说义。是新古异义。愚按当段正是正宗分故。加持说者得经疏意矣。今此中为显加持说。先举自证无说义也。说者无言等者。抄出二解。今取初义也。说者无言即明言语道断义。观者无见明心行处灭义也。守护经第二（五）说五字五如来义毕云。如上所说自证之法。唯自证知非言能说。离诸见相。为未成就诸众生故。于无相中以相显示。于无言说假以言宣。譬如空中乾闼婆城非实现实（文）。
    不同手中等者。举喻明自证法无师自觉故不可示人也上云。如来自证之智。设以神力加持亦不可示人。涅槃第五（四相品）云。又解脱者名不可取。如阿摩勒果人可取持。解脱不尔。不可取持。不可取持即真解脱。又第二十八（师子吼品疏本三十一纸）云。诸佛世尊定惠等故。明见佛性了了无碍。如观手中庵摩勒果。佛性即庵摩罗无垢识与庵摩勒字体是同。故以为喻也。庵摩罗果此云甘果。与甘露义同也。第十三释如来脐真言云。甘露一切智智之别名（文）故今亦为喻也。此中释有四义。说者无言谓字义。第二与同无言义也。无见者字也。字即佛知见性也。庵摩罗者。字甘露义。传授他人者。字北方作业也。又第一云。然此自证三菩提。出过一切心地（东方）现觉诸法本初不生（西方）是处言语尽竟（南方）心行亦寂（北方）若离如来威神之力（入中字方便义也）则虽十地菩萨尚非其境界。况余生死中人（文）。
    若可以言语下。反显也。此有二。初反显不可以言语授人。何故下反显无师自觉义也。释迦菩萨等者但是举例显不可授人等义也。古师以为。以生身例显秘密义。其意在竞显密浅深之异。故其解甚曲涩矣智度第四（八）云。从过去释迦文佛到罽那尸弃（此云宝髻）佛为初阿僧祇是中菩萨永离女人身。从罽那尸弃佛至燃灯佛为第二阿僧祇。是中菩萨七枚青莲华供养燃灯佛。敷鹿皮衣布发掩泥。是时燃灯佛即授其记。汝当来世作佛名释迦牟尼。从燃灯佛至毗婆尸佛为第三阿僧祇（云云）定光即燃灯也。智度第九（三十六）如燃灯佛生时。一切身边如灯。故名燃灯。太子作佛亦名燃灯旧名锭光佛（文）经音第三云。提和竭罗。此云锭光。亦曰燃灯佛是也。法花义疏第十（四十）云。余经锭光佛者。犹是然灯耳。有足者称灯。无足者称锭也（文）瑞应本起经上云定光佛（文）愚按。定锭音同通用也。抄解此文出三解。今取第一解。后二解甚凿矣。此中但是出自证不可授人之例。云何于此辨显密优劣乎。读者可知。具修方便等者。意明。依供养行轨具修三密方便。心自证心心自知心。谓之无师自觉也。十二门论疏云。任运现前为自然智。不从师得为无师智（文）蒙定光决未能成佛。显无师义。具修方便显自觉义也。
    又如目睹下举喻。此有二种。初喻不可以言语授人义也。世人者喻已证人也。终不证知者。明蒙授决时未成佛也。
    若自身触受下。喻无师自觉义。如文可知问意言等者。已上为显问意先明自证之境无言无说无师自觉义。此下正释问意也。问意者。指彼得一切智智问也。经总有三问。初云何如来乃至得一切智智者。初问佛自得也。上释云。我已尽睹。然不知是法从何得之。故金刚手因众会疑心。而问佛言。云何如来应供正遍知。得此一切智智也（文）从此已上广释第一问意毕。今问意言已下释彼得一切智已下文。此亦有二。初问众会自得。次问为他说也。经初云何两字流经此中。故疏主得经意。置二云何以显二问。是此二问俱约众会机。故云云何令我等。我等者释经彼字。经广指众会机云彼。今金刚手代众会机而发问故。疏云我等。我者金刚手自称也。等言摄一切众会也。此中意明。自证之境（一切智智）言断心灭。无师自觉。云何令我等得如是自证之惠。佛若自授与。则非无师自觉。云何名自证之惠耶。是初问自得义也。然抄云。云何令我等逮得如是自觉之惠者释经云何如来○得一切智智句。以为承来。云何得此已下正释彼得已下诸句也（文）此解恐不当也。今此中有二云何。抄主迷此以为经总有二问。页不解总有三问。故为此解也。又抄设问答云。经云如来等。疏云令我等等。经疏影略互显（文）此解亦不当。经疏无违。风约众会机明自证化他义。又抄主不解经彼言意也。若云经疏互影者。彼言应指佛。云何指佛云彼。若云指次一切智智。彼字当在得字下。抄主不得彼言意。可知。云何得此惠已等者。释经为无量众生等文。谓自得已而后为他说。故疏主示问承来。云云何得此惠已也。意明。自证是离言说。若自得已亦为他说。则随言说。已随言说。云何名自证耶。是问为他说义也。能为无量等者。牒经明为他说相也。所谓安立无量乘者。撮牒经文云无量乘也。经且举十种乘。而总显五种三昧道。二乘可知。大乘道中摄八地及等觉三昧道。或五通下世间三昧道。乃至者摄略阿修罗等八部众也。示现无量身者。撮牒经若有众生已下文也。上明说法故云乘道。此明现身故云无量身也。
    各各同彼下。牒经各各同彼已下文。可知。犹同一味者。经无犹同二字。此犹但是语辞非犹如之犹。与前所引法花义疏。所谓余经定光佛者。犹是然灯耳。语势相同。犹是者即是之意也。此妙方便者。谓现身说法是化他方便。一一方便不离阿字本不生体故。是不思议缘起。此经宗意以无相法身作种种名相故。权实二智俱不思议。故云妙也。第三（十四）云。虽究竟寂灭不可言宣。而能以种种方便道为众生类。如本性信解而演说法。即是领解一切智心无尽庄严之迹也。复云何而得也者。正显问意也。也与耶通。即问之辞也。论语述而曰。伯夷叔齐何人也。又焚迟曰。何谓也。即此谓也。
    此中种种趣等已下。作释也。种种趣者。婆沙百七十二（四）云。问何故名趣。答所往义。是趣义是诸有情所应往。所应生。结生处。故名趣（文）大乘义章八之三（十上）所谓趣者。盖乃对因以名果也。因能向果。果为因趣故名为趣（文）亦名为行等者。行是修行道即所行之道是趣向之道路也。具第三卷记辨之。毗婆沙等者。论一百七十二（云纸）云。五趣谓捺落迦。傍生。鬼。人。天趣○于彼中。有阿索落。今当说。谓有余部立阿索落为第六趣。彼不应作是说。契经唯说有五趣故○问诸阿索落何趣所摄。有说是天趣摄○如是说者。是鬼趣摄（文）摩诃衍人等者。智度第十（三十四）云。佛亦不分明说五道。说五道者是一切有部僧所说。婆蹉佛妒路部僧。说有六道（婆蹉佛妒路此云犊子）同论三十（十四）曰。问曰。阿修罗即为五道所摄。是阿修罗非天非人。地狱苦多。畜生形异。如是应鬼道所摄。答曰不然。阿修罗力与三十三天等。何以故。或为诸天所破。或时能破诸天。如经中说。释提桓因为阿修罗所破。四种兵众入藕根孔。以自藏翳。受五欲乐与天相似。为佛弟子。如是威力何得饿鬼所摄。以是故。应有六道（乃至）问曰。经说有五道。云何说六道。答曰佛去久远。经法流传五百年后多有别异。部部不同。或言五道。或言六道若说五者。于佛经回文说五。若说六者于佛经回文说六。又摩诃衍中。法华经说有六趣众生。观诸义意。应有六道。复次分别善恶故有六道。善有上中下故。有三善道。天人阿修罗。恶有上中下故。地狱畜生饿鬼道。若不尔。恶有三果报。而善有二果。是事相违。若有六道于义无违。如是广衍等者。五道六道乃至三十六处等也。三十六俱胝者。抄云未勘正说。按文意。一世界中有三十六亿众生欤。例如释论云十亿八万六十种邪定聚众生。演密云。三十六俱胝者。志信疏云。问六道如环。巡历行相如何。答三界五趣共三十五处。所谓三涂四洲六欲天。此界十三处。并色界十八天处。无色四天处。如是三十五处。生死轮转。今开修罗即三十六。俱胝梵语。此当百亿。趣者类也。三十六俱胝趣类也（文）第十一（九）云。大乘中说欲界有三十六处。谓寒热地狱各八。共成十六也。又四大洲。此四洲又各有二随州（合十二州。并前二十八）六天并傍生鬼（合三十六文）愚按。第十一说与瑜伽第四（二右）说大同。论云。处所建立。于欲界中有三十六处。谓八那落迦有八寒那落迦处。又有饿鬼处所。又有非天处所。傍生即与人天同处故。不别建立。复有四大洲。复有八中洲。又欲界天六处。聚如是三十六处。总名欲界（文是除傍生取阿修罗也）又瑜伽第二云。如是百拘胝四大洲百拘胝苏迷虑。百拘胝梵世间。三千大千世界。俱成俱坏（文）慈恩赞云。俱舍俱胝当百亿。（十万为亿）今瑜伽显扬数百万为亿十亿为俱胝。故言百俱胝为一佛土。此中准知。又按俱胝此云亿（十万）俱胝。或云拘利。与字体同处也。今云俱胝恐含处义。更寻。
    性欲者下。释种种性欲义。欲名等者。取智论二十四取明。知众生欲智力文意释。是初明欲义也。论（十七纸）云。知众生种种欲智力者。欲名信喜好乐。好五欲好孙陀罗难陀等。好名闻如提婆达等。如世间财利如须弥刹多罗等。如出家如耶舍等好信如跋迦利等。如持戒如罗瞻罗等。好绝如陀跋罗（佛妒甘露女所生也）好头陀远离如摩诃迦叶。好坐禅如隶跛多等。好智惠如舍利弗。好多闻如阿难等。好知毗尼如优婆离等。如是佛弟子各各有所好。凡夫人亦各各有所喜。或有喜淫欲。或有喜嗔恚（云云）唯识第五（二十八）云。云何为欲。于所乐境希望为性。勤依为业。述记六本（五）云。然勤依者。如此下说。及对法第十等皆云。信为欲依。欲为精进依。即入佛法次第依也（文）今信者举欲依也。歖者论作喜。喜同喜。喜欣也。悦也（上声）又好也（去声）今对下好乐故。应是悦义也。然论明佛弟子中皆云好。次明凡夫中。云亦有所喜或喜淫欲。依论文意似好喜两字以显凡圣之异。更寻好乐者。即希望。是明欲性也。唯识云。希望为性是也。如孙陀罗等者。皆如抄辨。乃至诸得道人等者。愚按。孙陀罗及提婆是恶法欲。恶欲然一。故云等。论一一人下皆有等字。得道人等者。明善法欲。大迦叶等皆是也。今疏主为显。此义故。于中间自加语。云乃至得道人等也。论明得道人中。总有七人。今且举迦叶等五人。故云乃至也。
    性名积习等下。引智论明性智力文。论二十四（十八纸）云。性智力者。佛知世间种种别异性。性名积习。相从性生。欲随性作行。或时从欲为性。习欲成生。性名染心为事。法名随缘起。是为欲性分别（文）性名积习者。性是现在心性。积习是过去熏习。依过去积习。现在心性种种不同。藏品弥勒真言释云。阿奢也心性也。谓彼先世所习行。诸根性欲（文）相从性生者。性在干内。相是外现。内性不同故。外相种种不同也。欲随性作行者。欲与性体不同。故云随。谓内在多闻性者。随外乐欲而为多闻事业。故云作行也。或时从欲等者。已上与种子生现行义同也。此下与现行熏种子义同也。性及欲皆在现在。谓且如好多闻数数希望遂为其性。所谓习为性之谓也。
    性名性染心下。辨性欲异。染心者染名习染。非必不善故云习欲。数数习染于欲。以成性故。此性名染心。故知染心应通善恶。若习善欲成善染心。若习恶欲成恶染心也。染心为事者。染心在内。欲即在外。其义可知。现流论文及两本义释。无一染心。恐今本为正。随缘起者。善恶染心缘境为希望事。是名为欲。欲随染心起。云随缘起也。种种方便道明不思议权知也。龙树云者。引智度第一百（十七纸）论云。问曰先见阿□佛品中嘱累。今复嘱累有何等累。答曰。菩萨道有二种。一者般若波罗蜜。二者方便道。先属累者为说般若波罗蜜体竟。今以说令众生得是般若方便竟属累。以是故见阿□后说沤和品。般若波罗蜜中虽有方便。方便虽有般若。而随多受名。般若与方便本体是一。以所用少异故别说。譬如金师以巧方便故以金作种种异物。虽皆是金而各异名。菩萨得是般若波罗蜜实相。所谓一切法性空无所有寂灭相。即欲灭度。以方便力故不取涅槃证。是时作是念。一切法性空涅槃亦空。我今于菩萨功德未具足。不应取证。功德具足乃可取证。是时菩萨以方便力。过二地入菩萨位。住菩萨位中知甚深微妙无文字法。引导众生。是名方便（文）金体与异物如次喻权实二智。般若是实智。沤和（此云方便）是权智。般若虽通二智。约胜实智名般若权智名沤和也。华严大疏十四（三）云。沤和俱舍罗此云方便善巧。肇公宗本论云。沤和般若者大惠之称也。诸法实相谓之般若。能不形证沤和功也。适化众生谓之沤和。不染尘累般若力也。然则般若之门观空。沤和之门涉有。涉有未始迷虚故。常处有而不染。不厌有而观空故。观空而不证。是为一念之力权惠具矣。
    今毗卢遮那下合法也。正明今经本迹二门不思议二智也。第六（二十三）云。初云诸佛希有权智不思议者。具存梵本。应云一切诸佛希有智方便不思议。智谓领解前偈中我觉本不生（般若也）方便谓领解前偈中加持神力。复次智谓心莲华台具足。方便谓叶□开敷。二种具不思议。故云希有也（广明二谛相往见）遍一切处者。阿字义字是中胎毗卢遮那种子。周遍干有情及器界故云也。第十七（十九）云。以此阿字法体常遍一切处故。若能如是相应即同毗卢遮那遍一切处也。真金智体者。即毗卢遮那实相智身。第四（二十）云。阎浮金亦是自然性净。色又最深。明佛金刚智体最为深妙（般若也）通身放种种光。即是普门开示大惠明（方便）也（文）造种种乘者即巧方便。意明从本地身而流也加持身也。复次此中等者。抄（云云）愚按。上正说中释问意。云云何令我等逮得如是自觉之惠。是约众会机自证化他而为问也。今对彼云复次。文意可知。发起大悲胎藏等者。第三（十四）释希有世尊自性三菩提等文云。金刚手承佛神力领解上文。先叹世尊（云云）上文者。正指当段经文。故今疏释云发起大悲等。又遥发起具缘品中内心妙白莲等四重圆坛义故云于萨婆若平等心地等。萨婆若心地即内心妙白莲也。具如第五卷释。今得一切智智者。中胎藏也。种种方便者弃蕊开敷子。当知此问即是发起曼荼罗二谛义也。
    于萨婆若等者。约大悲漫荼罗以释宜说一切智智等文也。萨婆若平等心地者。指前一切智智。一切智智者。中胎华台本地常心。第七（三十）云。无垢同虚空者。即是净无垢不思议心地也。以大方便于此地上画作普门漫荼罗。故经次云住不思议心。起作诸事业。梵本具云心地。以偈中五字成句不可累书。然地即是心体。故但云住不思议心（文）也。又心地者。所云摩诃萨意处。第十二云。次如来答。摩诃萨意处说名曼荼罗处者。心处亦可名为心位。即指此众生自心之处即是一切佛大悲胎藏曼荼罗也（乃至）如是净无垢处。即是诸佛大圆满实相之地也（文）又具缘品所说择地治地等。皆是平治于行者心地画作大悲漫荼罗方便也。第十六（二十一）云（乃至）犹如手掌平正。所谓地平者。以三昧而言。即是得见净国庄严。其地平正无有瓦石诸山及沙砾等也。然是即是净菩提心之义。以信力故平其心地也。除去所有阿赖耶之所含藏沙砾株杌等类。唯除毕竟平等净菩提心体性之地。若能平净此地即可成就大悲胎藏佛会庄严也（文）又心地即字义。第四（十七）香水真言初句云。疏释云。以此字门即是菩提心本原。今所造大悲藏生漫荼罗王。乃先用香水洒净。皆为治如是心地令离诸垢秽故。若论外境亦是所持金刚心地。是故余字皆为成此字门（文）又十六明以字焚字中云。字为弟子身即是弟子菩提心地也。又云。既焚竟岂如二乘断灭灰烬而不复生耶。不复如是也。诸垢之薪已习更有妙生。所谓净菩提也。真实生也。此生即是清净之性。如来种子也（文）清净者即弟子身中四重坛诸尊也。故第八（二十三）云。至弟子所先用啰字焚烧其身悉成灰已。方用四瓶次第灌之。灌已观世灰中作□字门。其色纯白从此出生五字。所谓阿鍐□□缺。持其五字轮次说暗字。在其顶上转成中胎藏。又从此字生三重光焰。一重遍绕咽上。随所照及之处。诸尊随理。即成第一院漫荼罗。次一重光遍绕心上。诸尊随现成第二重漫荼罗。闪一重光遍绕脐上。诸尊随现成三重漫荼罗。尔时弟子都成漫荼罗身。若更深释。即是普门法界身（文）此发问正在于兹矣。画作诸佛等者。正释宜说一切智智等句。从本地常心流出四重圆坛。故云画作等也。画作者。图梵云。第十六云。贺多者犹如众彩庄严积聚名为质多。文画作梵语应是。众彩庄严即普现色身义。故从本地身而流出三重。亦云画作。梵言自含浅深而义故耳。经宜说一切智智者是总。总指四重坛诸尊云一切智智。第七（十一）云。一切智智者。即是总举十方三世如来一切金刚智印（文）经云。或声闻乘道等。是别。别列加持流现诸尊也。疏合释总别文。云画作诸佛等。诸佛菩萨者。当经大乘道。是明八叶四智四三昧及第一二重也。乃至二乘者。当经或声闻乘道乃至或五通智道等。是明第三重也。百重圆坛者。指心出四义。第一义云。诸佛菩萨（二）二乘（三）八部（四）如次为四重。第十四（二十）云。又此漫荼罗一一分位各有种子。用标记彼差别法界之门。当知一一入于阿字。见于内证之标。即知如来内证之德。故名标记也。随彼四重分位。从佛分位。而出者。即是佛之标帜。或从菩萨分位而出。或从二乘分位而出。或从天龙八部分位而出。当知。阶降差别各各表知。种子字不同（文）愚按第十四释。约三昧道以别分位。恐非约四重坛。可者二乘及八部俱有第三院故。第二十（二十六）明三句义云。此有二种。若有修行者因中说之。有如来之果地说之也。且如最外院八部等世天。即是前八心中从初解守齐已去。乃至受用果等也。然有善根开发与正道相应。即是大悲胎藏花台之因也。如来以方便力而引导之乃至令成就世间八心以来。即是外院之位。次渐渐向里。及二乘亦在此内。次又如知胜法无上心。稍进入第二第三。皆是大悲句也（文）亦在此内者。明八部及二乘俱在第三院。可见○第二义云。常三重坛加中胎八叶为四重。三重唯约能围绕。四重能所合论也。当段诸佛（中胎八叶）菩萨（第一二重）二乘八部（第四重也）第七（三十）中胎毗卢遮那（中台八叶第一重也）第二院观音金刚手（常第一院也）次院文殊等四菩萨（第三重也。常第二也）外院释迦牟尼及所奉本尊等（文第四重也常第三院也）○第三义八叶为第一重（除中台取四佛四菩萨也）第二院已下与第二义同也。第二十卷（三十）云。即于此心花台上为漫荼罗中胎。其外八叶亦随佛位列布也。（又云。此八叶即是大悲藏第一重也）尔时行者观心八叶作中胎（第一重）观其身即是曼荼罗。从心已上为第一院（第二重）从心下至脐第二院（第三重）从脐已下为第三。世间天院（第四重）愚按此义与当段释全同也。○第四义约支分生曼荼罗。三重四重是开合不同。无尊增减也。第五（十六）云。上文所说。从大日如来脐以下光明。是此第三重位。自脐以上至咽。所出光明为第二重位。自咽以上乃至于顶相之光。为第一重位。其中胎藏。即是毗卢遮那自心八叶花也。所共建立漫荼罗。第三（十八）云。约佛身上中下体以部类分之。自脐以下现生身释迦。示同人法。及二乘六种种类形色像威仪。言音檀座。各各殊异。及其眷属展转不同。普于八方如漫荼罗本位。次第而住。自脐以上至咽出现无量。十住论菩萨。各持三密之身。与无量眷属。普于八方如漫荼罗本位。次第而住。此然中自有二重。从心以下。是持大悲万行十佛刹微尘诸大眷属。从心以上。是持金刚密惠。十佛刹微尘诸内眷属。通名大心众也。从咽以上至如来顶相。出现四智四三昧果德佛身（文）十五（二十右）云。如前所说（指第三卷）以身四分作四重曼荼罗位也（已上指心解也）又果师抄出四义。第一义。第一重（中胎八叶及三部眷属）第二重（文殊除盖障地藏虚空藏四菩萨）第三重（释迦及眷属）第四重（外部天等）配当段文云。佛（五佛释迦）菩萨（八叶中四菩萨第一第二重诸菩萨）二乘（十大弟子等）八部（外院三十天）愚按分二乘八部为第三四重者。恐不可。如前辨之。○第二义四重如前。佛（中胎八叶第一重总名诸佛。共居寂光故）菩萨（第二院四菩萨）二乘（主伴名二乘。释迦螺发形。同五罗汉故。摄二乘也）八部（第四重也。三重四重。依外部开合也）愚按。中胎摄第一院。经疏中无此义。释迦螺发形故等者亦甚凿矣。外部开合者。如前辨之。○第三义约现图。第四义恐有脱文。义不分明耳。愚按。指心所出第一解不可（如上辨之）第二三四皆有其证。当段四重者与彼第三义同。萨婆若平等心地者。中胎花台从此流出四重诸尊。故诸佛者八叶四智四三昧果德佛身。菩萨者第二三重也。二乘八部者第四重也。今检前后文中胎八叶有二义边。或除中取八叶。中是总故。或中胎八叶合为第一也。第五（十七）云。此莲华台是实相自然智惠。莲华叶是大悲方便也。第三（十五）云。今此中妙法莲华曼荼罗义。毗卢遮那本地常心。即是花台具体。四佛四菩萨醍醐果德。如众实俱成（云云）又（十五丁）云。然以如来加持故。从佛菩萨自证之德。现八叶中胎藏身（文）又（十九右）云。从咽以上至如来顶相。出现四智四三昧果德佛身。即此八身于一切世界中。从众刹土名号身业。诸受用事皆悉不同（文此八叶是所现佛身。以为第一重也）如是诸文有其两义。然当段意。花台是总体而绝方所。非有心境。亦是能现德故。八叶已下为四重也。法界圆坛者。第七（十九）云。未法界者。即是心界。以心界本不生故。当知法界亦本不生。乃至心界无碍无舍故。当知法界亦复无得无舍。舍尚自无。无法可舍。况可得乎。若法界是可得相者。即是从众因缘生。若众因缘生当知自无本体。何况为诸法体。故法界者。唯是自证常心。无别法也。复次如来大施者。所谓大悲漫荼罗。法界者即是普门实相。如是实相不可加持神力示人。是故无法可得（文）探玄记第十八（初云。法有三义。一是持自性义。二是轨则义。三对意义。界亦有三义。一是因义。依生圣道故。摄论云。法界者是一切净法因故。又中边论云。圣法因为义。故说法界。圣法依此境生。此中因义是界义。二是性义。谓是诸法所依性。故此经上文云。法界法性并亦然故也。三是分齐义。谓诸缘起相不杂故。初一唯依主。后一唯持业。中间通二释（文）华严大疏第六十（初）云。法界是所入之法。谓理事等别。然法含持轨。界有多义。梁论十五云。欲显法身含法界五义故。转名法界。一性义以无二我为性。一切众生不过此性故。二因义。一切圣人四念处等法。缘此生故。三藏义。一切虚妄法所隐覆故。非凡夫二乘所能缘故。四真实义。过世间法。以世间法或自然坏。或对治坏离此二坏故。五甚深义。若与此相应自性成净善故。若外不相应。自性成壳。故上之五义皆理法界。复有持义族义及分齐义。然持曲有三。一持自体相。二持诸法差别。三持自种类。不相杂乱。与法义同。族者种族。即十八界上二。并通事理。分齐者缘起事法不相杂故。于中性通依主持业。因唯依主。后六唯持业（文）今此法界者。广大金刚智体。即字法界体性。一一诸尊皆悉以法界为体。是体义。法界者其体是五智五大。第十六（二十六）云。此阿者。即是法界之性。以一切法本不生故。即同法界也。以阿字故。余水火风当知。亦是法界清净之性。从因缘起。而知本不生。以此一一真言之字加持而加持之。当知。此字本性清净也（文）具缘品云。染众生界以法界之味。古佛所宣说。是名色义。第六（十四）云。如世间彩画不过五色。然更相涉有种种深浅不同。巧惠者善分布之。出生万偈。无有穷尽。法界不思议色。亦复如是。统而言之。不过五字门。然亦更相发挥。成种种差别智印。如来以普门善巧。图作悲生漫荼罗。乃至出生世界微尘数随类之形。犹不穷尽。若瑜伽行人得此中意者。当触类而长。自在施为。寂灭真如中当在何次。如偈中所说且举一途法门提其网领耳（文）以五字五色。经纬交互以成一曼荼罗。谓之法界圆坛也。又一一诸尊皆是毗卢遮那具体法身故。即是法身之身分。是分义也。又四重诸尊从法界体性而流出故。是因义。又法界是诸尊所依性故。是性义也。又一一诸尊持自种类不相杂乱。是分齐义也。因义唯依主释。性义通依主持业二释。法界是诸尊之所依。又法界即所依也。分齐义唯持业释。诸尊当体不杂乱故。圆坛者曼荼罗之异名。第四（二十九）云。又曼荼罗是轮圆之义。集经第二（三十二）云。曼荼罗此云坛（文）此一一本尊等者。第二十（二十七中）云。今以如来平等惠观。从因至果但是如来。一身一智行耳。又（二十六）云。当知一切大会曼荼罗。皆是曾门身。即是法界身。即是金刚界身也。

大日经疏私记第八
大日经疏私记第九

            沙门昙寂撰

第0段 住心品第一之余

   且如有人下。释经若有众生已下文也。已上约所乘法。故云声闻乘道等。是约所现身。故云现佛身等。上疏云。约菩提义有无量无边金刚印。约佛陀义即有无量无边持金刚者。即此义也。释中有二。此下初示所现大意。且举世间三昧道。云志求五通等也。抄出两义。又指心云前自证圆坛今加持世界坛（云云）皆又允当。读者可知。今云。于前所举。四重圆坛无尽庄严中。且约初入。举第三院中五通仙成就。以显余诸尊。故云且如。且不尽之辞。如指斥之辞也。志求五通者。演密云。谓如有人志心希求五通智道。五通者神境·天耳·天眼·他心·宿住（文）第四９三右）云。或有宗习世间五通仙法者。闻佛秘藏中具有迦叶瞿昙大仙等种种真言。能令获得不思议神通。乃至如毗卢遮那住寿长远。彼便踊跃志求得入正法（文）愚按。外道离欲界贪等得五通也。此位断惑与三乘共十地中离欲地（阿那含也）同也。智论七十五（六）云。离欲地者。离欲界等贪欲诸烦恼。是名阿那含。于菩萨离欲因缘故得五神通（文）。
    即从大悲胎藏者。谓从中胎藏而现也。第五（二十七）云。乃至此莲华台是实相自然智惠。莲华叶是大悲方便也。正以此藏为大悲胎藏漫荼罗之体。其余三重是从此自 证功德流出诸善知识入法界门耳。又第三云。从普门方便现第三重一切众生歖见随类之身（文）现违陀梵士者。经音第十九（十二）云。毗陀或言韦陀皆讹也。应言鞞陀。此云分也。亦云知也。四名者。一名阿由此云命。谓医方诸事。二名夜珠。谓祭祀也。三名娑磨。此云等。谓礼仪卜相音乐战法诸事。四名阿闼婆拏。谓□术也。此四是梵天所说。若是梵种。年满七岁就师学之。学成即作国师。为人主所敬。梵天孙毗耶娑仙人又作入鞞陀（文）摩登伽经。（吴竺律炎与月支优婆塞支谦译。）上曰。昔者有人名为梵天。修学禅道有大知见。造一围陀流布教化。其后有仙名曰白净。出兴于世造四围陀。一者赞诵。二祭礼。二歌咏。四禳灾。次复更有一婆罗门。名曰弗沙。其弟子众二十有五。于一围陀广分别之。即便复为二十五分。次复更有一婆罗门。名曰鹦鹉变一围陀为十八。次复更有一婆罗门。名为善道。其弟子众二十有一。亦变围陀为二十一分。次复更有一婆罗门。名曰鸠求。变一围陀以为二分。二变为四。四变为八。八变为十。如是展转凡千二百十有六种杂心论（法救造。宋天竺僧伽跋摩译。）七日。四毗陀经。一者亿力毗陀。二者阿陀毗陀。三者耶训毗陀。四者三摩毗陀。毗陀者智也。有六夫所成。一学。二欲。三想。四辞。五说。六星历也。最胜疏五本（六五）云。四明法。即四薜陀论。旧云韦陀。或毗伽罗论。皆讹谬也。一颉力薜陀。此云寿命。释命长短事。二耶树薜陀。此云祠祀明。释祀祠之事。三婆摩薜陀。此云平明。平是非事。四阿达薜陀。此云术明。释伎术事述记一末（七五）云。吠陀者明也。明诸实事故（文）梵志者。宝积经第二音注云。波利婆罗理迦（此云女梵志。）文句之二（五四）记云。在家事梵名为梵志。出家外道通名尼干（文）辅正记第八（二十六）云。梵志者。事于梵天志在梵天故云也（文）私记八（末二十九）云。问大论五十六云。梵志名一切出家外道。若有承用其法者。亦名梵志。涅槃疏云。梵志是出家外道。又问梵志与婆罗门为梵汉异。为异体。若云梵汉异。有涅槃疏云别也。若云异者。瑜伽论以婆罗门即名梵志。婆沙三十四云。婆罗门至彼王所王言梵志从何所来俱舍十二光师疏。婆罗门此云梵志。答唐梵异也。而章安且约一类分其别耳。非谓一切。大经三十五。十仙之中。阇提首那婆罗门。归佛出家剃发名婆私吒梵志。不云出家。故约此也。彼疏释婆私吒云。此人本是出家外道。不俟剃发。何以知之。前文阇提云婆罗门。今婆私吒但云梵志。梵志即是出家外道。所以更须施其应器（已上）然十仙中。犊子梵志等归佛之后。亦云出家。故知。梵志非必出家。其婆罗门亦通出家。今对尼干。且云在家。故大论三云。在家婆罗门又云出家婆罗门（文）今违陀梵志者。是在家外道也。愚按梵是梵言婆罗门之略称也。志即汉言。若依辅正说。是志求义。今恐志与士通。即士夫义也。瞿昙仙等者。第十六（十一）释火天眷属中云。当以诸大仙而围绕之。谓迦叶瞿昙仙等。皆次画之。并在火院之中。火院即三角坛。其中色赤名赤院也。其印如前五通仙人说四围院印是也。此是梵行者秘记。若诵围陀者。见此手印。知是何论是何部等也。瞿昙仙（云云）未建拏（云云）竭伽仙（云云）□私仙（云云）鸯竭罗私（云云）精勤不久者世间成就品所明声字观位（第一无畏）也。成此仙身者。诸佛胜句（第二无畏。）本尊三昧众相现前位也。第十（二十九）云。此三事等明见本尊故。当于自处作也。又即自观其身亦同本尊。以三事等故名世间成就。尔时本尊及诸菩萨等随想而现。随念而指其功无有益也。更转方便者。方便至随问而答。然后入修学出世真言之行。不如此者徒谓三密本尊身语意也。世间成就外观本尊（如世间成就品。）出世成就内观本尊（如悉地出现品）转外为内云更转方便第十一（十四）云。尔时薄伽梵复说此法句。于正等觉心而作成就者。前品已说世间成就。送于行人令至出世成就。是以于此中说用佛心作出世成就之业。佛心谓如上真言四字。随取一字作之。皆得也。作此成就当得出世之果。正等觉心即真言心也。即成毗卢遮那身也者。谓第二正觉句自见心佛也第二十（三十）云。乃至若外圆中明见本尊等。如上方便。今内观时即是自身作毗卢遮那等本尊也。既如是与瑜伽理相应。即是随分成就也（文）第十一（三十二）云。谓观阿字令作深黄色。其色相端正严好令人悦意。在于自己心。又此字经云并点广者。即是字上加点义。增加即是广也。于字外作四角金刚标栏此栏同三股金刚。股更互相叉而作之。于中置字。见此阿字已。即转此字作毗卢遮那本尊之形。即是自身现同本尊之像。其像一依本印而作也。此佛通身有光。此即菩提心中所见实相之佛。犹净□璃中内见真金像。非同余心数中妄想也（文）如是或现佛身等者。正释若有众生等文也。随类形声等者。释各各同彼等文。第十（二十六）释罗刹夜叉等真言云。即用彼方言作□也（文）是云同彼言音也。种种威仪即密印。故云随类形声悉是真言密印也。或久或近等者。菩提心义第二（十七）举当段文毕云。此中或久是次第入。或近是不定入。若云五种三昧通皆开心实相门。一生成佛者是超入也（文）愚按。第六（十五）云。又入此深玄色时者。即是如来自证中胎花藏。尔时见五智色。皆同一法界色。何有浅深之殊。而诸众生有渐入者。有超入者。有顿入者。然其所趣毕竟同归。故云一切内深玄也（文）渐入久也。超入及顿入即近也。又第十五（三十二）云。果有二种。一是可见法。谓现世而得成就。二者非可见法。为当来果法永无尽故。世世受果。展转胜进以至成佛（文）可见法近也不可见法久也。谓或久或近皆悉流入萨婆若海故云无非毒鼓因缘也。毒鼓因缘者。第四（三十一）云。谓造立此漫荼罗。是随有见闻触知。下至举手低头一念随喜。皆必定成于阿耨多罗三藐三菩提。故阿遮梨虽不得差机误授为作具夫灌顶。然系珠毒鼓之缘岂当已乎。故当运大悲心务令广洽也（文）问毒鼓因缘本出涅槃。彼云除不横死者。今亦尔耶。答喻取少分。实非无异。岂上疏不言。如一阐提必死人。乃至于救疗因缘心不怯弱。云何快然耶。
    故经云下合经也。一切智智道者即五种三昧道经云或声闻乘道等是也。第七（四）云。若更作深秘释者。如三重漫荼罗中五位三昧。皆是毗卢遮那秘密加持。其与相应者皆可一生成佛。何有浅深之殊（文）一味者谓一种净菩提心味也。一一诸尊皆不离本地常心阿字菩提心体。故云一味第六云。此曼荼罗色义亦然。以法界不思议色染众生心。同一净菩提味（文）第十四（二十八）云。时执金刚具德者。犹手所持如来智印。即是具足一切诸佛种种功德。皆同一味。所谓如来解脱之味。以彼智印同于如来。故云具德者也（文）解脱味即净菩提心也。第十七（十九）云。□罗是解脱义。第四（十七）云。波罗字者。波是第一义谛。罗名为尘。以一切皆入阿字门故。即是尘垢本来不生。尘垢本来不生即是第一义谛。第一义谛所谓净菩提心也（文）涅槃第五（四相品二十七）若得成于阿耨多罗三藐三菩提已。无爱无疑无爱无疑即真解脱（文）又解脱味者。漫荼罗无过上味义。是第一义。即无过上也故经云。皆同等者。依经显文。四重诸尊不出法界。故云同一味也。而疏约本尊与行者机感相应。释同一味义。次下疏释分明也。意明。机有浅深故。成就有久近。久近虽异等蒙无鼓因缘。何者。一切众生从本已来平等智身故。云经云皆同一味等也。又解脱味者。第六云。谓深众生界以法界味古佛所宣说。是名为色义者。犹如世间染色能染净叠使同味故。如云袈裟味者。即是深作袈裟色也。此漫荼罗色义亦尔。以法界不思议色。染众生心同一切净菩提味（文）此中亦尔。解脱味者。即中胎藏涅槃深玄色。三重诸尊色相差别。与中胎藏不异故。云同一味等。又第六云入此深玄色时者。即是如来自证中胎华藏。尔时见五智色。皆同一法界色。何有浅深之殊。而诸众生有渐入者。有超升者。有顿入者。然其所趣毕竟同归故。云一切内深玄色也（文）菩提涅槃名异体同。故俱名解脱味。具如追记。
    所以然者下。明同一昧所以也。色心实相者。色心当体法尔道理名为实相。色即五大。合为色蕴。心即识大。开为四蕴。所依五蕴。即是六大。六大即众生本有理趣。是云实相也。又色心即诸法故。色心实相者。即诸法实相。诸法本初不生即阿字佛知见。第七（八）云。今此真言门秘密身口意。即是法佛平等身口意。然亦以加持故。出现于世。利益众生也。如来无碍智见在一切众生相续中。法尔成就无有缺减。以于此真言体相不如实觉故。名生死中人。若能自知自见时。即名一切知者一切见者。是故如是知见。非佛自所造作。亦非他所传授也（文）又色谓干栗太。心即质多。干栗太是心莲华台。质多即叶蕊开敷。即是本具曼荼罗无尽庄严也。平等智身者。上云。法界者广大金刚智体也。此智体者。所谓如来实相智身（文）又上释平等句云。今说此宗。谓修如是道迹。次第进趣得住三平等处。故名为句。即以平等身口意秘密加持。为所入门。谓以身平等之密印语平等之真言。心平等之妙观。为方便。故逮见加持受用身。如是加持受用身即是毗卢遮那遍一切身。遍一切身者。即是行者平等智身（文）愚按。智身者本觉之异称。一切众生等具故云平等也。起信云所言觉义者。谓心体离念。离念相者等虚空界。无所不遍。法界一相。即是如来平等法身。依此法身说名本觉。义记云。欲明觉义。出缠相显故。云即是平等法身。既是法身之觉。理非新成故。云及此法身名本觉。无性摄论云。无垢无挂碍智名为法身。金光明经。名大圆镜智为法身等。皆此义也。今色心实相者。自性住。佛性平等智身者。至得果佛性。因果体一。生佛不二故。云常是毗卢遮那等也。非是得菩提等者。明法尔如是非是新成也。圆觉第一云（疏本三十一）。非作故无。本性无故。疏云。非由我作观行方得身心空无。本性空寂元来无故。佛从平等心地等者。佛谓以现佛身也。平等心地者。谓果上萨婆若平等心地。谓从中胎藏流出三德无尽庄严也。谓佛明见一切众生具宝王性。故即时生大悲心。从真起用。从本垂迹也。此中约三昧耶四义释。上云色心实相等者。是平等义。从本垂迹也是本誓也。一发众生等者。即除障警觉也。理趣释云。三昧耶者。漫荼罗之异称。今释曼荼罗义故用此义也。三昧耶四义。具如第九卷释三三昧中。还用开发等者。明垂迹本意也。所以垂迹者。为欲令一切众生。还开此心得无尽法宝也。所云唯以一大事因缘故。出现于世者。此义也。第五（四）云。次云成辨于大事者。即是能成大事。成辨大事因缘。所谓开示悟入如来知见（文）又上云发起大悲胎藏曼荼罗义也。又具缘品所明。大悲胎藏漫荼罗者。令应度者引入大悲灌顶坛开发心地大曼荼罗义也。即是大事因缘即是三昧耶义也。妙感妙应者。妙谓不思议。不思议即阿字义也。一切众生色心实相。本具阿字本不生理。谓之妙感也。佛已证本不生心地故。起同体大悲。是离爱见从不思议法性而起故。不出阿字门。谓之妙应也。感应俱不离阿字门故云妙也。所生方便者。行者心为因。佛心为缘。依感应因缘而所生者。即大悲曼荼罗普现色身境界。今四句推检。毕竟不可得。故云不出阿字门也。第三（四）云。且如行者于瑜伽中以自心为感佛心为应感应因缘即时毗卢遮那现所喜见身。说所宜闻法。然我心亦毕竟净。佛心亦毕竟净。若望我心为处。即佛心为他。今此境界为从自生耶。他生耶。共生。无因生耶。以中论种种门观之。生不可得。而形声宛然即是法界。论幻即幻。论法界即法界。论遍一切处即遍一切处。论幻故名不思议幻也（文）。
    譬如下。举喻结成同一昧义也。海梵云。与通同。故以为喻也。大海喻法性。波涛喻缘起也。迭为能所者。能所即感应也。正是明生佛不二同一昧义也。所谓碱味者者。喻解脱也。虚空藏所问经第三（十六）云。譬如大海同一碱味。菩提一味法。解脱智亦复如是。
    复次执金刚下。已上约漫荼罗明一切智智义毕。自下举五喻明一切智智义是念起下五字门义故。重举此喻也。大悲胎藏秘密方便者。指心出多解。恐不当也。愚按。上（二十五右）约一切智智发起大悲胎藏义故。云萨婆若平等心地画作四重圆坛也。是发起下内心妙白莲等四重曼荼罗义也。此下约五大发起秘密方便。一切智智是曼荼罗自体。五大即大悲方便。今大悲胎藏者。七日造立曼荼罗。秘密方便者。具缘品所说择地治地乃至七日作坛行事也。一一方便不出五字五大。故说五大喻发起下文也。具缘品初告金刚手言。谛听今说修行曼荼罗行满足一切智智法门。第三（十六）释此文毕云。且如下文云。先为弟子择地平地。若论外事自如常释若为我倒凡夫。择得一念守齐种子心。治令平正。亦名治地。乃至为一生补处菩萨。择去心中无明父母极细之垢。亦名治地。由此言之。则经文一一言下。治地之义。凡有几重。例如十缘生句皆渐次转深不可穷尽也。执金刚作如是劝请佛还以此印印之而后衍说。故云满足一切智智法门。若此地不满则不能普为一切众生作救护安乐也。又约内心秘密曼荼罗者。大悲胎藏者。本具实相心地。秘密方便谓五字门大悲万行也。下菩提心种子于大悲藏中。以此为因。五大为缘（大悲方便）因缘相会成菩提树王也。第四（十九）云。夫曼荼罗者是发生义。今即名为发生诸佛曼荼罗也下菩提心种子于一切智心地中。润以大悲水。照以大惠日。鼓以大方便风。不碍以大空空。能令不思议法性牙次第滋长（乃至）弥满法界成佛树王。故以发生为称（文）。
    所谓虚空地水火风也者。经空（中）地（东）水（西）火（南）风（北）次第也。疏空（中）地（东）水（西）火（南）风（北）也。抄云。顺次对方两个建立也（文）经是顺次。疏即对方。然经北西次第非是顺次。读者思之。愚按。经文次第别有其义。何者初发菩提心。次修万行。由万行故证涅槃果（北方）从涅槃中示现八相（西方方便智义也。）凡一代化议皆是寂中事业也。所谓大寂涅槃建立大义是也。今经次第即此义也。然今疏且随言便。示五大名云虚空地水火风。非必违经文存别次第。故次释中全与经同也。然于此中论无畏不空异义者甚凿矣。因辨。无畏所立不可限东南北西。云何知者。第二十卷（二十七）明五色中东南西北中次第也。第四（二十一）五佛次第。东南北西也。如是非一准。唯是法界所显各有标记。岂守一隅乎。不空义亦应准知。
    初句下释虚空界喻也。虚空界者。演密云。界即体性义。俱舍第一云。虚空但以无碍为性。由无障故色于中行。光记第一（三十六）云。虚空但以无碍为性。容受一切诸有为法故正理论云。虚空容受色等有为（已上论文）虽言容受。而不可说虚空体性在此在彼。无方所故如眼识等。问若不碍故说名虚空。空界色性亦不碍他应名虚空。解云。空界色性虽非能碍而碍。破余色障而开避故。其体不生。世言虚空者于空界色说虚空声（文）如此即是毗婆沙义者。今所举喻是世间空界非是遍喻。故指云毗婆沙义。世间虚空是无记性。故云无过无德。婆沙七十八（八）云。问空界云何。答如契经说。有眼穴空。有耳穴空有鼻穴空。有面门空。有咽喉空。有心中空。有心边空。有通饮食处空。有诸肢节毛孔等空是名空界。阿毗达磨作如是说。云何空界。谓邻碍色。碍谓积聚。即墙壁等。有色近此名邻碍色。如墙间空。丛林间空。树叶间空。□牖间空。往来处空。指间等空。是名空界○问虚空空界有何差别。答。虚空非色。空界是色。虚空无见空界有见虚空无对。空界有对虚空无漏。空界有漏。虚空无为。空界有为。问若此虚空是无为者。契经所说当云何通。契经说。世尊以手摩扪虚空。告诸苾刍。岂佛以手摩扪无为而告弟子。答彼于空界说虚空声。非谓虚空手可魔扪。○有处问虚空。而答以空界如品类足作如是说言。云何虚空。谓有虚空无障无碍。色于中行。周遍增长。问何故问虚空。而答以空界。答虚空微细难可显。空界相粗易可开示。以粗显细。故作是说（文）抄云婆沙以择灭无为理喻世间空者。恐不尔。婆沙俱舍等明三无为所谓虚空择灭非择灭。然于虚空界中说虚空声者。以世间空界显非择灭无为也。又抄出多义。皆不当也。愚按。经云。虚空离分别等者。与婆沙虚空无障无碍同。无过无德。故云如是毗婆沙等。然一切智智虚空不尔。虽是无碍大异功德。岂非法譬不齐。为会此义自问自答。以明虚空非是遍喻也。如此等者。是自问也。重按。十四本云。如毗婆沙义。此即是三字无之。今疏恐衍。如义释文尤善矣。今如来智身等者。第十二（十九）云。谓此无相无碍之法等同于空。无量无碍无所不遍。然复有异义。所以者何。若一切法直尔如空者。即是无过患无功德。今此中虽无相无碍犹如虚空。而具一切如来真实功德。无所不备。故次明第二句义也。虽举此空为况。然有无量无边离相之德。非虚空所能喻也（文）。
    但取其少分下。自答也。涅槃第五（疏本三十三）云。如来有时以因缘故。引彼虚空以譬解脱。如是解脱即是如来真解脱者。一切人天无能为匹而此虚空实非其譬。为化众生故。以虚空非喻为喻○非喻者如无比之物。不可引喻。有因缘故可得引喻。如经中说。面貌端正如月盛满。白象鲜洁犹如雪山满月不得即同于面。雪山不得即是白象。善男子不可以喻喻真解脱。为化众生故作喻耳。以诸譬喻。知诸法性。皆亦如是（文）今此少分者。取无过一边用为喻也。此中相□等者。抄约三大三句义。解（云云）第十一（云云）云。一切智智之心。等空无垢无量无碍无有分别。即是诸佛大空现证之法（文）此释开三为五。若摄三者无等摄无垢。无碍摄无量。以为三也。三句五智是开合为异也。世间易解空者。智论第六（十六）云。问曰。若诸法十喻皆空无异者。何以但以十事为喻。不以山河石譬等为喻。答曰。诸法虽空而有分别。有难解空有易解空。今以易解空喻难解空（文）依婆沙等说。虚空界是有见有对有为等故。眼所见色其相粗显。故云易解空也。今难解空者。一切智智法性大空。即是阿本不生理。第六（二十二）云。知空等虚空者。本来不生即是毕竟空义。以自性净（毕竟净也）无际（无边际也）无分别故。同于大空。是故以世间易解空。譬不思议空也（文）其梵名者此云虚空。是世间易解空也。二空梵名云（见述记第一）是法性难解空也。
　  初云离一发分别等者。释虚空义也。梵云劫跛者。第二卷云。劫跛有二义。一时分。二妄执（文）然高雄记加分别义为三义也。若依次下释。分别妄执是新旧之异。其义是一也。即是离粗妄执也。次云无分别者。以离粗妄名无分别。无分别即细分别。更生分别者。谓既遣粗分别。还生细分别。粗分别是有。细分别即空也。虽遣有空病亦生。故云更生也。有空虽异俱是为过。故次举寻伺等以为例也。演密云。所以重言尔者。劫跛已下应长声读之。应云劫跛夜帝。劫跛者分别也。夜帝之言即是更义。谓分别上更生分别也。此则于粗分别上更生细分别（文）。
    例如寻伺下正举例。此有二。初寻伺者。唯识第七曰。寻谓寻求令心匆遽。于意言境粗转为性。伺谓伺察。令心匆遽。于意言境细转为性。述记（七本）云。不深推度为寻。深推度为伺（文）又如眼识等者。第十二（十）云。佛意又言。诸法尽犹心有。如人眼见色者。眼根与色对不能了知青黄赤白等。次眼识即生不定之虑。此青黄耶。次意识即分别。分析言此是青黄赤白等种种众相。但由心分别而有也（文）。

旧译下辨新旧之异也。
　  喻意云下总释虚空界喻意也。抄云。此句通粗细。总句也者依智证义。此义不当。配于三句各有所当。云何初句为总句乎。今解云。以无妄执分别故者。当经离一切分别。疏叠新旧译云妄执分别。以故二字第五转声。加此言者。意明以离粗分别故。还生细分别也无分别者。即当经第二句。无前粗分别名无分别。无分别还为障。犹如遣有还取空相。是云细分别。即是细障也。亦无无分别者。即当经第三句。无前无分别云无无分别。犹如空亦空。故喻一切智智大空也。第六（二十丁）释世间三昧（众相现前有相有缘。）出世间三昧（初二劫空病未空）大空三昧（第三劫无亦不可得。）中。即与此三义同。文广往见。抄与智证及演密两义毕。自判云。抄义虽顺守护经。疏家释无第三除遣之释故。难为指南。智证了简□文欤（文）愚按。此解不尔。二义皆违疏意矣。演密云。言无分别者。遣细分别也（文）难云。离粗分别更生细分别。名无分别。无分别者是所遣。而此中无能遣语。云何云遣细分别耶。彼若救言经上离字流至无分别句。是能遣语者。此亦不尔。疏主安一故字。云以无妄执分别。故以故字相隔故。离字不通。次句可见。又演密云。如上粗细二种分别虽遣。能遣空复增（云云）今云。疏主意离粗分别更生细分别。细分别者。是粗分别家之能遣。而亦即空病。为遣此空病。次云无无分别。第二细分别即是空病故。以第三遣之也。然演密粗细二分别外。存一空病。违疏主意读者可知。又智证义解义释。义释文与疏不同。彼作以无妄执分别故无分别亦无也。今疏亦无下有无分别三字。两文不同。云何智证释契今疏乎。智证云。无分别梵云劫跛夜帝。此细分别等者。义释无无分别三字故为此解也。若如解者。无遣细分别。故知违疏释也。又抄引守护云。离一切粗分别细分别及无分别（云云）此文叶演密意。若依此文今经可训离一切分别无分别无无分别（云云文）此解亦不尔。守护第三句。唯云无分别。无舍遣无字。演密云双遣云无无分别。与守护经意不同耳。又检明藏守护经。作远离一切粗细分别。何以故此虚空即心性故（文）无第三句无分别三字。抄所引本为好也。又如虚空下。已上逐文释毕。此下疏主得经意释出别意也。是增长缘意也。又上约虚空体。是约虚空用也。此中分字释。又如虚空下。谓字义。是空义。虚空无碍为义。体无碍故离种种显形色也。无所造作下。字义可知。而能含容下。字义。是本性寂义。本性寂故。能含容万像也。此中法喻有少异。唯是取少分相似也。唯中草木生长。有情事业等。皆在于物。不在虚空。虚空唯以不碍为用。以不碍故草木生长。事业得成也。合法中无量度门等。正是佛智虚空一切智智之作用。第二十卷。所谓法身有加持用者。即此义也。又第十（十一丁）云。所谓阿字自体从本已来具无量自在力不思议力（文）当知法中无量度门等。当喻中不碍义。佛智虚空非但不碍。自有加持用故。法譬不齐可见。虽离一切相者。谓离粗分别也。常无分别者。即无分别也。而无量等者。无无分别义。即明大空三昧相故。云而无量度门等也。第六（二十二）云。及坐道场自证心性时。即知如是等加持境界皆是心之实际。尔时心不住相亦不依空（遣细分别）照见空与不空毕竟无相（无无分别）而具一切相。（无量度门等也。）故名大空三昧。住此三昧者。即是住于佛无碍惠。佛说是人一切智智究竟圆满（文）第四（十九）云。如虚空离一切相。而含万像。离一切作而世间事业因之得成。阿字门亦复如是。无相无作而具足无尽庄严成就普门不思议业（云云）又吉庆第九□云。逮见心明道时。即是初发心中便成正觉。以除盖障三昧普现漫荼罗身。即此义也。又离一切相等者。是离一切过也。无量度门等即万德成就也。
    第二句下。第二释地大喻也。下云字门为地。地是菩提心大地。东方发菩提心义。其佛名宝幢佛。第四云。如东方宝幢佛。乃是初发净菩提心义也（文）金刚顶云。东方阿□佛此云无动。无动即地大无倾动义也。亦不动云。即真净菩提心。初字义也。抄云总有三义。此解不可。今略言之即有二义。谓生长义。依上义。今经喻有依止义。疏总有八义。一出生义。二依依止义。三不作荷负念。四不念恩德。五无有劳倦。六不喜不忧。七深广难测。八不可倾动。八梵云阿史吒。八是字数与地大义相应也。故释中亦有八风八心等义。又八辨肉团即八叶花台。是字菩提心体。故字为种子也。应思之。此中疏释依大般若五百六十七说五大及日月莲华八喻中之五大文。用者往见。又守护经云。亦如地大能为一切世间出世间。天龙八部依持而住。生长成熟。而无厌倦。此经说三义可见。经云天人阿修罗依者。约初举阿修罗摄八部众。人天。部总摄一切众生。故喻中云一切众生依也。指心配解三大者甚凿矣。
    如世间下。初释喻中有八义。如上辨之。此下第一出生义。百壳等者。举能生能依物以显所依地德也。百壳者如勘注辨之。卉木等者。法华（乐草品曰）卉木丛林及诸药草。天台疏云。卉是草之总名。木是树之总称。众草成丛。众树成林（文）为一切众生下。次明依止等七义。如文可知。
    一切智地下合法也。此中出四义。一出生义。二依止义。三平等义。四不动义。其心平等者。当喻中不喜不忧句。此摄第三四五三义。不动句摄深广难测义。故合八义以为四义。此四义即发心修行菩提涅槃四种字义也。大悲曼荼罗一切种子等者。约初字发心义。大悲曼荼罗者。谓果上曼荼罗。此心开敷方德庄严。称云大悲曼荼罗。一切种子者。三劫六无畏阶次不同。各具十心皆悉下菩提心种于一切智智地。三劫六无畏各各种子。浅深有异故云一切种子也。且约顺世八心第一无畏。下疏云。即是最初微识善恶因果故。名种子心也。又下疏云。如最初种子离微尘计心垢净。即显如微尘计净心势力。虽云善种子生。其实即是不生生。以是坚固性故。在众生识心终不败亡。未至自心实际大金刚轮中间更无住处。虽果复成种。展转滋长然亦不出阿字门（文）一一位中皆当准知矣。又第四（二十九）云。夫漫荼罗者。是发生义。今即名为发生诸佛漫荼罗也。下菩提心种子于一切智心地中。润以大悲水。照以大惠日。鼓以大方便风。不碍以大空空。能令不思议法性芽次第滋生。乃至弥满法界成佛树王故。以发生为称总（文）意明。一切智。地者干栗太本具佛性也。大悲曼荼罗者是果德子。所谓菩提心树王。一切种子者质多发菩提心也。一切众生皆具此性故。由此发菩提心成大悲漫荼罗究竟果位也。此种子心从本有心地而生。是出生义。
    即此诸乘下明依止义。是第二修行义也。诸乘者。谓所乘法。上经所谓或声闻乘等五种三昧道是也。无量事业者。一一所乘皆具三密及息灾等供养仪轨。是云无量事业也。如此等众行皆依阿字心地进行。故云所依止也。第三（十四）云。所谓自心自觉不可思议法界出过一切心地。的无所依。如世人举趾动是皆依于地。菩萨亦如是。依心进行故。名此心为地。以心尚有依止故。未名正遍知。如来已度此微细戏论。进趣都息故。名超趣心地也（文）。
    于生死下明平等义字成菩提义。第三（三）明自性平等无畏云。乃至于业烦恼等。都无所缚。亦无所脱。故云得一切法自性平等。尔时于有为（生死地）无为界（涅槃）二种厄缚得苏息处。即是真言行者虚空无无垢大菩提心也（文）有为生死也。无为涅槃也。其心平等即自性平等也。行者证此心名为正等觉显现。即是字成菩提也。又第七（十八）云。复次入多字门时了知诸法皆空故。不住生死中。即此如如亦不可得。不住涅槃中。尔时行处尽息。诸位皆尽遍一切处。的无所依。是名以不住法住于如来大住也（文）。
    世间八风下明不动摇义。第四字义也。除盖障真言释。涅槃点云不动之点。即不动义也。又华严五十四（如来出现品）云。如来应正等觉示涅槃时。入不动三昧。世间八风者。佛地论第五云。世间诸法略有八种。一利二哀三毁四誉五称六讥七苦八乐○如是八种总有二品。四违名苦。四顺名乐。生欣戚故（文）下疏明净菩提心相云。譬如虚空不为烟云尘雾之所染污。其性常住离诸因缘。假使八方大风吹尽世界。亦不能令其动。自本初以来。常自寂灭无相非适今也。又第三（三十二）云。复次净菩提心。安住谛理。坚固不动八方大风不能震动（文）又智度第十七（三十）云。八方风起。不能令须弥山动（云云）今八方风喻违顺八风。须弥者字金刚轮大菩提心体。显菩提心坚固不动义也。又已上四义约十心三句解者。第一出生义是种子心。第二依止牙疱叶敷花结实五也。第三平等受用果无畏依也。第四即殊胜决定也。又初一句是因句。第二根句。第三四句即方便究竟也。方便有二初上转方便。（受用无畏依）次下转方便（殊胜决定也。）
    第三句下。释火大喻。下云罗字门为火也。释喻中有三义。一无怯弱义。二无分别义。三无厌足义也。复次下亦有三义。一平等义。二除闇义。三温育义也。初三约实智。次三约方便智。罗字是净法界种子。其形三角。故以三义释也。是第二字火轮大悲万行义也。南方火德字智门以为其体。行必依智故。以此火轮万行烧无智薪。是宝生佛三昧也。第十四（第三）释十二真言中字云。兼有长声为行。行即火轮。第二十（二十八）云。次行赤是火义。即同文殊之义。万行以妙惠为导。不得离惠而有作也。
    譬如火种下。此中三义如文可知。火种者。经云火界。四大或云。四大种。或云四界。俱舍倾疏第一（二十六）云。与所造色为所依故。故名为种（乃至）能持自性故。名为义。火种体谓字门也。第十五（十四）云。以此罗字门故得尽诸业净除诸障。净已得生白净种子也（文）如须弥山者。须弥是不动义。第十五（二十）云。须弥卢即是不动摇义。第九（三十）释息障品云。上想阿字。以此字为金刚山。而押之也。三千大千诸须弥山合为一体。而盖其上（文）又云。阿是金刚不动义（文）不动即实智惠字义。必具相反义故。亦有动义。动无明故。经云无智薪。无智即无明故。今以须弥山喻无明也。息障品不动明王降伏三千界主根本无明。即是字相反义。不动本觉动即无明。无明即明。大乘实义也。
    无有怯弱者。字三角大勤勇义。故一切遍智印又名大勤勇印。大勤勇者即勇健菩提心。第三卷云。住勇健菩提心者。勇健是雄猛无怯弱义也。不作是念等者。无分别义。无分别者。字门实智惠义也。仁王陀罗释云。罗字无垢无尘无分别义。第六（二十二）释。字句云。诸过得解脱者。一切妄想分别（对字无分别惠也。）名之为过。乃至于如是一切过失（分别也）皆得解脱。是故金刚身远离百非也（字无分别义也。）炽然不息者。已下即无厌足义也。法华火宅品云。如是等火炽然不息（文）胜进无厌足者。无厌足者是三角精进义。第五（十八）云。三角是降伏除障义。谓佛坐道树。以威猛大势降伏四魔。得成正觉。鲜白是大慈悲色也。如来师子夺迅大精进力为是事因缘（文）。

如来智火下合法也

    烧一切戏论下无怯弱义也。戏论烦恼者。戏论即分别。是根本无明。烦恼即末烦恼也。经云无智薪唯举无明。疏即根本杖末双出也。第八明护摩义中云。经云。烦恼为薪智慧为火。以是因缘成涅槃饭令诸弟子皆悉甘嗜（文）即此谓也。乃至者摄无分别义。缘待下合无厌足义也。无明是对智慧之名。故云缘待。无明薪未尽。则智火精进炽然不息。缘待既尽智火亦息。故云无所依。是精进义也。亦无所依者。依薪火起。依无明故智慧发起。无明即智之所依也。起信云。始觉义者。依本觉故而有不觉。依不觉故说有始觉（文）即此之谓也。
    复次下复三义也。贵贱同用者是平等义也。能于暗夜等者除闇义也。迷惑颠坠者。迷惑谓迷方也。颠坠者。玉篇云。颠山颠也。又殒也。坠也（文）颠坠即堕坠也。又韵会云。颠仆倒也（文）若依此义。颠与坠两义。犹如言颠倒也。悉能成就下温育义也。下云大悲火界所温育故。
    如是一切智火下。合法也。圣者异生等者。平等义也。字净知见即本觉也。一切有情皆等具之故。云平等有之。第十二（十五）云。此啰字门者。即是净智见之明灯。由此智目□心莲华台之实相。故速得成（文）。
    于无始下。除暗义也。无始大夜者。即无始无明也。字是大智明。无明相反义也。唯识述记第五（末十七）云。恒处长夜。夜是闇故。无明恒有说为长夜。若生死中无无明者。便中明故（云云）或云大夜。或云巨夜。义皆同也。今诸行人等者。第十二（十六）云。以罗字门等净此心故。生真实智慧光故。即见古佛所行之道。所谓秘密藏真言门也。又下疏云。法明者。以觉心本不生际。其心净住生大惠光明。普照无量法性。见诸佛所行之道。故云法明道也。次第成就等者。第三温育义。以字惠眼照见心明道时。满足一切佛法义也。下疏。今此菩萨以照见心明道故。即时无碍智生。于一切法皆悉现前通达无有错谬。犹如明目者于日光中观见种种诸色。虽无量大魔皆悉化作佛身。各说相似波罗蜜。不动其少分疑网之心。故经云。复次秘密主。住此际一切盖障。菩萨信解力故。不久勤修。满足一切佛法（文）。
    第四句下释风大喻也。下云阿字门为风。此中有六义。一消除。二清凉。三增长。四摧破。五无依。六自在也。夫六数者字义子。以六义释。今略辨之。字因义故有六因。风配北方。北云胜法。有六吉祥六成就等义。羯磨金刚三胎相合数成二六。是北方事业也。义决云。若欲种族得增长炉内作羯磨印相（有增长义思之）中含黑色义。诃字是风大黑色义也。故知。六是诃字数也。又涅槃玄义记云。沙者译云六。胡法以六为具足义也（文）六是成就数。故北方尊称不空成就。应思之。又诃字有增长消耗两义（见第十二四纸）消耗是涅槃义。增长是事业成就义。所云大寂涅槃建立大义也。是故诃字涅槃义。亦羯磨义。是不空成就尊三昧也。
    如大风下。第一消除义。烟云等者。地藏法身赞云。日月常无垢。以五种覆蔽云与烟等罗□手及尘。如是心光明覆蔽以五垢。贪爱·嗔恚·眠·掉举与疑惑。下合法中云。涤除一切除盖。即除盖障三昧义也。第八（十四）云。能焚除一切盖障得大涅槃也（文）今此中亦尔。故消除次明涅槃清凉义也。
    大虚澄廓下。第二清凉义。大虚澄廓喻大涅槃。三辰炳现喻三点秘藏。三辰谓日月星也。蔚蒸热恼者。喻烦恼也。涅槃第六。（疏本二十三）善男子譬如雾露势虽欲住不过日出。日已出已消灭无余。善男子是诸众生所有恶业亦复如是。住世势力不过得见大涅槃。日是日既出悉能除灭一切恶业。
    能便卉木下。第三增长义。是风增长义也。亦能摧坏下。第四摧坏义。第十四释字门云（乃至）谓因业生种种增长滋茂之事。皆得自在。若上安点即能坏一切因业等事也。
　　又如风性下。第五无依义。
    自在下第六风轮自在义。第九（十五）释字云。如虚空中风自在旋转。故名大力（文）如来惠风下合法也。惠风者涅槃大惠风力也。涤除者合消除义。涤亭历切。除也。净也。一切障盖等者。谓五盖障也。五障中亦有烦恼障。今总别并举也。游尘者游丝也。以喻盖障。谓能除风旋转空中。故以游尘为喻也。
    令证涅槃下合清凉义。下疏云。戒者梵云尸罗。是清凉义。乃至获除盖障三昧时。心之本性即是尸罗非造作法。不由他得。故云住无为戒也（文）又复能令下合增长义。世出世间者。顺世八心以为世间。违世八心已上是出世间也。善法者谓五根也。
    摧坏下合第五喻也。无明大树者。释第三劫中云。和三重微细百六十心烦恼业寿种除。复有佛树牙生。故曰等虚空无边一切佛法依此相续生。树梵云。无也。明也。即无明也。故云无明大树。又妙也。明也。妙明即菩提也。故亦云菩提树王。树具明无明义。无明即明。当相即道之喻也。
    而此无障下合第六自在义。诃字是无障碍大菩提心也。下疏云。今此菩萨以照见心明道故。即时无碍智生。于一切法皆悉现前通达。无有错谬（云云）都无所依者。合第五喻也。依即烦恼也。此无碍智风力消除一切盖障。故云无所依也。
    第五句下释水大喻。下云。□字六门为水。抄分喻为六义。愚按有八义。一流注。二润生。三本净。四离净。五满愿。六除热。七难思。八平等也。水数亦八也。水也。故知与字数同也。八功德水八大龙等皆水义也。又维摩（佛道品）云。八解之浴池（文）解脱是字义。字亦有八数可见。水大西方成菩提。无量寿三昧。亦方便智义也。第二十（二十八）云。次成菩提白色即是圆明究极之义。又是水义。如我昔所愿。今在已满足。化一切众生。皆令入佛道。为是事故。是起大悲故也。经云。欢乐者。梵云率都沙（千字文）第五明观音相云。菩提身皆作住现法乐熙悦微笑之容。又喜无量心是观音三昧。故知。欢乐即西方法门。此中八义皆欢乐义也。如水大下。流注。润生。本净三义。从高赴下者。下化众生大悲流注义。能润草木等大悲相益义。本性净者。即妙莲不染义。文显可知。无垢无浊者。第四离垢义也。理趣释云。观自在菩萨手持莲华。观一切有情身中如来藏性自性清净光明。一切惑染所不能染（自净）由观自在菩萨加持。得离垢清净。等同圣者（文离净）此文如明自性离垢二净可见悉能满足下满愿义。上引第二十卷疏。法华如我昔所愿皆令满足是水火义也。第十三（二十五）诸奉教者真言。满愿也。文字满愿义。可见。洗  诸滓秽等者第六除热义。第十二释字白色义云。或如水精净月之光普皆流注。凡有一切热恼之患。以此注之皆除（云云）澄深难入等者。难思义。字是法性义。入甚深法性。是八地无生忍义。华严三十八（八地章）云。入一切法本来无生无起无相无成无坏无尽无转。无性为性。初中后际皆悉平等无分别。如如智之所入处。离一切心意识分别想。无所取着。犹如虚空。入一切法如虚空性。是名无生法忍（文）又下疏。明沈空相云。行者初观空性时觉一切法皆入心之实际。下不见众生可度。上不见诸佛可求。尔时万行休息谓为究竟。若住此者。即即不堕二乘地。不进得上菩萨地。名为法爱生。亦名无记心（乃至）以蒙佛教授故。转生极无自性心。乃至心之实际亦得不可得。虽解脱一切业烦恼。而业烦恼具存。至此不思议地乃名真离二乘地也。经云入一切法者。谓入法性。法性即心之实际。此处甚深难入。非二乘有识之所测。故云真离二乘也。
    于坑下明。平等义水性平等以喻法性平等。故经云。初中后际皆悉平等。又理趣经云一切法平等观自在智印。又平等者大悲平等义也。坑喻二乘无悲水。维靡所谓高原陆地不生莲华是也。陷喻卑下凡夫烦恼淤泥。维摩所云卑湿淤泥生于莲华是也。故大般若云。又如世间坑陷之处水皆平等（乃至）于诸独觉声闻异生皆悉平等（文）。
    如来智水下合法也。法中大分为三。初从真下明方便智相。体无烦恼下叹方便智德。诸有得之下明方便智益也。又具有八义。配喻可知。从真法界者合流注义。真法界者中胎藏也。流趣世间谓加持世界也。从中胎藏而流出三重曼荼罗。是无量寿方便智三昧也。第六（十三））云。青是无量寿色。既到金刚实际。即以加持方便普现大悲漫荼罗。如净虚空中具含万像（文）润诸等持者。合润生喻也。法华（药草喻品）云。乃至密云弥布遍覆三千大千世界。一时等澍。其泽普洽卉木丛林及诸药草○诸树火小上中下各有所受。一云所雨称其种性。而得生长花果敷实。虽一地所生一雨所润。而诸草木各有差别（文）机有三乘不同故。合法中云诸等持。持持者梵云。三魔地（具如第一卷记辨之）今此中意本有菩提心云等持。禅要云。三摩地者更无别法。直是一切众生自性清净心（文）自性清净心者干栗太真实心。体与字同。亦即莲华自性清净义（文）第十二（十丁）释意处中云。若能证此心处心中之心（此即诃栗太）即是大决定心（谓三昧也）犹有此定故得入阿字门。入阿字门故即能了知真言行之与果也（文）意明。润本有菩提心而令佛树牙生也。又最胜王经疏二末（二十七）云。准摄大乘。水喻众生有三摩地润滑性故。现月等影。即水镜二俱喻生机即日月喻法如。法如之智光喻本愿。虽无分别。然由本愿及众生感力故有应化。文三摩地润滑性者。即干栗太心性中字水大德也。又西方主定德。故无量印名妙观察智印。故云润诸等持也。生助道法者。当喻中花字。维摩（佛道品）明七觉云。觉意净妙花（文）今亦明觉分故。喻中云生花也。助道法者。华严大疏。十六（五七）云。惠解修习道及助道者。道即四地证智。助道即菩提分法（文）正理七十七（八九）云。乃至修道位中近菩提位。助觉胜故说觉支增（文）觉谓菩提即尽无生智也。俱舍二十五（十二）云。经说觉分有三十七。谓四念住。四正断。四神足。五根七等觉支。八圣道支。尽无生智说名为觉。随觉者别立三菩提。一声闻菩提。二独觉菩提。三无上菩提。无明睡眠皆永断故。及如实知已。作已事不复作故。此二名觉。三十七法顺趣菩提。是故皆名菩提分法（文）又华严大疏三十六上（十四）云。释名菩提是觉。分是因义。此三十七为诸乘觉因故云道品。品即是类。因为果类故。抄为诸乘者。通三乘菩提。故俱舍贤圣品云。觉诸尽无生。顺此故名分。释曰觉者无明睡眠皆永断故。尽无生智为此觉体。三十七品顺趣菩提名菩提分（文）又智度十九（初）问曰。三十七品是声闻辟支佛道。六婆罗门是菩萨摩诃萨道。何以故。于菩萨道中说声闻法。答曰菩萨摩诃萨应学一切善法一切道。如佛告须菩提。菩萨摩诃萨行般若波罗蜜。悉学一切善法一切道。所谓干惠地（乃至）佛地。是九地应学而不取证。佛地亦学亦证。复次何处说三十七品但是声闻辟支佛法非菩萨道。是般若波罗蜜摩诃衍品中。佛说四念处（乃至）八圣道分是摩诃衍。三藏中亦不说三十七品独是小乘法。佛以大悲故说三十七品涅槃道。随众生愿随众生因缘各得其道。欲求声闻。人得声闻道。种辟支佛善根人得辟支佛道。求佛道者得佛道。随其本愿诸根利钝有大悲无大悲。譬如龙王降雨普雨天下雨无差别。大树大草根大故多受。小树小草根小故小受。圣位经云。若依二乘次第而说。若不具修三十七菩提分法证得道果。无有是处。若证自受用佛。必须三十七三摩地智。以成佛果（文）依此释。则三十七智即修生智故。上明本有菩提。是明修生菩提心生也。又圣位经云。最初于无上菩提心。由阿□加持故证得圆满菩提心。乃至由金刚铃菩萨加持故。得如来般若波罗蜜音声。闻者能摧藏识中诸恶种子。以三十七内证无上金刚界分智威力加持。顿证毗卢遮那之身（文）由三十七智证自受用身故。三十七智是自受用身之因也。又华严大疏三十六上（十六）云。光严童子经云。三十七道品是道场。舍有为下结云。善男子菩萨若应诸波罗蜜教化众生。诸有所作举足下足。当知。皆从道场来住于佛法矣。释曰。意明。得道之处即是道场。万行得道即为道场。即大菩提因也（文）略出经因菩萨云金刚道场。又云才发心转法轮智（文）道场梵云曼荼罗。第六（十七）释曼荼罗坛云。阿阇梨言若作深密释者。四面方相正直均平等。是四念处义。四门是四静虑。亦是四摄法。门标是四梵住。厢曲是四正勤。四维是四真谛。金刚线即是修多罗。以此莲持三十七品。作法门分齐也（文）曼荼罗道场即是三十七品也。又转法轮即字轮。字轮即法曼荼罗也。又维摩（佛道品）云。道品为善知识（文）善知识者。曼荼罗诸尊解脱门善知识也。以要言之。等持是本有菩提。即中胎藏本地常心。助道法者三重诸尊也。若约众生则心王心数也。又本有菩提心开发时。以道品庄严即此中义也。第十二云。□具足者。谓莲华三昧之心。若开敷时无量法门无不具足。谓六度。十八空。三十七品。禅定解脱。百八三昧。五百陀罗尼门。如是等无量无边无不具足也。成大果实者。当喻中果字。即二转妙果也。利益群生者。喻中无当此文。经云。为诸天世人利益（文）意明。由水大方便智故。闰本有菩提心生助道法。成大果报。即是利一切众生也。二十卷所云。化一切众生。皆令入佛道义也。
    体无烦恼下。叹方便智德下。亦即自性净义也。能离诸惑下。合离垢喻也。一相非异者。解云。离垢则本净显现。本净即真如。故云一相非异。述记第七末（七十）云。真如亦名为相。无相之相。所以经言。皆同一相。所谓无相浊（文）梵云。含一义。一也。含相义相也。无浊即一相非异义也。
    诸有得之下。明方便智益。亦含满足饥餲义也。诸众也。凡也。小补韵会·徐曰别异之辞。又非一也。获清凉定等者。合除热义也。字即清凉定水也。大般若云。得闻如是甚深般若。心获清凉离诸热恼（文）第十二释字云。凡有一切热恼之患以此注之。一切扇底迦法与白色相应。此中作也（文）湛寂难思者。合第七难思喻也。下疏云。言湛寂者。寂是不生义。谓五根烦恼及百六十随烦恼等。皆毕竟不生故名为寂。湛者是甚深义。譬如清潭万仞证恬镜彻临视之者。不测浅深（文）今明第三劫所证心之实际。谓三劫之人同证本不生理。故名湛寂。然亦非无浅深之异矣。今是明甚深般若义也。证平等性者。合第八平等义也。是极无自性心生义。亦即自性平等无畏也。亦是南方平等性智也。前喻中云坑陷之处者。喻二乘凡夫。明知。一切众生等具此性。谓之平等性也。又字有不二平等义。出生无边门云。□字者愚夫法圣人随入不二（文）不二即平等义也。
    复次金刚手等者。上云为欲发起大悲胎藏秘密方便。复说五种譬喻。今对彼文云复次也。下文五字义者。指悉地品满足一切智智明。及再说五字。真实智品五字观布等文。观布五字自成曼荼罗身。满足一切智智。故以此五喻发起下五字义也。真实品云。若于此教法。解此广大智（五字一切智智也）正觉大功德。说为阿遮梨。即是为如来。亦即名为佛。乃至持执金刚印（云云）此等名号。即曼荼罗诸尊。所云一切智智法门。第十七释此等名号毕云。犹阿阇梨以阿字加其身故。即是曼荼罗一切大会天等也。即是真实阿阇梨也（文）阿字门为地等者。以今五喻合会五字。如文可知。
    一切智性下。明内因缘也。一切智性者。在缠佛性。仁王（二谛品）云。诸佛未成佛。与当佛为智母。诸佛已成佛即为一切智。未得为性。已得为智。青龙疏中二（五三）云。未得为性已得为智者。因中障碍即为佛性。果德显现名一切智（文）今一切智性者。一切智果也。性因也。一切智之性依主释也。又解一切智者。众生自心。上云。众生自心品即是一切智智。如实了知名为一切智者（文）一切智即性持业释也。如来种子者。此有二义。如来果也。种子因也。第十二（十一）云。一切众生此心即是莲华三昧之因（云云）从此种子生三身果故。如来之种依主立称。又一切众生色心实相即毗卢遮那平等智身。如来即种子持业释也。即是释经。所谓因如来也。一切智门等者。一切智者所入之处。门名能入。五义即所诠。言此五字入一切智之门。故云一切智门五义也。所谓不可思议等者。总结也。不可思议不生不灭者。通因缘两字。不可思议不生不灭因者。上所云一切智性。如来种子。如来种子者。本具五大。不生不灭体。故云不思议之因。缘者上所云智门五义。是秘密神力加持持法门故。云不思议不生不灭之缘。由不思议因缘得不可思议不生不灭之果。是云菩提常住妙果。第十一（十一）云。此真言道（不思议因缘。）即是不可思议法生处。由不思议因故。得不思议果也。五大即五字。五字名法界。法界即不思议。不生不灭体。所谓因是法界（不思义因）缘是法界（不思义缘）因缘所生法（不思义果也）亦是法界。即此之谓也。又不思义者阿字义。一切如来种子者。阿字本不生本有菩提心也。五大五字其体字。即不思议缘也。所生之果亦阿字。毗卢遮那法身故。常住妙果。因缘及所生果皆不出阿字门。故云不可思议等也。
    金刚手观知下。结成一段大意。为次三句问之生起也。独一法界者。中胎藏心。即字义也。第十七（二十六）云。谛聪当分别道一道说法门得。谓一切法不出阿字门。即是一道也。道者谓乘此法而有所至到之义也。一道者即是一切无碍人。共出生死直至道场之道也。而言一者。此即如如之道。独一法界。故言一也。于此一道中而分别种种差别。犹如无量岐路皆至宝处。殊街同归也（文）此一者非对待一。本不生一味理强名为一。本不生者大空。大空即万有。即是自性万德。普门实相阿字法界体。以此名一。第十四（十六）云。但以一阿字门具一切义。于事无不周备（文）加持之相者前所云外用之迹也。惟忖华严音第三云。忖匆本切。颜注汉书曰。惟思也。珠丛曰。忖测度也（文）此两字亦依法华文用之也。必知将说如是法门者。指当段三句法谓了知说三句法门。三句是此经之大意也。先喻其功德等者。意前。金刚手观知瑞相外用之迹。必知将说如是三句法门故。先问一切智智义。次说五喻示其功德也。夫一切智智者。诸佛自证之法也。此法必由三句观门而得故。先叹所证法体一切智智功德。以发起众机。然后发三句问也。
    然后问佛等者。已上明文生起。此下正明问。是释世尊如是智惠已下文也。如是智惠者。即如上所问一切智智也。此智由三句观而得故。今发问云如是智惠以何为因等也。从此已后等者。略明答说意也。抄云。两本义释（十卷及十四本）如来印定其心（云云）七卷义记云。如来智印定其心。愚按。现流十四卷本全同七卷本。恐脱一印字。今疏即字恐印字写误矣。经云。善哉善哉执金刚。善哉金刚手。汝问吾如是义。汝当谛听。极善作意。吾今说之。是印定其心之语也。
    例如等者。以法华为例者。此经是妙法莲华最深秘处故也。法华序品云。弥勒菩萨以偈问曰。文殊师利导师。何故眉间白毫大光普照（乃至）诸佛神力智惠希有。放一净光照无量国。我等见此得未曾有。世尊何故放此光明。佛子时答决疑令喜。何所饶益。演斯光明。佛坐道场。所得妙法为欲说此。为当授记示诸佛土众宝严净及见诸佛。此非小缘。文殊当知。四众龙神胆察仁者。为说何等（文）□佛神通等者。说法。入定。雨花。动地。众喜。放光六瑞也。愤愤悱悱者。论语述而曰。子曰。不愤不启。不悱不发。郑注云。孔子与人言。必待其人心愤愤口悱悱。乃后启发。为说之。如此则识思之深也。朱注曰。愤者心求通而未得之意。悱者口欲言未能之貌。启谓开其意。发谓达其辞（文）发挥名体者。易文言曰。六爻发挥。普通情。孔颖达疏曰。发谓发越。挥谓挥散（文）演密云。发谓发明。挥谓挥扬。文殊发挥。为遣弥勒之疑（文）名谓妙法莲华。体乃诸法实相。名必招体。故指示妙法莲华也。法华第一云。尔时文殊师利于大众中而说偈言。我见灯明佛。本光瑞如此。以是知。今佛欲说法华经。今明如本瑞。是诸佛方便。今佛放光明。助发实相义。诸人今当知。合掌一心待（文）又云。今见此瑞与本无异。是故惟忖。今日如来当说大乘经名妙法莲华教菩萨法佛所护念（文）然后如来等者。方便品云。唯佛与佛乃能究尽诸法实相。又云。无量众所尊。为说实相印（文）今动执之从者。文句记第三之三（百二）云。略开三为一。先长行（从方便品初至而说偈言）并十七行半（世雄不可量至十方佛亦然）叹二智。次三行半（舍利弗当知至引之令得出）正略开显动执生疑文云。动执生疑者。由前略开动其执故执动。由前生疑故疑生。疑已生已今但致请（文）道威入疏云。动旧执生新疑（文）愚按由略开显动旧来三乘执云动执。疑今一乘云生新疑也。经次偈惠日大圣尊已下。正明疑二智也。又经尔时世尊告舍利弗汝已殷勤三请已下。明广开三显一也。今云得离疑网者。正使广开显文也。经云。我以相庄严光明照世间。无量众所尊。为说实相印。舍利弗当知。我本立誓愿。欲令诸众生如我等无异。如我昔所愿。今者已满足。化一切众生皆令入佛道。乃至今此诸大众皆应除疑惑。诸佛语无异。唯一无二乘（云云）总意明。广开三显一。印以实相。令前略开显时动执生疑之徒得离疑网也。
    譬如下。举喻明动执之徒离疑网相也。疑谓无明。第十四（三十五）云。疑者即是暗也（文）又次云得离莩壳。莩壳喻无明。如上引智度无明壳皮脱等文。可知。喻中约三句明。阳春之始等者因句也。雷风下根句也。苗能出生者即方便也。又阳春东方发心也。雷风南方修行也。时雨西方方便智说法也。得离下北方难障生果也。阳春之始者。时幽风七月日。春月载阳。有鸣仓黄。月令云。孟春之月天气下降。地气下腾。天地和同草木萌动。季春之月生气渐盛。阳气发泄。萌种等者。韵会云。萌谟盲切。说文草芽也。甲坼者。易曰。天地解而雷雨作。百果草木皆甲坼。雷风等者。壳梁缚云。阴阳相薄感而为雷（文）又雷即风也。物理论云。积风成雷（文）鼓动者。易云。雷以鼓之。风以动之。雨以润之。莩壳者有人解云（云云）今云。莩稃音同故通用。上无明壳皮下演密亦作莩。何云写者误乎。又演密云。离莩壳者莩者包中白皮。壳即甲也。苗能者。两本义释作苗然。演密云。油然者生长之貌。孟子曰。油然作云。霈然作雨。谓由雷风鼓动时雨润洒。遂令萌牙离于荸皮甲壳。油然出生增长也。此上皆喻动执之徒得离疑网（文）义释作苗然者。更无其义。然能两字草书形近。恐写者误。演密本转为油然。虽非无其义。今疏为正。若无机之人等者。反结印以实相意也。无机人者。所云五千上慢类是也。方便品云。如是四众等其数有五千（乃至）斯人□福德。不堪受是法（文大日经疏私记第十

            沙门昙寂撰


第0段 住心品第一之余

    为令如是等者。已上释因句毕。自下释根句。是初明文生起也。如是净信心者。指前因句也。坚牢增长者正明根义也。谓前菩提心芽渐生根也。有人云。根者执持引生义（云云）辨云。引生是种子义。而非根义也。仁王陀罗尼释云。言种子者有其二义。一者引生义。二摄持义。且如十字合成一句。以初一字而为种子。下之九字所有观智依初引生（云云）应知。引生是种子功能也。根是能执持义等者。根有二义。一坚牢义。二增长义。是述释坚牢义。故云能执持也。
    犹如树根下。举喻明能执持义。兼示增长义。执持相续茎叶花果即是增长义也。按根梵语且有二种。一因侄唎焰（二十三根之根也）具如俱舍光记第三（二丁）约界缘广释。二拇□（树根之根也）见梵语杂名等。今此中恐是后义。故上云如世间种子藉四大众缘故得生根。验知树根义也。根即力义故。能执持茎叶花果。使不倾拔也。
    梵音下释大悲义。字有慈悲义。有苦义。涅槃曰。迦字者于诸众生起大悲悲。生于子想作妙善义。又文殊问曰。迦字入业异熟声（文）异熟即苦果也。能拔之悲所拔之苦其体是一。即同体大悲也。故知。是体也。以助成大悲拔苦义也。十一面尊字为种。此尊轨中殊明余病苦。是此尊大悲拔苦之三昧。以字为体也。十四本作迦是芸。义释云。如芸除草秽。尤好矣。今疏恐写误也。慈如广植等者。慈有长养义。如大慈生菩萨真言及第九卷所释花鬘真言释。芸除者。韵会耘于分切。耘除苗间秽也。通作芸。孟子不芸苗者也。此中悲等者。字有慈悲两义。如上引涅槃。按悲是除盖障三昧也。藏品云。入悲力三昧真言说。第十（五丁）释云。法性之悲以自在力能除一切众生盖障（文）即^7□苦义也。慈者弥勒尊三昧也。藏品云。住于普遍大慈发生三昧自心说。第十（四丁）云。普谓平等。遍满一切法界也。称于法界而生大慈。能遍与一切众生正法之乐。是彼所入门也。又除盖障眷属有大慈生菩萨（与弥勒大慈发生三昧义同也）第九卷花真言释云。摩诃妹咀□也是大慈义。毗庚娜譬帝是生义乃至今自证知心实相故。从慈悲藏中八叶须蕊次第开敷。故曰从大慈生也（文）悲力者正是根义。大慈发生者长养义。故弥勒尊真言释中。亦云弥勒行行即大慈长养义。今此中云。悲即兼明大慈者。悲是根义。能执持为用。慈即长养为用。是即明兼存菩提心长育义也。又除盖障以大慈生为眷属者。亦是悲兼慈也。抄云。慈悲二法望菩提心为慈因悲缘等（云云）此解不尔。慈悲皆缘而非因。云何知者。第二十卷云。次西北弥勒即是大慈大悲但是第二句中之义也（文）云何慈为因耶。又有人云。大慈三昧以说法为用。是为菩提心之亲因也（文）此解甚不可。依上疏释四菩萨中云。次弥勒慈明文殊说法。说法是文殊大智三昧也。文明可见。
    且如行者下。明大悲为根行相也。抄云。此中有二段（云云）今不所也。今此下明由初地已上信解行故。菩提心生根也。随行者下。明第二地已去次第增长相。具如下辨。修供养等者。问。何故云大悲万行。答。凡菩萨所有所作皆大悲为体。自证化他一切事业。皆为众生。与二乘自利异故。云大悲万行。万行从大悲而起故。又慈悲是内心。行即外用。慈悲为万行之本也。华严大疏三十四中云。谓慈悲愿力为起行本。故名为因（文）又有精进义。第十（十六）云迦罗是增进义。精进即悲义。故具缘品云精进观世音。上疏云。以净菩提心于一切法都无所住。而常进修万行（文）内具大悲故。外起万行。大悲即心之本性。从本性而生故。云大悲万行也。若奉一花等者。第十五（十二）云。供养略有四种。一是供养香华等（及涂香灯等。乃至饮食。此是世间供养也。）二者合掌（谓礼敬也。此是印也。）三慈悲。四运心。谓想香花等满法界。运心已。即用合掌印也。并慈悲三事皆运心也。然经中不言香花等。于义必当有之也。花手此是牒合掌印也。花从手生也。发生奉一切佛。结支分生印。观菩提心者。○如是以印加持已。当念菩提心。想见此花从手出也。以此为供养也。此运心也。各各一切诸佛及彼所生子等。殷勤以此无过花。美香光显法界为树王。想树遍法界。供养佛也（文）解云。香花等是事供养也。余三即运心。于中慈悲是行体故。称供养行。云大悲为根金刚合掌表十度行。即大悲万行。是虚空库广大供养印也。第四运心者。即是遍一切处净菩提心。故云当念菩提心。依此菩提心运心故。诸供养具遍满法界。上供养诸佛下度众生。广大弥满也。今此中出三义。初事供可知。遍一切处净菩提心即运心。次云发起悲愿等。即慈悲也。虽不言印当自具耳。遍一切处净菩提心者。即心实相。第六（十二）云。心之实相即是毗卢遮那遍一切处。佛坐道场。如法相解时。种种不如实见悉灭无余。是故萨婆若惠与虚空等同也。又次下云无住心。即遍一切处义。华严大疏第六（六四）云。无住即实相之异名此经宗实相者。即五字五大义。第六（十三）云。复次如世间染衣。先以灰水洗则易受染色。今以罗字门焚烬弟子心垢。使成灰烬。然后以□字门大慈悲水洗之使纯一清白。离诸戏论。然后染作法界万荼罗（五字五大）令种种普门身皆同实相色也（文）又云。复次如世间彩画不过五色。然互相涉有种种深浅不同。巧惠者善分布之出生万像。无有穷尽。法界不思议色亦复如是。说而言之。不过五字门。然亦更相发挥成差别智印。如来以普门善巧图作悲生曼荼罗。乃至世界微尘数随类之形。犹不穷尽（文）又云。入此深玄色时者。即是如来自证中胎花藏。尔时见五智色。皆同一法界色。何有浅深之殊（文）实相色者即五色也。又上释一切智智说五大喻。可知。能观心是五字五大。所观香花等亦复五字五大也。故第八（三）云。若竖说者。一一地中皆具如是五义。若横说者。一一门中皆具如是五义。例如上文所明诸食遍口则一。然随调膳人身手有种种滋味不同。余香花等当知例尔。若行者善能以五字门作金刚舞戏。普应众生。譬如和五味布五彩。韵五音调五药。虽性分不过五种。而千变万化巧转不穷。当知。是人则解涂香三昧义亦能解花三昧。烧香三昧。饮食三昧。灯明三昧义。亦解此五种陀罗尼义。以如是种种法门供具。供养心王如来。能令诸尊欢喜。所来必获（文）兴供养云者。金刚顶八供养真言。皆有（云也。海也。普皆也周遍也。供养也。事业也。昭作昭作也。）探玄记第十八（五七）云。迷迦此云云。云有四义。一普遍义。二泽润义。三荫覆义。四法雨义（文）第十五（十三）云。行者供养香花时。当以真言及印加持然后运心。此花香美无诸过恶。愿生。胜妙复多。犹如大云从法界中生也。从彼而雨花。谓从法界生也（文）义决云。无量无边如海云（文）言由印真言及运心功力故。诸供养物周遍法界作广大佛事也。普作佛业者。秘密标记。香花等供养以表六度（具如桧尾记）谓之佛事也。具如下引第十一卷三力偈释。发起悲愿等者。此中亦兼明慈义。故次云施无量乐也。悲愿者。仁王青龙疏第二（三十二）云。愿于百法无别体性。依无著论。思念为愿（文）悲是无缘慈悲。愿即思念。慈悲思念即悲愿也。第十一（十八）云。时彼于瑜伽思惟。而自在愿一切无障安乐诸群生。即是发决定悲愿。云何众生同有如是觉性。而不自了受大苦恼耶。即生大勇猛心。要当以无数方便而成就之。必定皆令到一切智地。除彼一垢障。便无有余也。拔一切苦等者。明悲愿益也。第十一（十八）云。以我功德拔一切苦等者。以大悲心满一切众生之所希愿。拔彼大苦而与现乐。亦能成就。何以故行者自心无垢障故。即有大势力能。又为诸众生随分除障。由彼我无障因缘。即能随事成就也。此即普贤行愿也。此相云何。谓生如是大悲之愿也。傍生相散食所有苦永除。常令诸鬼饮食皆充满。地狱中受苦种种诸楚毒当愿速除灭（文）自由善根等言。明三力也。第十一（十九）云。又广大加持谓如来加持神力由三力得成。今欲行如来事故思想念此三句也。故经云以我功德力如来加持力及与法界力周遍众生界者。此三句和合而广大加持力生。如是念已。应诵念此句。此句是一切真言心也。取三句功德。随取花等以心念加之。如花即以花真言。香以香真言加之。乃至一切处。拔苦与乐献佛等皆成也。若不用本真言加之。用后明妃亦成。我功德力于众生界周遍。如来加持力等法界。诸念求义利皆悉饶益之。彼一切如理所念皆成就也。由住理故随所系念而成也（乃至）除苦苦即除等。以我功德力故。以如来加持力故。以法界平等力故。以此三缘合故。则能成就不思议业也。如是作者。当知。应理故言当得如理也（文）自善根者。行者所修功德。所谓四种供养。其体即五大也。第八云。若行者善能以五字门作金刚舞戏是也。如来加持者。谓如来大悲常照法界。有感则应。亦五字五大也。法界力者。谓一切众生如来藏性真如熏力。真如者即五大也。又香花等一一供养云海。亦即法性五大也。第八云。一一地中。皆具如是五义是也。所为妙业皆得成就者。上所云佛事生事是云妙业。第十一所云。周遍众生界。一切众生亦不出五大故。五大者诸法实相。实相者行者自心。以自心香花云。上供心内诸佛。下度心内众生。能供所供皆不出自心。是云妙业成就。菩提心义第四（三十四）云。我今奉献诸供具。一一诸尘皆实相。实相周遍法界海。法界即是诸妙供。供养自他四法身。三世常恒普供养。不受而受。哀愍受。此偈高野和尚复命上船之时。大唐山师进所驰送（云云）即是普于下。正明根义也。上云供养行者。初住心已上。信解中之行也。谓由大悲万行功德故。净菩提心正生根也。净菩提心者。上求下化心也。一向志求一切智智心。次第增上。于一切智地。皆悉生根。誓愿欲度无余众生界心次第增上。于无余众生界皆悉生根也。即前所发净菩提心。次第增上云生根也。随行者等者。抄云。已上明大悲即根义。自下明大悲作根义（云云）此解不当也。今云。上明信解行菩提心生根。是下正明根相也。谓初地住心至第七地依供养行故净菩提心次第增上故。次云芽茎枝叶次第庄严等。下疏（二末十八）云。若通论信解地。则初地为种子。二地为牙。三地为疱。四地为叶。五地为花。六地为果。七是为受用种子。八地为无畏依。所谓果中之果。九地为有进求佛地惠生。是最胜心。十地此心决定。此二心无别境界。还是于第八心中。约方便转开出之耳（云云）又云。若通论信解地。则是初地菩萨得此虚空无垢菩提心时。自然于十无尽界生十大愿（乃至）满足百万阿僧祇大愿。以此即是菩提心为因。从二地以去增修大悲万行。即是无尽大愿于十法界生根。（已上与当段次上释同。是明依信解行净菩提心生根义也。）乃至渐次增长至第八地以去皆名方便地（文。乃至者从二地至第七地。菩提心牙茎枝叶次第增长。云渐次增长等。正与次下释同也。）以无住心者。上云遍一切处净菩提心。即是也。具如上辨之。所修万行者。第二地已上信解中之行也。即由大悲等者。明其行相。万行即五大故。即中大悲胎藏长育义也。第三（十五）云。初入净菩提心门见法明道。如识种子歌罗罗时。前七地已来为大悲万行之所含养如胎藏。无功用以去。渐学如来方便如婴童已生习诸伎艺。至如来一切智地。如伎艺已成施于从政。故名大悲胎藏生（文）又此中所明大悲五大义与第四卷所谓大悲发生曼荼罗义全同。往检即由大悲地界等者。上明依供养行生根义（是能执持义也）此下明次第增长义（是增长义也）故约五大。五大即大悲胎藏长育义。又上明悲义故云生根也。是明慈义。慈是长养义。如下第九卷花鬘真言释。大悲地界等者。大悲具精进义。精进遍五度故。总称五大。云大悲也。智度第十六（二十二）云。菩萨精进遍行五波罗蜜。是为精进波罗蜜（文）有精进义（具如上辨）五度即五大。精进遍五度即是大悲五大义也。又黑色云黑具五色（具如第六卷释）亦是大悲即五大义也。守护经第二（初）云。此会之中有二种人。一者成就。二未成就。我今重为未成就者。以善方便。随顺世谛。譬喻言词。说一乘法。如世有法名迦楼罗。欲修此法应先图画迦楼罗像。审谛观察。观行纯熟然去画像。手结印契。想自身成迦楼罗。作五大观。一者观地作白色观。二者观水作绿色观。三者观火作黄赤色观。四者观风作黑色观。五者观空作者色观。此观成已。一切诸毒皆成非毒（云云）迦楼罗或云迦噌拏。即与悲梵名同。明悲即五大义也。又第三（二十七）释勇健菩提心举金翅鸟喻。勇健梵云。即精进义。又金翅鸟具五种色。故新翻云妙翅。妙翅即五色义也。又事业也。通三故。亦具四方四德义。故知。大悲即五大。五大即心之本性也。尔时无量等者。尔时者。冷指行时。无量度门者。明由万行功菩提心功德次第增广。上云于一切智地。乃至无余有情界皆悉生根。此根次第增长。故云无量度门开发等也。若约法者。十力无畏等无量法门。若约曼荼罗者。须□为第一院。花果为第二院。根茎枝叶为第三院。（具如第三卷莲花成曼荼罗释也。）故次云由如牙茎枝叶次第庄严等。即是由万行而所显发功能法门也。即是于一切等者。抄（云云）今云。此下总结因根两义。十地各具三句故。云一切心法。故下疏（第三十七末十七）云。若观一一地亦自有三心。如以众多十因缘得入初地。名为因缘（文）谓菩提心种子（因句）由大悲万行。而生根牙次第增长。是云具足因（因句）缘（根句）也即结因根两义也。
    方便为究竟下释第三句名义也。演密云。方便为究竟者。一言方便而有二种。一自利。二利他。谓万行圆极不可复增自利也。应物之权究尽能事利他也（文）依第二十卷（二十六）从因至果释。万行圆极者。即向上方便。彼云（乃至）次成佛果入中胎即是方便句也（文）第三（十九）云。初发净菩提心时。见此曼荼罗。已遍法界升第二住。又逾广逾深。作十转开明（乃至）第十一地而后所见圆极（文）应物之权等者。明向下方便也。第二十（二十六）云。以中胎为菩提心。次八叶为大悲。外三院为。方便（文）又（二十八）云。次即入中恶（长声）字是方便也。此是毗卢遮那佛本地之身。花台之体。超八叶绝方所。非有心之境界。唯佛与佛乃能知之。为念本誓开示大悲藏。普引众生入佛惠故。复以加持神力普现身口意。遍满生死中。当知。此是即是方便也。究竟能事者。易上系辞传曰。引而伸之。触类长之。天下之能事毕矣。即醍醐妙果者。结二种方便也。醍醐喻极果。谓经历四味至无过上昧。即入中字方便究竟也。第四（二十九）曰。梵音曼荼罗是攒摇乳酪成苏之义。曼荼罗是苏中极精醇者。浮聚在上之义。犹彼精醇不复变易。复名为坚。净妙之味共相和合。余物所不能杂。故有聚集义。是故佛言。极无比味无过上味。是故说为曼荼罗也。以三种方便攒摇众生佛性之乳（乃至）经历五味成妙觉醍醐。醇净融妙不可复增一切金刚智印同共集会。于真净不变甘露味中最为第一。是为曼荼罗义也（文）又醍醐者。曼荼罗翻名。翻梵语云。优留曼荼此云醍醐。亦云实也。又第三云。本地常心即是花台具体。四佛四菩萨醍醐果德如众实俱成（文）此释总八叶为果德也。三密之源者。抄云起利他加持三密之身此解好矣即向下方便也。第二十卷所云。复以加持神力。普现身口意。遍满生死中。是也。即普现色身义也。三密者普现色身。即三重万荼罗诸尊也。源者指上醍醐妙果中胎藏心。从此流出三重故。云源也。三密之源。依主释也。指心自设问答云。八地已上约境界同云圆极（云云）此解不可。八地已上同名方便。浅深有异。第三云无功用以去渐学。如来方便（文）八九十地尚居学地。何云圆极圆极者第十一地穷极之称也。
    又净菩提心下。举真金喻明三句义。抄出三解。今取第二解。又助一解云。上约十地释。此下约三劫六无畏。是故因句约本有菩提心明也。又净菩提心者。谓本净菩提心。所云自性清净心。梵名干栗太也。具如上辩。有人云。圆明本净月轮（云云）此解不可。于栗太是心之本性。第九庵摩罗识也。质多通八识名。而是虑知心。即是修生菩提心。所引第二十卷。是干栗太而非质多心也。所引次文云。心之体性圆明清净具足众德。而无分别。当观如是之字也（文）既云心之体性。明干栗太。与第十二（十三）所谓此圆明由如圆净之镜。其中极深阿字圆光全同也。又第十七（十三）云。此中真言心者。梵言汗栗太之心。即是真实心也（文）字之本性岂非干栗太心耶。故知。此解非矣。问第三深释质多。云佛性义又印品大慈生真言释云。心也。自性清净心也。质多何云。非本净菩提心耶。答干栗太是心之体性。质多者心之明相也。离其总体无别明相。但是体相为异。相不离体故。故质多亦名自性清净。起信论明相大云。大智惠光明义。乃至自性清净义（文）质多云自性净即此义也。然今正明本有无垢净菩提心故。指于栗太真实心也。此中三句与下疏宝珠譬喻意同也。下疏云（乃至）是故诸善知识才见众生世间八心适□动时。即便识是真宝。知有可凿之理。如彼相者以曾多识名宝。是以遇便识之。诸佛菩萨亦尔。久已证知亲从一毫之善自致大菩提道。是故凿彼情机即大欢喜方便诱进令受三归。如前分别说。譬如收彼顽石置在家中（文）犹如真金者。喻本净菩提心。第五９十八）明虚空眼佛母色云。真金是如如实相之体。毕竟净句是彼教门之外饰。故曰缟素以为衣（文）第十六（十六）云。次以此惠火之字。焚彼菩提之性真金之矿。今垢秽无余故。以罗字而焚阿字也（文）阿字即行者自身本有菩提心也。第四（二十右）释大日色云。阎浮金亦是自然性净色。又最深明佛金刚智体最为深妙（文）又此卷下（二十一丁）云。行者最初开发金刚宝藏时。见是心性。如净虚空起诸数量。尔时离因业生佛树牙生。此牙生时已遍法界。何况彼枝叶花果。故云生广大功德。以过心行戏论故。不可破。不可转。犹若阎浮坛金无能说其过恶。故云其性常坚固（文）阎浮真金其义不同。具如第四卷明五佛色中。然亦二金通喻本净菩提心。往往在焉。请勿概然依文害义。故今此两文到辨之耳。
    大悲如习下。初二劫间持诵修行为根句也。下疏（三十六）云。次以三种三心。拔业烦恼根无明种子。如利铁开凿去其粗矿。次观无缘乘法无我性。如渐至耎处。以药物消化而不伤之（文）今此中初明初劫修行。乃至言等无缘业。镜彻柔软等者。明第二劫终。心主自在义。故云屈申自在也。又下（此卷二十三右）云。如世人睹真金百炼不移以为妙性穷极。若五通神仙人以诸药物。种种炼冶。能化土石之类。尽为金宝。其有服食之者。住寿长远。神变无方。当知。真金性中自有如是力用。但世人无秘密方便。故不能得耳。净菩提心亦复如是。若以大悲万行。种种炼冶。得成神变加持不思议业。故不应未得谓得。保初心为极果也（文）又第三（二十五）云。复次调柔者。如百练纯腊（青金也具如第三记辨之）以调柔故。随工巧之手无所不为。今行者净治此心。一切粗矿尽故。随巧惠之手无所不为。故能住忍辱地随缘应物。
    方便下。释第三句。是以第三劫极无自性为极果也。下流云。次生极无自性心。如灰水莹拭便极光净（向上方便）尔时生于佛家。名置在高堂雨种种宝（向下方便）功艺成就等者。所云万行圆极向上方便也。有所造作等者。所云应物之权。向下方便也。第三卷明大悲胎藏中净心显现为大悲胎藏生云（乃至）伎艺已通绝于事业。如于净心中发起方便修治自地。随缘利物。济度众生。故名大悲胎藏生也（文）规制中权者。演密第三云。规矩也。制作也。中（去声）者不失之义。权宜也。谓如巧艺成就有所造作。随意皆成。所有规矩制作不失于权宜尔（文）中权者。韵会云。中陟仲切。当也。又下引善巧步执释。与此中意同也。当并思耳。得意之妙者。演密云。得意者庄子曰。言者所以在意。得意而亡言。吾安得夫亡言之人。而与之言哉。夫言以利人顺天下之望。虽终日常说即是亡言。故知。亡言非杜口而不言。但在乎得意。可谓妙矣。今借用之。谓阿字菩提有类真金。阿（长）字大悲和习艺者。暗字方便如权巧之果。譬如有真金随诸工巧方便之意众相皆成所有规矩制作尽乎秘密中道之深权。出过众乘之浅巧故其即心得意之妙不从他又岂同手中庵摩勤果转以授人。古人云。法向师边得。能从意上生。即不可授人之义也（文）今按。四阿配释未尽其理方便有二巧艺成就者字成菩提。向上方便也。有所造作已下当配字。向下方便。是涅槃大寂中道之事业也。
    如摩诃般若下。明根句所摄法门。大悲门是相大。具无量性功德义。今明之也。智度第二十（二右）云。复次大慈从大人心中生。十力四无所畏四无碍智十八不共法。大法中出能破三恶道大苦（悲义）能与三种大乐（慈义）天乐人乐涅槃乐（文）有人云。此六度等虽显教所说法门。今约该摄门故。曰皆入大悲句中也。此解甚僻。岂是限显教乎。以要言之。一切众生本具功德。此心开敷时以此庄严。故第十二（十二）云。此莲华三昧心。若开敷时无量法门无不具足。谓六度。十八空。三十七品。禅定解脱。百八三昧门。五百陀罗尼门。如是等无量无边无不具足也（文）若如言者。此宗即成无此等功德法门。岂有此义乎。
    即彼万行下。明方便有二种也。初明向上方便也。胜鬘宝窟上（本十丁）云。大方便者。依法华论第十三。名一切诸佛大巧方便经。天亲释云。依此法门成大菩提已。为众生说人天声闻辟支佛等善法故。此意明。大菩萨一乘为真实。为众生说四乘。为太巧方便。依此文为正解。所以此标二名者。一乘为体。方便为用。一乘为实。三乘为权。欲明从体起用。及会权归实。结东佛教始终故。明此二也。有人言。一乘明所说之体。大方便者明此法化义。穷善巧故云方便。若泛释。有五种方便。一进趣方便。如见道前七方便等。二善巧名为方便。如十波罗蜜等。三善权方便。如无三说三等。四施造方便。凡所造作善巧施为故。名方便。如地持所说十二巧方便等。五显此一乘离相巧成故名方便。方便中极故名为大。此即用一乘为方便也（文）维摩经第一（三十一）什注曰。方便大要有三。一善于自行而不取相。二不取证。三善化众生。具此三已则能成就众生（云云）一乘为方便。及善于自行而不取相者。即当此中向上方便也。于一切智智不取相。不取证。故不住自位。而发起事业遍生死界故。不取相等即正证方便也。由内具方便等者。明向下方便也。已得一切智智果。谓之内具方便。方便即果体。从此起用云方便之业。方便之业者即普现色身。所云施造方便也。第二十（二十八）云。次即入中恶（长声）字。是方便也。此毗卢遮那佛本地之身花台之体。超八叶绝方所非有心之境界。唯佛与佛乃能知之。为念本誓开示大悲藏。普引众生入佛惠。故复以加持神力普现身口意。遍满生死中。当知。此即方便也（向下方便也。）
    是以梵音下。明梵音有二义也。翻梵语云。沤和拘舍罗波罗蜜。此云方便究竟。又法花义疏第二云。外国称沤和拘舍邋。沤和称为方便。拘舍罗名为胜智。谓为方便胜智也（文）沤和拘舍罗是方便智也。波罗蜜即究竟义也。智度十二（初丁）云。复次于事成办。亦名到彼岸。天竺俗法凡告事成就皆言到彼岸。禅发菩提心真言曰。唵昌地唧多（菩提心也）邬波那耶（二发起合也迷我今也金刚界修菩提心真言曰。母怛波娜（二合）是转声之异也。菩提心发起即是果义。是云从种子生果也。即向上方便也。自成果异则发起善巧方便。而度众生。是云果还成种也。第五（二十丁）释得大势云。所以持未敷莲者。如毗卢遮那实智花台。既成果已复持如是种子普散一切众生心水中。更生未敷莲华（文）上疏释善巧步执云。此善字梵云毗质多罗。有端严义。种子义。譬如已得果实复还为种子也（文）善巧步者。即是诸佛威仪。谓善知时宜可度不可度等种种通塞。以身口意方便。俯应群机。曲中规矩。皆成佛事。故以为名也。方便之业者。即各子普散众生心水中。义谓之果还成种也。亦普现色身义（见普世真言）普现色身遍满法界。即为一切众生为种子义。是云果复为种。即是所谓。普贤菩萨为众多月轮。入一切众生心义也。与字体同也。
    经云秘密主下。已上经文列三句名。自下广明三句义。就明三句义。抄出二解。今取初义。此品名为人真言门住心品者。意在于兹。此品广明菩提心相。具缘已下修明修行及果相。尤时着也。云何菩提者。上佛答金刚手问。说三句名云。菩提心为因（云云）故重问此菩提心义。云云何菩提。云何者微也。菩提者所求。即一切智智。微中。略举所求自显能求。故次释中云如实知自心。具举能所二心。如实知者是能求心。是名质多。自心者所求菩提。是名干栗太。故第三（三十）云。上文金刚手直问毗卢遮那。云何得一切智智。佛亦直答如实知自心。是名一切智智（文）又上疏云。所谓众生自心品。即是一切智智。如实了知名为一切智者（文）心自证心。心自知心。云如实知自心也。最胜王经（三身品）说。唯如如智是名法身。华严大疏第十九（下六九）云。真谛三藏决定藏论九识品云。第九阿摩罗识有二种。一者所缘即是真如。二者本觉即真如智。能缘即不空如来藏。所缘即空如来藏。若据通论。此二并一真如为体。故起信一心二门。生灭门中说其本觉真如门体无二也（文）今密教中说莲华月轮。莲华如如。即干栗太心也。月轮如智。即质多心也。字为二心种子。即不二一心摩诃衍体。是觉心本不生。名为成佛。是云如实知自心也。具辨此义。能求者。所云一向志求切智智心也。菩提心论云。我今志求阿耨多罗三藐三菩提。不求余果（云云）此能求心。梵云质多。故发菩提真言曰。问者通名八识。今指何心为能求心乎。答且依起信论。发菩提心有其三种。一信成就（十信）二解行（在行向也）。三证发菩提心（初地）前一依第六识。后二依第八识。彼用大章云。此用有二种。云何为二。一者依分别事识。凡夫二乘（信成就发心）心所见者名为应身。以不知转识故（未知唯识。计有外尘。即分别识也）见从外来。取色分齐不能尽知故。二者依业识。谓诸菩萨从初发意。乃至菩提究竟地。心所见者。名为报身（从十解至菩萨地尽也）今依此经对解者。一二无畏（顺世八心。当信成就位也）及第三无畏（违世八心。常彼二乘）此三无畏唯第六识分齐故菩提心论云。但净意识不知其陀（文）问。真言行人假令初心始行。依法身内证行轨而修行。何云唯第六识乎。答。约教即尔。修行渐次故。有浅深。故菩萨心义（不空）云。若依进趣起行门。即发起妄心。求菩提心故名菩提心（文）又第四五无畏。当彼解行发心。第六无畏当彼证发心。但是知唯心。故第八识发心也。于中但解证为异耳。第十二（十）云。次决定心欢喜说名内心处者（注此心梵云只多。是虑知心也又次干栗太者。是处中心也。）如二乘入道。亦先须得决定心。此决定心即三昧也。犹得决定心故。心得悦乐。即是内心自证现法之乐也。犹有定故即坐实知见。然三乘各有定。深浅不同。今此中意言。若能证此心处心中之心（此即诃栗太）即是如来大决定心（谓三昧也）犹有此定故。得入阿字门。阿字门故。即能了知真言行之与果也。若了知彼行及果。即是授得无上大果也。佛意言。犹心住定故。得究竟一乘如实之见。即能自知是事。不然虽闻无益故（文）三乘各有定者。明三乘共。故当起信信成就发心。故知。此决定心者。即第六识也。此中且对三乘。而明秘密一乘故。今此中下明此经初地心自证心义也。大决定心者。即第八识对前第六识。故云大也。又（十六纸）云。以罗字门等。净此心故。生真实智慧光。故即见古佛所行之道。所谓秘密藏真言门也。行者见此真言道之时。谓亦发光。识谓六识也。如小乘中说心意识。但是名之差别。大乘即有别相。谓六识身。但是三缘和合。不能决定了知诸法。能分别者是心也。以心净故。六识亦皆光明辉发。犹如大宝珠体性常净。而不为尘垢所染。若人莹治。渐去粗垢。乃至转明。即能无碍雨降诸宝。光色无比。众生六识亦尔。以心源净故。六识亦皆纯净。所谓六自在王性清净也（文）此中能分别者。是心也者。正指第八识可见。菩提心义第一（十四）云。问。真言行者。干栗太心名心处心意何。答。于此肉团心处。观自性净心。自性净心心处心故。名心处心。故义释释如来大决定云。是心处心中之心。即干栗太也。问。若尔。何故义释或处以悉多心为心处心耶。答。悉多是菩提之心也。一切众生自性净心中。本有善贤大菩提心。此心开发名金刚萨埵。且约此义。悉多亦名心处心。又云。问若尔。自性净心亦名质多。发菩萨心亦名质多。有可异耶。答自性净心名质多。是性得菩提心。发菩提心名质多。是修得菩提心。此则以第六识质多菩提心。于第九识干栗太净心处。求本有质多菩提心。问何故不求干栗太心。必求质多心。答干栗太心是本体质多。质多中万德相貌名质多心。故今开发本有菩提质多心相。令显果位菩提质多德相。于彼果位亦名制底。即大日塔名也。亦名萨埵。金刚萨埵（云云）此释不审。安公何缘为此解耶。干栗太者。摩诃萨意处。是菩提之性所求本体也。质多者决定心是为能求。第十二释甚分明也。今推然公迷本。彼自以为。萨埵与质多梵语通同。依此而为此解耳。故菩提心义第二（三十）云。一切有情有普贤菩提心。名曰质多。是约法得名也。本有心城三十七尊中金刚萨埵名为萨埵。是约人得名也（文）彼意以为。萨埵质多字体是同。俱为本有菩提心。然转声异故。为人法之异。此解恐不可。与字体不同。义亦有异。者积聚及虑知义等。云有情。亦忍乐修行坚持不舍义也。故知。然公解不可也。愚按。菩提者所求法体所谓干栗太也。其能求心即持质多也。性名干栗太。相名质多。性为理。相即智。理智冥合云心自证心。实是体一。无能所异。故下疏云。以心实相智觉心之实相。境智皆是般若波罗蜜。故知。菩提即心。持业转释也。华严大疏第六。释经佛地云。然体不出五。谓清净法界。及与四智。以此五法说大觉性。其知佛地经及彼论说。然要唯有二。无所不摄。谓真理妙智。融而无二。是诸佛地。抄云。体不出五者。克实体故。具如佛地经者。即五法摄大觉性。谓一真法界四智菩提。又论第一。释佛地名云。地谓所依所行所摄。即当所说清净法界。大圆镜智。平等性智。妙观察智。成所作智。受用和合一昧等事。是佛所依所行所摄名佛地。然要唯有二下。第四摄五为二。五法之中四是智故。金光明云。唯有如如及如如智。独存名法身。故融而无二者。五摄二为一。谓无有智外如为智所证。亦无如外智能证于如故。融无二。又融无二者。总融五节。为无障碍如来地矣。又五十一（二十九）云。回向经云。无有智外如为智所入。亦无如外智能证于如。文自有三义。一约如体性空故。智外无如。智体性空故。如外无智。二如智一昧。同一真体。妄得智外更有如耶。三约事事无碍。举一全收（文）如实知自心者。上云何菩提者。一切智智果。此果无他。唯是众生自心。故指云如实知自心。如实知自心即是菩提。故疏释云开示宝所也。上疏云。此品统论经之大意。所谓众生自心品即是一切智智。如实了知名为一切智者（文）华严大疏第二（八四）云。知见性相。并皆本有。本有大智惠光明遍照法界义故。涅槃云。佛性名第一义空。知见性也。第一义空名为智慧。知见相也。在因为性（干栗太）相（多质）在果为菩提涅槃（云云）如实者对前二劫心外有相不如实见。第三劫证智境界云如实知也。故次下云了了证知也。第十四（十）云。如实知者。即是一切智智名之差别（文）起信不觉义章云。所言不觉义者。谓不如实知真如法一故。不觉心起而有其念。念无自相不离本觉（文）不如实者无明。反无明者名为本觉。本觉即是一切智智。故第三云。如实知自心名一切智智（文）唯识述记第一本（三十四）云。智称正理名如实智。此约小乘外道。若大乘中诸空见师。不了唯识亦名谬。影互显也起信论熏习义章云。以如实知无前境界故。种种方便起随顺行。不取不念。乃至久远熏习力故。疏云。言以如实知无境者。是初地见道。证唯识理异前比观故。云如实知也（文）抄为横竖二解。竖义云。守齐善心云一分如实知自心。此义不可。如实如言正名证智。具如上引（文）辨之。横义亦当准知耳。知者第十三（二十二）虚空藏真言释。奴揭多得也。前云知义起义。此中云至得义。亦相会也（文）相会者。理智相会义。即是证智。亦具如上如来下疏释。又是见道证如智故。知即通达义。大乘入道章云。言通达者证会之义也。此位菩萨无漏之智。了证真如。故名通达。即唯识云。加行无间。此智生时。体会真如名通达位（述记云。体者通也。会者达也）体会者。即十三所谓相会也。又第十九（八丁）云。通达是证果义。至于所至处也。此通达当言证也。证即证会也。又第十四（八丁）云。善能通达者。谓达一切众生诸根性欲。当以何法而得入道。当从何门而得晓悟。如是等无量无边。皆能了知。而随众生受与妙法。皆令得至如来之地也（文）此中释通达云了知。故知。通达了知俱义也。弥勒真言释云。心性也。知也。谓能了知众生诸根性行（文）此释意全与第十四同。应知。通达了知。皆义也。又第十三。除盖障真言云开敷义。下云开示金刚宝藏。故知。如实知自心者。即开敷宝藏也。又般若大明咒中有语。者般若无分别智。智会于始云知也。问。般若是无知。何故云知。答。无知名知。故云证会。非有得之知也。自心者。谓上佛说菩提心为因。未知此菩提心指何。故重问云何菩提。今指示。云知自心。自心者即干栗太心也。第十二（十）云。心处亦可名为心位。即指众生自心之处。即一切佛大悲胎藏曼荼罗也。所以者何。一切众生即是华台之藏。然以四种烦恼常自生故。为彼自覆弊故。不能明了而自觉知。若能自觉心处者。即知此心自性常净。如是净无垢处。即是诸佛大圆满实相之地也（文）。
    即是开示等者。略示文意也。开示者。实处即佛知见故。取法华意云开示。华严大疏十三下（五十一丁）释经开示群生文云。即用法华开示悟入佛知见意。谓开除惑障显示真理。令悟体空证入心体也（文）法轮颂云。□罗（二合）迦（引）奢也（开尔也）释云。以住实智故。即能必定师子吼开示人天无上真言行道法。即此义也。如来有二义。一谓因如来。一切众生皆具功德宝处。是当成如来故。二果如来众生自心即是如来证处。是云功德宝处。至此宝处者称云如来也。功德者。此心法尔具无漏性功德故。起信相大章云。从本已来自性满足一切功德。所谓自体有大智慧光明义故。遍照法界义故。真实识智义故。自性清净心义故。常乐我净义故。不变自在义故。具如是过于恒沙不离不断。不异不思议佛法。乃至满足无有所此义故。名为如来藏。亦名如来法身（文）又以秘密义解者。之心（即相大也）月轮光明称为功德。即是三重海会诸尊也。第十六（二丁）云。心名质多。质多者犹如众彩庄严积聚。名为质多。犹众缘所成故。即是无有自性（文）又虚空藏真言云。（种种奇妙显色衣也）释云。杂色衣即是种种万德庄严法门。若人能证此空三昧。即能万德庄严法身。如净虚空观显色也（文）又普世天真言释句云普现色身（文）即是海会无尽庄严。是云性功德也。宝所者。指上自心云宝性所。一切众生真实心处（即所谓真如也）本具无量性功德。故名为宝所。即是华所谓五百由旬宝所也。又起信所谓体大。论云。复次真如自体相者。一切凡夫声缘觉菩萨诸佛无有增减。非前际生非后际灭。毕竟常恒（文）此宗明义宝处梵云（青龙轨）宝者。即上所云功德。此功德宝之所依所生处云宝所。者黑义。即中胎涅槃色。第六云。又入此深玄色时者。即是如来自证中胎华藏。又云。黑谓如来寿量常住之身。如是妙身毕竟无像故。作深玄色（文）又者时义。理趣释云。摩诃迦罗者。大时义。时谓三世无障碍（即越三时如来日也）大者毗卢遮那法身无处不遍（文）验知。宝处中胎毗卢遮那（心）是三重诸尊。无量智宝所生处故。第十一（六丁）云。令得一切智智妙宝洲处（文）一切智智者。所谓智中智。即毗卢遮那法身也。又宝处菩萨真言释云。系（离因也。又手召警发义也）摩诃摩诃（大中大也）所以名宝处者。如宝生于海。从彼处生故名宝所也。如在海。从彼而有故得名也（文）解云。摩诃者即宝处也。第四（二十五）云。彼安寝时尚思惟。心莲华台中摩字门。一切诸法我不可得故。即是无障碍菩提心也。亦是如意宝。又云。如意宝珠只是阿字门耳（文）第九高峰观真言释云。诃字是因义。所谓大乘。因者即是菩提心（乃至）成佛真因。正法幢旗之种子。又经第七云。净菩提心如意宝（文）又地藏尊。种子字。手持宝珠。字即如意珠也。又因云。幢云。幢即如意宝幢。应知。者即宝所也。又三摩耶会宝菩提真言。（善也妙也。大也胜也。得也。）又羯磨会真言。（金刚幢生文字）即宝义也。又普贤真言。亦有句。第十释云。摩是第五字。遍一切处。谓大空也。空中之大名为大空。故重言之。更无可得等比者。故名为大。重空之中更无皆也（乃至）此真言以诃字为体也（文）其印名如意摩尼。亦是摩诃。即如意摩尼也。普贤者毗卢遮那之圆因。众生本具自性净净心。故理趣释云。一切有情如来藏。以普贤菩萨一切我故者。一切有情不离大圆镜智性。是故如来说一切有情如来藏。以普贤菩萨同一体也（文）普贤者净菩提心如意宝珠。今指此心云功德宝所。证此心者称为毗卢遮那。故释经云。大（摩诃）者毗卢遮那无处不遍。即是一切智智果大中之大也。引点也。翻此为之。即第六转依主释也。例如大□中云无量之量。意明。此真因宝一切宝中之胜宝故。云大中之大。即是一切智智智中之智也。又空中之空者。摩诃即大空义。大空大乘也。十二门论云。明摩诃衍义云。大分深义所谓空也。若通达此义。即通达大乘（云云）又极无自性心生云大空生。亦云大乘生。亦云菩提心牙生应知。空中之空者。即菩提心生。即是一切智智果也。又起信论云。摩诃衍者总说有二种。云何为二。一者法。二者义。所谓法者。谓众生心（宝所也）是心则摄一切世间出世间法（功德）依于此心显示摩诃衍义。何以故。是心真如相即摩诃衍体故（文）大乘者。此心为乘体。故知。摩诃衍者。众生心。此心具无量性功德。是云宝所。一切众生即普贤菩萨本有萨埵故。空中之空。即宝洲也。又宝所者。法华所谓五百由旬宝处也经（化城品）云。譬如五百由旬险难恶道旷绝无人怖畏之处。若有多众欲过此道至珍宝处。依天台疏（七之二三十四丁）及止观（七之一八丁）五百有三义。一约生死。三界为三百。方便上为四百。实报土为五百。二约惑。见惑为一百。五下分结为二百。五上分结为三百。尘沙为四百。无明为五百。三约观。空观过三百。假观过四百。中观过五百（云云）今此宗明义。即约三劫。初劫三种三毒为三百。第二劫细妄执为四百。第三劫极细妄执为五百。过此至宝处故。宝所在五百外。故止观第七一（十七）云。过五百由旬到于宝所。又（四丁）云。由旬本譬烦恼。超此到宝所（文）经音第二（三丁）云。或言由延。或言俞旬。或言喻阇那。皆讹也。正音言喻缮那。此云合也。应也。计应合尔许度量。同此方驿也。自古圣王一日行也。彼喻缮那亦有大小。或八俱卢舍。或四俱卢舍。一俱卢舍为大牛鸣音。其声五里。昔来俱取八俱卢舍。即四十里也（文）吉庆第三□疏云。此中相应者。梵云欲吃多。是应合如是义。即是契合冥符之义。与瑜伽稍别也（文）与通同故（具如别说）由缮那者。即所谓越三劫瑜只行也。故知瑜只行者。过五百由旬到极无自性心。极无自性心者。谓等卢空无垢菩提心。即宝处也。是三劫能越心故。即出五百也。又约者。第三院过三百。第二院过四百。第一院过五百。中胎藏者即宝所也。文句第七二（四二）云。宝所有二义。若用究竟。则以极果为宝处。若分入即初发心住为宝所（文）今此经宗。初地为初发心。故初地菩萨越。第三劫即是分入。所以释如实知自心为宝处者。即分入也。第三劫疏云。然此经宗从初地即得入金刚宝藏（文）金刚宝藏者即是宝处也。又下释除盖障三昧云。当知行人则是位同大觉。以其自觉心故。便得佛名。然非究竟妙觉大牟尼位。即是方入也。良以。此一章一经之大意。诸乘之枢极也。缕缕菩提说。其义不耳尽。具如别记。
    如人虽闻下。举喻总释微释意也。宝藏喻所求菩提。发意勤求即能求心。其所在者。即喻自心也。宝藏者上所说一切智智。能求心者一向志求。即菩提心为因义。既上说故云虽闻也。谓虽闻上说得一切智智（乃至）菩提心为因。未知其菩提心所在。今此示之。故云若不知其所在等也。
    故复指言下。正述微释意。指心出三义。第一智证义。故复指言之四字结释上也。第二法全阿遮梨说。故字属上。复指言为次句首。第三演密抄义。故字为次句首。指心自判取第一义。今云。第一义不可。此文语势。故复指言四字非是结文。读者可知。次法全义亦不稳。意续故字。为所以义属上句也。演密义为正。此四字属次句而续。故者踏上起下。复者对上经。上说一切智智菩提心为因。今重示其所在故。云复指等也。如上所明等者。述云何菩提微意也。且举如上所引智论意。以显菩提心义故。云第一甚深等。余上约八叶九尊而解论文。即是一切智智果也。此果初地上分证。第十一地究意圆满。故云（乃至）非一分智人等也此法从何处得耶者。正是微辞也。即是行者自心耳者。谓开示其处。上云如实知自心即是也。若能如实等者。结成如实知自心意也。如实知者谓证知。与下十喻中深修观察义同也。故云了了证知。了了对地前未了。证知即对地前比知涅槃经云。十住菩萨。虽于己身见如来性。不大明了（文）今明初地证知故。云了了。是名成菩提等者。取华严意释。梵行品云。初发心时即得阿耨多罗三藐三菩提。知一切法即心自性。成就惠身不由他悟（文）成菩提者。谓初地果相。下疏云。当知行人则位同大觉也。以其自觉心故得佛名。然非究竟妙觉大牟尼位。犹如净月虽体无增减。然亦明渐渐增。乃至第十五日。方能动大海潮也（文）不由他悟者。明心自证心义。证知自心功德宝处一切智智果。是云心自证心。故云不由他悟。又前劫人。虽知万法唯心。尚心外见本尊。是云由他。今心佛显现。故云不由他悟也。又不由他悟者。谓自然智。不由他得者。谓无师智也。此二体一。义分释耳。
    问曰下。自设问答广释也。即心是道者。菩提此云道。所云诸佛所行之道也。谓众生自心从本已来是菩提道。何故众生轮回生死（云云）。
    答曰下。初略答也。取起信不觉义章语势释。具如上引之。故下云不如实知即是无明。第六（二十二）云。已离一切暗者。于一切法相不如实知。即是无明。是故觉本不生时。即生遍法界明。以一切种观一切法。无不见闻触知也（文）有无明故不能如实知自心。名为生死人。今初地分断无明故。如实知自心本性。名为成觉也。
    所谓下。明不知相也。抄（云云）是似深释。非今所要也。愚按今此中举三种萨埵。以对辨知不知之相也。愚章凡夫者。举一向不知。故云少有能信也。愚童所谓异生羝羊也。下经云。无始生死愚童。执着我名我有分别无量我分。彼不观我之自性。则我我所生。疏释云。若彼观察诸蕴皆悉从众缘生。是中何者是我。我住何处。为即蕴异蕴相在耶。若能如是谛求当得正眼。然彼不自观察。但展转相承。自久远以来祖习此见。谓我在身中能有所作。及长养成就诸根。唯此见究竟道。余皆安语。以是故名为愚童也（文）捡知。是明一向不知义。指心云少分知者。皆不得意也。识性二乘者。明有识萨埵虽少分知未如实知也。下疏云。此中有三乘人。同以无言说道得诸法实相（文）诸法实相者。即自心实际。故今云别自观察。且许少知故。下疏云。声闻人入法性最浅也。起信是云相似觉。是明不如实知也。又下疏云。此宗中说。有两种外道。外外道犹如□见清潭。逆生怖畏不敢习近（一向不知义也）内外道虽游泳其中适热除垢得清凉乐。不觉是中有无量宝王（不如实知义也）一则不入而不识。二则入而不识。故云一切外道所不能知也。
    若如实下。明菩提萨埵也。初发心时等者。又取华严梵行品意。具如上引文。第九云。若从此坚固不动。远见心明道时。即是初发心中。便成正觉。除盖障三昧。普现曼荼罗身（文）华严大疏第十七（三十四）云。发者是开发之发。非发起之发也（文）开发之发者。约初住发心义。具如彼初发心功德品疏释。往见。问贤首清凉。皆解此文为初住发心。天台亦尔。今何引证初地发心耶。答何必以贤首清凉义为难。疏主直依经意解。若以彼经为初地发心。亦有何难。但是祖师异见耳。又假令准贤首等义因缘事相往涉十住品。引证初地亦有何过耶。又菩提心论引涅槃南无纯陀身虽人身。心同佛心等文毕云。如大毗卢遮那经云。菩提为因。大悲为根。方便为究意（文）天台解此文为初住发心。然论为初地发心。何必概平依天台义。今亦当如是耳。
    譬如长者下。引法华（信解品）文。明证知心性时即是成佛也。穷子喻真言行人。知父喻知心性。岂复下明初心即是佛。意与下疏轮王太子喻同也。又下释除盖障三昧。云当知行人则是位同大觉也。以其自觉心故。便得佛名。然非究竟妙觉大牟尼位（文）华严大疏十七（二十四）释知一切法即心自性。成就惠身不由他悟云。今释云。知一切法即心自性。故觉法自性即名为佛。故下经云佛心岂有他。正觉觉世间。斯即证也（文）抄举义决。辨无畏不空两师异说甚凿（矣）。
    尔时行者下。释次经文。是腾前文意而显后文义。先释次合经。是释例也。尔时者。指上如实知自心文。正知心实相者。即如实知自心也。是腾前（文）也。
    见一切法下。正解次文意。谓心是内。诸法是外。心是其本。诸法即未。是故知自心实相时即知诸法。亦知自心毕竟不可得。是明深达万法唯心义也。下释第三劫云。前劫悟万法唯心心外无法。今观此心。即是如来自然智。亦是毗卢遮那遍一切身。以心如是故。诸法亦如是。根尘皆入阿字门（文）见一切法等者。是如上所引智论文也。上证一切智智是自心实相义。故文云我第一甚深法等。今明如言自心诸法亦如是。故少改其文。云一切法悉皆等。正明达诸法本不生也。毕竟如菩提相者。谓色心实相从本已来。毗卢遮那平等智身故。心自证心时。即知一切诸法自心实际不出阿字门。故云如菩提相。如菩提相者。所言无相。即知诸法无相。虚空相也。
    故经下。合经也。无上正遍知下作释也。阿耨多罗三藐三菩提。此云无上正遍知。阿无也。耨多罗上也。三正也。藐遍也。菩提知也。具如第一本释。故云前已说之也。
    此中下释少分义。俱舍第十二（世间品）云。分拆诸色至一极微故。一极微为色极少。又云。七极微为一微量。光记云。正理云。极谓色中拆至究竟。微谓唯是惠眼所行。故极微言显微极义。又云。积七极微为一微量。微显细聚。梵云阿菟。此名微。眼见色中最微细也。应知。但为天眼轮王眼后有菩萨眼所见（文）义林集解第八云。阿拏梵云波逻摩诃拏。此云极微。讹云阿耨。今略但言阿拏。一云。阿拏者此云微。非言极微。以此为正。非略言之（文）惠晖云。言七者。面上下六方。兼心成七也（文）华严四十四（十忍品）云。佛子云何为菩萨摩诃萨无生法忍。佛子此菩萨摩诃萨不见有少法生。亦不见有少法灭。宝积经百六十云。文殊师利菩萨言。菩萨坐于道场。无有觉悟阿耨多罗三藐三菩提。何以故今菩提相无有少法而可得者。名阿耨多罗三藐三菩提。又云。不见少法有生灭相。名不退法忍。愚按少分者。即阿字义。入阿字门故。不见少法可得相。是名无生法忍。第六（十九）云。佛说一切空者。即是入阿字门。乃至无有少法而可得者。亦无定相可名三昧住如是一心法界。名为正觉之等持也。第七（二十六）云。智度论云。菩萨若一切语中。闻阿字即时随义。知所谓一切法从初来不生相（阿提秦言初。阿耨波陀秦言不生。文）今阿耨多罗三藐三菩提者。初阿字为体。阿字是一切字初。又诸法本故。初云阿提。少分是色初。故云阿耨。证阿耨多罗三藐三菩提者名无生法忍。故以色少分不可得。显法无生。故云彼法少分无有可得。梵法如是。非是偶尔耳。
    言彼法者下。释彼法两字。经云乃至彼法等。直见经文似指上阿耨菩提心云彼法。意明菩提少分无有可得也。若疏释意。彼者指物之辞。广指诸法。根尘等诸法无量故云乃至。谓万法唯心故离无相菩提心。心外更无一法可得。故经云。少分无有可得也。十卷本智证裹书云。胜论外道等。极微为五根体。佛法中尚无极微。何有根尘（文）无相菩提者。有人云。今菩提心是心也。又云根句则等（云云）此解可笑。今指经阿耨菩提心云无相菩提。此是所证法体。自性清净心。是云无相菩提也。第十二（十六）云。如上所说真言方便。乃至此心处无垢清净。犹如圆镜常现前。当知。此即是先佛共所宣说真实之心也。如是心性。常恒安住无有变易。不可破坏。即是诸佛大般涅槃。故名真实也当段次下。释无相义举虚空喻（云云）全与第十二释同也。
    经中次说下。征释上经文也。演密云。因缘者所以义也（文）经中有二何以故。二重征释其所以也。初释无相菩提外更无一法所以。意明。菩提本来无相犹如虚空。故云虚空相是菩提。以无相故无有少分能所。故云无知解者等。若有少分能所者。即为菩提外更有诸法。既无有少分能所。故知。是无相菩提外更无一法也。无有能所。即是无相之所以也。
    何以故菩提无相下。第二征征也。谓菩提无相故。无有少分能所。无相即无能所之所以也。
    譬如虚空下。明虚空非遍喻也。勘注解为七义。今解为五义。遍一切处者。谓无边际义。即中央入中字也。毕竟净者。一切色像无能染污。东方字。等虚空无垢菩提心也。离一切相者。离明暗方圆等相故。即南方字。万德开敷无相之相。故云离一切相。无动无分别者。虚空非色故。假令旋风不能摇动。故云无动。无分别者。前所出三义中一义也。此二义西方字。所谓青色大空三昧义也。不可变易等者。不为四相所移转。故云不可变易。世界坏时。虚空尚在。故云不可破坏。此二义北方字所谓涅槃无有变易义也。第十二（十六）云。如是心性。常恒安住无有变易。不可破坏。即是诸佛大般涅槃。故名真实也（文）应知此二句。即字义也。具此五义。故以喻无相菩提。无相菩提者。一切智智。五智五大也。
    然是中下。明虚空非遍喻也。复有无量等。谓无相菩提者即一切智智。一切智智者谓曼荼罗无尽庄严。无尽者无相之别名。无相之相无相不具。是云无量无边秘密甚深之事。指心云。六大四曼三密等无边万德（云云）此疏中终无此义。读者可知。得意忘筌者。庄子曰。筌者所以在鱼。得鱼而忘筌。蹄者所以在免。得免而忘蹄。言者所以在意。得意而忘言。吾何得夫忘言之人。与之言哉。又如虚空下。正释喻意也。远离戏论等者。于上出五义中。且取二义。以对无知无开两义。上云无动。今离戏论。智度四十七云。不动不戏名不动三昧（文）无戏论也。不动也。此梵通同。不动即离戏论也。无分别可知。是明无知无开之所以也。故置故字。故是第五转之声也。无知解相等者。此二句即对上二句。知解相是戏论。虚空无戏论故。云无知解相。开晓即分别。虚空无分别故。云无开晓相。无知解相无开晓相。即是无相。故以喻自证三菩提也。起信论明空真如云。所言空者。从本已来一切染法不相应故。谓离一切差别之相。以无虚空心念故（文）此文即与今意同也。勘注云。上虚空约本有。此下约修生。指心云。上约理。是约智。今皆不取也。今云。上明虚空非遍喻。是正释喻意。故上下文无异。但喻无相菩提也。经但说一虚空喻。疏上下文何有别异乎。
    诸佛自证下。释是菩提句。是合法也。自证三菩提者。合虚空喻。自证三菩提。所谓一切智智无相菩提也。心自证心等二句。合无知解等二句。此中有四心字。其体但二。上心质多。下心干栗驮。质多是能证智心。干栗太即所证心体也。于中初句是见道。见是知解相也。今心自证心故。心外无知相。故云无知解。第十二明初法明道（即见道也）云。心为照明。见诸佛所行之道。即是心自证心也。心自觉心者。是修道位。亦云观道。觉是开敷义。故合无开晓相。谓心自觉心故。心外无开晓相。能觉所觉唯是一心。是云心自觉心。第十五（二十五）释五种悉地中云。初欢喜地自有十心。○然此十心中从第一至第八名为见道。从第九至第十名为观。见谓见于谛理。此进修观谓一句观如来不思议境界秘密功德。如是秘密之境。非所见法。出过心量故。别名观道也（文）见道者。谓初法明道。亦云空性心也。观道即除盖障三昧。即极无自性心也。又第九释明镜偈云。以如镜之心。鉴如心之镜。故说心自见心（见道）心自知心智之与镜无二无别。又下疏。释愿识心心胜自然智生文云。初云识心。是心自觉之智。次又言心。即是心之实相意明。境智俱妙无二无别。故重言之（文）勘注引此二文辨云。初证云。次觉云。是又体用功能也。恐不得意。读者可知。
    是中下结归经文释也。是中者。指无相菩提即自证三菩提也。无知解法者。知解名法。知解即法。持业立称。意明。即心之知解。无心外之知解故。云无知解。若有知解法。则须有知解人。既无知解法。何名为知解人。故云无知解者。此经宗意。有法必有人。故约人法谈无义也。言心自证心故。此中无知解法及人也。非始开晓等者。菩提之相本来圆明名为本觉。故云非始开晓也。既无始开晓何名为开晓之人。故云亦无开晓之者也。言心自觉故无始开晓义也。勘注云。知解之法者所知之法。其意以为。所知法者即无相菩提也。此解不可。今按。守护经云。是故菩提无所证相。无能证相。亦无能所契合之相。何以故。菩提毕竟无诸相。故（文）以此经文对今经文。无知解者。谓无能证知相也。亦无开晓谓无所证相也。此经阙能所契合句也。然今疏释意。与守护经其意大异也。又经有一者字。疏二句各出者字。悲梵本尔耳。
    若分别少分下。类显也。谓无相菩提心自觉心。境智皆是般若波罗蜜。更无能所。唯是一心。然于此中若分别少分能所。皆是外道妄计。故云不离我人等也。大宝积经百十六（二丁）云。文殊师利白佛言。世尊菩提即五逆。五逆即菩提。何以故菩提五逆无二相故无觉。无觉者无见。无见者无知。无知者无分别。无分别者如是之相。名为菩提。见五逆相。亦复如是。若言见有菩提而取证者。当知。此辈即是增上慢人（文）即是菩提无相之实义也。法非法相者。谓执取有无也。喜祥金刚经疏第三（十一）云。非法非非法者。诸法实相非有非无非有故非法。非无故非非法。又华严经（升夜摩天宫品）云。如金与金色其性无差别。法非法亦然。体性无有异。大疏十九（上二十八）释云。横者异法相望。法者可轨之法也。非法者不可轨之法也。又法谓有法。非法谓无。故中论释法不生非法云。有不生无故体性无异者。谓同如故。钞。横者异法相望者。即一切差别法。无差别也。法即善法。非法即恶法。故百论取般若意云。福尚舍。何况罪。以金刚云法尚应舍何况非法。故以非法而名为罪（云云）金刚惠者。谓离四相不生不灭名金刚惠。即是无相菩提也。第十五（二十三）云。乃至由行者离于三执。净于三轮。而离四相。剂此以来。即得菩萨名也（四相谓我人众生受者。如金刚经中分别。文）金刚经云。须菩提可以身相见如来不（乃至）若心取相。若取法相。若取菩提法相。即着我人众生寿者（文）金刚般若者。金刚喻实相智故。即是无相菩提。故离四相名为金刚惠。金刚惠即金刚般若也。复次经中下。释第二征释文也。谓菩提无相故。是以无知解者。亦无开晓者。是转释上文也。
    如释论下。引论明转释意也。佛智惠清净者。谓能观智离于四相。不取有无相。离诸戏论湛然清净。犹如虚空离于众相无垢清净。清净即虚空一义也。出诸观上等者。诸观者。常无常等一相诸观也。二乘及因位菩萨等智惠。只观一相不得无碍自在。佛无碍智即常观无常。即无常观常。故云出诸观上。常相无常等者。有人云。是出外道十四难中十二。广出文（云云）此义应等。下疏明除盖障三昧中云。又由住斯戒故实智增明。远见不思议中道甚深缘起。制止八颠远离二边。故经次云远离邪见通达正见。与此文其意同。即明佛无碍智超出诸邪观也。常清净等者。正明无碍智相。离一相邪观故云清净。对彼有量故云无量。佛出三界遍法界观。是云无量。此二义即虚空义。故次云如虚空。是故下正举智体。佛智如虚空故云无碍。
    若观生灭下举偏观相。以显无碍义。可知以如是等者。上引论文证菩提无相义。是对论文正明菩提无相义也。以字谓也。发语之辞净菩提心者。对论佛智惠。净菩提心者初地无相观智。此智亦出过常无常等诸观也。离众相者。正释菩提无相义。于一切法得无碍者。此净菩提心者。即是无碍智也。下疏云。今此菩萨以照见心明道故。即时无碍智生。于一切法皆悉现前通达。无有错谬。犹如明目者于日光中□见种种诸色（文）此中意明。心入阿字门故诸法亦入阿字门。故于一切诸法得无挂碍也。
    譬如下。释秘密主清法等文。先举虚空喻释虚空相义。谓虚空以无相为相。故云虚空相亦无相。亦字是语之辞。有人云。对相字曰亦。此义不可。万像皆悉等者。谓虚空无相故。万像皆依空。虚空无所依也。体已无相。岂有所依乎。华严（如来出现品）云。譬如虚空为一切物所依。而虚空无所依。如来智惠亦复如是。为一切世间出世间智所依。而如来智无所依。大疏三十一（二十九）云。如十地云。此十地智因佛智而有差别。离佛智外无所依学。而佛智果满更不依他（文）。
    如是万法等下。明净菩提心亦无所以。净菩提心者其体无相。是以如虚空无所依。净菩提心亦无所依也。今明净菩提心无所依义者。意为显诸法无相义。何者离净菩提心更无一法故。
    即此下。正释诸法无相谓虚空相义。其义可知。十四本作亦复如是。今疏恐脱是字。
    尔时金刚手等。尔时者。指听秘密主是阿耨多罗等经毕时也。于此时金刚手代众会机而发问。问有三。一者问能求所求。二者问能觉所觉。三者问能发所发。就此三问诸师异解纷纭非一。或约三句。或约五转等。恐皆不当。今云。此问答非约三句等。但难前所谓三句因缘生义不成也。何者。金刚手闻上经虚空相是菩提。无知解者等说。而自以为若无能所。谁发心谁修行谁成果。若尔三句因缘不成。有如是疑故。为未来众生而发问也。下作释中。其意分明。岂为异解乎。
    经谁为菩提等者。为字第四转所以声也。形音义云。若丈夫云。是为声也。故慈恩传。第四转云布路洒耶。凡按诸文意。终加野字云为声。若终加野字。必次上字加引点。即如为第一转。为第四转也。
    经自心寻求菩提及一切智者。问有三种。然答中唯答初一问。后二问自显。何者。自心寻求菩提者。若成正觉即发起一切智智故。故略答初一问也。又问中云寻求一切智。答中云。菩提及一切智。菩提者本觉。一切智者始觉也。为显本觉始觉体一义异。答中举二名也。抄（二十四右）今答中举自心望菩提及一切智。成能所。此三种其体无二故。（云云广释）此解不当。经自心者。问中云谁寻求。答中和答谁字云自心。自心言显能求义也。然抄云行者迷心等者。甚□解矣。自心者能求心故。是心也。字护经云。当于自心求一切智智与菩提。于字第七转于声。所谓于中义是唯义也。谓唯于自心中求之。而非心外也。
    经及一切智者。抄出种种文点。亦不当也。如上辨之。读者自察。
    经何以故者征也。本性清净故者释也。谓自心寻求所以也。一切众生自心实相。本来清净即是一切智智。迷不知故名为众生。能觉悟者名为诸佛。心自证心不由他悟。故云自心寻求也。
    时执金刚下作释子。此下初明问生起也。闻佛所说等者。指上经是阿耨多罗三藐三菩提乃至彼法。少分无有可得文也。为未来众生等者。此中疑惑意云。若无有少法出此心者。一切诸法唯是自心。唯是自心者。指不指指。刀不切刀。都为无能所。若无能所者。谁发心谁成果。故今为此发问也。
    而问佛下。正释问意也。菩提心名为一向等者。为显所求能求体性是一。故先决判能求菩提心也。一向志求者即能求菩提心也。第三云。应发菩提心者。谓生决定誓愿。一向志求一切智智。必当普度法界众生（乃至）若一切智智等者。明发问因缘。所求即能求。是所以三问之发也。一切智智者。所求佛果。即是菩提心者。能求心也。
    此中下举第一二问。如文可知。可觉者即所觉也。起信（真如内）云。若知一切法。虽说无有能说可说。虽念亦无能念可念。是名随顺。义记释云。初中言。虽说念皆无能所者。明念即无念非灭于念（云云）。
    又复离心下。举第三问。谁能发起此心者。经云发起一切智智。一切智智者。自心实相故。释云此心。意明。谁能发起此本有真实心。而至无上菩提妙果者。者字与耶通。今读者为耶也。具如别记。
    若法无有下翻诘也。抄出二解。今取后义。上举三问。三问皆疑无能所义。故总履三问意而翻诘也。因缘者。因谓能求心。缘谓三密方便。得成即果也。诘意云。因缘是佛家大宗也。若无因缘而成者。即是自然外道计也。
    故佛下。明佛答说。履前难意而举答说故。云故佛答言也。答意。以要言之。上以无因缘义征结故。于无因缘中而明因缘。以为答。故云自心寻求等也。此经宗意。自心发菩提心。即心具万行。成心正觉。是无因缘之因缘也。
    虽众生自心下。释答说意也。众生自心实相者。明不变心体。所谓摩诃萨意处。干栗太真实心也。即是菩提者。即无上菩提也。谓不动因位本性。即是一切智智之果故。上疏云。众生自心品即是一切智智。此之谓也。第十二释摩诃萨意处云。即指众生自心之处即一切佛大悲胎藏漫荼罗也。所以者何。一切众生即是华台之藏。然以四种烦恼常自生故。为彼自覆弊故。不能明了而觉知。若能自觉心处者。即知此心自性常净。如是净无垢处即是诸佛大圆满实相之地也。有佛无佛下明不变相也。涅槃经（高贵德王品）有佛无佛性相常然之谓佛出世方便开示。心体不增。佛不出世微音永绝。心体不灭。法住法位性相常住。故云常自严净也。严净者自证功德藏也。第十一（十一）云。尔时世尊住三世无碍力依。如来加持不思议力依。庄严清净藏三昧力者。依三世无碍力。依佛不思议力。此有二种依也。此三昧是不思议三世无碍加持力用所依止处。依此法体能成如来不思议业。所谓普遍十方三世。普门利益一切众生。皆令毕竟住于一切智智之地。此如来不思议依自证之法。无量定智诸力。以自庄严。清净者。即是真言体也。此是如来众德之藏。无尽庄严无有缺减。具足成就相也。
    然不如实下明妄缘起也。谓心体常住本自严净。不自知故。为生死人。故履前起后云然也。不如实等者。指心引诸经论。广辨（云云）愚按。今疏与起信意同也。 彼不觉义章云。所言不觉义者。谓不如实知真如法一故。不觉心起而有其念。念无自相。不离本觉（文）不觉者根本无明也。不如实者谓妄。妄即无明也。无明颠倒等者。明流转相也。此中全举智度三十一（三十七）文。论云。问曰。若皆空者。何以说一切法种种名字。答曰。凡夫人于空法中。无明颠倒取相故。生爱等诸烦恼。因烦恼故起种种业。起种种业故入种种道。入种种道故受种种身。受种种身故受种种苦乐。如蚕出丝无所因。自从己而自缠裹。受烧煮苦。弘决一之二云。颠即顶也。顶堕于下故名颠倒（文）圆觉略疏一（三十）云。无明亦名迷。亦名颠倒（文）若约十二因缘解者。无明者。无明支。生爱等者烦恼道也（无明爱取也）起种种业者业道也（行有一分也）入种种道者苦道也（识等五。生等二。有一分也）唯识第八（二十二）云。惑业苦三摄十二者。无明爱取是惑所摄。行者一分（除识等种故）是业所摄。七（识等五。生等二。合七全也）有一分（已润识等五种）是苦所摄（文）若约三细六粗者。无明即根本无明。颠倒者业相也。以依不觉故。心动说名为业。心动即颠倒也。取相者取谓能见相。以依心动故能见也。相谓现相。依能见故。境界相妄现也。生爱等者六粗也。爱谓智相。依于境界心起分别爱与不爱故。等言摄于相续执取计名三相也。起种种也。第五起业相。入种种道者。第六业系苦相。若以三细六粗摄三句者。根本无明是总相故。与法界体性同也。三细是因句（业相身密也。佛部也。能见相意密也。金刚部也。境界相语密也。莲花部也。是法性三密。即阿字三义也。）六粗中。初五即五大。大悲句也。第六业系苦相。是方便究竟也。若入阿字门。则十二因缘。三细六粗即自心佛名号。因缘当体即自心实相。何舍何取。故涅槃约四乘智明缘生观。起信约内外凡及十地究竟而明觉义。今此经宗约三劫六无畏。明不生门。显密虽异皆不出阿字本不生。本不生者自心实际也。故今明三道流转相。离心之外无有一法也。如蚕出丝等者。举喻明三界流转相。皆唯心作。起信云。三界虚伪。唯心所作。离心则无六粗境界（文）文取。涅槃意。彼第二十五（师子吼品二十二丁）善男子一切众生不能见于十二因缘。是故轮转。善男子。如蚕作茧自生自死。一切众生亦复如是。不见佛性故自造结业。流转生死犹如拍□。
    譬如人间下。又举喻。正明万法唯心所作也。唯识论第七云。谓于一处。鬼人天等随业差别。所见各异。述记曰。鬼等脓河。鱼等宅路。天宝严地。人清冷水。空定唯空（文）抄出二解。今取后或说。何者若依唯识等。唯明四见不同故。何必水喻实相今是转用。还以净水喻心实相。宝火等以喻迷见。释相甚明。然人唯执本处文。而不深察今释。故为僻解耳。
    由之当知下。结成心外无法也。
    若瑜伽行人下。明净缘起相也。染净虽异。俱是唯心所作。自心寻求。自心成果。自心发起一切智智也。正观三法实相等者。抄出多解。今取三道义。即十二级实相也。烦恼是因。业道为缘。苦即果报。即三句也。华严大疏三十四中。明天台六即。中云。一理即三德。谓一切众生平等共有。即三杂染。烦恼即般若。结业即解脱。苦报即法身。迷成三杂染。体即三德。又涅槃二十五（师子吼品）及第三十。广明十二缘即佛性义。往见即是见心等者。谓知三道实相即是无相菩提。亦即一切智智。即上云。虽众生自心实相。即是菩提。有佛无佛常自严净（文）是也。第七云。阿含云。十二因缘法。有佛无佛法位常住。龙树亦云。此中法位。即是如之别名。此是一切世间最难解处。故世尊始成道时。不乐说法意在于此（文）因缘生者。阿字本不生义。本不生者自心实相。因缘生灭即法界生灭。法界不生灭即因缘不生灭。一切诸法悉不出阿字门。故观三法实相即是自心实相。第七（十二）云（乃至）犹闻一切语言时。即是闻阿声。如是见一切法生时。即是见本不生际。若见本不生际者。即是如实知自心。如实知自心即是一切智智。故毗卢遮那唯以此一字为真言也（文）当知十二因缘三法实相。即是自心实际也。故云即是见心实相也。心实相者。心谓凡夫妄心。即质多也。实相即干栗太真实心也。凡愚迷故不知心之实相即是无相菩提。亦名一切智智也。理趣释（四十七）云。所谓一切有情如来藏。普贤菩萨一切我故者。一切有情不离大圆镜智性（心要云。大圆镜智干栗太心）是故说一切有情如来藏。以普贤菩萨同一体故也。第六（二十二）云。心之实相即是卢遮那遍一切处（文）。
    虽复下。总结成三答也。别答上若法无因缘而得成者。一切众生亦应不假方便自然成佛。征结而成因缘义。意前。一切众生色身实相。从本以来毗卢遮那平等智身。而离因缘。法虽如是。然非无因缘而显现。谓菩提心为因。万行为缘。成一切智智果也。第六（二十二）云。远离于因缘者。若法界体有生灭之相。则有因有缘。可得宣说。而今法从缘生。则无自性。若无自性。则是本不生。因缘和合时。亦无所起。因缘离散时。亦无有尽。是如净虚空常不变易。大经亦云。唯有如来。离诸因缘也（文）如来实觉心本不生。故云离因缘。此离因缘本依三句因缘而得故。即是不思议缘起也。
    复次世尊下。释心不在内等文。是初总明文生起也。经有五番文。一心不在内等。二非青黄等。三心非欲界同性等。四心不住眼界等。五谓若分段等。经文当知。
    所以然者下。别明说心不在内等所以也。自心不生不灭者。上云。众生自心实相有佛无佛常自严净是也。以无所因者。所因即所以也。第五转所因声义。萨婆多律摄云。故者第五转声。因起因义。淄州最胜疏云。故者所以也。先示其着处者。凡夫从无始已来执内外十二处为实。亦此十二处心法所在故。十二处云着处。下云。行者心无始来多于内法取着心相等即是也。大论三十一（三十七）云。经言下。是第一约十二处明心不可得义也。不可得者实相之异称。故上云世尊欲令众生如实知自心。故五番文皆明此事也。
第0段 　　如摩诃般若等下。作释也。初辨观境广略之异也。摩诃般若者。大品第八。十无尽品明广历诸法不可得空。文甚广往见。即摄一切法者。文殊庄严经上云。一切法者蕴处界（文）今十二处中摄一切法也。按五与十五及十八皆成就之数故。皆一切义也。五佛称一切如来。五谷云一切谷等是也。十二者。十二门疏第一云。十二是一数之极。如净名经天女答身子云。吾止此室十有二年。求于女想竟不可得。龙树亦尔就十二门求生死戏论本来皆空。故但明十二（文）又昼夜十二时。一年十二月。十二悉昙十二例等皆是也。十八者。谓十八圆满义。十八不共法。悉昙十八章等也。抄云。十二处十八界。小乘法六识分齐也（云云）三科法何必小乘说。依大乘说。摄七八二识有为无为一切诸法也。义林三科章云。第四以蕴处界与百法相摄。于色蕴中摄十一种色。受蕴摄遍行中受数。想蕴摄遍行中想数。行蕴摄想应心所四十九法。及摄不相应行二十四法。合七十三法。识蕴唯摄心法八种。总摄九十四法。唯除六无为故。俱舍云。蕴不摄无为。义不相应故。十二处摄者。内五处外五处摄十种色。意处摄八识。法处摄四类法。所谓色法法处所摄色有五种。是相应法有五十一。不相应二十四。无为法有六。合有八十六法。十八界摄者。唯开意处。立六识界余并与处同（文）。
    行者心下释心不在内等文也。心字十四本作以字甚好矣。多于内法等者。根为内尘为外。无始已来计内六处为识所在。故先明内六处也。即离等者。义释作即离相在等方便。今摄相在云等。或在字脱也。谓即六处观心。离六处观心。或即或离。相在观心。心不可得也。圆觉略抄四（四右）云。五求不得者。即中论观如来品偈云。非肯不离阴。彼是不相在。如来不有阴。何处有如来。释曰。由计我我所为如来。计有五故。即离彼此相在。及有是为五求。无生无相等者。述释心不可得义也。谓三处求之。此心毕竟不生。不生故本离四相。故云无相。无相故终不可得。故云无有处所。心若有生有相。当有处所。本来不生岂有何处所耶。无有处所者。正示着处。谓无始已来执心住内六处。故结云无有处所也。
    而作是念下。释不在外文。如文可知。亦无生相者。两本义释。作亦两无生无相承和古本傍注云异无。今疏恐脱无字。犹恐错谬下。释及两中间文。谓于内外根尘和合中间观之。亦不可得。第十五（二十二）云。行者自身心即名为内。本尊境界是所对境。名之为外。是二合缘名中间（文）。
    即悟此心下。结成心不可得义。谓三处求之。毕竟不可得。不可得故。即悟心性不生不灭。不生不灭者即是一切智智。故云毕竟常净也。毕竟常净者。于四德中且举二也。戏论云披者。戏论谓人法。云喻二执。即是除盖障三昧。虚空无垢大菩提心也。第三云。心垢尽处。戏论不行。即是第六无畏依也（文）。
    譬如下引涅槃春池喻也。珠力者珠体喻自性清净心。力即内熏力也。水喻所著水。水清喻妄心灭。珠现喻净心显现。离此妄心无别净心。妄息则现。故云不从余处来也。义林第八（四一）云。三摩（引）呬多地对法花经。即六根清净位人。约涅槃经是池珠影现时也。从此以后渐运巧方便。安徐入水。是观色像身时。转解法门身。当知正觉句者。即对此经初品明菩提心相中。正等觉显现之义。以明珠在掌故。名为显现。非但遥观见之也（文）。
    经云秘密主下。第二释非青非黄等文。约显形表三色明不可得义。
    前约一切下。作释中先明文来由也。约真我者。彼计真我色是青黄等。青等即彼所著处也。非者遮遣彼计。遮遗彼计则心实相显。故云明心实相也。此宗辨义等者。释如来应正等觉句也。今不言心。言内心大我者。以对外道真我明不可得故也。内心大我者。即干栗太真实心也。经第六（百字位成品）云。彼能有知此之内心大我（疏十九三丁右）如来应正等觉者。即佛三号（具如上疏释）此三名即法身般若解脱三德三德即三密。所言字法界体性即是内心大我。故云也。证此大我者。名毗卢遮那。第十六（二十九）云。此心曼荼罗之上有佛在中。故曰大我。大我者佛之别名也。又（二十八）云。此中有一切人中尊。即是毗卢遮那也。此是行者自性无师智。大毗卢遮那非从外来也。问涅槃经说八自在我。说如来大我。今何云此宗辨义耶。答涅槃虽说大我。唯约佛性常住无我说我。或约佛德说八自在。尚是为显略说也。今一切众生八辨肉团说内心妙白莲八叶九尊等。是名如来应正等觉。岂为同日论乎。故简择云此宗也。第五（二十七）云。内心妙白莲者。此是众生本心。妙法芬陀利花。秘密□帜。花台八叶圆满均等如正开敷之形。此莲华台是实相自然智惠。莲华叶大悲方便。正以此藏为大悲胎藏曼荼罗之体。其余三重是从自证功德流出诸善知识入法界门耳（云云）第十六（二十九）云。此心曼荼罗之上。有佛在中故曰大我。大我者佛之别名也（文）十三（十三）云。达摩驮都是法界也。法界者即是佛身。下句云我者。言我即是法界也（文）十二（二十三）云。如梵音云我者。于中即有阿声（案本）即本不生义也。此常住不生之体。即是一切之所依止也。称号者。我觉本不生故。一切世人称号为佛。非平等法界有如是名也（乃至）又此中我字（又摩声即是不生义也。亦是叹中说法。更问也。文）第十九（十六）云。上来所说阿字门。即是显示自身我。即我自身本不生。亦无灭。不生不灭者。即是如来之身。当如是观察也。故云阿字以自形显示其德也（文）如有一类下。正释非青非黄文。胭脂色者。经云。红紫。守护经云非红非紫也。金刚童子轨下（七丁）云。阿落得迦（唐云胭脂）不空□索经上九云。胡烟脂。本草第十五（四二）云。燕脂。释名ＦＯ赦。时珍曰。按伏候中花。古今注云。燕脂起自纣。以红蓝花汁凝作之。调脂饰面产于燕地。故名燕脂。或作ＦＯ赦。匈奴人名妻为婴氏。音同燕脂。其颜色可爱。如燕脂也。俗作胭脂胭支者并谬也（文）愚按。梵语杂名赤色三曷罗迦。第六（九）云。路呬多与阿落得迦声势相似。胭脂者恐是胡语。胡国出于此物。中国随物而用胡语。翻译人亦随时人语。翻阿落得迦以为胭脂。应是正翻耳。又按。钱笺古今注云。燕支叶似蓟。花似蒲公。出西方。士人以染名燕支。中国谓之红蓝。以染彩为面色（文）钱氏说。燕脂是胡语可见。然时珍云。产于燕地。故名燕脂者误矣。是本胡语。但取音故。或作燕支。或胭肢。若如珍说云调脂则肢及支为是何义耶。亦作胭及胭岂是燕国耶。其误必矣。
    或言下释形表二色也。具如抄辨。
    然此等众相下。明能破相也此亦有二。初破外计。谓汝计真我实有。然显形等色。因缘生故无有自性。云何得计真我同于青等色乎。抄云乃至极微者。此解恐不可。心归刹那。色归极微者。有部所立也。今此中不尔。明色等因缘生故毕竟无自性。故疏云此等众相悉从缘生无有自性也。
    对如是种种下。次明如来应正等觉非青等也。
    所以者何下。明非青等所以也。谓汝执一定相。云我是青等。青等本来不生故。青相不可得。故知。心非青相。然青实相本来不坏。不坏即心实相。故云亦非非青也。既是非青。亦非非青。都无定相。故结成此义云当知等也。意明。万法唯心故。不可云唯青等是心。心遍万法。无一定相。故万法唯心故。不可云心非青。心不离青相故。又云如来应正等觉者。大空遍一切处义。遍一切处故无一定相。又遍一切处故不离诸相也。又如来应正等觉空故非青。不空故非非青。都无一定相。执一定相是外道妄见也。
    如有外道下。举喻明外道妄计执一定相也。黑月喻生死长夜。诸弟子即诸外道。象喻真我。说种种异相喻诸外道各各执见。谓或计青。或计黄。乃至计非男非女等也。若瑜伽行者下明正见相。是真见如来应正等觉大象全体也。开发心明道者。具如下疏释。照见心王如来者。心王即如来应正等觉。内心大我干栗太真实心。所云心自证心。心自知心故云照见也。大明中者。谓平等大惠明。翻前黑夜无明也。明见象真体故。净论都息。故云也。
    享保八年岁次癸卯六月二十三日。沙门昙寂手书。
    同十四年己酉春三月再阅添删。
    元文二年丁巳春三月重正治。
    同第二龙集丁巳二月七日以。寂和上御本烧香敬写脱手。金刚佛子妙乘。
    宝历九卯年卯月十三日。以善住师御本写之竟。顺庸。

大日经疏私记第十
大日经疏私记第十一

            沙门昙寂撰


第0段 住心品第一之余

    次云秘密主下。第三释非欲界同性等文也。
    亦是下。示文来由也。谓前对一类外道计明之。是总对诸外道妄计而辨明也。
    有诸外道下。举外道计也。嘉祥涅槃疏曰。檀提婆罗门。计此身即是涅槃。不须臾灭。此计欲界为涅槃也。阿罗罗计无想为涅槃。此计色界为涅槃也郁头蓝弗计非想为涅槃。此计无色界为涅槃也。此三外道以三有为涅槃（文）非想处者。涅槃经三十六（会疏四十三）云。须跋陀言。世尊我先思惟。欲是无常无乐无净。观色即是常乐清净。作是观已。欲界结断获得色处。是故名为先调伏心。次复观色。色是无常如痈如疮。如毒如箭。见无色常清净寂静。如是观已。色界结尽得无色处。是故名为先调伏心。次先调伏心次复观想。即是无常痈疮毒箭。如是观已。获得非想非非想处。是非想非非想处即是一切智。寂静清净无有堕坠。常恒不变。是故我能调伏其心。佛言。善男子汝云何能调伏心耶。汝今所得非想非非想定。犹名为想。涅槃无想。汝云何言获得涅槃。善男子汝先已能诃责粗想。今者云何。爱着细想不知诃责如是非想非非想处。故名为想。如痈如疮如毒如箭。善男子汝师郁头蓝弗。利根听明尚不能断如是非想非非想处。受于恶身。况其余者（文）圆觉略抄六（二十二）云。佛名经说。佛语舍利弗言。汝师郁头蓝弗得非想定。八万四千劫满命终之后。不免还作飞狸之身。梵王毗纽等者。经中不出。然疏举之者。诸外道多计此二天生一切众生故。故第十（十六）云。一切众生因梵天故。名一切众生主。能生一切有情故也（文）毗纽天者即毗纽天外道所计。具如下辨之。
    然此三界下。总明非三界同性也。谓心即如来应正等觉。有佛无佛性相常住不变体性。三界是从烦恼业等众因缘生。无常变易之相也。故云非同性也。
    次广分别下。释经非天龙夜叉等文。是举八部众总摄一切有情也。故疏云无量诸众生趣等。八部义具如抄辨。
    譬如下。举喻明心性不变义也。虚空喻不变心体。八功德水喻随缘心体。随器差别喻随缘相。或辛等者明差别想。温解等者明不变相也。谓凡三界有情非情无有非一而唯心作。谓自画作三界。或天趣慈淳。龙趣嗔恚等。种种差别而不变心体与彼不同。妄息障除。真性显现。未曾变异也。
    八功德水者。喻心八德。所谓四智四三昧八叶心莲华藏也。俱舍光记十一（三）云。若依称赞净土经数八功德云。一者证净。二者清净。三者甘美。四者轻耎。五者润泽。六者安和。七者饮时。除饥渴等无量过患。八者饮已定能长养诸根四大。增益种种殊胜善根（文）千臂千□经第一（十五）云。八功德水清凉浴地沐浴如来。何者为八。一者心得快乐。如入禅定。二者轻安。三者软滑。四澄灵性净。五者无诸秽浊。六者清莹净彻。七者常饮安善。八者多饮无患。消除烦恼得常乐清净（文）。
    又如下。第二喻也。摩尼喻不变心性。其义如上喻。可知。最胜疏五本（四六）云。梵云震多。此云如意。本音但名意。心思量义。如者义加。末尼者。此云宝珠。此是喻（文）摩尼亦具八义。即表心八德。华严大疏第八（四三）经其状犹如摩尼宝形。疏为摩尼状有于八楞。似方不方似圆不圆故异下八隅（文）摩尼种子阿字。八梵云。故摩尼数亦八。字者本净菩提心。即如意珠也。第十九（十二）云。又疑难云。上说真言无相无缘同于大虚。不可分别。云何而有此种种事耶。答喻如如意珠满一切愿。乃至三事亦能净也。若人欲其身净。珠力故令其身如琉璃。若欲语意净亦随意随分而净。世法尚尔。何况如来如意珠。妙宝而不能作如此事耶（云云）如世珠虽作种种事满种种愿。而寂然不动无思无为。不来不去而为成一切。何况如来大宝耶。今举此二喻者。水是字义。又字金刚种子。即金刚不可坏义子。如意珠字为体。是内心大我故。举此二喻以喻不变心体也。
    复次世尊下。释所说本怀也。谓上对凡夫外道执见。说非青非黄乃至非三界同性等者。为欲开示大悲胎藏生曼荼罗也。夫人悲胎藏生曼荼罗者。皆是自心所现。为欲令知一切唯心所现故。正开示心实相。是正佛本怀也。抄唯约非三界同性文释者。今不取之。次下疏云非青非黄乃至等。明是示非青非黄以下三番文本意也。大悲胎藏生等者。指下具缘品等所说大悲曼荼也。具缘品初云。唯愿世尊。次说修真言行大悲胎藏生大曼荼罗王。为满足彼诸未来世无量众生为救护安乐故（乃至）一切如来同共集会。渐次证入大悲藏发生三摩地。世尊一切支分皆悉出现如来之身（云云）如是所现。皆从机感之因缘生故。一切唯心造而不从外来从本已来不生不灭无有变易。是以如来应正等觉。非青非黄。乃至此心不与三界六趣同性。离如是诸相者。即是不变体性故。云正开示心实相门也。
    何以故下释先开示心实相之所以也然抄出深秘义。虽非无此义。而当段意不尔也。今解云。若先不示心实相。直说悲生曼荼罗。则行人误。谓此色是青。是黄。乃至此形是梵天。此形是毗纽等。而不知从心因缘而生。故于宝王真性取一定相而生戏论也。若先示心实相。则知如来应正等觉非青非黄乃至非梵天同性。唯依心因缘而生故。不障菩提心。故先示心实相也如行者本尊三昧者。行者所修本尊瑜伽之观。即是意密观也。上云。从一平等心普现一切本尊。如是本尊无非三昧（文）第十四（二十二）云。意密者即是本尊瑜伽之观。亦随四重方位各各不同。与此相应即入如来意密之藏（文）行者如说修行。机感相应。则本尊三昧众相现前。随所修法本尊色形性类种种不同。故云有显形男女等相也。显谓显色。本尊色相青黄赤白种种不同。是对非青非黄等文。形谓形色。本尊座位有方圆三角等之异。是对非长非短等文。男女等者。本尊形类有二。或男或女。男表惠女表定。是对非男非女等文。及普门示现等者。对非三界同性已下八部等文。是明普现色身相。故云普门示现也。
    恐诸行人下。正明开示心实相门之意也。第七云。观心为因。三密为缘。普门海会得现前（文）谓自心观。自心修。自心生。此三种皆不出自心。故云心因缘生。所云因是法界。缘是法界。因缘所生法亦是法界。都不出一心法界也。宝王真性者。谓净菩提心如意宝王不变体性。以不变故普门示现色相形类种种不同虽种种不同无离宝王真性。所云乃至世天等。悉是毗卢遮那之谓也。然不了心因缘故。见本尊相或执青或执黄。乃至执男女等相。是云生戏论也。尔时以十缘生句观如是相。众相都不可得。知不可得故证心实相。明见宝王真性。今云非青非黄等正明此义也。故疏释云佛说言等也。若能如是等者。意明。普门海会现在前时。观察如是色形非黄非青毕竟不可得。而不离真性。则戏论灭明见真性。是云不障菩提心也。若还执是青是黄等一定之相。则于遍一切处净菩提心而为隔碍。是云障菩提心也。
    经又云下。第四释心不住眼界等文。疏有二义。初义意明。前总约内外十二处。说心不在内外中间三处。三处摄一切法是总相故。义恐难解。故今亦为未悟者。一一历眼界耳界乃至意界十八界法。而广分别示心不住也。三处者。抄云二解。一指三科法二指如上三段文。皆不当也今云。是指前十二处中内外两中间。云三处也。今此中对前十二处段。辨两段异。岂为异解耶。
    若心不与下举所迷相也。意明。上既云非三界同性等。故迷者亦以为。若非三界同性。则为住眼界等耶。乃至住意界耶。是依上文重生疑惑也。
    若心住下明破也。如文可知。况复等者。心之实相是常住不变不可破坏法。岂住无自性眼界中乎。乃至阴入等者。于十八界中举初眼界摄余十七。故云乃至也。
    复次下第二义也。上义对第一十二处文。约法宽狭辨其异也。今是对前心非青黄及心非欲界之两段。约外道声闻而明其异。故云已前破种种外道等也。边见声闻者。抄出二解。一总指声闻乘。二指犊子及萨婆多两部。愚按次释中。举犊子及有部。故知第二解当矣。计我及计法体实有者。是常见也。故云边见。如犊子等者。智度第一（十三）云。是佛法中亦有犊子比丘说。如四大和合有眼法。如是五众和合有人法。犊子阿毗昙中说五众不离人。人不离五众。不可说五众是人离五众是人。人是第五不可说法藏中所摄。说一切有人辈言。人一切种一切时一切法门中求不可得。譬如兔角龟毛常无。复次十八界十二入五众实有自性。而入此中不摄（文）述记第一（八六）云。筏蹉氏外道名犊子外道。男声中呼。归佛出家。名犊子部。皤雌子部女声中呼。即是一也。上古有仙居山寂处。贪心不止。遂染母牛。因遂生男流诸苗裔。此后种类皆言犊子。即婆罗门之一姓也涅槃经说。犊子外道归佛出家。此后门徒相传不绝。今时此部是彼苗裔。远袭为名。名犊子部。正量部等亦作此计（文）宗轮述记上（三十七）云。后即于此第三百年中。从说一切有部流出一部。名犊子部。述曰。犊子者。律主姓也。上古有仙。居山静处。贪欲起已不知所立。近有母牛。因染生子。自后仙种皆言犊子。则婆罗门姓也。佛在之日。有犊子外道。归佛出家。如涅槃经说此后门徒相传不绝。至此分部。从远袭为名。言犊子部。文殊问经云。犊子部注云律主姓是也。真谛法师云。可住子弟子部。谓罗□罗舍利子弟子。皤此子是罗□罗弟子。弘舍利子所说因以部分名为可住。可住仍言。上古有仙名可住。今此律主母是彼种。从母为性。名可住子。此理难解。幸愿详之（文）三论玄义（下五十七）云。三百年从萨婆多出一部。名可住子弟子部。即是旧犊子部也。言可住子弟子部首。有仙人名可住。有女人是仙人种。故名可住子。有阿罗汉。是可住女。女人之子故名可住子。此部是此罗汉之弟子故。名可住子弟子也。舍利弗是罗□罗和上。罗□罗是可住子和上。此部复是可住子之弟子。舍利弗释佛九分毗昙名法相毗昙。罗□罗弘舍利弗毗昙。可住子弘罗□罗所说。此部复弘可住子所说也（文）文殊问经下云。于百岁内从雪山出一部。名犊子（律主姓也）雪山部是上座部。宗轮等云出于有部。相违可知。犊子阿毗昙者。三论玄义云法相阿毗昙（此义恐是真谛三藏说）亦名舍利弗阿毗昙（文）法花玄□第一云。舍利弗毗昙六十二见。经正量部义（文正量部者。从犊子部出四部其随一也。述记第一举犊子部毕云。正量亦作此计。）又智度第二曰。有人云。佛在时舍利弗解佛语。故作阿毗昙。后犊子是道人等读诵。乃至今名舍利弗阿毗昙（文）三论玄云。从人立名。如舍利弗阿毗昙等。智度论云。犊子道人受持此毗昙。亦名犊子毗昙（文）今明藏中有舍利弗阿毗昙三十卷（姚秦昙摩崛多译）四大和合乐者。三论玄（下二十）云。于小乘内分三品。一俱不得二空。如犊子部云。四大和合有于眼法。五蕴和合别有人法。此下根人也。指心六（三十二）引智论文毕云。人法在不可说藏中者。三世无为不可说藏五法藏中。四种是法。不可说藏即我也。何云人法在彼藏耶。谓法字增欤。智论但云人。又义释无法字矣。或云。人法者非人与法。人即法欤。犹如眼法矣。故十二门论疏上云。犊子部云。四大和合有眼法。王阴和合有人法。今明。眼从四大生。则无自性。人由阴者。义亦同之（文）今云。今本为正。义释无一法字。恐是脱。何者上标人法。次只云人。故知是脱。人即法故云人法。即我法也。辨人我法我异。具如抄解。往见。
    说一切有下。明萨婆多计也。此中说与智论文全同也（如上引之）此宗虽不立我体。尚有实法。谈三世实有法体恒有。不了毕竟无自性。故亦违真性。故云戏论法等也。三论玄云。萨卫之流。但得人空。不得法空。为次根人也。若能观心下能破也。谓心遍法界无一定相。故云不住。不住即实相异名。心不住故。行处不可得。何为实我。何为实法。我法本来不生故。云无行处。知行处不可得故。能迷心息。故云戏论皆尽也。行处者与行迹同。谓心行迹也。第七（十八）云。梵音萨他娜。是住处义。亦是住义。如人从此住处升上某处。其所依处所说名为住。诸贤圣地位亦如是。约诸行道人心迹所依所止息处故。说种种名（欢喜地等乃至）。入多字门时。了知诸法皆空故。不住生死中。即此如如亦不可得故。不住涅槃中。尔时行处尽息。诸位皆尽。遍一切处的无所依。是名以不住法住于如来大住也。如来大住者。所谓应无所住而生其心之谓也。非见非显现等者。释次经文也。
    如有人言下。初释非见义也。此二有人皆约性宗释。故云一切众生本有佛知见等。若配解者。当华严五教中终教。天台四教中别教也而抄云此二段如次明三乘一乘者不可。何者。即事而真当相即道。即是一乘所谈故。此中所明非一乘义。文甚明着也。意明。有能见所见者。皆随于因缘生灭。是世俗义。如来应正等觉离于因缘。性相常住。故云非见也。或有人下。释非显现也。常理者。上约本觉义故。云知见。是约真如故云理性也。意与上义同。有能现所现者。皆因缘无常。故云非显现也。皆以世谛等者。义林章云。护法释云。世谓隐覆可毁坏义。俗谓显现随世流义。此谛理应名隐显谛。隐覆空理有相显现。如结手巾为免等物隐本手巾免相显现。此亦如是。今随古名世俗谛梵云三佛栗底。故以义释名隐显谛。又复性堕起尽名之为世。体相显现因之为俗。世即俗名为世俗谛。持业释也。或世之俗义亦无违。谛者实义。有如实有。无如实无有无不虚名之为谛。世俗即谛持业释也。世俗之谛依士释也（文）今可见可现即世俗义也。菩提心者本具心体非新成法。若云可见可现者。即是隐覆常如本体。有相显现也。又可见可现即起尽义。名之为世。可见可现体相显现因之为俗也。问金刚顶说。现智身见智身。岂非见现乎。又此经云。本尊三昧众相现前亦尔。答虽名同义大异。是名如来加持有相瑜伽。若约行者。世间三昧有相位故。说为现见。若约本尊全本地身。而现加持。故即相无相。所谓见加持身则见本地身。何有见现相。应知非同日之论也。
    若净菩提心下。总明能破也。即为有相者。有相即世俗也。第十九（七）云。相者是世间法。今佛明世间三昧有相之法何也（云云）世间三昧者。第二身无畏。本尊三昧众相现前位也问。此中明性宗义。是当第三劫也。又明五种三昧中。二乘已上为出世间。二乘即第三无畏。今何云有相世俗耶。答。朴望重重。下释第二劫。云除心外垢不知心中秘密事。对第三劫心自证心。知心中秘密事。皆名心外有相也。又第十一释第二劫。为非三摩呬多地。名影像成就亦是有相义也。皆是虚妄者。对第三劫如实知自心。故可见可现皆为虚妄。下疏云。以此中十喻（第三劫）望前十喻（第二劫）复成戏论（文）即此义也。 云何能见等者。下疏云。前劫悟万法唯心心外无法。今观此心即是如来自然智亦是毗卢遮那遍一切身也（文）即是能见无上菩提义也。如实知心即自然智故。非见非显现者。今直依经。私设一解云。见现者。起信所明三细中转现二相也。又唯识论所谓见相二分也。起信云。复次依不觉故生三种相。与彼不觉相应不相离。一者无明业相以依不觉故。心动说名为业。觉则不动。动则有苦果。不离因故。二者能见相以依动故能见。无动则无见。三者境界相。以依能见故。境界妄现离见则无境界（文）圆觉略疏抄第四（十四）云。疏法相极于三细者。此三是赖耶三分。彼宗但以此识为无始根本（私云。不谈真如随缘故）是一切法所依故。所诠法唯齐于此。所说无明但在六七识中。都不明赖耶更有根本（私云。起信所明根本无明）故不到前之三重（文）故知今所明对权教义是当第二劫中他缘乘也下疏明他缘乘云。此无缘乘心即是法无我性。以行者初劫修观行时。心没蕴中故。以五种无性空门观法无我。然望缘生中道犹属对治悉檀。若答般若方便即堕于断灭。名恶取空者滥方广道人（文）依智度论第十三。明犊子及有部义（如上引文）。次明方广道人。与此中次第同也。依此思之。经意非见非显现者。兼存空有二宗义也。
    又经中下释。何以故等文。因缘者所以义也。抄云。明次上不住眼界已下文所以也。愚按。近约不住眼界等文。远明心不在内已下文所以也。故次释中。云一切色像。色谓青黄等像。谓男女等远通上文可见。虚空相心者。虚空以无相为相。此心亦无相同虚空。故云虚空相心。即行者本有无相菩提心。故下云虚空无垢。此段与上虚空无垢金刚同。上疏云。虚空无垢金刚者。即是菩提心体。离一切执诤戏论如净虚空无有障翳。无垢无染亦无分别（云云）离诸妄执者。经云离诸分别。分别即妄执义。具如上疏释。抄引守护经辨（云云）愚按。准守护经云。远离一切粗细分别文。及上疏。初云离一切分别。梵云劫跛。次云无分别。梵云劫跛夜帝。所以重言是分别之上更生分别义（文）此中离诸分别者是粗妄执。无分别者即细妄执也。然今疏释释意不尔。离诸分别者。明离一切分别。次无分别者。述成离诸分别义也。意明。离诸分别者。计青计黄乃至计见计显。现者皆有心迹。是名为一切分别。今净菩提心离如是种种分别。故云离诸分别。次云无分别者。若无分别。即是离一切相。离一切相者。即是虚空相心。本来无垢净菩提心也。故疏云离诸妄执亦无分别。加亦言明。次无分别即是虚空相心也。次疏释文明。与上文意不同也。
    犹如下举喻了。虚空毕竟净者。明虚空相心。一切色像等者。明离诸分别义也。
    心性亦尔下合法也。一切分别等者。释离诸分别也。若无分别等者。释无分别义。是述成上离诸分别义诸熟思之。
    经云所以下。微释次上文意也。抄云自下总明上来所由。所谓云何菩提已下所因也（文）此释若通云何菩提已下文。次上文（何以故等）何限心不住眼界已下文乎。故知。抄主解不得文意也。今云。何以故已下。总明心不在内已下。诸段文所以也。所以者何者微释何以故下意也。抄辨心虚空菩提三种体（云云）今谓。此三种真性异名。一种真性名虚空名心。名菩提。故释云同一相有三名耳。性同虚空者。性谓真性。诸法总体。故称云性。此性自性清净。而离分别犹如虚空。故为虚空也。华严大疏十六上（四八）云。其性如虚空者。如来藏性体离断常故如虚空（文）断常即妄分别也。即同于心者。心谓干栗太。名真实义。以真实故为诸法体。为所依止。故云心也。性同于心即同菩提者。菩提者觉义。此性本自具大智惠光明等无量性功德。故名为菩提。即本觉也。是菩提心为因义故。正指本觉菩提。故守护经云菩提性。菩提性即本觉也。此三种即一体异名。故云三种无二也。是正结成菩提心为因义也。此等悲为根本等者从上心不在内至此经文。广历诸法明菩提心义。今至于此。略结成三句义。故云此等悲为根本等也。如上种种下。总结上文意也。从心不在内已下。历法明心不可得义。是云种种入清净门。清净谓心性。入心清净之门故。依主释也。谓闻说心非三处毕竟不可得。开悟自心本性清净。是云入清净门也。皆为发明等者。上种种门。皆心外无法。心外无法故。皆发明自心寻求菩提义也。
    今复结言下。正作释也。上经云虚空相是菩提。对此云今复。此一段文远结成上三句意。故云今复结也。虚空无垢者。释虚空界。经于虚空中说空界声。故云虚空界。（具如上辨）疏显此义云虚空无垢。虚空无垢者。所谓法性难解之空也。第九菩提性品疏云。今此中虚空者。即是不可得空。即虽大空。空亦复空。但有名字而实体即不空。离空与不空之相也○然空名亦不可得。若有名可存即是有相。有相即心生灭不入实智。云何得名阿字自然之慧实相之智耶。同一相等者。释三种无二义。无二即一相也。此三种同无相为相。故云同一相。述记第七末云。或体相义。真如亦名为相无相之相。经言同一相。所谓无相今按。此三种即三种无为。三名虽异体是无为。故云同一相也。云何知者。心者。非择灭无为。菩提是择灭无为。虚空可知。唯识论第二（六丁）云。离诸障碍故名虚空。由简择力灭诸杂染。究竟证会。故名择灭。不由择力本性清净。或缘所显。故名非择灭（又俱舍第一。广明之）又此三种释经所谓三兄弟。心者普贤自性清净本有菩提心也。虚空者即虚空藏。其菩提心离诸障碍。犹如虚空。即是虚空藏清净境界三昧也。菩提者观音证菩提。所谓得自性清净义也。是同一性故名三兄弟也。又即人法喻也。心是法也。起信曰所言法者。谓众生心也。虚空界即喻也。人为菩提。所谓众生本具菩萨性故。凡三点三密等一切三法门皆摄此中也。又华严大疏十九下。明真如有百名中有一心虚空界智果三名。夫略为三者。是西天减数之法。此义如上辨之。
    即此下释此等悲为根本等文。一法界者上三种法同一相故。称云一法界心。以要言之阿字法界体性本不生理也。第十九云。当知菩提性等于虚空。空等于菩提性。菩提性者即是阿字门一切智句也（文）又起信论云。心真如者。即是一法界大总相法门体。所谓心性不生不灭是也。因缘毕竟不生者。因谓菩提心。缘即万行。今此经宗自心发菩提。即心具万行。是以因及缘不出自心。因是法界。缘是法界。更无生相故云毕竟不生也。又不动法界而缘起故。法界不生灭即是因缘不生灭。故云毕竟不生。而不坏等者。谓不坏因缘即入法界故。因缘生灭即是法界生灭。故云不坏因缘实相。以不生故等者。意明依毕竟不生故。即能所而无能所。非强空能所为无能所也。不生者。谓法界。因亦法界缘亦法界。何为因何为缘。能所相都不可得。故云无能所之异也。
    以不坏故等者。谓因及缘不坏各各自性故。于无能所中而成能所。故菩提心为因。大悲为根。方便为究竟。三句义成。释述此义云亦得悲为根本也。
    即是究竟下。结归中道也。一法界心具不生不坏两义。是法界不生法界不坏。欲言是有即相无故。欲言是无即性有故。故云究竟不思议中道也。不思议中道者即阿字义也。
    经云秘密主下。已上就菩提心为因句金刚手起三问。如来次第答之毕。自下重结上意兼统论一部始终。又广开会诸经意也。经云。我说诸法如是等者。抄出私解云。我说诸法者。直指三科法。诸法必非指此经及他经说（云云）愚按。诸法者。别指如上心不住内已下五番文。总指一经始终及显密一切诸经。凡有所说者。皆不出三句法门。故下疏分明显此义也。又抄引守护经云。此中所说如是法者。指上所举三乘百法（云云）今具引文。经第一（十二）云（乃至）善男子。是故此心虚空菩提陀罗尼性无二无别无断。如是一切皆以大慈大悲而为根本。方便波罗蜜之所摄受。善男子是故当知。我今于此菩萨等大众之中。说如是法。为净广大菩提心故。为令一切了知自心故（文）愚按此经指三句法门。云说如是法。文甚明矣。今经云我说诸法如是。如是之言在下。语势与守护不同。故疏释意广指显密诸经。云如是法。如是法明不出三句故。其实亦义不相违耳。
    佛已开示下。释经我说诸法如是文也。谓上广说五番文。而开示净菩提心毕云。此等悲为根本故。云略明三句大宗竟。是于菩提心因句中略示三句大宗也。开示者。唯识述记第一本（三十四）云。为外道等。开显此文为内道等演示此义。令于唯识如实了知不生邪智。谬执我法。或内外道我法邪智。示令正智。故名为示。于唯识理全未能知。开晓令知故。名开也（文）今准此释外道及边见声闻示令正知。第二劫人心外见法。开晓令知。故云开示。当配上疏释而知矣。即统论下。释彼诸佛菩萨等文。无量方便者。此经始终不出因行果三。故此经三句以为宗体也。第二十（二十三）云。前云三句义。谓菩提心为种子。即因也。大悲为根。方便为究竟。从首至终皆明此三事（文）说三句法门者。皆为令知其心。是此经要旨也。故上疏云。此教菩萨真语为门。自心发菩提。即心修万行。乃至严净心佛国。从因至果皆以无所住而住其心（文）又下云。入佛智惠有无量方便门。今此宗直以净菩提心为门。若入此门即是初入一切如来境界（文）。
    如此经等下。明广摄诸经也。凡此经宗意。五种三昧道皆菩提心始末行相。诸经虽广不出五种三昧道。验知。一代说教皆无不为开示自心。故三句法门摄诸经尽也。第七（三）云。就此经宗。则五种三昧皆是开心实相门。如行者初住有相瑜伽。则是世间三昧。但于此中了知唯蕴无我。即是声闻三昧。若以十缘生句观诸蕴无性无生。即是菩萨三昧余如住心品中广明（文）抄设问答。辨金刚顶经三句摄不摄义。甚凿矣究竟同归者。抄（云云）愚按。如来一代方便从我观之。则皆悉大日如来。一体速疾力三昧中所说。而都不出阿字一法界体。故释迦佛在第三重现应身相。第五卷明释迦尊云。此白莲华即是中台净法界藏。世尊为令此教广流布故。以此生身□帜而演说之。然与本法界身无二别。故云住彼而说法也（文）为令此教广流布者。一代说教。约五种三昧道说发心修行成果相。皆是三句所摄。是云为此 教流布也。如是流布皆归三句法。故云究竟同归也。第六卷（二十一）释五字偈中云。尔时世尊遍观察已。了知种种三昧道同归一体。皆是佛乘。复为执金刚说一切三昧道中成菩提印（文字五偈也）三句即字三义又因行果三义。开之则等五字。因行证入方便五义也。是名为佛乘。一切诸佛乘于此乘到所诣处。故云佛乘也。又依此法门成正觉故云成菩提印。克言之。则三句五字归于字一体谓之一体速疾力。体速疾力者。即众生自心。故上经云。知识其心等。今一切诸教。皆归此处。故云究竟同归也。次经秘密主。族姓男等者。阙疏释也。恐是有脱文。有人云。其意应例上。故疏不释之也（文）假令可尔。岂无牒文。故知。是文脱也。捡两本义释及承和古本。皆此疏同也。经云。族姓男等者。于四姓中生名族姓子。犹如言善男子善女人。第五（十）云。言佛谛听者。梵云矩罗。是族义。部义。补怛罗是男子义。若世谛释。于四姓中生皆名大族。故名族姓子（文）。
    经云秘密等。已上于因句中示三句大宗毕。云当如是识知自心。征释此文。重明广历诸法知自心不可得也。经云何知自心者。征也。谓若下释也。
    世尊前已下。释文来由也。前历三科等诸法。明心不可得义是云说如实相也。复作方便下明今文大意也。悬悟者。悬与玄同。悬谓幽玄也。第十（初）古佛所说其道玄同。第十五（二十五）云。解与诸佛玄同也。庄子天地云。玄古之君。天下无为也。疏玄远也。嘉祥维摩疏三。竖幢玄番。即与悬旛同。韵会。玄胡涓切。深也。玄悬音同通用。复作方便者。历分段显色等诸法。而观心不可得。是修入方便也。对上心不在内等四段文。云复也。顿觉成佛者。明依方便而所所得果也。此经宗意直观自心实相。心自证心。故云顿觉成佛。即初地果相上。云初发心时便成正觉。是也。入心实相门者。明修入方便。即历诸法观心不可得也。以此为门入自心实相。故入心实相之门。依主释也。上疏云。所云清净句者。即是顿觉成佛神通乘也。如余乘菩萨。志求无上菩提。种种勤苦不惜身命。经无数阿僧祇劫。或有成佛。或不成佛者。此真言门菩萨若能不亏法则。方便修行。乃至于此生中。逮见无尽庄严加持境界。非但现前而已。欲超升佛地。即同大日如来。亦可致也（文）清净句者字本不生义次上云开示净菩提心。又云。如上种种入清净门。皆释心不可得义。即是清净句也。第五（八）云。次有一像半。显示净菩提心如实相印。即是开佛知见。使得清净也（文）又下云自性清净即是阿字门心入阿字门故当知一切诸法悉入阿字门（文）亦为决了等者。抄云。观心不可得有二意。正明顿觉成佛义。兼示开会决了旨也。此解恐不当也。今云。明顿觉成佛义。即是决了一切佛法也。不可以为二义。上说三句摄一切佛法。今亦明顿觉成佛义。决了一切佛法。故云亦也。非是兼义或可。亦言助语也。决了者。诸经中说唯蕴无我。说诸法从缘生者。皆是决定了达于入自心实相门。而结归于此经也。第三（二十二）云。又此经宗横统一切佛教。如说唯蕴无我。出世间心住于蕴中即摄诸部小乘三藏。如说观蕴阿赖耶觉自心本不生。即摄诸经八识三无性义。如说极无自性心十缘生句。即摄华严般若种种不思议境界。皆入其中。如说如实知自心名一切种智。则佛性一乘。如来秘藏。皆入其中。于种种圣言。无不统其精要。若能持是心印。广开。一切法门。是名通达三乘也（文）心实相门者。阿字本不生义也。今此经阿字为体。故第十一云。此四字是此一部经中正宗体也（文）毗卢遮那此一字为种子。故此经名大毗卢遮那成佛。毗卢遮那者日之别名。故日天亦阿字为种子也。第七（十一）云。阿字是一切法教之本。凡最初开口之音。皆有阿声。若离阿声则无一切言说。故为众声之母。乃至犹如开一切语言时。即是闻阿声。如是见一切法生时。即是见本不生际。若见本不生际者。即是如实知自心。如实知自心即是一切智智。故毗卢遮那唯以此一字为真言也（文）阿字是一切法教之本故。凡一代所说三乘一乘。无量法门皆不出阿字一门。是以此经为一切众经之本。决了一切佛法也。
    如一切经下。明决了之相也。一切经中者。总标也。或说下别释。于中初是明小乘说。即此经初劫摄也。后或说下。举大乘说。此有二种。所云空有二宗。当天台所云通别二教。香象所云始终二教也。即摄此经第二劫中二种乘也。抄云后二劫法门者。非疏主意也（追记云）皆是渐次等者。对今顿觉成佛云渐次也。彼说唯蕴无我。说诸法从缘生。从我观之则明我人众生本不生。又明心影像本不生。皆不出阿字门。故云渐次开实相门。具如第七（十丁）疏释。实相者即阿字本不生理也。彼言诸法实相者。指法华也法华开会此等教。说开方便门示真实相。今此经决了此等教。说心之实相。其名虽异。于理无异。故云也。抄有教异理同教理俱异两说。今取教异理同说。何者理同故开会。理若不同云何开会。是以上云究竟同归无异辙。理同可见。下疏余经如是广叹娑罗树王茎叶花果。今此教中唯明此树王种子及生育因缘。若离此因缘能成彼果者无有是处。所以称大日经王者。非为此乎。同说实相是云理同。理无异体故。三密方便此经说之。彼则无（矣）是云教异。教异故决了也。此经心之实相者。第七（十五）云。如中论。以种种门。观诸法因缘。悉不生故。当知。万法唯心。心之实相即是一切种智。即是诸佛法界（云云）第六（二十一）云。心之实相。即是毗卢遮那遍一切处。佛坐道场如法相解时。种种不如实见悉灭无余。是故萨婆若惠与虚空等也（文）萨婆若惠者。即一切智智。一切智智即菩提。故云心实相即菩提。心实相者阿字本不生义。阿字本不生者即法界体性。法界体性者即中胎藏。中胎藏即众生意处诃栗太真实心也。故第十二释意处。云诸佛大圆满实相之地也。心者总也。实谓坚实。即花台具体中央毗卢遮那也。相者谓四智四行。即八叶九尊总名为心。是云心实相也。故第五云。内心妙白莲者。此是众生本心妙法芬陀利花。秘密□帜花台八叶圆满均等。如正开敷之形。此莲华台是实相自然智惠莲华叶是大悲方便也。正以此藏为大悲胎藏漫荼罗之体（文）又文句释方便品诸法实相云。既云诸法即今经妙权。既云实相即是今经妙实理也。此权实体以十如是约十法界。谓六道四圣收诸凡圣理性。无漏失也（文）此释分诸法实相为妙二谛。与今同。于中彼乏约诸法。今直指众生意处。说内心妙白莲。是为曼荼罗中胎八叶九尊。故云心之实相。称云妙法莲华最深秘处者。岂非为此耶。应知。不同余经唯真如理名为实相。具足如是五智五大无量功德故。会彼诸法实相云此经心之实相也。但为薄福等者。已上明理同义。此下明教异相也。教异者法华开会是约渐次此经顿成。是为教异也。此中先明渐次所以也。薄福众生者法华得度三周声闻等（四教义云。次至法花闻。三种法·譬说喻·宿世因缘说法得记作佛。如转熟苏成醍醐文。）不能自信等者。举法华方便品也。略明此等众生薄福故不自信作佛也。
    世尊且令下。明渐次相也。净诸垢障者净人法二执也。依天台意四教调练义也。四教集解上云。今于寂场示成正觉。宣演大乘。如小机莫能悟入。故如聋□。故如聋廅。故不动寂场而游鹿苑施小化。方等弹诃。般若涛汰。机缘既熟妙法斯通。故住灵山宣畅本怀。三乘九界咸悟一乘（文）将护其心者。即弹诃涛汰义也。汉书儿宽传曰有廉知自将注曰卫护也。诗摎等福履将之。注犹如扶助也。要令时义者。释名曰。义宜也。裁制事物使合宜也（文）上疏释善巧步云。善知时宜可度不可度种种通塞（文）无量义经云。自如来得道已来四十余年常为众生演说诸法。乃至种种说法。以方便力四十余年未显真实（文）四十余年种种说法者。即传时宜契合也。为说即心之印者。正显本怀也。法华方便品云。无量众所尊。为说实相印（文）上疏云（乃至）然后如来印以实相。乘机演说令执动之徒得离疑网（文）即心之印者。实相印。彼说诸法实相。即心之实相故。为显此义改云即心之印也。义释第八（二十一）云。心实相即是一切法中决定智印也。
    今经下明顿成义也。如释迦如来所说。对小机说四谛十二缘。对大机说缘生无性。皆是随他法门。今此经宗初从凡夫终至成佛。直观自心实相知心实相。知心不可得。心者即毗卢遮那自体平等智身。证此心者名为一切智者。故云自心发菩提。即心具万行。证心正等觉。如是说者名随自意法门也。问若尔。云何说三劫六无畏之阶差耶。答机有惭顿故证有前后。阶次约机。岂关法乎。渐顿虽异同观自心实相时。渐机次第修入。故有三劫六无畏之异矣。顿机之人闻心不可得。即心自证。心初发心时便成正觉当知。渐顿只在机也。第三（十七）云。渐次证入者如初无畏时。以声字观修曼荼罗行（乃至）第六无畏于平等心中修曼荼罗行。离垢地以去各于自地观心中修曼荼罗行。略以行位分之。已作十六重深浅不同。此一一位自有菩提种子心。有大悲胎藏增长因缘。大惠方便业受用之果（文）曼荼罗行者即自心实相观行。从因至果不出此观。上云顿觉成佛者即斯义也。直约诸法者。今约三科等法观心不可得。达心不可得。时知一切诸法即心万德。即是即事而真。当相即道。此宗实义也。秘要之藏者。法华（法师品）云。药王此经是诸佛秘要之藏。不可妄授与人也（文）妙疏第八（十二）云。隐而不说为秘总括一切为要。真如实相包蕴为藏（文）今取法华文转用。秘者略有四种。具如秘密曼荼罗品题目下辨之。要者此经横统众经（具如第三卷释）决了十方三世一切佛法。是名为要藏者第十四（十五）云。此中藏者梵音名揭诃。即是流出无尽庄严奋迅示现不可穷竭。犹如大宝之藏。此平等法界藏即是如来藏义也。以法界庄严不可穷尽。犹如字轮旋转不可穷尽。名无尽庄严也。
    初句云谓若下。已上辨大纲毕。已下随文释也。分段者总句也。是一切有为有漏之总名也。守护经云。谓此心性于一切相。若形若显。一切相者。相谓世间。即与分段义同。是亦总句也。俱舍第一（十五）明蕴三义中云。或有说者。可分段义是蕴义故。世有言汝三蕴还。我当与汝。光记一余（四十）云。或有说。至我当与汝者又述异说。可分段义是蕴义故。言一一分亦名蕴。故引彼世间举货财物。皆令彼人三时还足。便作是是言。汝三蕴还。我当与汝物显。一一分皆名为蕴（文）以法待因缘等者。述释从缘生义。其义可知。
    行者当知下明修观相也。谓分段是有为生灭义。心者常如实相不变心体。假令百年推求。岂得于此中有心。故云都不可得。不可得岂空无之谓乎。如是知则见不变心性。故明不变心性云即知此心等也。上云直约诸法令识其心。即此之谓也。即知此心等者。经中约五字释也。此心者不变心体。即字本不生义也。出过者字义也。下经云。出过语言道字是解脱义。解脱即出过也。众相者字义。尘垢即众相也。离诸因缘者字义。第六释诃字云远离于因缘。以知心性常如等者字义。上经云。虚空相心离诸分别（文）虚空平等离诸分别。即心性常如义也。智度三十二（九）云。诸法如者。如诸法未生时。生时亦如是。生已过去现在亦如是。诸法三世平等是名为如（文）。
    尔时一切等者。明深达万法唯心观故。知即事而真也。下疏释第三劫云。前劫悟万法唯心心外无法。今观此心。即是如来自然智。亦是毗卢遮那遍一切身。以心如是故诸法亦如是。根尘皆入阿字门（文）即此义也。显色下。释三种色义。俱舍光记第一（四九）云。相状显彰名之为显。质碍尘着。因触可忆知长矩等。说之为形（文）颂疏第一云。色二。或二十。释曰。色有二种。一显二形。或二十者。开为二十。显色十二。形色有八。故成二十。显色十二者。青黄赤白影光明闇云烟尘雾。形色八者长短方圆高下正不正（文）六情者旧译语也。新云六根。具如第一卷记辨之。为令人易解等者。上云心非青非黄等。既明约显形色观心不可得。今亦重明。故作此释也。今此下。正明观相也。如显形等者准知余色也。抄（云云）愚按。经明显形二色不明表色。疏主得经意为显表色。云一切色尘也。或可一切下明六尘也。
    行者于外下。释色受想行识句也。亦如聚沫者。举五喻。下释寂然界中。五喻配五众蕴。具如下辨。
    如是从粗等者。抄辨粗细义恐不当也。今云。粗细约色。广略就识。粗者眼所见色。细者极微也。广者三世识。略者现在一念义也。乃至下述释粗细广略义。乃至者摄色尘细及识广义唯明识略义。故云现在一念义也。止观三之三（二十七）云。论文仍明三藏折法之观云。色若粗若细。总而观之无常无我。何以故。粗细色等从无明生。无明不实故粗细皆假。假故无常无性即得入空。又不尔心起必藉根尘。无有一法不从缘生。从缘生者悉皆无常。或云。一念心六十刹那。或言三百亿刹那。刹那不住。念念无常。无常无生烦恼。本坏无业无苦。生死灭故名为涅槃。是名折色心观意也（文）。
    又复从众缘下。约实相观释。即空等者取天台止观意释。彼第三之一（六一）明圆顿止观中。取中论四谛品意引文也。论第四（十四）云。众因缘生法我说即是无。亦是为假名。亦是中道义。未曾有一法不从因缘生。是故一切法无不是空者。众因缘生法我说即是空。何以故众缘具足和合而物生。是物属众因缘。故无自性。无自性故空。空亦复空。但为引导众生。故以假名说。离有无故名为中道。是法无性故不得言有。亦无空故不得言无。若法有性相。则不待众缘而有。若不待众缘则无法。是故无有不空法（文）智度第六（二十二）云。因缘生法是名空相。亦名假名。亦名中道（文）因缘生者。阿字义。三谛即阿字三义。具如第七卷释阿字中。即有空故云即空。即空有故云即假。即有空空非空。即空有有非有。故云即中也。远离一切等者。不思议中道离八不故。云远离戏论也。至于本不生际者。明非新成也。谓约不思议三观观三蕴实相时。戏论云晴见五蕴性空。如是性空显非新成。云至本不生际也。已下转释也。本不生际者诸法实相也。心外无法故。次云即自性清净心。自性清净心者本有菩提心。离因无别果故。次云即是阿字门阿字门者即一切智智果也。第七（十二）云（乃至）如是观察时。则知本不生际是万法之本。犹如闻一切语言时即是闻阿声。如是见一切生时即是见本不生际。若见本不生际者即是如实知自心。如实知自心即是一切智智。故毗卢遮那唯以此一字为真言也。以心入阿字门故者。悟心不可得。心自证心名成毗卢遮那自然智。此时知一切诸法都是自心万德。故云一切悉入阿字门。是正明第三劫证智境界也。下疏云。前劫悟万法唯心心外无法。今观此心即是如来自然智。亦是毗卢遮那遍一切身。以心如是故。诸法亦如是。根尘皆入阿字门（文）入阿字门者。谓证心本不生际。知无少法可得。即是无生法忍也。
    已说观诸法实相下。释若我若我所等文。是初明文生起也。若我若我所等者。皆如抄辨。能执所执者。下疏（二本四丁）经云。能执所执谓有外道言。身中离识心别有能执者。即是真我。能运动身口意作诸事业。或有说言。能执者但是识心。其所执境界乃名真我。此我遍一切处。如上于诸等者。谓先明所依蕴无所有故。此中心不可得。今明能依我无自性故。于中心不可得。所谓五蕴尚从缘生都无自性。何况此积集之中而有我耶之谓也。故此中亦云何况。意举蕴中不可得以显我中亦复不可得也。我人寿者等。具如追记。清净者。抄（云云）下疏（二四）云。谓有建立一切法者。依此修行。谓之为净（文）此中意明。依观空修行。至清净处计为涅槃。似与下疏意不同。读者可知。如长爪梵志等者。具如抄引文下疏释顺世八心中云（乃至）然以未知缘起法故。所有观空智惠不离断常。故曰常无常空（明缘起空）若不达如是空义。虽复不著有无离言绝相。终是以分别想。作此无分别心。犹如长爪梵志观诸法。实相不受一切法而受是见。夫真空离于分别。云何分别空耶（文）论文梵志答佛云此见不受。然今受此见者。彼意许中有二种负。受为粗负。不受为细负。恐堕粗负伪云不受。故今就彼意许。举粗负处云受此见也。引文意明。梵志不受此见者。依分别见而为此解。今清净义亦复如是。取着观空智惠。依分别见而生此清净见。今虚空相心本自离分别。岂于如是分别相而得有此心耶。故云正观自心无有生处也。如是观时翻彼分别见清净而证得本净清净心。故云得入真净菩提心也。
    以上广对五蕴下。释若界若处等文。是明生起也。此三法已摄一切法者。抄解好矣。文殊庄严经上云。一切法者所谓蕴处界（文）即是摩诃般若中等者。抄（云云）问上云谓若分段。今何云一切分段耶。答上先举有为都名。次一一列有为法。云或显色（乃至）若界若处等。然有为诸法尚未能尽。为欲摄一切法尽故。重云一切分段。一切言广指诸法故。义门各别也。第七（二十六）云。复次今言一切法者是总相耳。若依摩诃般若经。色乃至一切种智。一一别异说之。义则无量（文）。
    如于阴界入下明观相也。阴界入者。谓世间有为法。六度等所谓有为功德也。是心常乐我净等者。抄（云云）愚按。约八例观心不可得。第十一（二）云。此不可得空之自性。即是第一常住诸佛之身。以离空非空等八颠倒相。即甚深缘起（云云）华严大疏三十六上（二十）云。中论云。诸佛或说我。或说非我。诸法实相中无我无非我。亦应云。诸佛或说常。或说无常。诸法实相中无常无无常。乐净亦尔（文）复次如声闻人等者。抄（云云）愚按此中有二门初对声闻见道。明真言门见道。是对经三科法及能执所执等文也。次对权实菩萨明真言门修道位。是对经乃至一切分段文。摩诃般若中六度十八空等。皆是菩萨所修法门故。是明经有二段。实显此经宗见修二道也。即阴求我等者。具如抄解。尔时于八直等者。抄及指心皆云。小乘八正道在见道位。七觉支在修道位。大乘反此。此解不可。俱舍有二义。今具引文。论二十五（十四）云。修道位中近菩萨位助觉。胜故说觉支增（宝二十四云。正理论云。或此中断九品惑数数道觉故。觉支义增）见道位中（光云。十五刹那）速疾而转。通行胜故。说道支增（宝云。正理云。见道位中所有道义。皆具之。故说道支增。谓寻求依及通往趣二义具故。说名为见。见道位中二义。最胜谓见道位。圣惠初生。如实寻求谛理胜故。又于此位不起期能。速疾行往趣胜故。）然契经中随数增说前七后八非修次第（光云。若依修次第先八后七）有余于此破契经所说次第。立念住等。乃至于见道位。建立觉支。如实觉知四圣谛故。通于二位。建立道支。俱通直往涅槃城故。如契经说。于八道支修圆满者。于四念住。至七觉支亦修圆满。（光云。于见道位下。于见道位建立七觉支。如实觉知四谛故。通于二位下。通见修二位建立八圣道支。俱通直往无余涅槃。故。或此涅槃亦通如契经说下。余师引经证八正道支亦通修位。经文既言八道支修圆满者。乃至七觉亦圆满故。知八道亦通修位。若言七在修道八在见道。宁修八时七亦圆满。以此知。据修道位。修八满时名修圆满。）愚按。俱舍说总有三义。一修次第。二随数增。三通二位。第二义与玄赞等说同。恐经部说。故与大乘义同。俱舍会之唯云据数增。不为一义。然本是大乘说耳。更捡瑜伽等说。今此中与俱舍本说同也。远尘离垢等者。最胜疏四末（四五）云。经八千亿天子无量无数国王臣民。远尘离苦得。法眼净。赞曰得见道益。天通欲色。显扬云。极戚非恶趣。极忻非上二者。据彼顿悟者说。不障色界回心入见。又约二乘说非据大乘。瑜伽八十三释远尘尘垢云。又复尘者。所谓我慢及所断一切烦恼。垢谓上品所有粗重。法者谓于自相共相。所住法中法。眼者谓如实现证。唯有法惠。言得法者。谓随证得沙门果。故此随得言显得不定。一超次不定。二通三乘。有不得果故。说随言。远尘者是真见无间道。说断见所断烦恼故。离垢相见解脱道。说离粗重。若以种子。名粗重者。即俱在无间。现种别说。若依习气亦通相见。说得果故。大庄严论第七。文虽少别意同瑜伽。若杂集论言。诸法忍能远尘。诸法智能离垢者。据随转门。真见道中不别观谛。故或通三乘。随教法说亦不相违（文）仁王青龙疏上二（三丁）云。法眼普见者。法谓轨持。通真俗境。眼谓净惠。照诸有情（文）同中二（二十八）云。法眼者无满惠也。若证我空谓即初果。证法空者即初地矣。维摩嘉祥疏第四（六十）云。法眼净者。小乘亦法眼。大乘亦法眼。小乘法眼即初果见四谛法名法眼。大乘法眼即初地得真无生法故云法眼净。今此中大乘法眼也。问此中法眼与五眼中法眼何异。解云。异。此中云法眼者。只是惠眼。见四谛法惠眼开名惠眼。而今言法眼者。见四谛法故云法眼。若五眼中法眼二乘所无唯在菩萨明。知三乘根性。而为说法故云法眼也（文）今依此释。法谓四谛。眼即无漏惠。见四谛法证人空理。名法眼生。今云正法眼生。正法即四谛也。此经宗意。法眼净者罗字门义。具如第十二卷至下当辨。
    真言门下。明真言行者观行也。抄云。遮情诸法明道。表德金刚宝藏。今不用也。初法明道者是见道位。金刚宝藏即修道位也。与次文少用功力便得除盖障三昧。见八万四千烦恼实相。成八万四千宝聚门同也。宝聚门即金刚宝藏也。云何以遮表二门辨之乎。即下明初地果相也。悬悟自心本不生者。自心本性。上云本不生者。即是自性清净心。下疏云本不生即是心实际。又云心实相者即是无相菩提（文）是对声闻我不可得。云自心本不生也。问次上云求心皆不可得。与自心本不生何别乎。答不可得者明断道。所谓断见所断烦恼也。悟自心本不生者明证道。即证无生忍谓之悬悟自心本不生。悬与玄同。如上辨之。于如来知见等者。对上八直道。知见者所云四佛知见也。今八叶总云如来知见。知见即本觉是诸佛所行之道。故云大菩提道。第五（七十）云。殊胜愿者所谓一切智愿也。若入此净菩提门。则照见心法明道。所谓吾佛大菩提道。故云此殊胜愿道也（文）唯识述记第一本（三十二）云。言正解者正觉异号。梵云菩提。此翻为觉。觉法性故。末伽（第五殊胜愿道之道也）。言道。游履义故。古云菩提道者非也。由法执类覆所知境。令智不生。名所知障此从所障以立障名。所知之障依主释也（乃至）异生虽作二种无我真如观等。大非菩提。二乘之惠菩提非大。又异生外道虽有少智。非大菩提。二乘菩提有无漏惠。菩提非大。今简于彼名大菩提。若不作如是下。明具历法观之所由也。方便者述记第二未（六四）云。方便者所以义。因义。安立义。施设义。善巧义（文）今遍历诸法观心不可得。是安立施设善巧方便也。着处者即五蕴等也。凡夫外道于五蕴假和合上。妄计我故云着处也。秘要法门者。法华方便品云。当知。是妙法诸佛之秘要（文）法华权实二智四佛知见为秘要藏。今此经宗大悲胎藏曼荼罗者。即明二谛四种阿字。四种阿字即四佛智见。此中云悬悟自心本不生际者。此心即二智体自心本性是实智。无量性功德是权智。二智体一不离阿字本不生。故云自心本不生等也。故经云。此观最为秘要法门也。
    如余远离下。次对权教明真言门菩萨修道位也。抄云。正指三乘兼通一乘。此解不可。如余者谓法相宗也。彼宗意。于三僧祇修六度万行远离心垢。六度即方便对治行故。远离之方便依主释也。是未知垢即法界而心万德故。修方便对治之行。徒除心外之垢故。今对直观自心。云远离方便也。下疏云。如余教中菩萨。行于方便对治道。次第渐除心垢。经无量阿僧祇劫。或有得至菩提。不至者。第十二（二十一）云。今诸佛为化真言行菩提。直从凡夫之心处而作方便。亦不作余对治行等也。又下释第二劫云。犹是对治心外之垢。未开心中秘密种种不思议事。从此已后方乃说之（文）渐次修习者。明历劫对治相也。菩提心论云。又有众生发大乘心。行菩萨行于诸法门无不遍修。复经三阿僧祇修六度万行。皆悉具足然灯佛果。久远而成。斯由所习法教致有次第（文）观人法二空者。唯识第一（初）云。今造此论。为于二空有迷谬者生正解故。生解为断二重障故。由我法执二障具生。或证二空彼障随断。断障为得二胜果故。由断续生烦恼障故证真解脱。由断碍解所知障故得大菩提。述记第一（二十六）云。何谓二空。谓即生法。先云人我。今说为生。但说于人我不该余趣。故彼皆执有。此说为空。空即彼无。无别体也。智缘空起。为所由门。显二真如。名二空理。理体虽有。离有离空。非性是空说为二空。从能显说。梵言瞬若。可说如空。名舜若多。如是空性即是二空所显实性。故言空者。从能显说二空之性。名二空性。依士释名。言真如空。未善理故（文法性宗二空即真如。与相宗不同也。）心之影像者。抄云。见相二分以为影像（云云）今按。如上引圆觉略抄。相宗意阿赖耶识无始根本。未曾知根本不觉也。起信所说三细即彼赖耶三分（自体分业相也。见分转相也。相分现相也）约起信。则此三细在生灭门。而心外妄法生灭之相。从法性宗不变心体而观彼则彼家三分别生灭无常无有自性。谓自但观人法二空未知不变心体故。执生灭识以为唯识。故云未能远离心之影像也。问第三卷（三左）释法无我无畏云。无缘生心观察法无我性。于心外有无影像智都无所得（文）又第七（十）云。观蕴阿赖耶时。当约心之影像本本不生明种种法门（文）与彼释云何异耶。答当段约相宗当位。第三及第七约真言行者他缘生观。义意不同。彼宗所立通观有无而为唯识。从此观彼有无唯识心外妄法举体即空。是云心外有无影像。此心此心者性宗所立不变心体。彼家唯识在此心外也。此位行者知彼心影像都无所得也。是名真言行者无缘乘心也。又第十一明修瑜伽。略有二种。一非三摩呬多地。二三摩呬多地。初名影像成就。是心外见本尊也。次名第二正觉句。是初地菩萨正觉显现位也。故知。第二劫心外见本尊义。同于彼唯识观。故对正等觉显现云影像成就。问彼有无观云何答唯识义林云。第一出体者此有二种。一所观体。一能观体。所观唯识以一切法而为自体。通观有无为唯识故。略有五重。一遣虚存实识。观遍计所执唯虚妄起都无体用应正遣空。情有理无故。依他圆成诸法实体二智境界。应正存有。理有情无故（云云广说）。
    今真言行者下。明能对心也。抄云。能寄齐（云云）愚按。此中但对彼渐次明顿悟义。故与三劫段能所寄齐意不同耳。初发心者初地也。直观自心者对远离方便云直。指众生心处云自心实相。第十二释摩诃萨意处云。即指众生自心之处即一切佛大悲胎藏蔓荼罗也。又云。今诸佛为化真言行菩萨故。直从凡夫心处之心而作方便。亦不作余对治行等也。此心之处即是凡夫肉心。最在于中。是汗栗太心也。将学观者。亦于是处思莲华之形。所以者何。一切众生此心即是莲华三昧之因。以未能令开敷故。为诸烦恼等所缠绕。所以不能自了其心如实之相也。又下疏云。前劫悟万法唯心心外无法。今观此心即是如来自然智。亦是毗卢遮那遍一切身（文）了知本不生者。正明初地无生法忍也。人法戏论者。人法二执于初二劫已断之。今离二执细分故云戏论。戏论即无明也。第五（八）云。次句云离一切妄想（私云无明也）也。梵本云离一切戏论妄想。今以偈中语略。又意义无异。故不具存（文）菩提心论云。今真言行人既破人法上执。虽能见真实之智。或为无始间隔未能证如来一切智智（上执者人法细分。即今戏论也。间隔即佛地惑也）下疏明第二劫云。尔时复离百六十心等尘沙上烦恼一重细妄执。明第三劫云。第三重微细百六十心烦恼业寿种除。复有佛树牙生（文）问无明是金刚三昧所断惑也。今初地何断无明乎。答此宗从初地横断。一分无明证一分明。菩提心论云。观行者初以阿字发本心之中分明。只渐洁白。分证无生智。又下疏云。此经宗从初地即得入金刚宝藏（文）又涅槃经第八（会疏三十四丁）佛性难见。十住不能见。十地不明了（不明了者。即横证一分明一义可见）净若虚空者。离人法戏论即是等虚空无垢菩提心。故云若虚空。成自然觉者。下疏云。以心实相智悟心之实相。境智皆般若。即一心体相也。心自证心。不由他故云自然觉。第十四（十）云。此无上菩提之心即是诸佛自然之智。实无有能授与之者。但行者方便具足善知字轮之义。自然得之。即是授与无上菩提也（文）第五（八）云。自然智是如来自觉自证之智。昔所未闻。未知之法。自然了了现前。无所挂碍故以为名（文）。
    经云秘密主下。已上明广历诸法寻求菩提相毕。自下正明真言行者初法明道及除盖障三昧也。守护经云。第一清净法光明门。初即第一也。余可知耳。不久勒苦者。初法明是无间道除盖障三昧是解脱道。故云不久也。如下记辨之。（十二十三纸）入佛智惠。有释经净菩提心门。佛智惠者。所谓自证三菩提一切智智果也。法华（方便品）云。诸佛智惠甚深无量。其智惠门难解难入（文）无量方便者。三乘一乘等种种方便也。今此宗等者。对上方便门云直。谓直以净菩提心。（一向志求一切智智心也）为所入门。下疏云（空性心下）如余教中菩萨。行于方便对治道。次第渐除心垢。经无量阿僧祇劫。或有得至菩提。或不至者。今此菩萨是不如是。直以真言为乘。超入净菩提心门。若见此心明道。诸菩萨无数劫中所修福惠自然具足（文）若入此门者。释经初字。谓入初地也。如来境界者。第十降三世真言释云。佛境界者所谓诸法实相（文）诸法实相即自证三菩提。初地菩萨心自证心云初入也。又第十普贤真言释云。佛境界者。诸佛自证真实境界。非声闻等所能之及（云云）普贤者是菩提心体。诸法实相。初地菩萨初证菩提心故。云初入如来境界。此菩提心佛佛同道故。云一切如来境界也。
    譬如弥勒等者。引华严文以证初入佛境界义也。下择地中。楼阁为无障碍。菩菩心。无障碍菩提心即诸法实相也。又上疏释法界楼观云。乃至言。毗卢遮那本行菩萨道时。以一体速疾力三昧供养无量善知识。遍行无量诸度门。自利利他法皆具足。能得如是如来智宝之所集成秘密庄严法界楼观。于一切实报所生最为第一。犹如真陀摩尼为诸宝之王。故曰游戏神变生大楼阁宝王也。其高无穷。当知广亦无际。以边不可得故亦复无中。此是遍一切处身所住处。当知。如是楼观亦遍一切处也（文）遍一切处者。即诸法实相也。华严第七十七入法界品云。善男子于此南方有国名海岸。有园名大庄严。其中有一广大楼阁名毗卢遮那庄严藏。从菩萨善根果报生。从菩萨念力愿力自在力神通力生。从菩萨善巧方便生。从菩萨福德智惠生。善男子住不思议解脱。菩萨以大悲心为诸众生。现如是境界。集如是庄严（文）大疏七十七（五右）云。约法则二智相依。缘起相由故云楼阁。智即法界是为广大。名毗卢等。顺成上义。二智光明遍照事理故。智能包含万德。即庄严（文）探玄记二十（二十六）云。此是南天竺近海岸故名海涧国。天竺本名海岸门国。园林具德名大庄严。林中有楼观显耀名明净藏。梵本毗卢遮那庄严藏。又经（七十八初丁）。
    尔时善财童子恭敬右绕弥勒菩萨摩诃萨。而白之言。唯愿大圣开楼阁门令我等得入。时弥勒菩萨前诣楼阁弹指出声。其门即开命善财入。善财心喜入已还闭。见其楼阁广博无量同于虚空。阿僧祇宝以为其地。阿僧祇宫殿。阿僧祇门闼阿僧祇窗牖。阿僧祇阶陛。阿僧祇栏楯。阿僧祇道路。阿僧祇七宝成。阿僧祇幡。阿僧祇幢阿僧祇盖。周回间列（乃至）如是等无量阿僧祇诸庄严。又广转严丽皆同虚空。不相障碍亦无杂乱。见其中有无量百千诸妙楼阁。一一严饰悉如上说。善财童子于一处中见一切处。一切诸处悉如是见。尔时善财童子见毗卢遮那庄严藏楼阁。如是种种不思议自在境界。生大欢喜（云云）愚按。上经意楼阁者智义。疏云法界楼观。法界者广大金刚智体以要言之即自证三菩提一切智智义。亦即众生自心。心自证心云初入楼阁也。此中佛智惠及如来境界者。即楼阁也。又按弥勒楼阁名毗卢遮那庄严藏。藏即佛境界诸法实相。普贤三昧名佛境界庄严。疏释云。佛境界者此是诸佛自证真实境界。非声闻等所能及。之如法华方便品中所说。庄严者即是如来自证之体体有无量德。德各无量名。以无量庄严而自庄严也。又真言中摩诃（引）摩诃疏释云空中之空（文）即诸佛真实境界也。分字解者□□者谓佛境界。上字引点是奉教眷属义。合次□□云。□□□眷属即庄严义故□□□即庄严也。普贤圆因即功德宝处故。如实知自心至功德宝处即是入弥勒楼阁也。又经云。现如是境界集如是庄严者。即佛境界庄严也。又佛境界者。谓中胎藏。庄严即三重曼荼罗无尽庄严。以要言之。曼荼罗者即众生自心。具如次引第六疏辨之。入者自知者。入谓证入也。华严云。有一大楼阁名毗卢遮那无尽庄严藏者。即大悲胎藏无尽庄严义。即与入秘密曼荼罗义同也。第十六（二十五）云。今从定起。复说内心曼荼罗入必密藏之法示执金刚也。善男子谛听。心内心地中曼荼罗。彼秘密主身地即是法界自性（乃至）以于行者自心之中而具佛会大海。十方通同为一佛土。唯自明了他所不见。故名秘密曼荼罗也（文）下疏释第三劫云。行者得此心时即知释迦牟尼净土不毁。见佛寿量长远本地之身。与上行等从地涌出同诸菩萨同会一处。修对治道者虽迹邻补处。然不识一人。是故此事名为秘密。又此菩萨能于毕竟净心中。普集会十方法界诸佛菩萨。亦自诣十方供养诸佛善知识。洵求正法。唯独自明了。诸天世人莫能知。由此因缘复名秘密（文）法明者。释初法明通也。以觉心本不生际者。先示明道体。觉谓能觉是贤多心。心本不生者是干栗太心。所谓心自觉心也。
     其下正释法明道义。于中是初释法字。其心者谓能照心。心即法也。故成就悉地品云照了心明道。第十二（十五）释云。心为照明。能见如来之道（文）净住者。净谓清净。以字门净此心故云净。住谓见住。第十五（二十四）明见道中云。夫见住者即是安住实智慧中故名实又云。此中云。彼诸法即是指前所观照之境。即于此中而了知本寂。住于自证之理也已得安住如是法体实智惠中。疑怪永除。犹如须弥山王无有动摇。须弥盖卢即是不动摇义。犹住此齐此以名为见谛也。又华严云。住如实心。大疏十九下释云。住者心冥体也。生大慧光明者。正释明义。第十二（十六）云。以罗字门等净心故。生真实智慧光。故即见古佛所行之道。所谓秘密藏真言门也。第十四（十一）云。此中即是大惠日也。此即菩提之心阿字之体。无生无作无有变易。非由造成。如是常住实相之慧故名常明也。普照无量法性者。释道字。普照谓大慧之用。法性即心性。所谓干栗太真实性也。起信论云。所言法者众生心也。第十二（十五）云。更有方便。谓观啰字门。行者于两眼上置此二字。光明如灯。亦炎光晖。以此无垢光眼。而内观照其心。犹此啰字。故能见心性也。又云。此啰字门者即净知见之明灯。由此智因观心莲华台之实相（法性也）故速得成（文）见诸佛所行之道者。苏婆呼经下（初丁）云。我今为念诵人说八正道法。谓正见。正分别。正语。正业。正命。正勤。正定。正念。此是诸佛所行之道。念诵人行此道者真言乃成。于报尽后生人天胜上妙处。过去诸佛行此道故成等正觉。现在如来诸佛亦复如是（文）八正道即八叶中胎藏。故是云无量法性也。法性即诸佛所行之道。一切诸佛等证法性。佛佛同故云诸佛所行之道。第十二（十五）云。此行从心而生。心为照明能见如来之道。行即是道也。道者即是行及果报也。非但我如是说。三世如来所说亦复无异也（文）此道梵云。第五（七丁）阿利沙偈云。翳沙（此也）磨□伽（二合道也）□啰（愿也）室□（二合）瞒（引殊胜也德也）殊胜愿者。所谓一切智愿也若此净菩提门照见心法明道。所谓古佛菩提道。故云殊胜愿道也。入道章上（十二云）云。唯识等云。通达位者谓诸菩萨所住见道。见道名者即无漏智。照理名见。故唯识云。初照理故亦名见道。道游履义（述记一本三十二云。末伽言道游履义故）行人游履趣于极果。或通运义。通运行人至于极果故名为道（文）又道与义通同。具如第五记辨之。问诸佛所行道者。何为体乎。答一切智智为体也。第二十卷（二十五）云。此是开佛知见之大惠道。一切诸佛所行之道故云法眼道也（文）第十五（二十四）云。夫见住者即是安住实智惠中。故名实也。犹觉了无生空本性净故。当知诸法皆空。空谓离虚妄分别而住谛理。俱是为实也。见此理者即是见于古佛所见之道。解与诸佛玄同。往昔如来亦从此路去成正觉。既得如是自然之智。后当转受众生。今我所得亦与此无异。故名为实实者即是无虚义也（文）问法眼净与法明道同异云何答同一也。故第二十卷云法眼道。今具会之。法即彼此无异。即心义也（如上辨之。又此法梵云。智愿即法眼道故）明即眼义也。毗卢遮那此云光明遍照（明义可见）义决云。最高显广眼藏（眼义可见）第十二云。罗字门者即净知见之是灯。由此智目观心莲华台实相明灯是明义。智目即眼义。故知明之与眼义同也。净即道义。此道是自性清净心也。菩萨住此道等者。释菩萨住此已下文。此道谓法明道也。从妄想因缘等者。明无明缘起也。妄想者根本无明也。菩提心论云。夫迷途之法从妄想生。乃至展转成无量无边烦恼。轮回六趣。若觉悟已妄想止除。种种法灭。故无自性（文）起信不觉义章云。所言不觉义者。谓不如实知真如法一故。不觉心起而有其念。念无自相。不离本觉（乃至）以不觉妄想心故。能知名义。为说真觉。若离不觉之心则无真觉自相可说。文大乘义章云。言妄想者所谓凡夫迷实之心。起诸法相执相施名。依名取想。所取不实故。妄想故。经说言虚妄分别。名字及相名妄想也。烦恼业苦等者。谓见道所断惑。即三道。三道即十二因缘。起信说为三细六粗。此等皆从根本无明而起。故云妄想因缘等也。今法明道是净缘起也。谓生大惠明故深达三道当体即自心本分故。云皆悉清净除灭也。
    譬如有人下举喻。此有二。初此下明流转相也。此中释相皆是字义。字具明无明两义。流转依无明。还灭即依明。暗喻生死长夜即无明也。利宝喻烦恼性。烦恼性即大智利宝。即正因佛性也。涅槃为第八（如来品三十七丁）云（乃至）是诸众生以明无明业因缘故生二相。若无明转则变为明。一切诸法善不善等亦复如是。无有二相（云云广说乳酪等喻）善男子明与无明亦复如是。若与烦恼诸结俱者。名为无明。若与一切善法俱者名之为明。是故我言无有二相（文）谓为蛇毒者。喻迷执相也。是迷性故谓利宝为毒蛇也。维摩（佛道品）云。以要言之。六十二见及一切烦恼皆是佛种（文）然声闻人厌离生死断除烦恼。是名败种也。乘欲命终者喻生死极苦也。
    时有良医下喻还灭相也。良翳喻佛也。灯喻缘了二因也。华严（须弥顶偈□品）譬如闇中宝无灯不可见。佛法无人说。虽惠莫能了。大疏十六上（三十一）云。闇中宝者正因性也。圆满可贵所以称宝。居于无明五阴室内如在闇中。灯喻缘了之因。诊者音轸视也。验也。候也。候脉也。其本末者无明缘起之本末也。引至伤处者示迷之本。起信云。所谓心性不生不灭一切诸法唯依妄念。而有差别若离心念则无一切境界之相。妄念即无明是伤处也。以明灯照之者。所云大惠明也第二云。此啰字门者即净知见之明灯（文）灯以字为体也。又涅槃经第十二（圣行品）云。善男子譬如闇中因灯得见粗细之物。菩萨摩诃萨亦复如是。住于大乘大般涅槃。因大圣道见一切法。所谓常无常有为无为等（云云）疏云。言因灯者即譬八道。然灯照物即常无常等（文）依智度第十九八正道为三分。谓戒定慧。字形相即三角也。故知合八为三。正道即是字。净知见明灯也。犹见所伤等者喻法性本自具随缘德也。所伤之宝者。有人云。能伤也。此解不可。所伤者即生死身。宝是能伤。上云为利宝所伤即是也。
    其人了知下喻初法明道。烦恼即菩提观智也。即大惠明也。下释极无自性云。行者解脱一切业烦恼时。即知一切业烦恼无非佛事。本自无有缚。谁令解脱耶。如良医变毒为药用除众病。又知虚空出过众相。而万像其依。而生喜乐者即入欢喜地。得现法乐也。
    行人亦复下。合法也。因净菩提心等者。意明因法明道次得除盖障三昧也。抄云此中又三重意有之（云云）此解当（矣）少用切刀者。经云不久勤修。谓从见道而入修道故云也。唯识述记（十本初）云。前见道者唯在初地。初入地心。今此修道除初入地心出相见道已住出地心。乃至第十地终金刚无见道来。并名修道（文）又下云。今此真言门修行诸菩萨。以见法明道故。即生获除一切盖障三昧对远离方便菩萨经三大劫云即生。即生即顿成故云不久经云不久勤苦。即对三大僧祇苦行也。又十住毗婆沙第二（四丁）云。复次菩萨在初地念诸佛时。作是思惟我亦不久当作利益诸世间者及念佛法（文）是亦对地前云不久。除盖障三昧者。依成就悉地品字观初法明道。次字观当除盖障三昧。第十二（十八）云。真言智发起。真实智（即阿阇梨真实智也）是极上。一切诸佛财富者。以入览字门故离一切诸相（极无自性。无相菩提也。）即见如来（心佛显现也）即是平等大惠真实之智。如是真言之智于一切法中最在其中。一切诸佛以此为资财（云云）菩提心论云。扶会阿字者。揩寔决定观之。当观圆明净识。若才见者。则名见真胜义谛。（初法明道）若常见者则入菩萨初地（除盖障）若转增长。则廓周法界量等虚空。卷舒自在具一切智（从第二地至佛果也）除盖障真言释。云呾缆呾缆缆缆。此真言意云。体于如如。（字）以此自在之力（字）而除一切尘垢之盖障（也）证于空也（空点也）空中之空（二空点也）即大空义。此相微细（无明）难遣。处处说破无明三昧。（字）净除自体之惑（字）故。重言之。缆缆二字又更重言之也（文。字具明无明二义。能除所除俱字故云自体惑也）又真言初有字。是真言体也。彼云。阿（引）降伏义摄伏义。此是真言体也。阿字本不生。长声第二字是金刚三昧。又加不动之点。是降伏义也（文）第十四（十）释转轮义云。此中觉知何法。谓如阿字是菩提心。加点是菩萨行。加于大空即是成佛也。若菩提心清净除一切盖障。即是大涅槃。更无他（云云）义守护经第十（十二）云。任运（当此经不久字）得此不可思议。（字）一切智智（字）。诸佛境界（字）甚深三昧（字文）。又此经取真言中除障之边为名。守护就法体为名。已除盖障则法体显。各依一义。守护云佛境界者。如如无垢义。如如无垢即诸法实相故。甚深者即空中之空也。又寂灾护摩真言字为种。寂灾即除障义。故知。除盖障是护摩也。次满足一切佛法者。是灌顶义也。问禅要云。行者应当安心静住莫缘一切诸境。假想一圆明犹如净月（乃至）初观之时如似于日。遍周之后无复方圆作是观已。即便证得解脱一切盖除三昧。得此三昧者名为地前三贤。依此渐进遍周法界者。如经所说。名为初地。所以名初地者。为以证此法昔未得而今始得生大喜悦。是故初地名曰欢喜（文）依此文。则除盖障三昧在于地前。云何会之。答如无生忍有地前地上二义。今此中与地上无生同。禅要即地前无生义也。仁王护国品云。欲色诸天得无生忍。青龙疏下（十九丁）云。天台解云。即十行也（文）论云见真胜义者即无生忍义也。问菩提心论云。廓周法界者明佛地相。又禅要云周遍法界。者明初地相。云何相违耶。答周遍法界亦有重重。第三（十九）云。初发净菩提心时见曼荼罗已遍法界。升第二重。又逾广逾深。作十转开明。乃至第十一地而后所见圆极（文）。
    见八万四千等者。意与下经于业烦恼解脱而业烦恼具依同也。疏释具如上出之。维摩第九（菩萨行品）云。阿难。有此四魔八万四千诸烦恼门。什曰。烦恼根本有四。三毒及等分也。二万一千尘垢属一病。四病故八万四千也。总说则八万四千。别相则无量。今言八万四千。别摄无量。故为门也。肇曰。三毒等分。此四烦恼之根也。因一根生二万一千烦恼。合八万四千。因八万四千出无量尘垢。故名门也。华严（相海品）云。若有闻者。彼诸众生于色声香味触。其内具有五百烦恼。真外亦有五百烦恼。贫行多者二万一千。嗔行多者二万一千。痴行多者二万一千。等分行者二万一千。大疏四十八（四七）释云八万四千古有二释。一云众生烦恼根本有十。然一惑力复各有十。即为一百。计应分为九品。但上品重故开为三品。中下轻故各为一品。合为五百。复于内外境起。谓自五尘为内。以他五尘为外。一一各五百。即为五千。别迷四谛则是成二万。并本一千则有二万一千。依三毒等分。成八万四千。经文自具。二有云。以十恶为本。展转相成一一各十故成一百。迷自他五尘为一千。天迷十谛法门。谓四谛三谛二谛一谛。或迷说成谛等十谛。或迷十善故成一万。然迷十谛空有不同。分成二万。或迷十善二谛亦分二万。并本一千。余如经辨。然二皆有理。任情去取。更有异释。如贤劫经等。非今经意。抄或迷说成者。即五地中十谛之义。言十谛者即是十种观察四谛。谓一善知俗谛。二善知第一义谛。三善知相谛。四善知差别谛。五善知成立谛。六善知事谛。七善知生谛。八善知尽无生谛。九善知入道谛。十善知一切菩萨地次第成就谛。乃至善知如来知成就谛。今言说成者。即论经中第五成立谛名也。以其第五观于四谛缘。起集成故遍举之。随言显示故。论中名为说成也（文）。
    故经次云下。正牒经而释也。是中障有五种者抄出多解（云云）愚按初四是烦恼障。第五即所知障。于初中第一烦恼道。第二业道。第三·四苦道也。理趣分疏中（四五）云。乃至始从今日乃至菩提。三障五盖皆不能染。盖谓五盖。谓贪欲于乐出家位。嗔恚于觉邪行位。惛沈·睡眠·掉举·恶作及与疑盖。于止举舍位。能覆蔽心。名之为盖。障者障碍。障道不生。碍灭不证。此有三种。文自列。若小乘中以数行烦恼难可伏除名烦恼障。以杀父等五种逆业。名为业障。合三恶趣人趣北洲及无想天名异熟障。然不见说有法障。然今此文障解脱。惑名烦恼障。萨遮尼犍子经。以破塔坏寺等为五逆。像法决疑经说有七逆。然不离尼犍子经所说五种名为业障。言法障者。前异熟障（当此中生障也）亦名法障。感匮法业名为法障（法障不属所知障可见）或先世时障碍正法。障他修定不种闻法所有种子。所以今生于法不闻不信不悟名为法障。又理趣释云。由闻及修不染不受诸不善·异熟·业（文）释经烦恼·法·业三障。云不善异熟业。法障是异熟。已是异熟云何属所知障。故知。般若寺解不当也。

    理趣分疏

    烦恼  烦恼  烦恼
    业障  业障  烦恼障
    生障  异熟  法障
    法障  法障  业
    所知  所知  前知障

    理趣分疏云。前异熟亦名法障。感遗法业名为法障（文）今开为二。理趣经合云法障也。尔般若寺云。前三障为烦恼障者。恐不可也。法障即异熟故。可谓前四障即烦恼障出。今疏意。所知障从法障出。若尔理趣经法障亦摄所知障也。
    又最胜王经净地陀罗尼品云。善男子此陀罗尼是过一恒河沙数诸佛所说。为护初地菩萨故。若有诵持此陀罗尼□者。得脱一切怖畏。所谓虎狼师子恶兽之类。一切恶鬼人非人等。怨贼灾横及诸苦恼解脱五障不妄念初地。淄州疏四本（四十九左）云。若有诵持此下。是无五难。初标。次列。后结。五难者。一恶兽。二恶鬼。三怨贼。四水火等灾横。五三七苦等。及结文段可知。（文。此师意五难即五障也。故经皆悉灭除解脱五障名为结文也）玄枢第七（四九）云。五障者一者道障。如畜生等道。二业障。三烦恼障。四果报障。诸根不具。五解脱障。若有定业招无量生受竟。余七生方观四谛。能得四果。四果人受七业。方得无学。烦恼有二。一男身得女烦恼。如男有欲等。如此障道。二女有欲心等。男能得道。解脱障者二乘不能破心烦恼故。不得道后解脱（晓有二解。后即取之。如第十地。然第五云。六十二见奥即依之。然第二云。无间业等三利数贪等。五乐下乘解脱。复指前五云。五障。庄沼依之神咒大力岂但离彼。故如前也。）一者烦恼障者。唯识述记第一（三十）一云。如瑜伽五十九。说一切烦恼皆能续生。即是发业润生烦恼。今此论中并皆名续。烦是扰义。恼是乱义。扰乱有情故名烦恼。唯烦恼发业润生。体是缚法。其所知障义即不然。故续生言但在烦恼（文）根本烦恼者。唯识第六（十二）云。烦恼谓贪嗔痴慢疑恶见。论曰。此贪等六性是根本烦恼摄故。得烦恼名述记（六末初）云。此释总名。谓贪等六是随烦恼之根本故。虽亦得名随烦恼而根本摄。非唯等流性。得烦恼名不名随烦恼。杂集第七说。诸烦恼皆随烦恼。有随烦恼而非烦恼。由此则即显根本名烦恼。亦得名随。亦随他生故。忿等但名随。不名烦恼。非根本故（文）涅槃经（会疏第十二十七）诸菩萨等凡所给施病者医药。所得善根悉施众生。而共回向一切种智。为除众生诸烦恼障业障报障。烦恼障者。贪欲。嗔恚。愚痴。忿怒。缠盖。焦恼。嫉妒。悭吝。奸诈。谀谄。无惭。无愧。无慢慢不如慢。增上慢。我慢邪慢。憍慢。放逸贡高。怼恨诤讼。邪命谄媚。诈现异相。以利求利。恶求多求。无有恭敬。不随教诲。亲近恶友。贪利无厌。缠缚难解。欲于恶欲。贪于恶贪。身见有见。及以无见。频由喜睡。欠劫不乐。贪嗜欲食。其心□瞢。心缘异相。不善思惟。身口多恶。好喜多语。诸根闇钝。发言多虚。常为欲觉恚觉害觉。之所覆盖。是名烦恼障（文）乃至八万等者。明随烦恼也。指心云。疏第二云。由无明故生五根本烦恼心。乃至若更约上中下九品等。乃至成八万尘劳（文）私云。五根本为初。五度再数。成百六十心。此百六十心约九品离分成八万四千也（文）俱舍论以十烦恼为本。展转开增成八万四千也。宿世偏习者习气也。如蜜婆私吒腾^3□毕陵伽婆磋慢等是（见智度第八十四十九丁）又下云。谓如是众生嗔行偏多。而贪等薄等（云云）即此义也。
    二业障下谓过现二世所造业力。能作障也。造诸重罪者。四重八重五迷等也。涅槃云。业障者五无间罪重恶之病（文）智度第五（二十三）云。经一切业障悉得解脱。论一切恶业得解脱。是名业障得解脱。问曰。若三种障烦恼障报障。何以舍二障但说业障。答曰。三障中业力最大故。积集诸业。乃至百千万劫中。不失不烧不坏与果报合时不忘。是诸业能久住和合时与果报。如谷草子在地中得时节而生不失不坏。是诸佛一切智。第一尊重如须弥山王。尚不能转是诸业。何况凡人。
    三者生障者。所云异熟障也。是异熟卑劣为障也。涅槃云。报障者生地狱饿鬼。诽谤正法及一阐提是名报障（文）问。此疏谤法已在业障。云何会之。答。章安疏云。谤法阐提何关报障。亦二解。一云。生在谤法一阐提家。岂非报障。二云。恶人具二。二是恶业。二是恶报故。雀欲蛇嗔皆先业果（文）依此释意。前业障下云报法者是因业也。涅槃所说是果报。谓依谤法等业因而生谤法等家。故不相违也。受无暇之身者。八无暇也。梵网古迹下末云。八难者有说八无暇也。谓三恶趣。北洲。长寿天。生盲。生聋。世智辨听。佛前。佛后。彼无修道故名八无暇。亦名为难。彼是报障（文）琳音第三（二丁）云。无暇贾注国语暇安也。
    四法障者。上生障明有道机报生恶故。不得入佛法。是明有道机生报亦善。依障法业故。今不得闻正法。障闻法故名为法障也理趣分疏云。言法障者前异熟障（今生障也）亦名法障。或过去世时障碍正法。障他修定。不种闻法所有种子。所以今生于法不闻不信不悟。名为法障。今此疏开生法为二。如文可知。
    五者所知障。唯识云。所知障者。谓执遍计所执。实法见疑无明爱恚慢等覆所知境。无颠倒性能障菩提名所知障（文）述记一本（三十六）云。所知者即一切法。若有若无皆所知故。了所知智说之为解。碍是障义。由法执类覆所知境。障碍正解令不得生。言正解者正觉异号。梵云。菩提此翻为觉。觉法性故。末伽言道。游履义故。古云菩萨道者非也。由法执类覆所知境。令智不生名所知障。此从所障以立障名。所知之障依主释也。
第0段     如大品等者。大品第十六两不和合品云。复次须菩提听法人欲书持般若波罗蜜。读诵问义正忆念。说法者懈惛不欲为说。当知是为魔事（云云）须菩提说法之人心不懈惰。欲令书持般若波罗蜜。听法者不欲受之。二心不知。当知是为魔事。然彼第十五魔事品。说四十六种魔事中。无两不和合义。然今云魔事品者。两品俱一一事下皆云是为魔事故。今通云魔事品也。指心云。大品魔事品者。虽两不和合品所说。两不和合义。说菩萨魔事故。今疏从所说云魔事品。如净影之释云七漏之义如七漏经。涅槃经说七漏故。云尔耳（文）凡古人引经如此非一。且如法华法师品云六根品。譬喻品云火宅品是也。问。除盖障者初地净菩提心义。若依唯识等说。见道二障分别起种子。其俱生种十地段段断三。若依此宗分断无明。然此五障中云八无假及两不和合等。似非是重障。云何在此位乎。答有数解。谓五障者约二障俱生而明。分别前已断故。俱生惑者十地段段除故。又云。此五障已离惑也。离此五障名初地除盖障三昧。所以者何。此位照一切障即自心宝聚故。前云八万四千宝聚门是也。问。举已离障将有何证乎。答。先解文。次引证。此中初三障即烦恼业苦三道。正在凡夫。于初劫位离此三也。第四五障闻修二惠。是地前三贤。即第二劫离此二障。则至第三劫故。次云觉见十方一切诸佛妙相湛然等。是正第三劫初地位也。次引文者。理趣释云。由闻及修不染不受诸不善异熟业。获得世间出世间殊胜悉地（文）第十三除盖障真言释云。如上所谓除者。除其何事。谓除四垢也。凡夫爱见垢一也。（私云世间）声闻垢二也。缘觉垢三也（初劫地）菩萨垢四也。（第二劫）除众生垢故故声闻位。除声闻垢故入缘觉位。（乃至）除菩萨垢故入清净位也。（第三劫也）举已离惑可见。又解。第五两不和合者。正此位所离障也。与第十五卷（十九）以心灌顶同。彼云。三者但以心而作灌顶。如是灌顶不择时不择方。谓向东设位。或向南等皆得也。由此弟子已修真言之行。于秘密藏中有所堪忍。令师心悦。此又最胜也。师弟子但得瑜伽。以心灌顶犹如摩顶受记。又能尽心承事其师。于种种善事无有违越。以是因缘令尊欢喜。故为作心想灌顶。文师资和合正是除障义。可见。又解。护摩及灌顶但除盖障义。护摩谓字。灌顶即字也。又障梵云。能除所除俱足。是即烦恼即菩提实义也。护摩真言种子与除盖障种子同也。第八（十四）释寂灾真言云。此真言以初阿字（去急呼之）为体。阿是诸法本不生义。即是金刚智大之体。加三昧点是本不生行。金刚惠火三昧。傍有二点是涅槃义。言入此阿字门理行具足故。能焚除一切盖障得大寂涅槃也（文）或曾差他道机者。是秘密四重禁中第四戒也（具如第九卷释）第十六（十九）云。经云。差机说法为人师冤。今不善遍学持明瑜伽之藏而欲随他本缘而授其法。亦犹是也（文）歖生此障者。第四（五）云。缘此恶习发菩提心。还复成障歖令退屈（文）起信法藏疏（下末八）云。心犹劣薄。歖欲舍大乘本愿修小乘道故（文）语势皆同。是当时所用语之辞也。
    行者已得下。释若得此者则与诸佛菩萨同等住文。是明三昧得益也。净除五障者。五即一切义。所谓除一切盖障三昧也。于自心中等者。是初地菩萨心佛显现义。又入秘密漫荼罗者。即斯义也。又五种三昧中第五秘密三昧耶也。下（二十二）云。尔时行人为此寂光所照。无量智见自然开发。如莲华敷。故云无量智成就。此智成就即是毗卢遮那心佛显现。故云正等觉显现。又第三云。以此中道正观。离有为无为界。极无自性心生。即是心佛显现。故曰正等觉句（文）第十六（二十六）云。以于行者自心之中而具佛会大海十方通同为一佛土。唯得自心了他所不见。故名秘密曼荼罗也。又下疏（第三劫）云。以行者得此心时。即知释迦牟尼净土不毁。见佛寿量长违本地之身与上行等从地涌出诸菩萨。同会一处。修对治道者。虽迹邻补处然不识一人。是故此事名秘密。如观明镜者。心窟现佛以喻明镜。第十一（十六）释第二正觉句云。于镜漫拏罗大莲华王座。深邃住三昧者。又此镜中如有窟像。观此窟甚深中在如来。在此屈中深邃而坐之也（云云）又云。第二句观佛在于心镜深窟中。及至自形作本尊。先观本尊上圆明净镜。镜中有窟状。中有本尊。即是真见佛也（文）第九（四十）释明镜偈中云。初句但云形像。然与无相法文势相达。意明。法无形象性本净。犹如明镜澄然清净无有秽浊。而能现众像（乃至明四不生观）若能如是解时。即见诸法实相知心自性本无染污也。以此如镜之心鉴如心之镜故。说心自见心心自知心。智之与镜无二无别（文）去来睡寤者。唯是明行住坐卧不离佛会意。不可鉴说。有人引惠果碑文。可□之甚（矣）。
    时诸圣者下。明心中诸佛说法决疑相也。华严初发心功德品云。以发心故。常为三世一切诸佛之所臆念。又云。才发心时即为十方一切诸佛所共称叹（文）今此中明初地菩萨秘密曼荼罗位。故自心内佛慰喻行者。非心外佛。读者着眼矣。为决疑网者。此中心佛者。本觉妙明。心净明故自决疑网。是心自断心中疑也。按此疏中疑有二义。一见道所断。二除盖障三昧中之所离也。初是分别起。后即俱生十地断之。知度四十七（二十一）云。散疑三昧者。有人云。即是见道中无相三昧疑结见谛智相应三昧断故。有人云。菩萨无生法忍相应三昧是。是时一切法中疑网悉断。见十方诸佛得一切诸法实相。有人言。无碍解脱相应三昧。是诸佛得是三昧已。于诸法中无碍无近无远。皆如观掌（云云。此中有三。一见道。二修道。三佛地也）唯识第六（十五）云。云何为疑。于诸谛理犹豫为性。能障不疑善品为业。谓犹豫者善不生故（正义）有义。此疑以惠为体。犹豫简择说为疑故。（述云此以文证又训释中）毗助未底是疑故。未底般若义无异故（文）述（六末也）云。所谓末底是惠异名。与般若无别体。于惠上加毗字助之。毗是种种义。即种种惠也。大论言异惠疑。异者种种义。故知。疑体即惠。以末底般若但惠异名。以毗助之。岂别有体。此是大乘异师。非是别部（文）第十五（二十四）云。知法本寂无性故。不动如须弥。是名见谛也（乃至）已得安住如是法体。实智惠中疑怪永除。犹如须弥山王。无有动摇。须弥庐即是不动摇义。犹住此齐此。以名为见谛也（文此文是明见断疑也）除盖障眷属。除疑悔真言无惠也。谓所不了知也。截断也。第十四（二十五）云。真言王能裂一切法界疑网。疑即是暗。能断一切疑惑。即是为作照明也。（此中暗是。明即也）第八（十）云。不疑心即是息灾（灾也。疑也）之意。应一缘不乱作之。若行者住奢字门而观诸法常寂然。疑悔永尽盖障净除。即是寂然护摩之本意也。（已上诸文。是俱生惑。地间断之也。）又第九（五右）法螺偈云。勿生于异惠。以无疑虑心开示于世间胜道真言行。释云。异惠是分别妄想之惠。无疑心即是疑悔永尽住于实智（文此文明二种疑可见）追记改解。愚按。今疏见道断疑。恐与唯识正义家同除盖除三昧中疑与彼异师义同。即是似分别俱生之异。读者思之。会读六度经。经第十（八）云。时微末底（外道名也。种惠也。疑也）赞叹佛已而白佛言。大圣世尊我于今者得大善利。蒙佛惠日光明。邪见疑心。一切都尽。我今归依大圣世尊。复白佛言。世尊我今所以名微末底为求异道心转疑惑。今于佛前获正法眼（见道）。灭疑惑心名苏末底。我及弟子同于今日归佛法僧（云云）按苏末底者有妙义等义一义等。恐对异惠云平等惠。或云一惠。疑网者第十五（二十七）云。又云。网是不断绝义。若网人则令人蒙昧不能自出。此真言网诸人心。亦彼蒙昧。妄有所见故名网（文）此网恐中之所含义。蒙昧妄有所见者。即是无惠义也。又除盖障三昧中疑者。即无明也。故云疑即是暗。又云分别妄想之惠。是无惠无惠即无明是初地断无明义也。行者随闻等者。谓闻心佛慰喻。而自开悟也。十四本作随闻悟尤善矣。不久成就者。下经云。信解力故不久勤苦满足一切佛法（文）信解梵云阿毗目底。此含无间义故云不久也。又最胜疏第一（四三）云经不久当成一切种智。赞云。此诸菩萨越前二劫。或处法云地。皆补一生称为不久（文）下疏云。就前三句中。更开佛地为上上方便心。至此第四心时名究竟一切智地（文）八·九·十三地为上中下三种方便。佛地为上上方便。今法明道及除盖障当八九二心。故云不久也。
    故云下。合经也。诸佛菩萨者。具如上辨。皆是自心内诸佛也。
    当知下。总结上文意也。位同大觉者。华严大疏二十八（八）云。大觉是佛近而说之。七地已前犹为梦行。八地为觉。八地之中无明未尽。亦是梦境。永断梦忘思想念。无复诸大阴界入。唯佛一人。是如来独称大觉（文）此经初地同于常途八地故。即与八地名觉义同。故云位同大觉。大觉即佛也。义决（二十八）云。如上四种众生。初二谓二乘种姓。第三谓渐次回心入大乘者。第四一门谓从初发心便成正觉。常作佛乘。智用无碍。能于十方作大佛事。是人即名住佛乘。入佛位者。故梵网云。众生受佛戒。即入诸佛位。位同大觉已。真是诸佛子（文）以其自觉心者。明位同大觉所以也。上疏云。若如实知自心。即是初发心时便成正觉（文）十五（二十五）云。当知世间种种有相之法。取是形相。名之为相。因由此分别而为立名。名之为名。如是名相之法。皆同十喻。但从因缘故有。因颠倒生故。说其实无生无性。即同法界如如性也。若如是观者。即是与一切如来同会一处。是人虽未即能究竟佛惠。然其所解与诸佛同。犹与法相应称同诸佛故。即是与诸佛同会一处也。便得佛名者下。释第三劫。中云。若常途诸论所明。证此心时即名为佛（文）常途诸论者。指三乘共十地。彼第八地菩萨当此初法明道。彼第九地当此除盖障。彼佛地者当满足一切佛法故云证此心名为佛也。然非究竟等者。是明分成非究竟成。起信始觉章云。又以觉心源故名究竟觉。不觉心源故非究竟觉。此义云何（乃至）如法身菩萨等。觉于念住念无住相。以离分别粗念相故名随分觉。如菩萨地尽满足方便一念相应觉心初起。心无初相以远离微细念故得见心性。心即常住名究竟觉（文）下疏云。此经宗从净菩提心以上十住地皆信解中行。唯如来名究竟一切智地。又云。此心（极无自性心）望前二劫犹如莲华盛敷。若望后二心（根及究竟）即是果复成种（文）。
    犹如下举喻辨分极同异也。犹如净月等者。喻位同大觉也。净月即喻所证菩提心体也。因果虽异其体一种净月三昧。故云体无增减也。菩提心论云。一切有情于心质中有一分净性。众生皆备。其体极微妙皎然明白。乃至轮回六趣亦不变易。如月十六分之。凡月其一分明。若当合宿之际但为日光夺其明性。所以不现。后起月初日渐加至十五日圆满无碍。所以观行者初以阿字发起本心之中分明。只渐令洁白分明。证无生智（文）渐渐增者。二地已上渐渐增也。菩提心论云。若才见者。则名见真胜义谛。若常见者则入菩萨初地。若转渐增长则廓周法界量等虚空。卷舒自在当具一切智（文）方能动大海潮者。取智度文意释。论九十四（十九）云。如月十四十五日。虽同为月十四日不能动大海水潮。菩萨亦如是。虽有实智惠清净。不能具足诸佛法故。不能动一切十方众生。月十五日光明盛满时能令动大海水潮。菩萨成佛亦如是。放大光明。能动十方国土众生（文）十五日月喻大觉圆满。大海潮喻众生心。海梵云。即是众生自心本有漫荼罗也。世间月至十五日。动大海潮者。即是法尔道理。佛法甚深。即事而真岂非妙之又妙乎。
    享保八年岁次癸卯秋七月九日。于五智山忌虑亭阁笔。回向无上大菩提。
    沙门昙寂
    享保十四年己酉三月再阅正治。
    元文二年岁次丁巳春三月十有三日重正治阁笔。行年六十有四。
    宝历七丑年霜月九日以。善住遮梨御本书写之竟。顺庸。

第0段 大日经疏私记卷第十一
第0段 大日经疏私记卷第十二

            沙门昙寂撰


第0段 住心品第一之余

    又行者下。释当发五神通等文也。抄辨五通六通义出二义。今取初义也。即智论义也。第二十八论（初丁）云。五通是菩萨所得。今欲住六神通。是佛所得。若菩萨得六神通。可如来难。问往生品中说。菩萨住六神通。至诸佛国。 云何言菩萨皆得五通。答曰第六漏尽神通有二种。一者漏习俱尽。二者漏尽。而习不尽故。言皆得五通漏尽故。言住六神通（文）上云。便得佛名。然非究竟。故对究竟佛。云得五通也。第十二（十七）云。今神通有多种。若行者以心离相无著故。乃至能得二乘五通。若更深修乃至能得菩萨五通。此五通即是入地菩萨自在之用。比于二乘之用。如用日光等彼荧火也。持明者谓持诵人得妙成就悉地之果。即能遍游一切佛土。供养诸佛成就众生也。若不观此离一切相本来空寂法门。此仙亦不可得。此即是入于菩萨地也（文）仁王良贲疏第一（四十四丁）得五神通者。依婆沙论。于自所缘无倒了达。妙用无碍无所拥滞。故名神通。一神境智证通。神谓等持。境谓行化。智证神境无滞名通。二天眼智证通。殊胜名天。色界大造净色眼根。智是眼识相应之惠。远见无碍名天眼通。三天耳智证通。色界大造净色耳根。智是耳识相应之惠。远闻无碍名天耳通。四他心智证通。知他心故名他心智。若就根本。知心非所知。障非心。此就加行。名他心通。五宿住随念智通。于宿住事随所忆念。谓忆前念渐次逆观。乃至能忆中有初心。名加行满。根本成时能忆过去某处某性彼彼类身种种事业。名为宿住。谓彼聚心虽有多法。而念力胜智。随念力而能知彼。故名随念。智证宿住。无拥名通明五体者。依俱舍论。此之五通解脱道摄。惠为其体。神境·天眼·天耳·宿住四皆俗智。喻是有漏。他心智通五智为体。谓法·类·道·世俗·他心通漏无漏。以为体故。所依地者。于无色界观减止增。五通必依止观均地。唯四根本近分地无。依显扬论。五通皆以定惠二法及彼相应而为其体。是后得智。唯无漏故（文）不动本心等者。明神境通相也。本心者定心也。
    游诸佛刹等者行化也（如上引仁王疏）谓不动定心为行化也。所云不起灭定。现诸威仪之谓也。下疏云。又此菩萨能于毕竟定心中。普集会十方法界诸佛菩萨。亦自能普诣十方。供养诸善知识。询求正法。唯独自明了诸天世人莫能知。由此因缘复名秘密。第七（三十）明初地果相云。乃至于此百莲华藏一一世界菩提漫荼罗。各有十世界诸菩萨金刚等以为眷属。此瑜伽者能不起于座。至如是诸佛会中。亦能次第询求诸善知识故。云初地菩萨化满。百佛国也（文）现种种身语意者。第十五（十二）云。行者供养香花时。当以真言如供养花。即用花真言等也。心若不住定。何由得然。故云三昧自在转也。及印加持然后运心。此华香美无诸过恶。愿生胜妙。复多犹如大云从法界中生也。从彼而雨花。谓从法界生也。常遍诸佛前。生种种光明。又以此华等。遍周法界为一大树。如天意树无异。雨种种花云香花幡盖等。及饮食物。无量无边不可穷尽。普遍一切如来之前。种种供养令一一周遍。如是运心即以真言加持之。谓一一尊所供养。各以本尊真言及印加持也（文）兴种种供养云者。第八（三丁）明五供养云。若行者善以五字门。作金刚舞戏普应众生譬如和五味布五彩。韵五音调五药。虽性分不过五种。而千变万化巧转不穷。当知是人则解涂香三昧。亦解此五种陀罗尼义。以如是种种法门供具。供养心王如来。能令诸尊观喜所求必获（文）华严十地品（会疏三十四下百四十）云。佛子住此观喜地已。以大愿力得见多佛。所谓多百佛多千佛（乃至）多百千亿那由他佛。悉以大心深心恭敬尊重。承事供养。衣服饮食卧具医药等。悉以奉施。亦以供养一切众僧。以此善根皆回向无上菩提。佛子此菩萨因供诸佛故。得成就众生法（文）无尽大愿者。下疏云。若通论信解地。则是初地菩萨得此虚空无垢菩提心时。自然于十无尽界。生十大愿。乃至满足百万阿僧祇大愿（文）广修诸度者。问。初地下正修檀度。仁王璎珞等诸经皆尔。何云修诸度乎。答。作常途显略义皆尔。今此经宗与彼不同。今具辨之。初显略义者。华严大疏三十四下（百五）经是菩萨十波罗蜜中檀波罗蜜增上。余波罗蜜非不修行。但随力随分。疏具论诸地所行。略有五义。一为别地各说一增如今文是。二辨胜过前。初地檀胜。二地二度胜故。二地文云远离悭嫉破戒垢故。乃至十地十度皆胜。是则后后皆胜前前。三论其实行地地具修。四证理平等非多一。五约圆融一具一切故（文）今此经宗义者。六度十度皆有印真言及观心。如诸轨中说。凡真言行者初从凡夫终至十地。皆依此轨则而修行故。一时具修十度。亦何容疑此问耶。且如手执金刚杵。则行十波罗蜜。摧十烦恼。证十真如（别有所传。更寻）第九（二十二）金刚铠真言释云。以牢强精进被服金刚申甲胄。且如六波罗蜜。一一如实相。皆如金刚不可破坏。又一一度中皆具五度。是故周体密致。无有间隙。如六度者三十七品十八空。百八三昧五百陀罗尼等皆当度脱（文）。
    复由意根下。释获无量语言陀罗尼句。是明得陀罗尼义也。文义忍咒四种陀罗尼。皆以念惠力为体故。云由意根净也。唯识述记第十（本九）云。陀罗尼此名总持。总持有四。一法。二义。三咒。四能得忍。此地所治违钝性于三惠有忘失障。今此地无忘彼法名大法之总持。法谓教法。殊胜之教名为大法。此定及总持名为因。能发无边妙惠光故。总持以念惠为性。谓以闻思修三惠照了大乘法故。因得定断障闻惠转胜。非由定力亲能起二。十地云。随三惠等照法显现。故名明地（文）智度第五（七）云。问曰。已知次第义。何以名陀罗尼。云何陀罗尼。答曰。陀罗尼秦云能持或言能遮。能持者集种种善法。能持令不散不失。譬如完器盛水不漏散。能遮者恶不善根心生能遮令不生。若欲作恶罪持令不作。是名陀罗尼。乃至。问曰。是陀罗尼有几种。答曰。是陀罗尼甚多。有闻持陀罗尼。得是陀罗尼者。一切语言诸法。耳所闻者皆不妄失。复有分别知陀罗尼。得是陀罗尼者。诸众生诸法大小好丑分别悉知。如偈说。诸象马金木石诸衣男女及水种种不同。诸物名一贵贱理殊。得此总持悉能分别。复有入音声陀罗尼。菩萨得此陀罗尼者闻一切语言音不喜不嗔。若一切众生如恒河等恶言骂言心不憎恨。乃至如是等。略说五百陀罗尼门。若广说则无量。以是故言。诸菩萨皆得陀罗尼（三十次说百八三昧也）又第二十八（二十二）云（乃至）是诸三昧（次上广明三昧门）共诸法实相智惠能陀罗尼。如坏瓶（喻三昧也）得火烧（喻实相智惠也）熟能持水不失（喻陀罗尼）亦能令人得渡河。禅定无智惠亦如坏瓶。若得实相智如坏瓶得火烧成熟。能持菩萨二世无量功德。菩萨亦因之而度得至佛。如是等三昧陀罗尼种种差别（文）今此中亦尔。除盖障三昧共诸法实相智惠生无量语言音陀罗尼也。解无量言音陀罗尼者。智度九十七（十三）云。得一切众生语言三昧者。得如是三昧故。能解一切众生语言。入分别音声三昧者。入是三昧中皆能分别一切天人音声大小粗细等（文）。
    且如一世下。明得语言陀罗尼相也。三十六俱胝等者。如上辨之。上中下性者有人约尊卑利钝等解不当也。彼者指三十六俱胝趣也。三十六俱胝要不出六趣。即六趣中上中下也。如上所引智度（八十六二十纸）次文云。十不善道有上中下。上者地狱。中者畜生。下者饿鬼（云云）十善亦有上中下。上者天。中者人。下者鬼神。应以随类等者。又智论次文云。乃至阿耨多罗三藐三菩提。菩萨能如是分别已。知众生应以小乘法度者以小乘法而度之。应以大乘法度者以大乘法而度之。是菩萨知众生深心数事及宿命业因缘。又知未来世果报因缘。又知众生可化时节。及知处所。诸余可度因缘尽知之。是故所说不虚。如是道种惠及诸助道法皆摄在般若中。是故菩萨当行道惠般若维摩经（佛国品）云。佛以一音演说法。众生随类各得解。皆谓。世尊因其语。斯则神力不共法。佛以一音演说法。或有恐畏或欢喜。或生厌离。或断疑。斯则神力不共法。华严大疏第四（十）云。谓如来一代之教不离一音。然有二师。一后魏菩提流支云。如来一音同时报万大小并陈。二姚秦罗什法师云。佛一圆音平等无二。无思普应。机闻自殊。非谓言音本陈大小。故维摩经云。佛以一音演说法。众生各各随所解。上之二师初则佛音具异。后则异在机。各得圆音一义。然并为教本。不分之意耳。
    梵本下。此中意明三千倾梵本举此三名。显无量语言。故第三句兼具多声。以表无量义也。然此方无敌对文字故。不能具翻。故翻经但云无量语音陀罗尼。以显无量随类之音也。抄（云云）愚按。妙法花药王本事品云（乃至）而白父言。日月净明德佛今故现在。我先供养佛已。得解一切众生语言陀罗尼。又陀罗尼品药王说四十三句咒中云。邮楼哆邮楼哆（三十八）憍舍略（三十九）观智轨（都为三十八句）作噜帝噜多舍繑隶（三十五）玄应音第七（二十七）云。唐三藏法师玄奘译（都有十四句）胡鲁低（三十九）摩诃胡鲁多憍（举教切）设隶（四十）正法华第十释云宣畅音响（文）如此诸文不同。依妙经邮楼哆邮楼哆重言一句也。依唐译本加摩诃言故。大小义分明。观智轨都为一句噜帝。之点恐别大小之异。按此三句应是当今三种声。正法花次句云。晓了众声（文）众声指上三句。三已上是众义故。验知。三句即当今三声也。然有人举观智噜多繑舍隶二句。合正法花宣畅音响者。恐不可也。又引观智僧伽涅具洒抳句合今疏涅瞿袗是亦不当。语虽相似文意不同耳。又有人云。正法华云合众无音。按现行本作令。高丽本作合。今引正法花全文解之。彼云（乃至）而察于法令众无音。所说鲜明而怀止足。尽除节限。宣畅音响。晓了众声。而了文字无有穷尽（文）抳应是令梵语。令也（千文）恐作令者是矣。梵音虽有合义。于一句文出合众义。于义不稳。故知。有人解不当矣。总意云。无音者。涅槃所云无声大意声。即佛音也。今明随类之音故云众无音也。又按智度第三十（三十二）云。是佛菩萨音声有三种。一者先世种种善音声因缘故。咽喉中得微妙四大。能出种种妙好远近音声所谓一里二里三里十里百千里。乃至三千大千世界音声遍满。二者神通力故。咽喉四大出声。遍满三千大千世界及十方恒河沙世界。三者佛音声常能遍满十方虚空（文）此三种声亦似小大长三种也。今此中大声。小声者。尚未详更寻。窃按深意。药王梵云。与药师义同。日月净名德称与日光月光同。最有相关。药师者初地菩萨初见心佛时。如净□璃中之佛也。是依持诵行得闻尘清净时义也。又法花云。药王菩萨过去世名一切众生喜见菩萨得现一切色身三昧。是与除盖障三昧菩萨所得义同也。与（铃也）同也。语言音陀罗尼者即声解脱义也。莲心轨振铃说文云。入声解脱观照般若理。者法身真如。即般若理也。观照是般若也。所云涅槃无声大音。即解脱也。如次法身般若解脱也。涅瞿袗者。有人云。今云。故长声亦兼多声欤。若复正经之翻误耶（文）是不思之甚也。梵语多含。岂管见所尽乎。今按。妙音云。音也。长也。多声也。故云长声亦兼多声。又及次字上半体是无也。音也。故正法华云无音也。所以具足等者。明梵本具足。谓经略去之所以也。此方无敌对之语。故略不翻也。
    以得陀罗尼下。释知众生心行文。谓随何界趣闻其言音。知其所念。是意根清净德也。法华法师功德品意根净文云。三千大千世界六趣众生心之所行。心所动作。心年戏论。皆悉知之（文）心行者谓心之行相也。惠琳音九（八）云。心行下庚反。谓游履也。放光经云。意所趣向。光赞经云。所趣所行。问。云何悉知众生心行。答菩萨知众生种种法中处处行。即维摩经云。善知众生往来所趣及心所行。其义一也。光记第一余（三十二）云。问。如前所引。无惭四句所说行相彼论应言行解。何故乃言行相。又若义同即无差别。何故相对辨差别耶。解云。若言行解唯是心等作用差别。若言行相有其二种。一影像名行相。二行解名行相。前为对辨差别故。作用名行解。影像名行相（惠晖云。行解心于境中可解。行相心心所缘青境作青解名行。心上带青相名相。行相行解二皆通。心心所。通三性也）各据义不同。实有差别。论行相名兼通行解。无惭四句言行相者。即是行解相故。故名为行相。更有余文。准此通释。如是名为二种差别。今云。心行者即心行解相。
    谓如是下。明心行不同相也。乃至通塞之相者。上疏释善行步云。善行步者即是诸佛威仪。谓善知时宜可度不可度等种种通塞。以身口意方便俯应群机。曲中规矩皆成佛事故以为名也。如释论者。第八十六（十九）论云。须菩提白佛言。世尊何等是菩提道种智佛答。菩萨住无生忍得诸法实相。从实相起取诸法名相语言。既自善解。为众生故说令得开悟。菩萨福德因缘故。解一切众生音声语言。以是音声遍三千大千世界。亦不着是声知如响相。是音声即是梵音相。以是故菩萨应知一切道。遍观众生心知其本末以善法利益。遮不善法。如经中广说（云云广说）。
    是菩萨下。明六根互用义也。视听臭解者。如次眼·耳·鼻·舌·身作用也。触兼舌身两义凡互用义约识用故。今以作用呼也。唯识第四（二十二）云。若自在位如诸佛等。于境自在。诸根互用。任运决定。不假寻求。彼五识身宁不相续。述记五（本二）云。此有二说。不正义。此初地亦得转五识故。若正义者。此位即在八地以去。皆能任运。此于有漏五根亦能得互用故。无漏殊胜。非前位故。然此举胜故说如来。次致等言。意摄余者。诸大菩萨方始能然。余不可尔。谓佛世尊于境自在转变皆成。以眼开声诸根互用。不假分别。恒缘于此。故名任运。更无疑虑故言决定无所未知。即无寻求。恒决定缘。此五识身何不相续（云云）枢要下本（二十八）云。诸根互用者。有二异说。第一师云。实能缘诸境。于中有二义。一义云。一一识体转用成多。非转法体故。非受等亦成想等。取像之用一切无遮。不可难以大种为造。彼转体故。如第八缘五尘亦得自在。不可难言坏根不坏境等。二义云。恐坏法相但取自境。皆是实境。所取他境皆是假境。以识用广。非得余自相。恐眼耳根得三尘时。若至能取坏根不坏境。若不至能取坏境不坏根。余三根取色声亦尔。皆有此过故。第二师解云。一一根处遍有诸根。各自起用。非以一根得一切境。以诸根用各遍一切。故名互用。不尔便成坏法相。故心王亦应有心所用而取别相等（文）华严大疏三十四上（百五）引十地论十地配歌罗逻等十位文。释曰。论八满足身时。释曰。此下喻后三地行德满足。论云。于中有三种。根满足时。男女相别满足时。广长诸相满足时。释云。根满足者即六根也。即俱舍云及色根也。如八地报行纯熟。（云云此释与相宗义同也）第十二（十六）云。行者见此真言道之时。识亦发光。识谓六识也。如小乘中说心意识但是名之差别。大乘即有别相。谓六识身。但是三缘和合不能决定了知诸法。能分别者是心也。以心净故六识亦皆光明辉发。犹如大宝珠体性常净而不为尘垢所染。若人莹治渐去尘垢（乃至）转明即能无碍雨降诸宝。光色无比。众生六识亦尔。以心源净故。六识亦皆纯净。所谓六自在王性清净也（云云）十八（三十）云。胎是初起。即便是如来所起处。以从如来性生。如来性生是阿字而生也。如是发心即初地位也。海谓如来种性之海也。从此实性而生如来一切功德。也胎谓从此以为根本。由普贤行如来行。从如来海之胎藏。渐渐具足一切如来六根之支分也。第十一（三十）云。又以如是身心轻安而诵习之。当得随生心清净身清净者。谓即以此轻安布想念诵极持。身等五根清净也。如六根品中所说。万像皆见能知佛心等也。以身心清净故即得随生意生之身随念而生也。随生为因念诵为净。便护随生身心清净也。若于耳上持之当得耳根清净者。此解。行者若欲耳根净者。想布阿字于其耳根。而后念诵。即得耳根清净。闻持不忘。能闻十方佛所说法。乃至天等之声。亦如法华说也（文）愚按。权教八地当此经初地。故唯识八地为正。初地为不正。彼云不正者即是性宗义也。又指心第七云。法华论云。诸凡夫人以经力故得胜根用。未入初地位。乃至一一根中悉能具足。见色闻声知香味触等。诸根互用故（云云）玄赞有二义。一义如唯识论。一义云。若加行力故分所得者。地前亦得也。又天台真位六根从初住得之。今教不立地前。故初地得之欤（文）此解不可。世间成就品疏第十（三十一）释出入息相云（乃至）如是出入息。流注身心净诸垢秽。渐得诸根清净。（文是天台所云。相似六根十信立也）又（三十一丁）云。亦能知诸如来秘密事。即是究竟六根清净。（文初是天台所真位六根从初住所得也。具如彼解）然权教初地在此经地前。故唯识不正义。初地得之者。即天台所谓从初住而得之义也。古师多云。此经地前不立位。三劫六无畏阶次非地前位何耶。亦六根净地前得之。如世间成就疏明着矣。指心解不可矣。
    又能观下。上明菩提六根净。是明六根净人之事业也。自得除盖障三昧故亦能除他众生盖障也。百字果相应品云。尔时世尊从无量世界海门遍法界。殷勤劝发成就菩提。出生普贤菩萨行愿。于此妙花敷地胎藏庄严世界种性海中受生。以种种清净门。净除佛刹现菩提场作佛事（文）第十八（三十）云。此普门身随众生种种心行差别性欲各异。即以清净妙门而净其心。无得究竟。如是净其心即是庄严一切土也。行者如是住菩萨地时。即能以普见世界现如来身。坐于道场而净法界轮。即能遍知一切句也。谓成佛也。亦能随所欲乐而满其愿不空过也。以种种方便等者。即普现色身也。吉庆第九赞云。以除盖障三昧普现漫荼罗身。即是也。成就众生等者。第十八所谓。如是净其心即是庄严佛土也。何者。众生自心即是密严佛国故。第一云。此教诸菩萨真语为门。自心发菩萨。即心修万行。见心正等觉。乃至发起心方便。严净心佛国。从因至果皆以无所住而住其心（文）又第五（十二）云。虽种种炽然万行庄严佛土成就熟众生。法性自尔非所造作也。其能如是奉修者。是名无边福聚（云云）乃至一生者。一念一座等故云乃至。所云不起于坐三摩地现前是也。又下疏。若一生度此三妄执即一生成佛。何论时分耶（文）第十一（二十四）云。何以故。于无量劫勤求修诸苦行所不能得。而真言门行道诸菩萨即于此生而获得。如余菩萨为求无上道故。难行苦行如救头燃。经无量劫尚不能得如此成就。此真言行者若具方便。一生可成就也。以知甚深缘起十喻义故。以真言等虽作种种成就。而无取着。不异于如是法故。微妙速疾也（文）复次如上下。为释诸佛护持句。先举菩萨所得功德以为所因也。于中是明所得功德。本自所有非新成也。愚按。是明除盖。障三昧中所得四德。故经云若得此者则与诸佛菩萨同等住等。盖障是能障。四德即所障。是一切众生本具四德。故云如上所说功德一切众生皆悉等应知。除盖障故四德显现。即是四方四德也。应知。除盖障是总。四德即别也。佛菩萨同住者。东方发心德。初发净菩提心即与诸佛等故。上云。心自觉心故便得佛名（文）神通者南方修行德也。上云起五神通。乃至以无尽大愿广修诸度得陀罗尼者。即西方法部德也。又成觉故云六根互用等也。知众生心者。北方方便德。如文可知。诸功德者如上辨之。众生本具四智四德也。四智即相大。起信云。二者相大。谓如是具足无量性功德故。第九（三）云。一切众生心自本有佛知见性。但以无智膜翳故。诸法实相不得明了现前（文）第七（八）云。如来无碍知见。在一切众生相续中。法尔成就无有缺减。以于此真言体（中胎）相（四方）不如实觉故。名为生死中人。若能自知自见时即名一切知者一切见者（云云）佛知见者。所云四佛知见。即四智菩萨也。秘密神通之力者。第十八（二十四）云。真言导师即是救世者（字）。言此真言即同于佛也。又复具大威德。如来自在秘密神通之力皆由此生（文）法华寿量品云。汝等谛听。如来秘密神通之力（云云）第十七（四）释弥勒印云。此是如来迅疾持印。谓如来秘密神通之力加持迅疾之义也（文）第十二释我一切本初文云。本初即是寿量义。寿理即中胎藏义故。第七（三十二）今此本地之身。又是妙法莲华最深秘处。故寿量品云。常在灵鹫山。及余诸住处。乃至我净土不毁。而众见烧尽。而此宗瑜伽之意耳（文）神通力者四阿流出方便智也。上云以种种方便成就众生乃至行如来事是也。是果后行。第十弥勒真言释云。行者不久同弥勒之行（文）弥勒之行者即果后行。所云如来行也。又第六卷（十三）云。青是无量寿色。既到金刚实际。即以加持方便。普现大漫荼罗。如净虚空中具含万像（文）加持方便。即神通力。五佛五字相配时。无量寿当字也（法华寿量即无量寿。字秘密神通之力义思之）与第十八所云字神通之力同也。又现曼荼罗者。与字现诸字门同也。又金界三昧耶会因菩萨真言。（觉智也）摄真实经云。于曼荼罗为主宰（文）瑜只经因菩萨种子字也。因菩萨略出经云才发心转法轮菩萨。一相传云。转法轮即弥勒尊也。验知。无量寿现大悲曼荼罗者。是弥勒菩提三昧。秘密神通义也。又字灌顶义。灌顶佛种不断。亦弥勒所主。此义具如上释弥勒名义中辨之。
    今此真言下。明诸德显现相次第相成。正是起因也。不断如来种者。如上诸义即五字门（加上配解）凡曼荼罗流现。及灌顶法门五字门之广相也。以要言之。诸佛五字流现法门。皆是为令众生不断佛种故。故知。佛种不断即是五字门之功也。华严十行品云。此菩萨为一切世间。天人。魔梵。沙门。婆罗门。乾闼婆等。作清凉法池摄持正法不断佛种。大疏二十（二十六）释云。作清法池标也。言含法喻。谓如无热恼池清净无浊。下二句释上句。如池含于德水。故云摄持正法。下句以四辨才出愿智等。饶益众生。相续无尽究竟入于一切智海。名不断佛种。如彼大池流出四河。相续入海（文）如次上辨。总句是法界体性。即无热池。四句即四河。故知。当段文与华严意同也。又出现品疏四阿喻四河。云流出句。亦云现等觉。四阿即四智四佛。亦四重漫荼罗流出义。佛现四重曼荼罗而还开众生自心曼荼罗。谓之佛种不断（如上引第六释青色文此义也）又现等觉者。心佛显现义。所云佛树牙生。是即佛种不断义也。一切时等者。正释诸佛护持句也。此时三昧耶时也。理趣释云。一切时者。在于异生时。后证圣果时。三业清净犹虚空。身语意业不被虚妄分别所生烦恼所染故也。第十三云。三摩耶之时分之时。今正是时说法时也（文）谓机既熟。则有说法摩顶等。故亦行者与法相应。则诸佛护持。是诸佛三昧耶。故知。此时是三昧耶也。一切处者。宝处之处云。含大悲义。护持是大悲护念也。故知。时处即诸佛大悲三昧耶义也。新华严三十八。明第八地中云。常为如来之所护念。梵释四王金刚力士常随侍卫（文）护持者。护梵云。最胜王经净地陀罗尼品。有护十地陀罗尼中说护初地陀罗尼毕云。善男子此陀罗尼是过去一切恒河沙数诸佛所说。为护初地菩萨故（云云）若深释者。心内诸佛自护行者。实是大悲胎藏养育义也。所云大力大护义。第九（十五）释云。次有唅欠两字。正是真言之体。亦名种子（乃至）诃字是因义。所谓大乘因者。即是菩提心。以一切因本不生故。乃至离因缘故。名为净菩提心。是成佛真因。正法幢旗之种子。上加空点是入证义。所以转声云唅也。佉是大空。上加点转声为欠。即是证此大空。名为般若佛母。正是有妃之义。于此虚空藏中（字）。含养真因种子（字）。即是大护义也（文）又字亦为大日种子。即一切诸佛也。是行者菩提心。即是诸佛护持义也。又羯磨会护菩萨真言。护也。字本体。即菩提心真因。上点护持也。犹婴童者。婴童喻初发净菩提心也。童梵云矩摩罗。第八地名童真地。此经初地当常途八地故云也。始生者。初发净菩提心。生在佛家义也第五释佛子义云。梵云矩罗。是族义。部义。补怛罗是男子义。若世谛释。于四姓中生皆名大族。故名族姓子。今得生如来家。于诸族中最为殊胜。故名族性子（文）第三释胎藏生义其二种。初义初地为胎藏生。彼云。乃至始诞育时。诸根百体皆悉备足。始生父母种姓中。犹如依真言门学大悲万行净心显现（文）次义初地为种子。乃至一切智地为胎藏生。具如彼释。今此中亦含两义婴童始生是心佛显现。果复为种故。亦初地为种。故亦初地为种。大悲胎藏养育而至第十一地。至极胎藏生名为成佛。大悲胎藏者。即是父母爱心。亦即十地中大悲万行是也。第九（十四）云。妃是三昧义。所谓大悲胎藏三昧也。此三昧是一切佛子之母。此佛子者即是清净法幢菩提心。如彼胎藏。始从歌罗逻时含藏覆护。令不为众缘所伤。渐次增长。乃至诞育之后。犹固勤心守护而乳养之。是故母恩最深。难可报得也。父母喻诸佛。爱心即大悲也。维摩（佛道品）云。智度菩提母（是实相智。所云般若佛母）方便以为父。什云。穷智之原故称度。梵音中有母义故。以为母。亦云。智度虽以明照为体成济万行。比其切用不及方便。故以为母。正方便父。梵音中有父义（云云）爱心者喻大悲护念。常不舍离者。常者一切时处义。不舍离者即大悲义也。十七尊义述云。悲愍金刚（爱菩萨）也。以悲愍故。以爱念绳普缚众生。未至菩提终不放舍。亦如摩竭（含悲义也）大鱼吞啖所遇。一入已更无免者。所以此摩竭幢而现其爱缚舍离俱幻平等智身（文）悲梵云。即有着义。唐梵文字着云。大悲爱着即不舍离义也。次第相释者。经秘密主此菩萨净菩提心已下。皆展转相释义。故疏中一一句下加故字。云以见法明道故。乃至不断如来种故等。是显相释义也。
    复次下释虽处生死等句。蹑前起后。如文可知。是故处于生死等者。已上内德及外护是行者自护也。此下明化他事业也。即大悲方便也。是故者指上。谓所以也。内具众德外蒙护持。所以处生死而不染也。处生死是大悲无染。即智德也。理趣释云。观自在菩萨在毗卢遮那后月轮中。表一切如来大悲随缘六趣。拔济一切有情生死杂染苦恼。速证清净三摩地。不着生死。不证涅槃。皆由观自在菩萨。金刚法现证（文）羊石会法菩萨真言。云（金刚法。清净自在字）字即心莲华藏自性清净心。初地菩萨自证此心为除盖是三昧。即是金刚法现证。除盖障菩萨与观音相同者。即此义也。又三昧耶真言云（一切作也）摄真实经云。能净悲法皆清净（文）处于生死者。即净非法也。而无染著者。即皆清净义也。又第六释八地三昧道。名观世自在者。八地即此经初地故。与此中意同也。理趣释观音段。以三毒涅槃为四种理趣。三毒即生死涅槃。是无染着义。故知。今处于生死而无染著者。即四种理趣。又理趣经云。金刚乎若有闻无理趣受持读诵作意思惟。设住诸欲。犹如莲华不为客尘诸垢所染。疾证无上正等菩提（文）与此中意全同也。
    犹如下举喻也。莲华喻净菩提心。出水等喻出生死也。于中水喻五蕴。淤泥喻烦恼。此菩萨既除五障。离分段生死得意生身。故以为喻也。维摩第一叹佛偈中云。善于诸法得解脱。不着世间如莲华。新经云犹如莲华不着水（文）水即五蕴。五蕴即世间也。又下释寂然界云。如莲华虽未开敷而稍出清流之上。行者亦尔。不复心没蕴中故名出世间心（文）具如下辨。常以四摄等者。释为法界众生不辞劳倦句。四摄即初地菩萨所行也。仁王（菩萨行品）云。以四摄方便绕益有情。又（奉持品云）念念常行檀婆罗蜜。布施爱语利行同事。广大清净善能安住饶益众生（文）青龙疏上之一（四十二）云。解云。赞无贪行（初地所行也）菩萨济物。得同体悲正利他时。即为自得不见离自别有利他。四摄法者。摄有情故。成实论云。一布施。衣食等物摄取众生。二者爱语。随意语言彼取意故。三者利行。为他求利助成他事。四者同事。如共一般忧喜同故。又大品云。财法二种摄取众生名为布施。六波罗蜜为众生说名为爱语。教化众生令行六度名为利行。以神通力种种变化。入五趣中与诸众生。同其事业名为同事（文）常在无间等者。涅槃经第二十五（师子吼品）云。所谓菩萨摩诃萨怜愍一切诸众生故。虽复处在阿鼻地狱如三禅乐（文）华严大疏二十三（六十）云。经我宁独受如是众苦。不令众生于堕于地狱。我当于彼地狱畜生阎罗王等险难之处。以身为质。救赎一切恶道众生。令得解脱。疏释云。一身之苦令多解脱故。愿自受显悲之深。问众生之苦自业所招。自心所变。云何菩萨而能代耶。答通论代苦有七义。一以苦自要增悲念故。瑜伽四十九云。问。菩萨从胜解行地随入净胜意乐地时。云何超过诸恶趣等。此问菩萨云何自离恶趣。下答文广。意云。谓菩萨于世间清净静虑已善积资粮。于多苦有情修习哀愍无余思惟。由此修习故。得哀愍意乐及悲意乐。为利恶趣有情誓处恶趣如己舍宅。设住恶趣能证菩提。亦能忍受。为除物苦愿身代受。令彼恶业永不现行。一切善业常明现行。由此非愿力故。一切恶趣诸烦恼品。所有粗重。于自所依皆得除遗得入初地。释曰。此约但有悲愿意乐。身不能代。由悲决定自得胜益。二约菩萨。本为利生求法苦行。已名为代。复能为物为增长缘亦名代受。三约菩萨留惑同事。受有苦身为生说法。令不造苦因。因亡果衰。亦名代受。四设有众生。欲造无间等业。菩萨化止不从。遂断其命菩萨自受恶趣苦报。令彼得免无间大苦。名为代受。此依梁摄论第十一说。涅槃仙预国王亦同此义。非唯意而已。五由菩萨初修正愿。为生受苦。至究竟位愿成自在。常在恶趣救代众生。如地藏菩萨及现庄严王等（乃至）饥世身为大鱼。皆其类也。或以光明照触。或以神力冥加。其事非一。六由菩萨此愿契。同真如。彼众生苦即同如性。以同如之愿。还潜至即真之苦。依此融通亦名代也。七由普贤以法界为身。一切众生皆是法界。即众生受苦常是菩萨。故名为代。上来七义。初但意乐。次二但缘为增长缘。四五二义实能身代。六七二义理观融通。问若依四五二义。应能普代。何故犹有众生受苦。答中三。答。通论代苦下初正明。二上来下料简。三问若依下通妨难。答此有三义。一有缘无缘故。与菩萨有缘则可代也。二业有定不定故。不定者可代。三若受苦有益。菩萨令受。方能究竟得离苦故。如父母教子付严师令治。如是密益非凡小所知（文）身心精进者。是被甲精进义也。华严大疏第五（五二）经往昔勒修多劫海。能转众生深重障。故能分身遍十方。悉现菩提树王下。疏精进练心于法。名之为精。精心务达。目之为进。以勤及所起三业为性。亦有三种。一被甲。二摄善。三利益。初句通前二。以被甲精进。瑜伽释云。设千大劫为一日夜。处于地狱。为脱一众生故（文）无量寿轨被四甲观云。由结此印诵真言。慈心愍力故。一切天魔及诸障者。悉见行者威光赫变犹如日轮。各起慈心不能障碍（文）次云炽然不息者。正是威光赫变义也。炽然不息者。述精进相。法华（譬喻品）云。如是等火炽然不息（文）上明火大中用此语。即三角印大悲大精进义。大悲精进即被甲义也。第五（十八）云。鲜白是大慈悲色也。如来师子奋迅大精进力。为是一事因缘（乃至）放大悲光常照法界（文）无有退没等者。即大悲无怯弱义也。不辞劳倦者。辞谓辞让。不让他也。何以故下。精进所由也。此大悲精进即是净菩提心。无缘大悲是法性自尔。非爱见悲。故云其性法尔如金刚。故第九（二十二）云。说金刚铠真言者。为庄严金刚萨埵身故。行人已发金刚誓愿。欲为一切众生摧灭诸障故。以牢强精进被服金刚甲胄。且如六波罗蜜。一一如实相。皆如金刚不可破坏。又一一度中。皆具五度。是故周体密致无有间隙。如六度者。三十七品十八空百八三昧五百陀罗尼门等。皆当广说。以被如来金刚甲故。旋转六道出生入死。一切烦恼业苦所不能伤（文）金刚萨埵身者。即菩提心体。六度十八空等是性功德。所云光明赫奕者。是也。
    如是极坚固性下。释成就住无为戒也。极坚固性者。指次上净菩提心。净菩提心即本性尸罗故。所云金刚宝戒也。第十七（二十二）云。今此戒即是一切众生自性本源之戒。若住此性净金刚戒。自然于一切法而得通达（文）其体是心本性。阿字本不生理。故第十二云。阿字门如来金刚性。而功德藏具足无缺。常住妙理之门也。即是下约五字门释。凡此经宗戒定惠皆不出五字门故。不从师得者。东方发心。初阿字义。如是发心。心自证心故。云不从师得也。住无为戒者。南方戒门。是字义。无垢即自性清净字义也。无浊者诃字义。如意轮义注云。诃字断烦恼义。断烦恼即无浊义也。不可破坏者。字门大空中央德也。
    戒者下。释无为戒义也。无为戒者。显非造作所成也。第五（十一）云。此戒（是第六夜所授三宝。菩提心。及十无尽戒也）梵云三□罗。是共缘共成。此戒之义所谓惠方便等之所集成。若尸罗者但是清净义也。又云。三□罗是平等义。佛言以身口意合为一者。即是住三平等法门。所以得名三世无障碍戒也（文）三□罗者。是真言律仪。尸罗者本性所具净菩提心。依受律仪故显发此净菩提心本性尸罗也。故学处品云。住无为戒具足智惠方便。得至如来无上吉祥（与内也）无为戒蕴（文）第五（十一）云。今行者深观十缘生句。了知三业毕竟不生。法性自尔常无动作。是名住无为戒（文）深观者。第三劫菩提所观（具如第三卷十喻中释）故知。住净菩提心毕竟空智。即住本性尸罗无为戒也。尸罗者通一切戒。是戒本性也。故唯识述记十八本八云。净尸罗者。谓别解脱道定共也。即通三种（文）愚按。今住无为戒者。是得除盖障三昧时。自然住此戒也。除盖障三昧者。如实知自心得三业平等。故涅槃经第十五（十三）初地云空平等地。千钵经云体性平等地。第十九（十四）云。虚空等心者。净菩提心也（文）净菩提心者。开佛知见义。开佛知见如实知自心。故次云心之本性即尸罗。论其体则与第六夜及灌顶夜依阿阇梨加持作法所得三□罗平等戒。更无有异。三业平等即尸罗净菩提心也。是但显发本具体性。非如初来在于心中。故云住无为戒也。抄（二十五右）云。今经中所授三昧耶戒。传授仪式。一一□帜。皆是无为无作金刚事业。故名无为戒也（文）古师多以今住无为戒。直为第六夜所授三昧耶。其义无差别矣。愚按。若论戒体则菩提心为体。从凡夫至圣位但是一种真性。更无有异。然约行者。浅深重重。如五密轨云。由加持威德力故。于须臾间。当证无量三昧耶无量陀罗门等。是明于第六夜直住无为戒也。若约机劣。或得初二无畏未至初地。则不得言于第六夜直住无为戒。何者未能显发心本性故。从是方便修行。至初地时初开发金刚宝藏。此云住无为戒也。今第六夜依有为作法而授无为戒。戒体虽同。住与不住其位有异。不可不别矣。凡第六夜戒者。三宝菩提心四重及十无尽戒。此二戒俱云三□罗。第十七（二十二）云。初授此戒时。阿阇梨先当授与三归。此中三归者。即是常住秘密之三宝。非是法僧别住同于百余不了义经。如涅槃鸯掘中应引之广说也。又如上文中。师为授三归法也。既授三归了。阿阇梨次当劝发其心令生决定大誓。受此十无尽藏。还三遍授之。受已令彼自表白。我某甲今依十方诸佛及阿阇梨边。受得此戒竟。今日今时我某甲得名为菩萨也。此戒无有时节。乃至尽形受之。尽未来际无有舍义也（文）抄又（二十五丁）云。又对五师。乃至心佛授受故。非他所受（云云）此解亦不当。是不辨浅略深秘二种义门也。凡第六夜戒许结缘者尚豫闻。如是作法岂得初地所得无为戒同乎。若约深秘释。有为实相即是无为。皆与与实相不相违背。故第十八云。有为戒者。此是修行方便故。云有为戒也。然无为戒者。即是本性戒。非是修成。对此有所行之方便故云有为。然深观即同无为戒也。以不离阿字门故（文）深观者。正是初地证智。如实知有为即无为者。为简凡夫解了故云深观。云何云深秘释。得直同凡夫所得三昧耶戒乎。不离阿字门者。明其戒性凡圣无异。其异但在证与解耳。又抄（二十六丁）云。此经方便学处十无尽戒。及梵网等戒。皆有为戒摄也。又三宝菩提心四重及秘密四重为无为戒（云云）此解恐非疏意也。凡第六夜戒。不简四重及十无尽。约授受作法则皆是有为。约其法体则无为戒其体无异。故若有深机不起于座开发真性。谓之住无为戒也。此经宗。阿字本不生净心是云妙尸罗。故云心之本性即尸罗。此心体流在生死无有阙减。悟入佛地无有增益。常恒不变体离造作故云无为。今依三密方便。戏论云睛其体现。是体本有非如常途羯磨具足始来在于心中。故云无为也。前引第十八云。深观即得无为戒也。不离阿字门故。即此之谓也。
    譬如下。举喻示本性不变相也。水性喻本性尸罗。薪水喻烦恼。灼烂喻生死苦相。其自性下正明不变义。谓盖障既除本性便显。非是始起故。云清冷如本也。
    真言行者下。合法也。问于第六夜有授受作法何云非造作法。又阿阇梨自授之。何云不由他得乎。答依有为轨而授无为戒。戒体本有故。云非造作法也。又依阿阇梨加持方便。显发本来所具者。是本有故。云不由他得也。第七（十七）云。又如来秘宝之藏。皆是法然。所谓不可授人。若施他时。还就众生心室中开出之耳。
    如声闻下对劣显胜也。白四羯磨等者。如抄辨之。是明依造作而得。反上非造作法义也。方始得生者。谓无作戒体始来在于心中。非是本具故云始得也。反上云心之本性即是尸罗也。
    又须方便下。明受得已后护持相也。如防利刺等明防非止恶相也。一期寿等者。如抄解。愚按。一期者恐是时也。毗尼中用迦罗时。见智度第一（二十丁）又是作业义。今反之故。上云非造作法。又身云。与通同。是以身尽形亦随灭也。
    此戒下对迦罗义明三昧耶义。此戒者三昧耶平等无为戒。世世生处等者。明三世无碍义。三世无碍故云恒与俱生也。第九释入佛三昧耶云。世尊前入法界胎藏三昧时。见一切众生悉有菩提种子。等同诸佛。故说入佛三昧耶持明。以此持明得入佛平等戒即是托圣胎义也（文）如来种子即佛性三昧耶。以是为戒体故。云不假受持。
    又由住斯戒故下。释离于邪见等文。亦是次第相释也。斯戒者即无为戒。第十七（九）云。又此戒者即是如来无师之惠也。（文）无师之惠即自然智。自然智者即本净菩提心。第十四（十）云。无上菩提即诸佛自然之智（文）第五（十七）云。莲华台是实相自然智惠（文）第六（二十四）云。法佛自然智叹不思议智（文）初地菩萨心自证心。即住无师之惠故。次云实智增明也。实智增明者。释通达正见也。实智谓初地所得自然智。对第二劫云增明。逮见不可思议等者。阿字本不生义。阿字具有空不生三义即不思议中道也。具如第七卷（四丁）释阿字中。第五（八云）有无悉超越者。即是从众缘生。不思议中道出过断常。非有非无。一切心量所不行处故。名虚空无垢金刚智印（文）虚空无垢者。即阿字本不生义。具如第一卷记辨之。甚深缘起者。今此戒离有离无。以四不生推捡毕竟不可得。故云甚深缘起。第十一（十）云。然此真言威力不从真言中出。不在持诵者处。亦不入彼所加持者身口。推求性相了不可得。而能作一切事。随应曲成。此即甚深缘起。法性从众缘有。如彼水月镜像不可思仪缘起也（文）第五（十一）云。今行者深观十缘生句。了知三业毕竟不生法性自尔无动作。是名住无为戒也（文）止制八颠等者。凡夫四颠二乘四颠。一是有。一是空。即二边也。梵网上云。是十善戒体性制止八倒。一切性离一道清净（文）古□云。防十恶时制止有为无为。有无性离一味清净也。第十一云。此不可得空之自性。即是第一常住法佛之身。以离空非空等八颠倒相。是即甚深缘起法。无为无作而能不动法界普应众生。机应相关如月现法水。如是缘起法不可思议也（文）总意明。实智增明心佛显现即是不思议甚深缘起。谓不坏因缘入法界故离二乘空。不动法界而缘起故离外道有。谓之不思议甚深缘起也。
    故经次云下合经也。邪见者八颠即邪见也。下疏云。此宗中说有两种外道是也。此中有四倒是外外道。空四倒为内外道。俱是邪见也。通达正见者。第十九（八）云。通达是证果义。正见者谓自见心实相也。故下云。以如是正见犹如金刚。即是最上坚信解力。第七（八）云。如来无碍知见在一切众生相续中。法尔成就无有缺减。以于此真言体相不如实觉故。名为生死中人。若能自知自见时。即名一切知者一切见者。是故如是知见非佛自所造作。亦非他传授也。迦叶亦云等者。涅槃第七如来性品。佛说如来常乐我净已。迦叶白佛言。世尊我从今日始得正见。世尊自是之前我等名邪见之人（文）意明。常乐我净者不生不灭佛性也。今既知。故名为正见。自是之前以未知故名为邪见也。佛性者干栗太真实心。故上云。如实知自心是即正见也。凡夫二乘不如实知故是邪见。是云两种外道也。此中惠不正者。中论疏第一（末十）云。邪见有二种。一别邪见。谓拨无因果。二通邪见。以其所见不正故名为邪文。今疏即第二义也。于谛实之理者。谛谓真谛。实谓不虚。见道所照之谛理。自心实相所谓法明道也。第十五（二十四）云。夫见住者。是安住实智慧中故名实也。犹觉了性无性空本性净故。当知。诸法皆空。空谓离虚妄分别而住谛理。俱是为实也。见此理者即是见于古佛所见之道。解与诸佛玄同。往昔如来亦从此路去成正觉。既得如是自然之智。复当转受众生。今我所持亦与此无异。故名为实。实者即是无虚义也（文）乃至空等者。正明迷相。如次凡夫二乘迷倒也。意明不如实知一切诸法即心实际。心实际即如来无碍知见。故二乘不空谓空厌生死而证灭。凡夫空谓不空着生死而计我。空有虽异俱迷自心。谓之不见古佛所行大菩提路也。一切诸佛皆自心发菩提。乃至成心正等觉。谓之见菩提道也。道者自习实际。第五（七）云。若入此净菩提心门则照见心法明道。所谓古佛大菩提道故（文）。
    今此菩萨下。为释复次秘密主满足一切佛法等文。先总明上秘密主此菩提心门已下生起次第。以为下文由渐也。谓此菩萨住法明道不久勤苦得除盖障三昧。今亦住此三昧。不久勤修满足一切佛法也。初法明道者是无间道。即时无碍智生是解脱道也。起信证发心章云。谓以一念相应惠无明顿尽名一切种智。义记云。前一念相应惠等者是无间道也。名一切种智者是解脱道也。无碍智生者。第五卷（二丁）明三世无碍智戒云。于一念中了达三世法无挂碍故。其住此戒者。乃至初见心明道时。即有如是不思议势分。以此戒亲能发生佛惠。又对二乘律仪有限量故。三世无碍智为名也（文）即此之谓也。无碍智者即一切种智。智度八十四（十八）云。佛为无相法故。反问须菩提。汝不应以名相故问。汝不应以名相为难。一切种智是佛智。一切智智名一切三世法中通达无碍智。知大小精粗。无事不知。佛自说一切种智义。有二种相。一者通达诸法实相故。寂灭相如大海水中风不能动。以甚深故波浪不起。一切种智亦如是。戏论风所不能动。二者一切诸法可以名相文字言说了了通达无碍。摄有无二事故名一切种智。有人言。十力。四无所畏。四无碍智。十八不共法。尽是智慧相和合。名为一切种智。复有人言。金刚三昧次第得无碍解脱故。若大小近远深浅难易无事不知。如是等种种无量因缘名一切种智（文）又八十（二十四）四云。问云。除佛更无如实知者。二乘云何得涅槃。大菩萨得无生忍。答曰。如实智有二种。一者遍满具足。二者未具足。具足者佛。不具足者二乘及大菩萨。此中即次义。故上云以其自觉心故。便得佛名。然非究竟妙觉大牟尼位。即此之谓也。于一切法皆悉现等者。问此释意似后得智云何。答不尔。是实智。第一云。成佛者具足梵音应云成三菩提。是正觉正智义。谓以如实智知过去未来现在。众生数非众生数。有常无常等一切法。了了觉知故名觉（文）犹如明目等者举喻也。如上辨之。不如实知者。是无明也。此菩萨分断无明故。如实知自心。如实知自心即离一切疑网。故云明目等。明即无碍智也。虽无量天魔等者。释无碍智相也。智度六十（十三）云。经释提桓因白佛言。世尊何等是相似般若波罗蜜。佛言。说有所得般若波罗蜜。是为相似般若波罗蜜。世尊云何说。有所得般若波罗蜜。是为相似般若波罗蜜。佛言。说色无常。作此言如是行。是行般若波罗蜜行求色无常。是为相似般若波罗蜜。说受想行识无常（云云）复次怜愍未来世众生不见佛及诸大菩萨。但见经书邪忆念。故随着音声说相似般若波罗蜜。相似者名字语言同而心义异。如以着心取相说五众等无常乃至无生无灭。是相似般若。若以不着心不取相说五众无常。但为破常颠倒。故不着无常。是真实般若。是说法人教舍相似般若波罗蜜修习真般若。是名说般若波罗蜜正义（文）见法明道时。得证决定安住本不生无所得。不为有所得般若所动犹如须弥。故初地名不动地不动证决定真实般若也。第七（二十九）云。决定者如阿字门。若声若字举体不生。声字之义即全举不生。若证时还只证此不生。中间更无间杂。亦无异路。若见此真实义时。假使十方诸佛同时现前设种种相似波罗蜜。欲令改易其心。然亦不生疑惑。故云决定也。华严大疏三十四上（九十）云。已入初地证决定。非是地前信地所摄之愿。受决定名（云云）又下疏（明十喻中）释必定句在往见。
    故经次云下合经也。信解力故者。信解即实智（具如下解之）是合上释中无碍智现前。无碍智即信解也。不久勤修等者。合上于一切法等释也。
    以如是正见下。释经意也。上经云通达正见。正见者不生不灭无碍智见。故上释云无碍智生。无碍智生即菩萨信解力。故云即是最上坚信解力。上释正见云不思议中道甚深缘起。甚深缘起者所云大空生。大空生者金刚实惠。故云犹若金刚。金刚者阿字大因陀罗。故以喻正见。第十一（三十五）名大因陀罗者。此是金刚中之极刚者。能破金刚。而金刚不能破彼。又是极黄色也。如紫磨金色。此想阿字为之。名金刚轮也（文）坚信解力即证决定。不生不灭。不可破。不可转故。以喻金刚也。下疏云。其心毕竟不可破坏。不复随他缘转故。名信解行地（文）又金刚者大因陀罗须弥山之异名。第十五云。安住实智慧中。犹如须弥无有动摇。即是义也。依此进修者。所云信解中行。下疏云。此经宗从净菩提心以上十住地。皆是信解中行（文）如实巧度者。智论第六（二十二）云。二乘虽有所度。不如所应度。何以故。无一切智。方便心薄故。唯有菩萨能如实巧度。譬如渡师。一人以浮囊草筏渡之。一人以方舟而渡。二渡之中相降悬殊。菩萨巧渡众生亦如是。复次譬如治病。苦乐针炙痛而得差。如有妙药名苏陀扇陀。病人眼见众病皆愈。除病虽同优劣法异。声闻菩萨教化度人。亦复如是。苦行头陀。初中后夜坐禅。观苦而得道声闻教也。观诸法相无缚无解。心得清净菩萨教也（文）止观六（五五）记云。如实巧度者。大论第七。作巧拙二医譬云。用针药名为拙度。用咒术者名为巧度。亦如二渡。若用草筏名为拙度。用方舟者名之为巧。双舟曰方。○巧如喜根。拙如胜意。巧拙相形虽复如是。揣心量行无令滥。非此斥小宗事相头陀。专根本禅无常等观。苦励身口不知诸法毕竟清净。此以衍教用斥拙度。行道之人善自勘酌（文云云）得诸佛力无所畏等者。正智见者。是菩提心之体。力无畏等者。是心万德。所云菩提心之眷属也。守护经第一（十五）云。愿令我等速得圆满大菩提道（菩提心体也）及于无量菩提眷属如来十力。四无所畏。四无碍解。十八不共。四摄三昧。解脱总持。六通诸度。福德智慧。如是一切功德海愿令我等皆是满足（文）第十七（八）云。菩提心即是如来正因（谓心王也）法谓心法。即是一切地波罗蜜自在力等。以要言之。一切功德之法皆是也。此法皆是佛之眷属。亦是部提心之眷属。如华台之有叶□也（文）第五（十八）释内心妙白莲云。须蕊是一切三昧门。陀罗尼门。六度十八空等。如大般若所说。从此一一须蕊。以加持神力故。现出三重漫荼罗中一种庄严眷属也。及余无量佛法者。愚按。十力无畏等。是智门德故。为第一重眷属也（文）及余者大悲门等无量功德。即第二院大悲门菩萨。及第三重随类眷属也。法华方便品颂云。佛力无所畏。解脱诸三昧。及佛诸余法。无能测量者。文句（三之三。九十五纸）云。佛者颂吾从成佛也。正颂实智。力无畏等颂诸功德。是颂权智。余法者即指化他之权。是实智之余助耳。正颂上种种因缘（云云）化他之权即大悲门也。
    龙树下。取智论三十二意释不久满足等义也。此中转用意云。冶人喻第二劫菩萨神通喻第三劫菩萨也。下疏叹第三劫功德中云。可知。余教中菩萨行于方便对治道次第渐除心垢。经无量阿僧祇劫。或有得至菩提。或不至者。今此教诸菩萨则不如是。直以真言为乘。超入净菩提心门。若见此心明道时。诸菩萨无数劫中所修福惠自然具足。譬如有人以舟车跋涉。虽险难恶道得达五百由旬。更有一人直乘神通飞空而度。其所经过及至到之处虽则无异。所乘法有殊。
    以是菩萨下释秘密主要言之以下文也。佛言以要言之等者。举真言行者初入三昧耶功德。以显初地菩萨功德显现也。善男子等者指初入灌顶人。即第二无畏位也。此位虽得无量功德尚未显现。虽未显现德体不异。今初地位彼所得功德。了了显现故。称云满足佛法。是以举初入灌顶人功德。以显无量功德显现也。今具举文者。经第二具缘品云。尔时金刚手白佛言。世尊若有诸诸善男子善女人。入此大悲藏生大曼荼罗王三昧耶者。彼获几所福德聚。如是说已佛告金刚手言。秘密主从初发心乃至成如来所有福德聚。是善男子善女人福德聚与彼正等。秘密主以此法门当如是知。彼善男子善女人从如来口生佛心之子。乃至从今已后。应当恭敬供养是善男子善女人。何以故。世尊见彼善男子善女人。同见佛世尊故（文）愚按。凡此经宗所有所作皆无不为此一事因缘也。七日作坛皆明此事。今此品广明入灌顶坛所证心相。故此中与下具缘。文意同也。第九（十）释云。此福非一切众生思量分别之所能及唯有诸佛乃能知之。今但示其入处。欲令领会圆意故。云以此法门当如是知也。譬如轮王太子。（下第三劫中亦明此喻也）适在胎藏之中。已能持四天下。使福德无减。八部群神皆宗敬之。何况。绍灌顶位时所为利益（文）又第五卷阿利沙偈云。明日大乘生（文）即是佛树牙生义。可知。入灌顶坛所得即今品所明净菩提心也。
    尔时执金刚下。已上释三句问答毕。自下释九句问也。是为明菩提心始终相为此问答。故知。此问答贯通于一经始末也。
    如上佛说下。作释中初时未来意也。说经之大旨者。谓此经所要无出心实相。云何菩提谓如实知自心已下。略历诸法而明心实相门。故云说经之大旨也。
    时金刚手下正明今文来也。已下广明心实相门。故云广演其义。其义者即心实相门。故知。一经始终皆明此事也。云何世尊等者。如上所明。心实相门者正是自心体性也。今问此心体性菩提种子发生也。此心者是本有心。菩提生者修生菩提发生也。初地生一分明相云菩提生。所谓大空生也。即是菩提等者。明修生菩提心生也。如华严经等者。两本义释无诸字。若尔唯指华严经也。今云诸故。摄诸大乘经。于中华严文分明。故别指华严也。新华严经第十七（初发心功德品）云。法惠菩萨言。假使有人以一切乐具供养东方阿僧祇世界所有众生。经于一切然后教令持五戒。南西北方四维上下亦复如是（乃至）此人功德比菩萨初发心功德。百分不及一。千分不及一。百千分不及一。如是亿分。百亿分。千亿分。百千亿分。百那由他亿分。千那由他亿分。百千那由他亿分。数分。歌罗分（此云竖折。人身上毛折为百分之一）等分。喻分。优婆尼沙陀分（此云近小。又云极少）亦不及一（乃至）何以故。以是发心即得佛故。应知。此人即与三世诸佛同等（文）下疏云。是故余经如是广叹沙罗树王茎叶花果。今此经中唯明此树王种子生育因缘。若离此因缘能成彼果者无有是处。所以称大日经王者非为此乎。解云。功德者是菩提心相。所言茎叶花果。直问者对广叹。广叹非要故。今直就种子心为问。是为至要。心密印者。所谓摩诃萨意处。此心为种。成彼花果等功德故。先举华严经以对明也。心之密印者。密谓秘密。此心大悲胎藏漫荼罗处。如来秘要之藏。故云密也。印者决定义。心之体性不生不灭。如金刚故。义释第八（二十一）云。偈初云虚空无垢无自性者。正说心之实相。心之实相即是一切法中决定智印也（文）心者干栗太。第十二（二十纸）云。众生自心之处。即一切佛大悲台藏曼荼罗也。又云。如是净无垢处。即是诸佛大圆满实相之地也（文）今就此心而发问故。云直问心之密印也。
    云何了知下。正释文。于中是释初二句也。此中释相世俗所谓文林也。是此疏一格也。此释有两势。初问种子发生。若已已下问已生菩提心性也。经中两势不明。疏主得意而释出。故下答中。答此问云。其性常坚固等也。此心者本有体性干栗太心也。菩提者无上果。种子者一分明性。所云本觉。发生者分明发生。所云佛树牙生也。若已发生等者。是问已生菩提心性也。谓从阿字金刚性生牙。此牙即金刚体性故。下答中云其性常坚固等也。
    第二句下。问已生菩提相貌。下答释中云。次有一偈半（无量如虚空等）答菩提心貌（文）。
    相谓下释相义也。性成于内者。谓初发菩提之心。决定谛信云性成于内也。具如第三卷（二十）释应发发心文。又菩提心论云。我今志求阿耨多罗三藐三菩提不求余果。誓心决定故摩宫震动（文）必有相彰等者。相谓初地果相也。菩提心论云。既发如是心已（一向志求心）须知菩提心之行相（菩提心相貌）其行相者三门分别。诸佛菩萨昔在因地发此心已。胜义行愿（悲）三摩地（定）为戒。乃至成佛无时暂忘（文）三种菩提心即是发心相貌也。如般若中等者。具如抄辨之。阿毗拔致此云不退位。证不退也。信解梵云阿毗目底。梵言通同。此经宗初地已上皆名信解。信解即决定谛信。故知。三种菩提心即阿毗跋致相也。
    经云下叹德请说也。初云识心者。此心是质多。质多是虑知义。识是了别义。为显初心是质多云识心也。识即心而非二物也。故疏释云是自觉之智。即是能证智也。次又言心等者。此是干栗太。是所证。故云即是心之实相。上云。虽众生自心实相即是菩提。有佛无佛常自严净。又云。心实相者即是无相菩提。亦名一切智智（文）又识心者如来四智（质多相大也）次心者是真如（干栗太体大也）即体相二大也华严大疏十九上（五十）云。真谛三藏决定藏论九识品云。第九阿摩罗识。三藏释云。阿摩罗识有其二种。一者所缘即是真如。二者本觉即真如智。能缘即不空藏。所缘即空藏。若据通论此二并以真如为体（文）今此中是总举如来净识叹也。抄云识七转识等者恐不当矣。意明等者。下疏云。以心实相智觉心之实相。境智皆是般若波罗蜜。故曰无境界（文）境智一相俱是般若波罗蜜。故经云胜。疏释云妙。妙即胜义也。
    自然智下。上叹本觉心体。是叹始觉智。故云心自证心等。证者即生义。证得此智云菩提心生故。故经云自然智生也。如来常智者。常谓常住不变。即是实智也。实智证如名为成觉故。次云心自证心等也。唯是下释生义也。第五（八纸）云。自然智是如来自觉自证之智。昔所未闻未知之法。自然了了现前无所挂碍。故以为名。第十四（二十九）云。发者菩提心自然开发也。若此言说表示。因他教悟而能得如是自然无师之惠者。无有是处。所以者何。但因行者如实自觉如实自观无尽法界故。得如是实相之惠。非由他悟也（文）。
    言佛下释经胜字。兼显发问意也。是胜故能知。能知故请说之也。上云识心心胜者。第九无垢识。即理智法身。现证此者名为毗卢遮那。毗卢遮那即中胎藏第一常身。故云最第一也。第十六（二十三）云。此第一是第一法界身。随诸众生信解令欢喜。极微细之意最难见之性。故极微细也。微相者谓微妙相即初地果相也。有人云（云云）下宝珠章。微相彰外者。彼凡夫一念净心。是微少云微相。与此大异。何不辨乎。又上释相貌义云。如般若中广明阿毗拔致相貌（文）岂是微少义乎。
    第三句下。已上问净心发生及其相貌毕。此下问此心从因至果相续次第也。大勤勇者。第六（二十三）云。诸趣唯想名。佛相亦复然者。言六趣众生与毗卢遮那本无二体。但随众生种种妄想立种种名耳。佛亦如是。一切世间徒见我降魔成道方便度人之□。随彼心相而称说之。或云大沙门。或云大勤勇（云云）十（二十三纸）第十七（七纸）云。勇者谓能除自他一切障故。又勤精进自心无有休息。处生死中而无厌倦。能除一切无相之怨。以此众多义故名大勇猛也（文）勤勇梵云。与字体同故有精进义。第五释大勤勇印云。如来师子奋迅大精进力。正为是事因缘（云云）今第三问问心续生次第。次第梵中有精进义。上疏云。此中次第梵音有不住义精进义遍行义（文）今心续生者。菩萨进趣方便。不住精进大勤勇相故。今叹称佛云大勤勇也。上问中。佛称自然智。今云大勤勇者。自然智谓自证之智。菩提心生即自然智生。故其义相应也。大勤勇者外□之称。三劫六无畏次第相续。与外□义相应故。下疏云。三劫六度无畏众多心相者。皆是拟仪外□以明修证之深浅耳。又勤勇梵中。具精进进趣义故。其义相应也。心续生者。第十九（二十六）云。佛言有三种法相续（相续是生也）除其为障与无障相应。言障除即是无障相应生也。名三三昧耶（由与瑜伽相应。无障即三三昧耶也）云何彼法相续。次佛答中。初三法者相续不间断。是三昧耶义。然梵音相续与障义同。亦可具含二音也。以相续若有间断。即非三昧耶。此即障生。故兼二义也（文）第七（十三）梵云哦哆也（二合）是名为行。行谓去来进退不住之义。乃至中论观去来品。明行正义。以相续故名行。如从谷子生牙茎叶。及无明缘诸行等。以断故名止。如谷了灭故牙茎灭。无明灭故诸行灭（云云）唯识第一云。由断续生烦恼障故证真解脱。述记第一（本三十）云。如瑜伽五十九说一切烦恼皆能续生。即是发业润生烦恼。今此论中并皆名续。乃至所智障即不然。故相续言但在烦恼（文）今此中明净心续生相。谓一法界心本自一相。依因缘生起而为十转开明。是云续生也。上疏（一本二十纸）复次行者。初发心时得入阿字门。即是从如来金刚性生牙。当知。此牙一生运运增进更无退义。乃至成菩提无行可增。然后停息。故云次第此生满足。此中次第者梵音有不住义精进遍行义。谓初发心欲入菩萨位故。于此真言法要方便修行得至初地。尔时以无所住进心不息。为满第二地故。复依真言法要方便修行得至第三地。乃至如是次第乃至满足十地。唯以一行一道而成正觉（文）此释明十地心续生相也。若广言之。从初凡夫一念净心乃至第十一地。皆是菩提心次第续生也。此下经秘密主无始生死愚童凡夫以下文。答此问。下疏（二十三纸）释云。以下答心续生义也按。续生有二。烦恼续生。即十二因缘染缘起也。二菩提心续生。即净缘起。烦恼梵云。中有字。是时义。时即相续义故知。润生烦恼名相续者。恐是义。又三昧耶亦时义。菩提心相续即义耳。有几心次第而得是心者。若约三劫六无畏。则初地为极故。经六无畏次第而至极无自性心。云得此心也。
    第四第五句下。前问心续生义。就此续生有心相差别及胜进时分。此二种义。梵云劫跛。下疏云。劫跛有二义。一时分。二妄执（文）妄执者心相差别义。时即时分。今举此二种而问也。故三劫段初云。是亦答心相及心殊异也（文）心相可知。心殊异者净心转胜义。转胜即时分也。心诸相者。此有二种。一者与善种八心共体而生者。二者与三劫段出世心共体而生者。是总云诸心相也。初义者。下疏（二本十二中）云。乃至佛告金刚手言。秘密主谛听。心相谓贪心无贪心。○此答前问中诸心相句也初列六十心名。次释其相（乃至）此等皆是未得出世心以来。与善种种杂起之心（文）后义者。下疏（二末二纸）云。若秘密释。起一劫瑜只行。即是度百六十心等一重粗妄执。名一阿僧祇劫。超二劫瑜只行。又度百六十心等一重细妄执。名第二阿僧祇劫。真言门行者复越一劫。更度百六十心等一重极细妄执。得至佛惠初心故云三阿僧祇成佛也（文）问此谓诸心差别之相者。经云诸相。疏云差别之相。相即差别。百六十心等相非一故云差别也。第二十（二十三）云。复次身印。口真言。意本尊。即此三行差别不同。即是三相。
    及相续下释时义也。是问净心相续次第转胜之时分也。得究竟者。有二义。若约三劫则极无心以为究竟。若约十地则第十一地云究竟也。
    第六句下。已上明真妄二心相问毕。是次问净心所成功德相也。又上五问。总问菩提心体。此下问菩提心眷属。所谓功德聚者即眷属也。宝箧印陀罗尼云。（功德集）第五（八）云。制底翻为福聚。谓诸佛一切功德聚在其中。是故世人为求福故。悉皆供养恭敬。汝今发菩提心亦能摄受一切如来无边福聚。是故世间应当敬如塔想也。第六（二十四）云。次有一偈。明信解佛菩提印得无量福聚。故云若有诸众生。知此法教者。世人应供养犹如敬制底。是生身舍利所依。是故诸天世人所福祐者。皆悉供养。若行人信受如是义者。即法身舍利所依。堪受一切世间供养恭敬也。复次梵音制底。与质多体同。此中秘密谓心为佛塔也。如第三曼荼罗。以自心为基。次第增加。乃至中胎涅槃色最居其上。故此制底甚高。又从中胎八叶次第增加。乃至第三随类普门身。无处不遍。故此制底极广。莲华台达磨驮都。所谓法身舍利也。若众生解此心菩提印者。即同毗卢遮那故。云世间应供养犹如敬制底也（文）又此下（二十二）云。行者最初开发金刚宝藏时。见此心性如净虚空超其数量。尔时离因业生佛树牙生此牙生时已遍法界。何况枝叶花果。故云生广大功德。又下释第三劫中云。第三重微细百六十心。烦恼业寿种除。复有佛树牙生。故曰等虚空。无边一切佛法。依此相续生（文）一切佛法者。即十力无畏等功德法门。是名无尽庄严（庄严即眷属义。故十力等云菩提心眷属也）无尽庄严即四重圆坛罗列诸尊四重圆坛即制底也。今得究竟净菩提心者。即开发此心制底无尽功德藏故。云功德聚也。
    第七句下。已上六问总就菩提心问种种相。此下问行及修行。谓如是净菩提心及功德聚。依修行方便而得故。先示果相次明因行。故下经云供养行修行从是初发心。疏云。若不以三种秘密方便供养行门消融百六十心□石之垢。何以得此净菩提心（文）以何行者。释上行字。此行梵云。云何修行者释下行字。此行梵云警发地神偈。浙唎耶（二合行也）娜也（修行也）尾世铩数（珠胜也）译云修行殊行（文）是行体。修行。具如第三卷记辨之。有人行为。修行云。本依抄解。皆不得意也。第三（十六）释修行漫荼罗行云。此修行梵音娜耶。即是乘义道义。谓从一念善根乃至成佛。于是中间一一诸地所乘之法。所行之道。通名娜耶。漫荼罗中诸善智识。如造乘治道及将导者。众生释而行之名修漫荼罗行。此行梵音折唎耶也（文）无上悉地者。是真言果。具如悉地出现品所说。第十二（十）云。真言诸心处。彼识知果受果。果谓诸佛无上菩提之果。受谓证得也。佛意言。若能入此阿字门者。即能识于心识。若知此处即得真言果也（文）初地菩提心自证心。即是识于心处。如实知自心云无上悉地也。菩提心论云。初发已为人天师。胜出声闻及缘觉。如是发心过三界。是故得名最无上。亦可下明开为二句。以何行者明问行体。云何修行者明问修行。虽同名行其体有异。梵音亦异故分为二句也。下释云或可分为十句者。明于此句中开二。故总为十句也。
    第八第九句下。是于行者所起心品中分染净为二。按第二劫已还皆是异熟心。第三劫初地已上离我爱执藏。至无含藏为殊异心也。异熟心者。唯识述记二９末八十七）云。此识是能引诸界趣诸生。总善恶业之异熟果。说名异熟。此意说是总业之果。明是总报故名异熟。简别报果。别报果者但名异熟生。不名异熟故。同（七十）云。此识体总有三位。一我爱执藏现行位。即唯七地以前菩萨二乘有学。一切异生从无始来。谓名阿赖耶。至无人执位此名执藏（云云）按今疏云异熟者。正我爱执藏心。此经宗初地离此藏故。云殊异心也。又（八十八纸）云。阿赖耶者此翻为藏。藏具三义。如论已说。虽具三（能藏所藏执藏）正取唯以执藏为名。不尔二乘八地菩萨应有此名（文）同（八十四纸）云。能持染种种名所藏。此识是能藏是杂染法。所熏所依。染法名能藏。此识为所藏。摄论第二等云。非如大等藏最胜等中。即能所藏。彼论又言。为染第七等之所执藏。以为内我。名执藏义。即此论云谓与杂染互为缘故。解能所藏。诸有漏法皆名杂染。非唯染法。梵云僧吉隶烁。此名杂染。若不言僧即唯染也。有情执为自内我故。解能藏义。唯烦恼障非所知障。不尔无学应有此名。此不别执为其我所及与他我。名自内我。此即正解（文）第五（八）云。无含藏者。所云难可了知者。正在如是无含藏处。以如实知蕴阿赖耶本不生故。无所执受。亦无含藏。尔时一切心意识。妄想戏论。皆悉清净。法界圆照如秋月在空（云云）抄云。第八苦果总报。及七转识异熟别报等者误矣。今此中唯云异熟。不云异熟生。唯异熟者即第八识。是性相之定判也。何取七转识乎。瑜伽行者等者。愚按。此经宗称得瑜伽者。初地已上证智境界。故知。今瑜伽行者殊异之心者。正指初地所得之心也。今具辨之。秘密八印品。弥勒真言（文）摩诃瑜伽者。即指弥勒尊已得瑜伽境界。瑜只你者指未得瑜伽之人也（具如彼记辨之）又下疏释初劫中云。是名超越一劫瑜只行。瑜伽为相应。若以女声呼之则曰瑜只。所谓相应者即是观行应理人也（文）又释第二劫云。是名超越二劫瑜只行。又下疏云希求顺理解脱者。顺理梵音瑜只（文）依此等释。地前未得瑜伽人。皆女声呼云。瑜只也。又唯识述记第二（本三十）云。瑜伽者名相应。有五义。一与境相应。二与行相应。三与理相应。四与果相应五利生等药病相应。瑜伽之师依士释。有瑜伽名瑜伽师。有财释。若言瑜只即观行者。是师之称之称又第一（本八）云。筏蹉氏外道名特子外道。男声中呼。归佛出家名特子部。皤雌子部女声中呼。即是一也。依此等意。对第三劫得瑜伽。初二劫中未得瑜伽。女声中呼云瑜只也。验知。今瑜伽行者即是得瑜伽之人也。故知。对第二劫称第三劫云殊异之心也。牟尼者。第十二（九）云。牟尼者寂默义也。常寂之土微妙寂绝幽深玄远。不可以言说之。如是法界寂然大灭度法。唯佛一人究竟清净。故名牟尼也（文）又问功德聚中称佛。问行修行云牟尼者。功德聚是心塔。心塔即心莲开敷。故与佛陀开敷义相应。故云佛广开演。又凡修行为令三业平等。三业平等即牟尼义。应思之。佛身语心者。三密平等。即诸佛自证境界。故云过语言地。第十八（二十七）云。佛世尊入大智灌顶地得三三昧耶。合身口意平等为一也。第十四（二十五）释三道真言云。当如是念时即得身口意平等之地。身及语意皆是法界之体。无有边际犹如虚空。即以如是之力而伏四魔也（文）今问得瑜伽人殊异之心故。称佛云牟尼。殊异之心者。初地已上分证三业平等法界之体。故以相应称号称叹而问也。又解。与字体同也。谓得三平等。则身语意皆遍法界。譬如巧色摩尼。验知。三业平等是牟尼义。亦即如意义也。究竟寂灭者。述释寂义。是字义。不究罥索第二十云。磨字门无住寂静为菩提座。过语言地者。述释默义。是字义。是究义。上带点故大空三昧。大空三昧者言断心灭之处也。阿阇梨言等者。明开句义。于上第七句中。分行及修行以为二句。故总成十句也。

大日经疏私记第十二
大日经疏私记第十三

            沙门昙寂撰


第0段 住心品第一之余

    从此以后下。欲释佛答说文。先明其大意也。
    然佛下。明答说文无有次第之所以也。然发问中九句皆有次第。谓初六句问菩提心发生等种种相。第七句问行及修行。第八·九句问所得果。九句总为三句也。今答中约机缘故。或后问先答等。无定准也。以九句问配解三句者。初六句为因句。于中初五句约干栗太心。是理色五大。第六功德聚者。逝底即质多故。五重逝底即智（心）五大。是总为同句也。第七问修行义。即大悲为根义。可知。第八·九问明二转果。异熟心者离烦恼障证涅槃义也。殊异之心者是菩萨果。谓离所知障证菩提果也。一经始终以九句问答而尽故。九句即三句也。务韵会无募切。音雾。事务。又专力于事也。或转生疑等者。抄云。答说中重又发问。同论生论以尽余义也。支流者支条分流也。是则下文。金刚手重问造曼荼罗法则及诸尊座位色像等。一切事业中转生疑问。每有遗余之义也（文）愚按。息障品初有三问。云尔时金刚手又复请问毗卢遮那世尊。而说偈言。云何道场时净除诸障者。云何持真言。云何彼成果（文）第一问当品答毕。第二问真言藏品答之。第三问世间成就品及悉地出现品答之。此三问是支流也。第十二（十九纸转字品）云。如上金刚手初问佛。佛即从初至究竟皆答此问（答九句问也）中间他语间断。今佛复腾前意而答也。如上览字门义。已略说讫（成就悉地品）今依前。佛为修真言行者欲令众缘具足速得无上道故。复从甘露生三昧说此明妃也（文）此释意明。具缘品答修行句。次息障品真言藏品及世间品出现品此四品答支流三问。次成就悉地品及转字轮品又答修行句。故云中间他语间断等也。
    如下文下。略示答说处也。入大悲藏等者。指具缘品等者。世间成就品四种念诵。成就悉地品四字观。及诸余品所说修行句是也。又下释十喻中云。是略答前间中修行句也。如下文万行方便中（指具缘品也）无不藉此十缘生句净除心垢。是故当知。最为旨要（文）第三（十三）释此品毕云。已说净菩提心诸心相竟。从此以下明进修方便（指具缘品）悉地果生（世间品及出现品）也。又具缘品初疏释云。此品次明入漫荼罗行法具缘支分及所要真言。皆于中广明（文）第十二（十四）云。从此品以前说真言之果（出现品）从此品以后次第明修行入证之方便。从此为首也（文）此释意成就悉地品等四字观。及转字轮品等。皆答修行句也。百字果等者。经第六百子果相应品曰。秘密主若入大觉世尊大智灌顶地。自见住于三三昧耶句。秘密主入薄伽梵大智灌顶。即以陀罗尼形示现佛事。第十八（二十七）释曰。大智灌顶地即是如来第十一地也（乃至）陀罗尼形者。谓总束真言轮（首字轮）而以为身。即成普门身也。殊异者。谓如来三三昧身流遍世界及十方虚空。悉遍无有虚空而不遍者。当知。虚空不可量。身亦如是（文）第十一地微妙三业遍满法界。是名殊异。即是究竟殊异之心也。三三昧身悉遍法界者。即普现色身如来法财。故云功德也。或可。百字果者字为体。字成觉。即毗卢遮那殊异之心也。百字轮是如来万德。故是云功德也。等者说百字轮凡有五品。此中皆说殊异及功德。故云等也。第十四（十七）云。如上所说字轮欲表如来功德也。故佛于一一毛孔出妙音声。遍于此界说是字轮甚深义。所谓能生诸佛之偈也。
    其余下。例知其余也。一经终始无法而不三句。品品中或说菩提心。或明修行。或说其果。故云以类观之等也。
    次如来下。正明如来答说也。经有五偈。初二偈总明答说大意。后三偈正答九句问。于初中初二句叹问者功德。次四句叹法胜相。后二句明开示意也。
    以从如来下。释第一句。佛真子者。梵网经云。众生受佛戒即入诸佛位。位同大觉已。真是诸佛子。法藏疏第一（四六）云。问未知菩萨。至何位得佛子名。答诸圣教说有多种。一约绝功用不行同佛作用。名为佛子。如楞伽经八地菩萨名最胜子。二约证得佛法分名为种子如佛性论。初地名佛子。三约不退位名为佛子。如璎珞经说。十地住即名佛子四约入大乘发菩提心受菩萨戒即名佛子。如此经说。五约入佛法。纵入小乘名佛子。如四分律序中说。今此通前四。以诸位同持此戒故通五。以摄小令回故（文）愚按。凡诸经中称佛子者。多在说戒及菩提心中之称号也。天竺风俗上从婆罗门下至旃陀罗等。家家皆有律仪。以分部族。然佛法中大小二乘。皆以戒为本。故初入佛法者。皆受律仪称族姓子。菩提心者。大乘律仪故。今亦称佛子。初地菩萨生在佛家得心本性尸罗。故今云佛真子也。对初二劫已前心外见。法故云真也。本业经下云。佛子一切众生。初入三宝海以信为本。住在佛家以戒为本（文）第五云。初句言佛子谛听者。梵云矩罗。是族义部义。补怛罗是男子义。若世谛释于四姓中生皆名大族。故名族姓子。今得生如来家。于族姓中最殊胜故名族姓子。阿遮利言。宜会意云佛子。于义为着也（文）以从如来种姓等者。第十八（二十）释胎藏世界文云。今此大悲藏之心地亦如此也。胎是初起便即是如来所起处。以从如来性生。如来性生是阿字而生也如是发心即是初地位也。海谓如来种性之海也。从此实性而生如来一切功德也。胎谓从此以为根本。由普贤行如来行。从如来性海之胎藏。渐渐具足一切如来六根之支分也（文）如来种性者。阿字义。阿字即本净菩提心故。第十二（八）云阿字如来金刚性。十四（文）云阿字菩提心体（文）即是心之本性尸罗义也。初地菩萨心自证心住本净尸罗。故上云住无为戒。是即生在佛家而具如来六根。故云真佛子。此佛子从如来种姓阿字本不生中而生也。从佛身语心生者。上如来种性约如来体。身语心者约佛用大（如来及佛者。显体用义可见）体必具相。故总三大足。即明从三大生也。三大者六大四曼三密也。若约浅略。依如来开示故。悟心本性故云生也。若深释者。佛者心佛。心佛者本具三大。今心佛显现云生。生即大空生也。又初地菩萨住三平等也。云从佛身语心生。故初地云定平等地也。第十一（十右）云。经云。若族姓子住是戒者。当以身语意。合而为一者。此戒梵云三□罗。是共缘共成此戒之义。所谓惠方便之所集成。若尸罗者但是清净义也。又三□罗是平等义。佛言以身口意合为一者。即是住三平等法门。所以名三世无碍戒也。如佛为诸声门。略说教诫则云。此三业道净是大仙人道。从十二年后稍演其义。成种种律仪。今此持明略戒义亦如是。若行人三业方便悉皆正顺三平等处当知。即一切诸佛律仪也（文）。
    如前大日下。释广大利益句也。先举如来广大利益例显金刚手发问广大利益义也。谓如来现广大加持三无尽庄严藏者。为令一切众生等得至三密平等地也。今金刚手发问亦复如是。故以例显也。无量应度众生等者。上（十八丁）云。时金刚手为令未来众生具足方便无复余疑故。以偈问佛。请世尊广演其义。是中略有九句（云云）速成大行者。即三密修行也。次经云供养行修行从是初发心者是也。由此大行得至初地果故。次云裂大疑网等也。第十二（九）云。真言诸行说。彼行不可得者。谓平等三业真言之行。犹此如来之行。得成无上大果报者。此诸行愿佛为我等说也。问意言。此真言及行佛说。能成辨一切如来功德广大甚深之事。以要言之。无量无边未曾有法皆得成就（文）裂大疑网等者。即除盖障三昧（具如上辨之）无尽庄严即满足一切佛法也。上疏云。时诸圣者常以胜妙方便启悟其心。梵音慰谕为决疑网。行者随闻随喜。悟已网障随除。不久成就一切佛法（文）总意明。为令众生速成大行。得除障三昧满足一切佛法无尽庄严藏故为此发问也。
    次云胜上下释次四句也。是叹答说中之法胜上义也。胜上者金刚灯菩萨真言云。第二十（二十四）云。求胜上事。即是发菩提心。唯求如来具足之行。凡所施为非求余事。所行广普妙也（文）大乘以菩提心为体故以胜上叹大乘也。又下以醍醐义释。醍醐即无过上味。故知。胜上者即漫荼罗义。曼荼罗者秘密大乘于诸大乘中最为第一。故以胜上语叹大乘也大乘句者。十喻义也。第三云。此十喻皆是摩诃衍人甚深缘起。非声闻缘觉安足之处。故名大乘句（文）十喻有三。一即空之幻（初劫）二即主之幻（第二劫）三不思议幻（第三劫）具如第三卷释。此三种相即是心续生之相。当知。心续生者大乘不可思议甚深缘起。故云大乘句也。又大乘者。众生自心本初不生义也。第七（二十七）云。今观诸法本不生故。即是无行无住不动不退。是中谁为乘者。当乘何法耶。复次是乘从三有中出至萨婆若。五百由旬无非宝处者。欲行何道往诣何处乎（文）又上释谓如实知自心文云。即是开示如来功德宝处也（文）宝处即大乘体也。略有七义等者。释大乘句也。一者法大者。起信论云。摩诃衍者总说有二种。云何为二。一者法。二者义。所言法者。谓众生心。是心则摄一切世间出世间法。依于此心显示摩诃衍义。何以故。是心真如相即示摩诃衍体故（文）法者即众生自心。大者此心横遍法界。竖彻三世。名之为大。法即大持业释也。诸经论中多以净法界等流教为法大。今直指净法界以为法大。勘注云秘密最上乘法等。恐不得意也。谓诸佛者。即五佛也。理趣释云。一切如来者。准瑜伽教中。五佛是也。其五佛者。即尽虚空遍法界无尽无余佛聚成此五身也（文）今诸佛者。本有五智即理五大也。广大甚深等者。释法义也。般若三藏心经梵本云。（甚深广大）又第九（十七）云。梵音毗富罗是广大义。谓深广无际。不可测量。如是诸法自体名为毗富罗法界（文）广大者明横德也。又摩诃云大。上疏释生大楼阁云。其高无穷。当知广亦无际。以边不可得故无中。此是遍一切处之所住处（文）大有三义。一数大。二量大三胜大（具如第一记辨）诸法万差悉以此法为体。是数大。此法唯佛与佛乃能究尽。凡夫二乘所不测故。是量大也。此法是诸法上故名第一义。是胜大也。又上疏三义即是三大。高者竖义竖差别故。差别是数大也。广即横义。横平等故是量大也。不可得者无边无中。即第一义。是胜大义也。横竖是心德。横亦具竖。竖亦具横。横竖无边。重重无尽。所云成刹尘智。即此之所以也。甚深者。仁王陀罗尼释云。俨避罗努啰□□系。此云甚深难测。谓前圆成甚深难测也。瑜伽释。俨字为种子。俨字者诠真如法。无来无去性离言诠。唯自觉圣智离相证故。云甚深难测也（文）法华方便品。诸佛智惠甚深无量。法华论甚深有五。一义甚深。真如义用。二体甚深。即如自性。三内证甚深。唯无分别智方能契证四依止甚深。与恒沙德为依止故。五无上甚深。即无余无住（文）智惠甚深即法华体。大白牛车即大乘也。法华论以五义释。即五智义。五智五大即大乘体也。秘密之藏者。正指法体。所谓摩诃萨意处。诸佛圆满实相之地也。此处唯佛与佛乃能自证。余人所不见故。云秘密。藏谓莲华藏。此藏梵云。第十四（十四）云。法界藏者此藏梵音云俱舍。是鞘义也。犹如世间之刀在于鞘中。此藏亦尔。故以义翻也。故此中云法界藏者。即是如来所出之处。谓一切如来处在其中也。○佛亦如是。安住如是甚深密藏之中。若非如来加持神力则微妙寂绝不可得示现。今乃示现无尽身口意种种形声。遍满法界。即是诸佛奋迅也。即是毗富罗法界。叹此法界云广大甚深也。涅槃经（会疏二末二十二纸）我今当令一切众生及我诸子四部之众悉皆安住秘密藏中。我亦复当安住是中入于涅槃。何等名为秘密之藏。犹如伊字三点。若并则不成伊。纵亦不成。如摩醯首罗面上三目。乃得成伊。三点若别亦不得成。我亦如是。解脱之法亦非涅槃。如来之身亦非涅槃。摩诃般若亦非涅槃。三法各异亦非涅槃。我今安住如是三法为众生故名入涅槃。如世伊字（文）此三点即三密平等法界之体故。第十四（二十六）云。身语意皆是法界之体。无有边际。由如虚空（文）总意明。诸佛广大甚深秘密之藏者。一切众生本具华藏。干栗太真实之也。此心名为法大。故第十二释意处云。如是净无垢处。即是诸佛圆满实相之地也（文）如上辨之。广大有三义。甚深有五义。即与十二真言王三密五大同也。第十四（二十六）云。当知。此十二字法门。即是法界之体性也（文）法界体性即本心净藏。是为乘体也。毗卢遮那者。已下译大义。毗卢遮那者智五大也。上约理法身。是明智法身。理身本觉是为所乘。智身始觉是为能乘。所云如智证如之谓也。是举能乘人。而显所乘法广大甚深义也。遍一切处者字义。字即毗卢遮那百光遍照王也。第十八（二十六）释字云。此真言即是一切法自在牟尼。此即毗卢遮那之别名也（文）又毗卢遮那此云遍一切处。即翻名也。第六（二十二）云。如实相智者。心之实相。即是毗卢遮那遍一切处。佛坐道场如法相解时。种种不如实见悉灭无余。是故萨婆若惠与虚空等也（文）上疏释三平等句云。今就此宗。谓修如是道迹。次第进修。得住三平等处。故名为句。即以平等身口意秘密加持。为所入门。谓以身平等之密印语平等之真言心平等之妙观为方便。故逮见加持受用身。如是加持受用身即是毗卢遮那遍一切身。遍一切身即是行者平等智身。是故住此乘者。以不行而行。以不到而到。而名为平等句。一切众生皆入其中。而实无能入者。无所入处。故名平等。大人者。即毗卢遮那。第十六（二十八）云。此上（大莲花王）有一切人中尊。即是毗卢遮那。此是行者自性无师智。大毗卢遮那佛。非从外来也（文）是一切人中尊故。加以大字称大人也。
    二者发心大者。上约本有是明修生也。谓发心广大能普成就自利利他。简地前发心故云大。发心即大持业释也。一向志求等者。谓自利大是能求心。梵云。即发心也。第三（二十）云。应发菩提心者。谓生决定誓愿。一向志求一切智智。必当普度。法界众生（自利利他也）此心犹如幢旗。是众行导首。犹如种子。是万德根本。若不发此心。亦如未托歌罗罗。则大悲胎藏何所养者育（云云）。
    平等大惠者。释大义。谓所求大故。其能发心成大义也。平等大惠是所求菩提。即指前广大甚深秘密之藏。其体心。莲华藏是妙法莲华体。故云平等大惠一切众生等具。故云平等。大惠即一切智智。法华（宝塔品）云。平等大惠教菩萨法佛所护念妙法华经（文）第十二（十八）云。诸佛法财者。以入览字门故。离一切诸相即见如来。即是平等大惠真实之智。如是真实之智于一切法中最有其上。一切诸佛以此为资财。资财是受用义。如是智宝之财其数无量。自在受用成辨佛事。普施众生。即是法华大长者义也（文）平等大惠者。字无相菩提。无想菩提即干栗太心莲华藏。即内心妙白莲。故以法华意云平等大惠也。起无尽悲愿者。明利他大也。法界众生是大义。谓众生无尽故。能化大悲亦复无尽。是亦依所度大成能化大义也。华严十地品（会疏三十四下六十七）云。旨子菩萨。住大欢喜地发（上广说十大愿）大誓愿。如是大勇猛。如是大作用。以此十愿门为首。满足百万阿僧祇大愿。佛子此大愿以十无尽句而得成就。何为十。所谓众生界尽。世界尽。虚空界尽。法界尽。涅槃界尽。佛出现界尽。如来智惠尽。心所缘尽。佛智所入境界尽。世间转法轮智转界尽。若众生界尽。我愿乃尽。若世界乃至世间转法轮智转界尽我愿乃尽。而众生界不可尽。乃至世间转法轮智转界不可尽。故我此大愿善根无有穷尽（云云）普授法界者。谓自得平等大惠。无量法财而还施众生。故云普授。即是大长者义也。如是无相惠一切众生本自具足。然云授者。第七云。又如来秘宝之藏皆是法然。所谓不可授人。若授他时。还就众生心室中开出之耳。第十六（二十八）云。授与谓似有人授与。复自观察修行而得斯果犹如人与。是实自悟不从他得也。
    三者信解大者。理趣释云胜解大。华严大疏三十八上（五五）云。论经名信解。摄论名胜解。皆一义耳（文）诸经论中。多约地前（如抄辨之）今此宗信解者初地故。次云心明道等也。信谓决定谛信。解谓知解。第三卷云。有大信解者。此信解梵云阿毗目底。谓明见此理心无疑虑。如凿井已渐至泥虽不见水心知在近故名信解也。乃至若人闻说如上不思议界。以宿殖善本神明利故。即能忍受其言。知众生心中决有此理。名为信解（文）应知初地证信知解名为信解也。心明道等者。释信解义也。第十二明法明道云。心为照明。能见如来之道即是信解也。具足无量功德者。释大义。无量功德即大义也。上二大正明菩提心体。是菩提心眷属也。上经云。住除一切盖障菩萨。信解力故不久满足一切佛法。今此中举除盖障三昧所得功德。以彰除盖障义也。第九释吉庆第九赞云。若从此坚固不动逮见心明道时。即是初发心中便成正觉。以除盖障三昧普现漫荼罗身。又释第十赞云。若于此生逮得除盖障三昧语言陀罗尼。起自在神通时。亦能如毗卢遮那而转法轮。又上释除盖障三昧中云。若能以方便力起五神通不动本心游诸佛刹。现种种身语意兴种种供养云。以无尽大愿广修诸度（文）能遍至等者。此二句明净土行及众生行。即大义也。大事因缘者。开佛智见义。具如上辨。抄云。是当十住初发心住欤（云云）此解不可。此中七大皆约初地释。读者自知。
    四者性大者。理趣释云。意乐大。灯论等云净心大。问。无性摄论第一（初丁）云。乘大性故名为大乘（文）故知。第一法大即诸法体性。即是性大。今何重出性大乎。答。前法大者。即本有体性。今性大者初地菩萨所得法性功德。前经所谓不久满足一切佛法是也。故次信解大而来也。前云秘密之藏。此藏梵云俱舍。今金刚宝藏者梵云揭诃。梵言有异。云何知者。秘密曼荼罗品云。尔时薄伽梵毗卢遮那以如来眼观一切法界。入于法界俱舍。以如来奋迅平等庄严藏三昧。以现法界无尽。故以是真言门。度无余众生界。满足本愿（文）第十四（十四丁）法界藏者。此藏梵音云俱舍。是鞘义也。犹如世间之刀在于鞘中。此藏亦尔。故以义翻为藏也。故此中云法界藏者。即是如来所出之处。谓一切如来处在其中也（文）解云。法界藏者。是如如理。如来谓智。智为刀理为鞘。智住于如犹如。刀在鞘中。故云法界藏。是与前秘密之藏毗卢遮那大人所乘义同也。第十四又云。示现如来平等严藏。此是胎藏之藏也。犹入此法门中。十方三世一切如来身口意。皆悉平等平等佛佛道同。故名等也。严谓庄严其身也。即以无量佛道之门而用庄严法身。以度众生也（乃至）此中藏者。梵音名揭诃。即是流出无尽庄严。奋迅示现不可穷竭。犹如大宝之藏。此平等法界藏即是如来藏义也。以法界庄严不可穷尽。犹如字轮旋转不可穷尽。名无尽严也（文）第八（二十九）释第四赞天宫藏云。此藏梵字。梵音云檗喇婆。是中心之藏。中胎藏之藏。与此吒迦俱舍等其义各殊也（文）檗喇婆与揭诃字体同。婆与诃通同。犹如婆诃与娑婆之例。故此二梵相同。中心之藏。又如来藏。无尽藏。及金刚宝藏。皆是此梵也。自性清净心者干栗太心也。即指第一法大。是能具心体。金刚宝藏即所具功德藏。故先举能具心体云自性清净心。自性清净心之金刚宝藏依主释也。最胜疏云。真实名心。如般若心。即真如理亦名为心。胜鬘经云。自性清净心彼名干栗心（文）第十一（十一）云。此如来不思议依自证之法。无量定智诸力以自庄严清净者。即是真实体。此是如来众德之藏。无量庄严无有缺减。具足成就相也（文此释如来藏庄严藏其体是一。可见）第十二（八中）云。复次如上所说即是阿字门。如来金刚性而功德具足无缺。常住妙理之门也（文）又上疏云。本不生际者。即是自性清净心。自性清净心即是阿字门（文）自性清净心者。自心本性阿字门妙功德藏。故次举喻云金刚宝藏也。金刚宝藏者。喻性功德。其体即四佛知见。具如下辨。
    五者依止大者。理趣释及灯论等云资粮大。是福智定惠等资粮也。今明二转妙果为所依止也。如是妙乘者。如是者指前性大。妙乘者字是妙义。又莲华义。即妙法莲华。亦是内心妙白莲。即是所谓自性清净心。是一切众生所依止处也又所依止者。其体字即干栗太自性清净心种子也。转字轮品云。我一切本初号名世所依。第十二释云。如梵音云我者。于中即有阿声。即是本不生义也。此常住不生之体即是一切之所依也。百川趣海等者。百川及卉木喻能依众生。海者与地喻所依乘。海谓阿字一味海。趣即所依义也。第十二（十右）云。如是甚深法性犹如大海万流之所归趣也。此万法归趣正顺于大般涅槃。即是发行义也。如世间大海。种种色味入大海之中。皆同一色一味无有差别。不可变。如来大海亦如是。一切万法万行入此中。皆同一不思议解脱之味。无有差别也。地即阿字义。上经云。譬如大地一切众生依。如是一切智智天人阿修罗依（云云）抄云。今依止大。二地已上乃至七地功德也（云云）愚按。不尔。此七大性若约初地言之。则七大皆在初地。乃至十地亦尔。具此七大为全具之乘。若所解者。释有所阙何分之配解。凡从凡夫乃至十地。修真言行者深浅有异。乘此乘者皆具七大。而以为全车耳。
    六者时大者。已为一切众生依。是明依止之用也。此时梵言恐是迦罗。第十三（十）云。世尊今正是时。佛今正是时者。此两语有意也。初说迦罗之时。意言。今此四众无有支叶。纯是真实堪受大法。如来应机而说。正是其时也。次三昧耶之时。即时分之时。今正是时。说法时也（文）第六云。黑谓如来寿量常住之身。如是妙身。毕竟无像故。作深玄色（文）黑梵云。理趣释摩诃迦罗云三世无障碍戒。三世无障碍即三业平等。三业平等即中胎藏黑色。第二十卷释入中字云。越八叶绝方所。即是出过三时义也。寿量长远者。法华寿量品云。我实成佛已来。无量无边百千万亿那由他劫（文）第十二（二十二）云。本初即是寿量义。乃至如梵音云我者。于中即有阿声（案本）即本不生义也（文）是常住不生之体。即是一切之所依止也。又下疏释第三劫云。以行者得此心时。即知释迦牟尼净土不毁。见佛寿量长远本地之身。与上行等从地涌出诸菩萨同会一处（云云）解云。字无量寿种子。具寿命义。此云寿命。又黑义。即深玄色也。又莲华义。即中胎莲华藏也。从余观之。法华所谓寿量者即中胎华藏。即是妙法莲华最深秘处。故举佛寿量以显是长远义也。出过三时者。寿量者。中胎华藏本地常身。本地常身即毗卢遮那。毗卢遮那即日之异名。上云越三时如来之日加持故。即此义也。是三世常住恒不变体故云出过三时。以要言之。则众生自心。初地菩萨心自知心。云见本地常身。是名为时大也。自证此心时还度于他。次云师子奋迅等。即下转方便也。师子奋迅者。法花（涌出品）云诸佛师子奋迅之力。同寿量品云如来秘密神通之力（文）上疏云。大那罗延力执金刚者。谓持秘密神通力也。如一阐提必死之疾。二乘实际作证已死之人。诸佛医王明见如来性故。则能必定师子吼。于救疗因缘心不怯弱（文）未曾休息者。上释师子座云。所谓自在度人无空过义（文）秘密神通者字义。字名不空过真言。思之。秘经云。常于三世不坏化身利乐有情。无时暂息（文）未曾休息者。即大义也。
    七者智大者。理趣释云究竟大。灯论云果报大。等虚空智即究竟果。究竟果者初地果相。故第三劫。疏云。行者从此无有待对。出过心量不思议地。有十心无边智生。即是初地果相也。超第三劫微细百六十心。得等虚空心。初地十心中究竟果相也。故次时大来也。谓诸法无边故等者。取智度第二（三十一）意释。论问曰。所知处无量故无一切智人。诸法无量无边。多人和合尚不能知。何况一人。以是故。无一切智人。答曰。如诸法无量智惠亦无量无数无边。如函大盖亦大。函小盖亦小（文）等虚空心者。下疏云。空性者即是自心等虚空性。上文无量如虚空。乃至正等觉显现。即喻此心也。第三（二十一）云。第三劫等虚空心无边智惠。一切二乘不能思议。乃名甚深般若。堪作秘密行阿遮梨也。第十九（十四丁）云。前说得虚空心。即是菩提心生。菩提者觉也。此心岂是空耶。而实具足恒沙功德。虽具如来功德。而无相无名不可显示也。如法相家说十六种空。大般若说十八种空等。皆为明此义也。若但空都无所有性者。云何成就如是不思议神变德而度众生。当知。此空是自证之理也（十四）既空无所有。名亦如是。是处不可示。言辞相寂灭。若以如是自证之法。为凡愚说之。终不可得也。当知。此但有空名。于十八空中最在其上。即是诸佛大空而实不空也（文）。
    自然妙惠者。等虚空心即自然智。所谓无分别智。实相原底者。谓萨婆若海。故云原底。以心实相智觉心之实相。境智皆是般若波罗蜜。故云函盖相称。
    以如是七因缘下。释经胜上义。犹如醍醐等者。即曼荼罗义。此经宗以曼荼罗为乘体故。超出诸大乘法门。何者曼荼罗者无过上味更无等比义。故以醍醐为喻（此义具如第四记）第十五（三丁）云。大悲根原说大悲根本。发生大乘无上诸佛秘密者。谓此曼荼罗即是无上大乘根原也。谓此菩提之心以大悲而为根本。亦如胎藏。故言根本也。大乘者谓真言行菩萨事。由是具足方便故行大直道。一向无留难得至真实。犹如乘调良之马行大直道至于大城。此即是诸佛最上秘要之藏（文）于七大中。第一心。第二心正是曼荼之体。故第五云。内心妙白莲者。此是众生本心妙法芬陀利花。秘密□帜。花台八叶圆满均等。如正开敷之形。此莲华台是实相自然智惠。莲华叶大悲方便也。正以此藏为大悲胎藏曼荼罗之体（文）即此之谓也。六度经第一（十六）云。此五法藏譬如乳酪生酥熟酥及妙醍醐。契经如乳。调伏如酪。对法教者如彼生苏。大乘般若犹如熟酥。总持门者譬如醍醐之味。乳酪酥中微妙第一能除诸病。令诸有情身心安乐。总持门者。契经等中最为第一。能除重罪。令诸众生解脱生死速证涅槃安乐法身。
    乘名进趣下。释乘及句义也。第三（十六）云。此修行梵音娜耶。即是乘义道义。谓从一念善根乃至成佛。于此中间。一一地。所释之法。所行之道通名娜那（文一念善根乃至成佛者。明进趣义也）起信义记云。又大者就义。谓体相用三大无过。乘者约用。谓即佛性。三位成运。自性住佛性为所乘。引出佛性为能乘。至得果佛性为乘所至处。三义体用唯一心转。是故亦乘亦大。持业释也（文）今此中本有萨埵为自性住佛性。从一念善根（第一无畏）乃至等觉。一一地位为引出佛性。第十一地为至得果佛性。是即大乘心续生义。亦即进趣义也。
    句名止息等者。上疏云。句者梵云□昙。正翻为足。声论是进行义。住处义。如人进步举足下足其□所住处谓之□昙。言辞句逗义亦如是。故同一名耳。今就此宗。谓修如是道□。次第进修得住三平等处。故名为句（文）次第进趣是乘义。至三平等处。进趣都息故今云名止息之处也。心续生之相者。抄出二解（云云）愚按上经。次第心续生者。是别问续生义故。此问下。秘密主无始生死愚童凡夫以下经文答之。故疏释云。以下答心续生义。欲明净心最初生起之由故。先说愚童凡夫违理之心（云云）今此胜上大乘句。心续生之相者。总指九句问。九句即明三句。三句即心续生义也。故聪明答九句问。云心续生之相等。今具科之。经有六偈。初三偈总明答九问。次越百六十心等一偈。答初云何知菩提心生问。次无量如虚空至正等觉显现。一偈半。答菩提心相貌问。最后二句明修行义。具至文当知耳。此心毕竟等者。释心字。此心者即不变心体。故云毕竟常净。常谓常恒不变净即自性清净。上明此心。云虽众生自心实相即是菩提。有佛无佛常自严净。然不如实知故。即是无明（云云）犹如虚空下举喻。上云。譬如虚空遍一切处毕竟净。故离一切相。无动无分别。不可变易。不可破坏。以如是少分相似故喻无相菩提（云云）今此中亦尔。心性毕竟常净。本自离诸相。故以虚空少分相似为喻也。抄云为。此二喻明续生及相义。故以虚空喻属下句而读。不能辨科文。故为僻解耳。今云。上句为显心续生义先明不变心体。故以虚空为喻。次而亦下。正明续生义。故以大海流浪为喻。二段文科分别耳。
    而亦从因缘下。释续生两字。谓不变心体从因缘起。十心相续果复为种。次第增明。云相续生也。从因缘起者。义释第五（四十丁）云。今此经宗以行者净心为因。如来净心为缘。从于心因缘生故。名自见心佛。如是见时不离本不生句。故名真实加持身。不同散心人等心外见佛（文）谓依此因缘盖障净除。盖障净除故净心显现谓之心相生。心相生即是心续生义也。下疏云。第三重微细百六十心。烦恼业寿种除。复有佛树牙生。故曰等虚空无边一切佛法依此相续生（文）抄约四相解。此解不尔。何者不变心体本离因缘。盖障除时而自显现。犹如云散日现日体岂有生灭之相乎。有心相生者。别释生字。谓不变心体从因缘起。十心相续。是云心相生。续生即心相也。
    犹如大海下举喻。大海喻不变心体（因也）风□喻外缘。波浪喻心相生也。谓由因缘而起故。非是常有。由因缘而灭故。非是常无也。
    若常有下变显。如文可知。
    当知下正明缘起相。缘起即中道。故对上非有非无。云是心从缘起也。
    即是下释相字。相谓相状。是缘起之相状也。不生而生者。不变心体从缘起故。不生常生是不变随缘义也。生而不生者。即随缘不变义也。
    无相下。正释相字。谓不生而生故无相为相。故云无相之相。生而不生故。生无所相故。云相常无相。第十九（六丁）云。所谓相者即是从缘所生之法。然实不自生。不他生。离于八不。即第一无相不离于相而说别有无相。若别作说。即同外人之断空矣（文）应知。缘起之相相常无相。皆与实相不相违背。是云心续生之相。
    甚深下释诸佛大秘密句也。甚深微妙者追记辨之。秘密之印者。秘密梵云。总有四义。一如来秘密。二众生秘密。三法体秘密。四言说秘密。此中亦具四义。谓不变心体诸佛自证。茍无顿悟之机。则不入其手故。是如来秘密。故释云诸佛秘密之印也。如是境界甚深微妙。难可了知。是法体秘密也。凡夫二乘两种外道。本虽自具不能知。故是众生秘密也。不妄宣说者。即言说秘密也。印谓决定不改义。不变心体从缘而起。其性不动。譬如虚空毕竟净故离一切相。不可变易。不可破坏。是名秘密印。
    是故凡夫下。释外道不能识句。谓如实知自心无生灭相。初地已上境界故。云非但不识也。凡夫二乘不知生灭之心。本是不生而生。是以外道计我我所。二乘怖畏而厌。故云不识生灭心也。故云下合经也追记次偈云下正释答说文。于中此四句。答上第一偈也。上释问中。疏有两势。一问菩提心种子发生。二问其性云何。今经一偈。上二句答初问。次二句答。次问配文可知。
    今佛告言下。释第一句也。相续心者障义（具如上辨）谓第三劫离微细障而净心显现。心性微细难了知故。举妄执尽。以示其相。故第三（三中）云。今所以广明三劫六无畏众多心相者。皆是拟仪外□以明修证之深浅耳。上已明见烟之相可以比知火性。但知心垢尽处戏论不行。是第六无畏依。更欲云何表示耶（文）。
    如有人问下。举喻显菩提心发生义。谓乳喻本有心体。所云佛性。由三密方便攒佛性乳。经过五味次第增明。净心显现以为醍醐也。此中答净心发生义。故四味喻心体次第增明。□浊变异之相者。初二劫心尚与妄共起故。以喻四味□浊变异之相也。第四（二十九）云。梵音漫荼罗是攒摇乳酪成苏之义。漫荼罗是苏中极精醇者。浮在上之义。犹彼精醇不复变易复名为坚。净妙之味共相和合。余物所不能杂故有聚集义。是故信言极无比味无过上味。是故说为漫荼罗也。以三种秘密方便攒摇众生佛性之乳。乃至经历五味成妙觉醍醐。醇净融妙不可复增。一切金刚智印同共集会。于真常不变甘露味中最为第一。是为漫荼罗义也（文）今约三劫六无畏配解之。乳喻愚童凡夫本有佛性。酪喻第一二无畏。生苏喻第三四无畏（初劫）熟苏喻第五无畏（第二劫也）醍醐喻第六无畏（第三劫也）。
    行者最初下。释越百六十心句也。行者最初等者。先举能越心以明所越百六十心也。最初谓入见道也。金刚宝藏者。谓净菩提心之喻。谓开发净菩提心。此心具无量性功德。故称云金刚宝藏。此藏梵云揭诃所谓大宝之藏也。见心性者。正明见道也。第十二（十五）云。更有方便。谓观啰字门。○以此无垢光眼而内观照其心。犹此啰字故能见心性也。○此啰字门者净知见之明灯。由此智目观心莲华台之实相。故速得成（文）又云。心为照明。能见如来之道（文）即是见道也。又见此心性即是空性心。故次云净虚空。下云。空性即是自心等虚空性。上文无量如虚空。乃至正等常显。即现即喻此心也（文）此中具虚空三义。如净虚空即毕竟净义可知。超诸数量者。数谓算数。超数即无边际义。量谓思量。超量即无分别义也。意明此心性甚然清净而非数量所图也。见此心性时即超百六十心也。有人数量傍注云百六十心者不可。
    尔时下正释生广大功德义。尔时者指超百六十心毕时。是即见道。今章即修道位也。因业生者。○如次烦恼业苦三道。即分段生死也。下疏云。第三重微细百六十心烦恼业寿种除。复有佛树牙生。故曰等虚空无边一切佛法。依此相续生（文）又上疏（一本二十丁）云。复次行者初发心时。得入阿字门。即是从如来金刚性生牙。当知。此牙一生运运增进更无退义。乃至成菩提无行可增。然后停息。故云次第此生满足（文）佛树牙生者。或云大空生。或云大乘生。或云净心显现。其体十力无畏等一切佛法。即是如来万德。亦所云法财。故今经云生广大功德也。第三劫经云。等虚空无边佛法即是也○此牙生时等者。对本有种子云牙生。谓菩提心开发。是初地果相。故云已遍法界。所谓廓周法界量等虚空是也。又第三云。初发心时见此曼荼罗。已遍法界升第二住。又逾广逾深作十转开明。乃至第十一地而后所见圆极（文）曼荼罗者。即心莲华。佛树即菩提心树王。名异体同。以要言之。初地所证净菩提心遍满法界。何者如实知平等法门故。体融无碍。故遍满法界。所谓信解地无对无量不思议。即此之谓也。
    何况下。明二地已上渐次增广义也。
    以过心行下。释第三句也。上疏释云。若已发生。其性如何。今正答此问也。经其性者。谓菩提心性。所谓阿字大因陀罗金刚性。故次云常坚固。以过心行戏论故者。先明性坚固之所以。以故者第五转声也。心行戏论如次心行处灭言语道断义。是初地菩萨自证境界。非有心所测非言语所及。故云过心行戏论也。不可破等者。正释坚固义。是常住不变体性。故云也。智度三十一（十四）云。第一义空名诸法实相。不破不坏故。犹若下举喻。阎浮檀金喻菩提心性。无能说等喻过心行戏论。即是坚固义也。第四（三十丁）释大日身相云。阎浮檀金亦是自然性净色。又最深明佛金刚智体最为深妙（云云）无能说其过恶者。是金刚智体远离百非也。若知自心者。释知彼菩提生生句也。有如是印者。所云实相印也。上释第一问中云。今此中直问心之密印（文）若知自心等者。谓如实知自心。如实知自心即净心显现。是云菩提生也。此菩提心决定不改金刚体。故云如是印也。以要言之。初地菩萨入阿字门。自证心性也。十二卷（十丁）云。若入此阿字门者。即能识于心处。若知是处。即得真言果也。
    次有一偈半下。答。第二问也。
    以世间下释初一句也。经云无量如虚空者。蹑次上知彼菩提生句。云无量等。菩提生即无量义。故疏释无量言云表示净菩提心相也。无量即菩提心相也。第十一（二丁）云。虚空无垢无自性。能授种种诸巧智者。谓一切智智之心。等空无垢无量无碍。无有分别。即是诸佛大空现证之法。无自性者。谓此空无垢清净法界。亦复无有自性。不可执取也（云云）义释第八（十四）出梵文云。（虚空也。无垢也。自也。性也。）无垢也。然疏开为五义。无量即所具义。云无量是也。故知今云无量者。菩提心相。其相广大周遍法界。故云无量。无量是法虚空即喻也。又者无也。相也。又空也。相也。即虚空相也。即无相菩提心。上经云。虚空相是菩提。乃至菩提无相故（文）即无相净菩提心也。又即无垢识。所谓虚空无垢菩提心也。
    譬如虚空下。释第二句也。抄出二解（云云）今云。已下三句述释如虚空喻。故先举所释体。云譬如虚空等。为两训者甚凿矣。此中众义与上疏（一末五右）谓如实知自心下虚空喻同也。今会合云。经无量如虚空（上云譬如虚空遍一切处）不染污（毕竟净故）常住（不可变易。不可破坏）诸法不能动（无动）本来寂（无分别）无相（离一切相）又此一偈具五字义。无量如虚空即字义也。不染污是字义也。常住者字义。是金刚不坏。即常住不变义。疏云离诸因缘。是因缘觉种子也。诸法不能动者字风大义。故疏释云八方大风等也。本来寂无相即字义。疏释亦分明。五字即菩提心体。故第六释五字门云成菩提印。今答菩提心相貌问。故约五字门而明之也。不为烟云等者。释不染污义。地藏法身礼□。云等为五盖。今总喻一切盖障也。又五盖即一切盖障也。其性常住者。释常住两字。离因缘者因缘即生灭妄法。净菩提心自性清净离因缘故。其性常住。上疏云不可变易等。即常住义也。第六（二十二）云。远离于因缘者。若法界体有生灭之相。则有因有缘。可得宣说。而今法从缘生。则无自性。若无自性则是本不生。因缘和合时亦无所起。因缘离散时亦无有尽。是故如净虚空常不变易。大经亦云。唯有如来离诸因缘也。
    假使八方下释诸法不能动句。演密引易经（云云）今只取四方四维八风。以况利衰等八法。故经云诸法。诸法即八法也。又第四（二十七）云。八种大风彼云。忍辱谓于内外违顺境界八种大风。其心安忍无所倾动（文）六度经云。生死涅槃平等无分别名安忍。即是净菩提心。故彼此义风也。经云诸法疏云八风。即违顺诸法也。
    自本初下。释本来寂无相句也。本来寂无相者字义。字是菩提心体也。菩提心本来寂灭而无相故。正明菩提心相。云本来寂无相。无相即菩提心相也。第十二（二十三）释阿字偈中云。本寂具无有上者。此本字中即有阿声。即不生义。以不生故即是不灭也。是故本来寂然。此法第一微妙更过上也。能寂诸根故。六根常净诸恶永灭。故云寂也（文）又无相者是具无量性功德义也。故第十九（十四丁）云。前说得虚空心即是菩提心生。菩提者觉也。此心岂是空耶。而实具足恒沙功德。虽具如来无量功德。而无相无名不可显示（文）今取法花诸法从本来常自寂灭相意而释。寂灭相者即无相之相故。义不相违耳。适今者。与如今当今义同也。今取智度第十二（十六）语势。彼云。诸比丘言。此人自知无我。易可得度。而语之言。汝身从本已来恒自无我。非适今也（文）。
    心相亦尔下合法也。此中逆次合释。亦文少前却。逐义便释耳。心相亦尔者。经举喻显菩提心相。故今正举法而合譬。云心相亦尔也。
    从无始下合本来寂无相。本字中有阿声。故今释本来寂云本自不生等也。无有一法者。合诸法两字。无有染污动摇等。配文可知。常住不变者。即合常住两字。永寂无相者。明寂无相义。字是菩提心体故。再结归字。云永寂无相也。
    故云下合经也。然略如虚空三字者。虚空喻正在第一句中。故上具释毕。今结次三句故。不举之也。于上释中。云譬如虚空等者。是举所释体。次三句释虚空义故。具如上辨。
    尔时行人下。释最后半偈也。上二偈明菩提心生及其相貌。今指其生相时。云尔时也。为此寂光所照等者。指次上本来寂无相句云此。本来寂者。字本初不生体。无相即光。无相之相即大智明故。故下疏云。影像不出常寂灭光。故曰无相（文）证此寂光为心佛。显现即为心佛法光所照也。义释第八（四十一）释镜荼罗义毕云。尔时行者以蒙法光所照。心转开明。自然悟解十缘生句。了知如是妙色不异于空。虽复本性常空不异于色。色相既尔。心义亦然。以色心皆入阿字门故知。心性本寂犹如虚空。离一切执诤戏论过诸魔事。是名无相成就。初种子心。亦名秘密观门。三摩呬多地对法花经即六根清净人。约涅槃经即是池珠影现时也。从此以后渐运巧方便安徐入水。是观色像身时。转解法门身。当知。正觉句者。即此经初品明菩提心相中。正等觉显现之义。以明珠在掌故。为名显现非但遥观之也。乃至次云离妄执分别。是初品偈中。越百六十心义。本寂如虚空。是初品中本来寂无相义。以上文。菩提心印捡之。节节相对。故知。此中第二深秘释正以净菩提心为悉地之种子也。依义释意。本来寂无相者。当第二正觉句。今此中亦尔。故指上句云此寂光等也。又上疏云。法明者以觉心本不生际。其心常住（常寂也）生大惠光明（光也）照无量法性。见诸佛所行之道。乃至少用功力便得除盖障三昧。见八万四千烦恼实相。成八万四千宝聚门。（文即无量智成就也）又第九（二十八）如来圆光真言释云。正用此□旨为真言体也。上有罗声。是尘垢义。下体遮字是迁变义。以入阿字门故。即是本无尘垢。亦不迁变。即是如来常寂之光。又带伊字三昧声。言此常寂之光。寂惠具足。是故寂而常照。照而常寂（云云）无量知见等者。正释第一句。释经智字云知见。上明菩提心生故。无量智即菩提心眷属也。出现品云无量光围绕。光即智也。故上所引义释次文云。围绕无量光。即是初品偈中无量智成就义。故涅槃经云。大光明者名为智惠（文）又第九如来圆光释云。入□罗焰光为真言体也（文）是实智。方便智也。实智谓中胎藏。即本来寂无相义也。方便智。即三重坛心数眷属。各持一智印。表如来万德。即是无量智也。围绕无量光及焰鬘者。即是眷属围绕义也。又字为中。百字围绕。百字围绕即眷属围绕。即是心佛显现。初地果相。又下疏（第三劫下）云。行者从此无有待对。出过心量不思议地。有十心。无边智生。即是初地果相也。
    如莲华敷者下。释极无心云。此心望前二劫犹如莲华盛敷。若望后二心。即是复成种（文）第十二（十二）云。所以云□具足者。亦有其意。谓此莲华三昧之心。若开敷时无量法门无不具足。谓六度。十八空。三十七品。禅定解脱。百八三昧门。五百陀罗尼门。如是等无量无边无不具足也。当知。一切法门皆是从心而有也（文）心莲开敷时。无量法门皆悉显发。譬之莲华具足须□。即是无量智成就故。云如莲华敷也。
    此智成就下。释第二句也。此智成就者。谓指极无心也。第三（十二）云。以此中道正观。离有为无为界。极无自性心生。即是心佛显现（文）开敷莲喻亦是极无自性心义。故知。指极无心云此智成就也。问。若尔。下疏（第三劫段）云。空性即是自心等虚空性。上文无量如虚空乃至正等觉显现即喻此心也（文）云何会之答。此二种一心初后。同初地果相故。第三（三丁）释第六无畏云。此空智生。即是时极无自性生也（乃至）即是行者虚空无垢大菩提也（文）下疏且约初心。今取后心。义不相违耳心佛现前者。上云。此宗辨义。即以心为如来应正等觉。所谓内心大我也（文）内心大我即心佛也。此心显现云正等觉显现。第十六（三十九）云。此心漫荼罗之上。有佛在中。故曰大我。大我者佛之别名也。大我即心佛也。出现品云第二正觉句。具如上引义释第八文。
    梵本下。出梵语也。此中现一字汉言也。现谓显现。与第一卷现觉诸法之现同也。金界诸佛加持真言。现证菩提也。现也。证也。此云觉也。具如上辨。
    佛已略说下。明次文起因也。上二偈半文明菩提心生及相貌。故云如是心实相印。与此实相印相应者。名为信解地。故云具坚固信力也。所云决定谛信也。上疏一（一末二丁）云。行者观心实相亦复如是。出过一切戏论如净虚空。于内证所行得深信力。萨婆若心坚固不动。离业受生成就真性生。万行功德从此增长。故曰菩提心为因也（文）菩提心者。即妙法莲华体。故云如是实相印。方便品云。无量众所尊。为说实相印。
    然此信力下。释供养行等二句也。本从者释经从字。从由也。又与犹同。真言门等释经供养行。经指此云从是。供养行是行体。梵音也。修行即。如上辨之。是明初地已前行也。上疏（一末二十丁）云。谓初发心欲入菩提位。故于此真言法要方便修行得至初地。尔时以无所住进心不息。为满第二地故。复依真言法要。方便修行得至第三地（乃至）满足十地。以一行一道而成正觉（文）供养有二种者。第十五（十三）云。供养略有四种。一是供养香花等（注及涂香灯等。乃至饮食。此是世间供养也。但以物献也。）二者合掌（谓礼敬也。此是印也）三慈悲。四运心。谓想香满法界。运心已即用合掌印。并慈悲三事皆运心也（文）此中香花等世间供养。是外供也。后三种即内供。三密总为内也。具如抄辨之。
    或有说下。广释二句意。是初释供养行修行意也。演密云。或有说言等者。此下十三行疏。是形一类执禅得。依本智性无作无修。镜本自明。不拂不莹。即禅门泯绝无寄宗说。凡圣等法皆如幻梦。都无所有。本来空寂非今始无。即此达无之智亦不可得。平等法界无佛无众生。法界亦是假名。心既不有。谁言法界。无修不修无佛不佛。设有一法胜过涅槃。我亦说为如幻梦。无法可拘。无佛可作。凡有所作皆是迷法。如是了达本来无事。心无所寄。方免颠倒。始名解脱石头牛头皆示此理。便令心行与此相应。不令滞情于一法上。日久功至尘习自亡。则于怨亲苦乐一切无碍。因此有一类道士儒生闲僧。泛参禅理者。皆说此言便为臻极。不知至理亡机。但是守默痴禅今所破者即其人也（文）。
    如以四种下。明可用供养行之所以也。是初举喻。四种不生谓自他共无因四种推检也。□喻三妄执。金喻净菩提心。不增不减况本有常住。消融喻除妄。其意可知。行人下合法。如文可知。龙树等者。举正斥邪。谓本不生法从缘起故。无生义成。无生即中道也。中论第一（五）曰。诸法不自生。亦不从他生。不共。不无因。是故知无生。又第四（十四）云。众因缘生法。我说即是无。亦为是假名。亦是中道义。此文意。不动缘起成无生义。引以为证。又下疏云。既不坏因缘。即入法界。亦为动法界即是缘起。当知。因缘生灭即是法界生灭。法界不生灭即是因缘不生灭（文）。
    而汝下正破斥也。谓直尔是空。如龟毛兔角。即是断见而非无生。故云堕在失处。智论第一（十三）云。方广道人言。一切不生不灭空无所有。如兔角龟毛常无（文）堕在失处者。唯识述记（三本八十丁）云堕者是摄义。 即是法处所摄。色之异名也（文）八十华严三十九会疏三十九（十八）云。乃至取四大海水置金瓶内。王执此瓶灌太子顶。是时即名受王职位。堕在灌顶刹利王数（文）堕在即摄在也。
    又如世人下。上来释供养行修行句毕。是释从是初发心义也。抄设多义（云云）今云。世人喻权教。五通仙人喻真言行者极无自性心也。□真金等者。真金百炼喻初地果相。三乘共极果。当此宗初地。故彼取此经宗初心以为穷极。故云以为妙性穷极也。第十（十六）云。次此惠火之字。焚彼菩提之性真金之□。令垢秽无余。故以罗字而焚诃字也。然焚竟岂如二乘断灭灰烬而不复生耶。不如是也。谓垢之薪已尽更有妙生。所谓菩提也。真实生也。此生即是清净之性。如来种子也。又（十八丁）云。生此清净之身。内外无垢如百炼之金而加莹饰随用成器也（文）又解。彼宗以为断二障而证真如。舍妄取真。唯真为穷极。未能达二障常体即二转妙果故。云以为妙性穷极也。若五通仙等者。喻真言行人。今此宗初从凡夫。观烦恼当相即自心实相故。心无所住修三密行也。诸药物等者。喻三密方便。所云供养行修行也。方便修行至初地时。以无所住而进不息。为至第二地故。亦方便修行乃至满足佛地。亦得如是。不同彼执初心以为最极耳。能化土石等者。喻烦恼即菩提观智。上疏所云。暗中利宝之喻是也。又下疏释极无心云。行者解脱一切业烦恼时。即知一切业烦恼无非佛事。本自无有缚。令谁解脱耶。如良翳变毒为药。用除众病。又云。若行者直从真言门得见心宝。如仙人善咒术以神力取之。其有服食等者。明真金功用也。上疏（一末四右）云。净菩提心者。犹如真金本性明洁离诸过患。大悲如习学工巧。以诸药物种种炼冶。乃至镜彻柔软屈申自在。方便如巧艺成就有所造作。随意皆成。规制中权出过众伎。故其得意之妙难以授人也。
    但世人下。明权教人不知之相。而对辨也。意明。彼所执真金妙性本自有如是力用。然彼徒执妙性。不知三密方便。故无意于进修方便。故不得如是力用耳。
    净菩提心下。合法。可知。不应未得等者。彼所执果是此经初心。彼妄保守以为极果。故云不应等也。
    经云秘密主等下。答第三问也。以下答心相续义者。示分科也。抄（云云）愚按心相续者。净心次第增长续生。故十心续生名心续生。心相者妄心。故六十心名为心相。心相及心续生虽通三劫段。文有兼正。今释正明十心文。云答心相续义。次释六十心文。云答前心相问。次释三劫段云答心相及心殊异也。故知。今云以下者。指从此至离于断常明十心文。非通三劫段也。古师举大师十住心论释。以为会释。此解不当。何者。大师约三劫六无畏始终而谈心续生义。今疏虽非无此义。然当段正释明世间十心文。云答心续生义。故科段各别。前云文有兼正者。即为是也。验知。当段经至离于断常文。正答心相续义也。
    欲明净心下示文起由也。抄出二解。初义为好。最初生起者。下经云。愚童持齐（乃至）是初种子善业发生（文）此善种从愚童凡夫违理心之中而起。故云生起之由也。由者所以也。最胜疏四末（十七）云。故者所以也。又云。故者由也。违理之心者。下疏云。已上皆是破内外因果违理之心（文）无始生死等者。具如抄辨之。愚童义等者。上明三种萨埵。中云。一者愚童萨埵。谓六道凡夫不知实谛因果。心行邪道修习苦因恋着三界坚执不舍。故以为名。凡夫者等。大乘义章六（三十丁）云。凡谓生死凡鄙之法。夫谓士夫。凡法成夫故曰凡夫。正译等者。经音二十四（十右）云。必栗托此云异。他那此云生。乃至凡夫者义译也。琳音云。异生性梵言婆罗必栗托仡那。婆罗此云愚。必栗托此云异。仡那此云生。应作愚异生。言愚痴闇冥无有智慧。但起我见不生无漏故。又言小儿不同圣生。故论中作小儿凡夫。亦名婴痴凡夫。凡夫者义译也。广雅云。凡轻也轻微之称也。旧经中或言毛道凡夫。或云毛头凡夫。案梵本毛名□罗。愚名婆罗。当婆□声之相近致斯讹译。译人之失也。仡音鱼讫反。□音缚佉反（文）述记第二（本六四）云。五十二说。三界见所断种子。唯未永害。量名异生性。即通二障不善无记二法之上。假施设之。异生性者。或五四蕴成有情法。性唯染污。异生之性。名异生性。故异有二义。一别异名异。谓圣唯生人天趣。此通五趣故。又变异名异。此转变为邪见等故。生谓生类。异圣人之类名为异生。生者是总。性者是别。异生之性并依生释。以变异名异。圣非异生（云云）今下经云。是名愚童异生之死流转无畏依第八婴童心（文）当段且顺旧译云凡夫也。今按。发之与愚梵语相同。应知剃发即除愚也。又计我我所称云愚。故剃发又表断我义也。又（毛）与（我）通同。即我也。又深释者。者谓一切智愿。慰喻偈云。（愿也殊胜也德也。）解云。珠胜愿者。所谓一切智愿也。若入此净菩提门则照见心法明道。所谓古佛大菩提道。故云此殊胜愿道也。一切愿者。其体十力四无畏等无量佛法（见第七卷疏）今愚童者。即是本有萨埵。本净菩提心。无量性功德。此心显现云殊胜愿道。除此愚童更无有净菩提心。是以愚童与智愿同云也。又发是庄严义。愚童以八万四千烦恼。而为庄严。菩提以八万四千宝聚而为庄严。烦恼即菩提故。只阴显为异。深义应思。
    谓由下释异生义。于中初释生义。依十二因缘生故。云不自在谓系属生死。不得自在也。
    堕于种种下释异义。种种趣者约依报异。色心像类者约正报异。依正差别名为异也。色者六趣色形各各不同。又于一趣中大小长短种种不同也。心者贪嗔等厚薄种种非一也。华严大疏十九下（十六）云。五种种趣者智论名为众数。谓蕴界入等诸因缘。是众数法故。新译名异生。能受异趣生故（文）。
    其所计下。释执着我名我有句也。上疏云。我人寿者等法。从本以来但有假名。而于其中无心可得（文）抄云。我名者我体也。情有理无故云我名。是有名无实之义也。我有者我所有也。所谓我器。我璎珞。我僮仆。三种我所也。为我所有故名我所有也。问经云我名。疏释云。但有语言。其异云何。答。义林云。大乘中于声屈曲义说名等（文）应知。名体言语也。故疏云语言。言我但有名字而无实体。故经疏互影也。
    如是我。我下。释无量我分句也。分谓差别也。智度三十五（二址）云。经舍利弗。如我但有字。一切我常不可得。众生。寿者。命者。生者。养育。众数。人作者。使作者。起者。使起者。受者。使受者。知者。见者。是一切皆不可得。不可得空故。但以名字说。论问曰。如我乃至知者见者。为是一事。为各各异。答曰皆是一我。但以随事为异（乃至）问曰。是神但有十六名字。更有余名。答曰。略说则十六。广说则无量（文）。
    次释虚妄下。明计我我所之所由也。若彼观察等者。外道计于五蕴中。有我。故经云彼不观我之自性也。今释中。为显我义。先举无我观以对明。即是小乘所观也。外道计于蕴中有我。故先明蕴无自性。以显无我也。第三（二址）云。谓观唯蕴无我时。于阴界入中。种种分拆推求我不可得。舍此自色像者。譬如因树则有树影现。若无树者。影由何生。五蕴尚从缘生。都无自性。何况此积集中而而有我耶（文）为即蕴等者。上疏（一末十三）云。复次如声闻人初观阴界入时。即阴求我。离蕴求我。皆不可得。相在亦不可得。尔时于八直道中。远尘离垢正法眼生。谓我在身中者。十六知见中第一也。智度三十五（二址一）释十六知见中云。于五众中我我所心起。故名为我（文）能有所作者。第九作者见。论云。手足能有所作名为作者。长养成就等者。第六养育者。论云。乳哺衣食因缘得长。是名养育。
    经云。复计等者。已上总说。自下别说。于中有三十种计。一一计皆不出我我所。故上总明我我所见也。别中是第一计有时也。今检高丽明藏及本邦流行诸经本。皆作余复计有时。疏牒文及两本义释。皆无余字。勘注云。对上我我所云余复计（文）谓对上总说。指别说文云余也。此时者。是外道所计故。应是迦罗时。智论第一（二十八）云。问曰。天竺说时名有二种。一名迦罗。二名三昧耶。佛何以不言迦罗而三摩耶。答曰。若言迦罗。俱亦有疑问曰轻易。说故。应言迦罗。迦罗二字。三摩耶三字。重言难故。答曰除邪见故。说三摩耶不言迦罗（文）谓迦罗者外道邪见实有时也。计者。述记第三本（三十四）云。计是分别心之异名（文）谓计一切等者。引智论明时义。论有二义。是初义也。依嘉祥中论疏。此义别有时体。为生杀二因。时来等者。是生因。时至等者。即杀因也。生因者可知。刹因者。谓杀伐时至。则催促万物。令散坏也。涅槃论云。时散一切物即是也。然现流论。至字作去。若言去者非必杀伐时。只是时去故万物散坏也。又嘉祥疏作时去摧朽。谓时去则物摧坏也。时能觉悟等者。谓春夏秋冬。昼夜十二时等。能觉悟人。令有所作。是即了因也。然嘉祥疏不出此一义也。更有人等者。论第二义也。非时所作者。简初义生杀二因也。谓非自作。只为不变者。时体常住不变易也。因者谓非时能造万物。非显了因。时体实有常恒不坏。故云不变因。犹如真如内薰为不变因。此义恐当三因中之正因也。嘉祥疏云。时体是常。但为万法作于了因。不作生因。是故此时名不变因者。谓常相因也（文）了因者恐难依。更捡。又外道小乘涅槃论云。第十七云外道时论师。作如是说。时熟一切大。时作一切物。时散一切物。是故我论中说。如被百箭射。时不到不死。时至则小草触即死。一切物时生。一切物熟。一切物时不可过。是故论师说。时是常。生一切物。名涅槃因（文）此中三义。即与智论同也。按含作及因义。作梵云。不空□索第二十（十右）迦字因业性离。为是法教身曰初色光遍一切。害治诸垢起度生死（文）又此云烦恼烦恼即同义也。亦以不观等者。明能破也。谓不知是假立而非实有故。生此妄计也。仁王青龙疏第一（二址八）云。问。一之与时以何为体。答。成实。俱舍。经部。多宗此二假实皆五蕴性遍界门中有为法故。今依大乘自有三解。一智论云。数时等法。实无所有。谓阴入界所不摄故。阴入界者。蕴处界也。二佛地论云。时者即是有为法上假立分位。或是心上分位影像。依色心等总假立故。三百法论。一之与时即依色心分位假立是不相应数及时也。五蕴门中行蕴所摄。处界门中法处法界。意识境故（文）经云。地等反化下。第二计。此中五大虽异。执计一故为一种计。故云等摄取余也。执为真实者。对内法众缘和合。正明执计也。
    经云。瑜伽我下释第三计。计此内心相应之理者。释瑜伽义。瑜伽即相应义也。不观心自性者。心自性谓无自性。不知无自性故计为真我也。第十六（二丁）云。回此心之无自性者。心名质多。质多者犹如众彩庄严积聚。名为质多。犹众彩所成故。即是无有自性。此即是因也。本因既无自性。当知。所生之果亦无自性。所以者何。若因有生者。果可有生。今既因尚待缘而成。无生无性。当知。生不可得也。以因果皆如是故。得解脱诸业也（文）。
    以为真我下。释我义也。第七（二右）云。若行人不解正因缘义。修证诸禅。必当计着自心以为内我。彼见世间万法因心有。则谓由神我生。设令不依内我必依外我。即是自在梵天等也。若深求此中至颐。自然拨除因业。唯我性独存。乃至无一法入心。而证空定。最是世间究竟之理。是故垂尽三有。还堕三途。虽于禅定中发种种世间胜智。具五神通研其宗趣。终归是处（文）。
    经云建立下第四五计也。建立者维魔第一云。诸佛威神之所建立。新经云所加持。什曰佛威神建立。言佛所念也。犹如鱼子为母所念必得成就也（文佛所护念即加持义也）宝楼阁下真言中云地瑟□（二合）流支本经注云建立义（文）今念诸法以计清净。即建立义也。又下释流出计云。与建立大同建立如从心出一切法（文）此中流出如从手功出一切法。谓计诸法皆从内心我而有。是建立义也。建立加持流出皆中义也。
    依此下。释净义。此者指建立。谓依此建立修行。谓之为净也（追）。
    次句下释不建立计也。谓此下非前计也。若无下释无建立义谓无建立诸法湛然空寂。是为无为。无为即真我也（追）。
    亦离下释无净义反上可知。此二计俱不知因缘有因缘空。故计有空为真我也（追）由不观我之自性者。谓约阴界入分拆推求我不可得。不可得即我自性。不知此义故云不由观等也。广如上说者。指上释彼不观我之自性则我我所生文中也。经云若自在下。释第六·七·八三计也。
    谓一类外道下释自在天外道计也。唯识论第一（十四）云。有执。有一大自在天。体实遍常。能生诸法（文）述记第一（末七）云。若言莫醯伊湿伐罗。是大自在天。若长言摩醯伊湿伐罗是事大自在者。如言佛陀是觉者。若言抱徒憨是事佛者。今破事大自在天者执。彼计。此天法身遍常。身如空量。无别居处。其变化身别有住处。演密第一（末二十九）云。按。提婆菩萨释外道小乘涅槃论云。摩醯首罗论师作如是说。果是那罗延所作。梵天是因。摩醯首罗一体三分。所谓梵天。那罗延。摩醯首罗。地是依处。地主摩醯首罗。于三界中所有一切命非命物。皆是摩醯首罗天生。摩醯首罗身者。虚空是头。大地是身。水是尿。山是粪。一切众生是腹中虫。风是气。火是暖。罪福是业。是八种是摩醯首罗身。自在天是生灭因。一切从自在天生。从自在天灭。名为涅槃。自在天常。一切物因。又传释云。彼宗自在有三身别。法报化。彼说。报身居色天上不来下生。状似世尊受用身也。其变化身随形六道教化众生。然说多住雪山北西。或在摩刺那山顶。法身即此论所叙是（文）理趣释云。摩度羯罗天三兄弟者。是梵天那罗延天。摩醯首罗之异名也。又云。此三天表佛法中三宝三身。佛宝者是金刚萨埵。法宝者观自在菩萨。僧宝者虚空藏菩萨。此三宝皆从毗卢遮那心菩提心中流出。亦名三法兄弟。以事显理也（文）俱舍光记第七（三址）云。又解。涂灰外道说。自在天也过三界。有三身。一法身遍充法界。二受用身居色界自在天宫。即佛法中说。摩醯首罗天三因八臂。身长万六千瑜缮那。三化身。随形六道种种教化（文）智度第二（二十五）云。如摩醯首罗天秦言大自在。八臂三目骑白牛（文）愚按。涅槃论。梵天是因。那罗延为果者。因即法身。果是报身。与理趣释三身义同也。梵天身者。法身遍满法界（如内真如）光记云出过三界。惠琳法花音云。梵天此云寂静。或云清洁皆得（文）此梵天者。非初禅主。彼大自在天法身名梵天也（恣是内所云自性清净义）报身那罗延者。即第四禅主。下云尊贵者是也（薄伽梵中有尊贵义。报身即尊贵也。）摩醯首罗化身者。是第六天。所云噜捺罗亦云伊舍那者是也。光记第七（二十三）释噜捺罗毕云。又解。涂灰外道种种教化说。此颂显化身天藏品疏（十四）云。次噜捺罗亦佛所化身。是摩醯首罗之化身也（亦名伊舍罗）。悉昙藏第一（二十六）云。摩醯首罗亦有三种。一四禅主名毗遮舍。此乃金刚顶经佛初成道令不动尊降伏三千界主大我慢者也。二初禅主名商羯罗。此乃大日经中商羯罗天。于一世界有大自在。非于三千界主者是也。三六天主名伊舍那。此乃寿命经中。佛下须弥顶。令降三世降伏。强刚难化天王大后是也。又引入大乘论云。摩醯首罗天有二种。一毗遮舍摩醯首罗。是第四禅王。二伊舍那摩醯首罗。是第六天主（文）今此所明自在天计。是事第四禅报身者也。与唯识说同也。准佛教说。第四禅为报身。第六天为化身者。甚有其理。凡降魔有其二种。一第四禅魔。二第六天魔第四禅魔表根本无明。第六天魔表所知障（此义具息障品记辨之）第四禅天第八识相应无明。第六天第六识相应无明。报身降第四禅。于色界顶成最正觉。化身降第六天。于菩提树下成最正觉。报身为十地菩萨之能化。化身为凡夫二乘之能化。起信用大章云。此用有二种。云何为二。一者依分别事识。凡夫二乘心所见者名为应身。以不知转识现故。见从外来。取色分齐不能尽知故。二者于业识。谓诸菩萨从初发心乃至菩萨究竟地心所见名为报身（文）内外报化相对可见。又大日及释迦同名法自在牟尼。法自在名对欲色二界大自在天思之。如十二门等者。具如抄辨。
    计流出下。释第七计也。抄（云云）愚按此有难。若如言者。此我唯遍工巧中。为不遍余草木丛林及有情等。是有于诸法阙减之过。今解云。建立流出义同。云建立。或云加持。或云流出。故知。建立诸法两计相同。于中建立以为如从心出。流出以为如从手出。唯以心手为两计异也。譬如陶师者。随从手功出之。便以陶师喻而释。非必言从工巧中而生也。延埴者经音第二（十六）云。延埴上尸延切。下时力切。延柔也。和也。击也。埴土地。拈土曰埴（文）。
    次云时者下。第八计也。抄云。智证疏抄云。经云及时者。与前有时其别如何。答推文意云。自在天若流出。及时也。有人或计。自在天常。能生万物。或计从手功出一切法。或计时是自在天之所作欤（文）此意前时者。总三世一切时法。能造万法也。今时者自在天造法之中时。又其所造也。此时能生诸法计故。总与别时体又别也。仍云少异欤。此故疏皆是自在天种类也结。此意尤契智证释（已上）愚按。经云。若自在天若流出及时者。此及字含相违合集两义。宗计少异故。分为三。是相违义也。又同自在天种类故。合集云及。及字置第三义上者。与唯识谓异熟。思量及了别境识其义同也。

大日经疏私记第十三
大日经疏私记第十四

            沙门昙寂撰


第0段 住心品第一之余

    经云尊贵下。释第九计也。那罗延天者按诸文总有三种。一人生本。二力士。三伎戏。人生本者。中论疏第一（末二十七）云。那罗延此云生本。以是众生之本故也（文）俱舍二十七（二丁）云。佛生身力等那罗延。先记二十七（七）云。那罗延此是神名。此云人种神。麟记二十七（三）云。那罗延为人。延那翻为生本。谓人生本即大梵王是也。外道谓。一切人皆从梵王生故。故曰也（文）愚按。俱舍论是力士义。然光记等释。皆外道所计人生本义也。二力士义者。探玄记十五（五八）译经那罗延幢云。那罗延者此云坚牢。即帝释力士之名（文）维摩（佛道品）云。示入羸劣丑陋而得那罗延身。一切众生所乐见。什曰。天力士坚固端正身也。端正殊妙志力勇猛（文）经音第八（二十二）云。晋云钩锁力士也。三伎戏义者。文句八之二（五四）云。那罗延者上伎戏。亦云釆画。其身作变异。又云。缘幢掷倒之属也。记云。那罗此云力。即捔力戏。亦是设筋力戏也。私记八（末三十）云。那罗延者贤愚经云。那罗伎家。种种术。歌舞戏笑（云云）今加延字。记翻为力（未详）愚按惠琳法花音云。相扑（蒲角反）那罗（文画其身之辈）变理之戏（作世幻术文）依此音注。法花文唯那罗而非那罗延。那罗是伎戏而非力士义。天台及妙乐说恐应是误矣。今疏主义那罗延天即毗纽天。是第四禅主。所云报身。第十卷（十四）云。次毗纽天有众多别名。即是那罗延天别名也。是佛化身（文）第五（二十五）云。次置微瑟纽。旧译谓之毗纽。此是那罗延天也（文）第十七（十八）云。当知。即是韦纽天自在天别名。正云毗瑟纽（文）此等文那罗延即毗纽。亦即自在天一体异名。其实第四禅主报身也。不空□索经第四（十丁）云。毗瑟怒天轮印。旧云那罗延天（文疏第十六云。那罗延作轮印）最胜疏第五（末三）云。吠率怒此云多主那罗延天之别名。又第六（十二）云。吠率怒那罗延天之异名。复形大故名大肩（文）琳音二十六（十二）云。八臂天此云那罗延（文）上引智度第二云。大自在八臂三目。光记第七云。摩醯首罗三目八臂（文）与琳音说同。那罗延即大自在三目八臂天。故知。与上大自在一体也。问。若是一体云何两处出之耶。答。随外道宗计。出之。故义亦不违也。又智度第二云。韦纽秦言遍闻。四臂捉贝持轮骑金翅鸟。弘决十（六）毗纽天此翻遍胜。亦遍闻。亦云遍净。阿含云是色天。俱舍云第三禅顶天（文）骑金翅鸟者。与第十卷同也。然遍闻是第三禅故。此是异说也。又智度第八（六）云。复次劫尽烧时一切皆空。众生福德因缘力故。十方风至相对相触能持大水。水上有一千头人。二千手足名为韦纽。是齐中出千乘金色妙宝莲华。其光大明如万日俱照。花中有人。结跏趺坐。此人后有无量光明。名曰梵天王。此梵天王心生八字。八子生天地人民（云云）此文亦异说。甚有深意。因解云。一千头二千手足即三千大千也。脐是甘露大海。妙宝莲者即莲华藏世界也。藏中有人者。即毗卢遮那也。八子即八叶。生天地人者天第一院也。地第二院也。人第三院。请熟思之。又涅槃论。外道韦陀论师说与智度大同也。常住不动者。俱舍十二（十八）云。第四静虑何为外灾。彼无外灾。离内灾故。由此。佛说彼各不动。内外三灾所不及故（文）又解。此中尊贵者。是似约法身释。与次上智度第八所明义同也。彼不身者与内真如同故。云常住不动等也。又尊贵者薄伽梵六义中之一义也。上释薄伽梵云本地身本地身即内法身也。而有辅相者。涅槃论云。第四外道韦陀论师说。从那罗延天脐中生大莲华。从莲华生梵天祖公。彼梵天作一切命无命。从梵天口中生婆罗门。两臂中生刹利。两髀中生毗舍。从两脚跟生首陀（文）依此说。梵天为辅相。能作万物故。譬如下举喻。人主无为无为者。语灵公曰。子曰无为而治者。其舜也。与有司者。书大禹谟。不犯于有司。语泰伯曰。笾豆之事有存。
    能造之主下释尊贵义。能造是梵天（能作有命无命物故）主即尊贵。能造之主。依主释也。意云。一切物尊贵于梵天。梵天尊贵于那罗延。那罗延更无有所尊贵者。故名为尊贵也。遍一切等者。准毗卢遮那遍一切处义。即是法身遍满法界义也。又涂灰外道所云。法身遍充法界是也。如所宗者。女字与女问训汝也。语（公冶长）同子曰。女器也。又云。女知之平朱注女音汝。
    经云自然下。第十计也。是拨无因果计也。琳音二十六（二十一）云。纳衣梵志是自然外道。说一切法自然有。亦边见摄述记第一末（七四）云。自然者别有一法。是实是常。号曰自然。能生万物。如此方外道。亦计有自然。是一是常。能生万物虚通之理名不可道之常道也。稍与彼同（文）演秘第一（末三十一０云。言自然者。谓无同论师。作如是说。无因无缘。生一切物。无染净因缘。如我论中说。如棘荆针无人作。孔雀等类种种画色。皆无人作。自然而有。不从因生名为涅槃。自然是常。生一切物（文）述记意。兼邪因及无因。别有一法者。是邪因。自然者即无因也。今此疏中唯无因义。
    有师难下。明难破也。彼约莲华生等立自然义。从佛法而观之。则莲华等。亦虽依内外因缘而有。非是自然。而今且约世间□显法而破。舟车等正依人功。而非自然有显了故。具如抄辨。
    若谓下。明外转救也。虽有而未明了者是邪因也。述记所云。别有一法。是实是常者是也。
    是亦不然下重破也。
    经云。内我下第十一计也。唯识第一（三丁）云。诸所执我略有三种。乃至三者执我体常。至细如一极微。潜转身中作事业故。演秘一本（四四）云。论三者。执我一极微等者。意复云何。答广百论云。一类外道复作是言。若我体性随形量者即应如身有分有变。又汝执我随所依身。似水依堤。如油逐水。是则此我如彼水油。既变既易。或非常非一。引此为喻而言我体。为常为一与理相违。是故我体住于身内。形量极细不可分拆。体常无变。动虑动身能化能受（文）。
    难者云下。取十二门论（二十五）观作者门意破斥。谓立无常量破彼常一主寄义也。
    何以故下。明我无常相也。意云。若言别有我性作诸事业者。我性是因。事业成就是果。有因有果者即无常变易法。岂为常一耶。
    若我无常下。明无常过也。意明。罪（恶因）福（善因）果报（善恶果也）皆依我性。我若无常罪福果报皆悉断灭。智度十二（十七丁）云。如是等种种因缘可知神非常相。若神无常相者。亦无罪无福（云云）若身无常神亦无常。二事俱灭则随断灭边。随断灭边。则无到后世受罪福者。至校量中等者。抄出数解又有人云。是虚科（云云）今云。至犹如言乃至。是指十二门论等中。对校立量种种论义。云广明也。
    经云人量下。第十二计也。此计与唯识所明三种执我中第二计同也。论第一云。二者执我。其体虽常而量不定。随身大小有卷舒故。述记第一（本七七）云。谓身若大我量便舒。身若小时我量便卷。如一牛皮日干水渍日炙便卷水湿便舒。此即无惭之类计也。谓尼虔子。今言□揵陀弗咀罗。翻为离系子（文）智度者。论第十二（十八）云。有言。大小随人身。死坏时此亦前出。如此事皆不尔也。何以故。一切色四大所造因缘生故无常。若神是色。色无常。神亦无常。若无常者如上所说（文）。
    然彼宗下明能破。于是是初定彼宗计。今既下正明破也。唯识论第一破第二执我（上引文）云。中亦非理。所以者何。我体常住。不应随身而有舒卷。既有舒卷如橐籥风应非常住（破常义）又我随身应可分拆。如何可执我体一耶。故所言如童竖戏。（文破一义）经云遍严下。第十三计也。抄云。是又自在外道类也。但上自在天计。苦乐共自在天所作（云云）今唯世间尊胜遍严安乐等事。是自在所作。余事非所作。以之为异也（文）今按。智度第十（三丁）云。毗纽天言。世间有大富贵名闻人。皆是我身威德力分我能成就世间亦能破坏世间。世间威德皆是我作（文）今遍严者恐是事于毗纽天者所计也。
    如论下。引十二门论（二十七丁）明能破也。
    今遍严者下。疏主自释也。意明。谓唯造福乐不能以乐遮苦故。世间尚苦乐双行。一是苦一是乐。何名遍严。苦乐双行从憎爱生。从憎爱生即是无常。何名为常。亦不能一切与乐。亦何名自在。故知。彼计非遍常自在也。按常字恐严字草误。然两本义释亦作常。
    经云若寿者下。第十四计也。抄云。寿命者。寿体命用也。一聚依身。依寿依持。依命相椟。俱舍云。命根体即寿。能捋□及识（文）弘决一之三（十云）云。一期曰寿连持曰命。已上。
    又彼下。明草本有识义。有寿者必有识故难者下。举彼相违喻成不齐之过。以立无寿命义也。
    如合昏下成无识义。准上当知。今又举不齐过者。如佉陀罗木。断已不生（见涅槃第九）若尔于树木中当有有命无命。是不齐也。又如尸利沙树有睡眠故。名为合昏。余树不尔。是亦不齐。合昏者经音第四（七）云。尸利沙即此间合昏树也。其树种类有二。若名尸利沙者。叶果则人。若尸利驶者叶果则小。此树时生人间。关东下里家。误名沙罗树是（文）又名合欢。或云无忧树。又如别记。
    经云。补特伽罗下。释第十五计也。玄应音二十三云。补特伽罗。案梵本。补此云数。特伽此云取。罗此云趣。云数取趣。谓数数往来诸趣也。旧亦作弗伽罗翻名为入言舍天阴入人阴舍人阴入畜生阴。近是也。经中或作福伽罗。或言富伽罗。又作富特伽耶。梵音转也。译者皆翻为人。言六趣通名人也斯谬甚矣。人者案梵本云未奴沙。旧经名摩兔沙。此云人。亦言有意。以多思。经有智惠故。名为人也。鬼畜无此。何得名人。皆译者之失也（文）述记五（末初）云。与人我见相应正云。补特伽罗。通五趣摄。非唯人故。如前辨。即一切异生全二乘有学。有漏心位起此见。故除八地已去。彼永不起此人我见（云云）抄依通法释论疏。云六趣众生中。正造引业唯在人趣。故人道名数取趣者误矣。既云舍天阴入人阴等。又述记云非唯人故。云何云唯在人趣乎。谓彼宗计等者。正释计名。意云。此计五蕴和合上别有我体。是常一故。有从今世趣于后世。此我名为数取趣者也。皆是一我者。抄云。此我从今世往后世。随趣名异。人我体是一也。此解不当。今云补特伽罗者。我之异称。诸外道随计异名或名寿者。名名遍严。或名数取趣者。穷核其体。皆是一种我体。所云常一主宰义。故云随事异名。如所解者。当云随趣异名。故知。抄解不可。又下知者见者中。有此文势往见。光记三十（三）云。犊子部有补特伽罗。此云数取趣。我之异名。
    若有从今下。定彼宗计也。为常者准次两关破。当云为常为无常。且举常义而影无常义也。
    识神若常下。两关破斥。是初约常义破。是取智论意。论第十二（十七右）云。若神常者不应死不应生。何以故。汝等法神常。一切遍满五道中。云何有死生。死名此处失。生名彼处出。以是故。不得言神常（文）。
    若无常下。约无常义破。谓汝云我常一。若无常则非常一。既非常一。汝我何立。抄引药师经等毕云。又据真言教意（云云）今云。无畏三藏至琰魔宫义。乃与靖迈解同。但是感应之因缘也。又去识还来者。即是秘密加持所致也。若离此义。别有心识往来相者。即是与补特伽罗计同。近代有人引阴鉴女倩女说。可谓终日学不生教。终日堕于数取趣见矣。读者思之。又有人现见死人问答（云云）此义又同外道见。智度十二（十八）云。问（外人）曰。身有二种。□身及细身。□身无常细身是神。世世常去入五道中答曰。此细身不可得。若有细身应有处所可得。如五藏四体一处中求皆不可得（文广说往见）此文明计有细身者。即是外道我见也。如佛法中等者。特子部立五法藏。谓三世。无为。不可说藏也。有部立三世实有法体恒有。故云此两部计有三世法也。俱舍第二十九（九）云。然犊子部有补特伽罗。其体与蕴不一不异。光记三十＊三（云。特子部执有补特伽罗。此云数取趣。我之异名。数取五趣。其体实有。与彼五蕴不一不异。彼计我体非断非常。若与蕴一蕴灭我灭。我等应断。不可言一。若与蕴异。蕴灭我不灭。我应是常不可言异（文）义林第一（总料简章）云。犊子部。法上部。贤胄部。正量部。密林山部合五部宗说。补特伽罗非即蕴离蕴。五识无染亦非离（云云）及说一切者。抄云。光记云。三世实有法体恒有（文）又云。此宗诸法体皆本有。四相于法但望用说。非据体论（文）是又虽不立我。三世中法极微皆别。不生不灭（云云）是故未知至妙虚通之理。犹同外道我见也。中观论第二云。若人说我相。如特子部众说。不说得言色即是我。不言离色是我我在第五不可说藏中。如萨婆多部众。诸法各各相。是善是不善。是无记。有漏无漏。有为无为等别异。如是等人。不得诸法寂灭相。以佛语作种种戏论（已上）失佛三种法印者。具如抄辩。
    经云若识者下。释第十六计。此计第六识为我也。上直计我体。是就识计我。又上三世来称。是云遍一切处。乃至遍于五大等一切诸法中。是为异也。
    若识神通下能破也。意云。若识神遍一切处。亦体是常。应不假三缘和合。而识独能见闻觉知而今要由根尘和合。方有识生。则知。是假根尘而识有所用。若根尘不和合则汝识神为无所用。何云遍常耶。
    又若下。意明。汝计识神常。常者遍于五道中。则五道应是常。云何复有此死彼出耶。经云阿赖耶下。释第十七计。第六识为我。是计第八识为我也。下疏（他缘乘下）阿赖耶义云含藏。正翻为室。谓诸蕴于此中生。于此中灭。即是诸蕴巢窟故以名（文）然阿赖耶有三种义。一者分别义。二者因缘义。三者真实义。第十六（二十四）云。藏者梵云阿赖耶。此翻为藏。或云宫室舍宅之义。世间如舍宅一切众生各随己分安住其中。既有此窟宅。既有善恶含藏。不能自出。如来已离如是阿赖耶窟宅。故云无藏性也。
    是执持含藏下辨名义。执持含藏是二义也。室义者通二义名也。
    此宗说下。述此二义。此宗者外道宗计也。能持此身者。述执持义含藏万像者述含藏义。是与唯识论等所明能藏所藏义不同。故次云不同佛法中等。也是直计阿赖耶为我体故。明卷舒自在义也。抄云。解深密经第一云。阿陀那识甚深细。一切种子如暴流。我为凡愚不开演。恐彼分别执为我（文）阿陀那者阿赖耶异名。此云执持。众生现量心。此识不觉悟故。云甚深细也。一切色心种子。念念薰之。念念生果如暴水流注。故云如暴流也。次句凡愚者。即凡夫二乘。此二人若闻说八识共执可为我也。此故小乘经中不说七八二识。今外道等。依前佛教生妄见故。或以第六识计我。或以第八识计我也。若依此说。前补特伽罗第七识计我欤。但是学者一义也（文）此学者一解有其理矣。述记第三（末七八）云。此准能缘。以分三位。一补特伽罗我见相应位。名染污末那。缘阿赖耶。二法我见相应。名不染末那。缘异熟识。三但名末那。缘阿陀识此释明。补特伽罗计染污末那而为我。故当第七识也。不同佛法等者。辨相违也。今佛法中明阿赖耶识。非有似有依他起摄。生灭无常。与彼常一见大不同耳。
    然世尊下。遣伏疑也。疑云。外道计阿赖耶为常一我。简彼义。上云不同佛法中等。然佛法中亦阿赖耶为如来藏。如来藏者不生不灭体性。岂非常住义耶。今遣此疑。云世尊密意。密意者即如来内证真实义也。谓大乘了义教无生灭外之不生灭。无不生灭外之生灭。故即是实大乘真实法门。而与外道常我大不同也。密严经下云。如来清净藏以为阿赖耶。常住无始终。离四句言说。佛说如来藏以为阿赖耶。恶惠不能知藏即阿赖耶。如来清净藏世间阿赖耶如金与指环。展转无差别（文）起信论云。心生灭者依如来藏故。有生灭心。所谓不生不灭。与生灭和合非一非异。名为阿黎耶识（文）十卷楞伽第八（十二）云。如来藏名阿赖耶识。而与无明七识共俱如大海波常不断绝（文）若佛法中等者。斥佛法中迷执也。谓万法唯心故。因缘生灭即法界生灭。法界不生灭即因缘不生灭。不达此义。若实执取离阿赖耶。有如来藏者。亦即同我见也。是遣权教执也。有人云。是宽通四家大乘。亦是过慢耳。
    经云知者见者下。释第十八九二计也。是就前五识计我也。身中有知者等者。具如抄辨智度云者。皆如抄解。皆是我计等者。抄解恐不当。若直解智论文。当指十六知见云皆是。今转用论文。故但指知者见者云皆是也。
    难者云下。抄解及演密（云云）今助一解云。此难且就见者义。如知者计。亦当例难如是耳。难者至我不先定彼计。能闻谓耳识。能触者鼻舌身三识。知者即意识也。
    若皆下正难。是初总难也。意云。汝计我是常一。若云六根皆我者。六根境界各各差别。互相不知。何云一我。常一义不成也。一不可下别难。谓一我不可作六根用。互相不相知故。六根不可作一我用。境界别故。
    若有下破转救。谓若。救云眼见是我余能闻等非我者。六根本是齐等法。若云余五根非我者。应如五根见亦非我。于六种中何见独为我是故彼计不成也。
    故知。下正申正义也。
    经云能执所执下。第二十一计也。此计闻佛法中相见二分说。妄计为身中离识心别有能执者等也。唯识论第七（十九）云。所变见分说名分别。能取相故。所变相分名所分别。见所取故。由此正理故。彼实我法离识所变皆定非有。离能所取无别物故。非有实物离二相故。是故一切有为无为。若实若假皆不离识。述记七（末三）云。护法云。故彼所计心外实我法。离识所变依他二分。皆定非有。非谓识变是实我法。似我法故。其外我法离识皆无。以离识体所变能取见分。所取相分。外无别物。故一切有情所变皆尔。依斯二分施设我法。彼二离此无所依。故问有别实物离能取变。有何所以不许。答非是有一实作用物。离前能分别所分别故。无别我法。必有识也（文）。
    谓有外道下。明能执者计。如文可知。
    或有说言下。明所执者计。意明。能执者是识心故。依他起法生灭无常非为真我。其所取境是常一故。乃名真我也。
    然内外下破斥也。内外身受等者谓不净观时。观内外身受心法。内谓自身。外即他身也。具如抄辨。智论十九（十九）云。问曰。何等为内身。何等为外身。如内身外身皆已摄尽。何以复说内外身观。答曰。内名自身外名他身。自身有二种。一者身内不净。二者身外皮毛爪发等。复次行者观死尸□胀烂坏。取是相自观身。亦如是相。如是事。我未离此法。死尸是外身。行者身是内身。如行者。或时见端正女人心着。即时观其身不净。是为外。自知我身亦尔。是为内。问曰。身念处可得内外。诸受是外入摄。云何分别有内受外受。答曰。佛说有二种受身受心受。身受。是外。心受是内。复有五识相应受是外。意识相应受是内（云云广说）问曰。心是内入摄。云何言观外心。答曰。心虽内入摄。缘外法故名为外心。缘内法故是为内心。意识是内心五识是外心摄心入禅是内心。散乱心是外心。内五盖。内七觉相应心。是为内心。外五盖外七觉相应心。是为外心。如是等种种分别内外。是为内外心问曰。法念处是外入摄。云何言观内法。答曰。除受余心数法。能缘内法。心数法。是内法。缘外法。心数法。及无为心不相应行。是为外法（文）。
    经云内知外知下。第二十二三计也。知者别名者。于知者计分内外二种也。
    有计下。初明内知为我也。谓身中别有等者。是似识四分中证自证分也。故次上二分计而来也。抄云。似末那缘内境者。恐不可。末那内缘第八识为我。云何云内证者乎。
    或以外知下。明外知为我。准上知者计。应是第六识遍缘外境。以为外知耳。
    经云社恒梵下。第二十四计也。有人云。第九授明镜偈曰。坏怛□（二合引知也已上）彼社儜切故。坏音也。今社拏切故社音也。下字彼无上空点。声转义同耶。若又是体声。是业声耶。如（体业）故。又心经梵本云。若怛尾衍。则故知般若知也（已上）今按。千字文云。吉抳担。或云。皆声之转耳琳音云。社怛梵梵语外道名也。此与知者外道宗计大同。名字别异耳（文）是知梵名然云名字别异者。为不审（矣）。
    经云若摩好阇下。释第二十五计。经音二十三云。梵本云末好沙。旧经名摩兔沙。此云人。亦云有意。以多思。经有智惠故名为人也（文）智度者。三十五论明十六知见中。释第七人曰。行人法故名为人（文）华严大疏十九下（十九）释经人想云。七人者有灵于土木之称。智论云。行人法故。大般若名士夫。瑜伽释云。能作一切士夫用故（文）文句四之三（四十四）释六趣中云。人者梵名摩□奢。此云意。昔顶生初化。诸有所作当善思善寿量善忆念。即如王教。诸有所作先思量忆念故。名人为意。又能息意能修道。得达分。又云。人名慢。五道中多慢者称人趣（文）今详梵言。应是人也。生也。具云人生。杂名人也。生也。有人若为汉语。阇梵字作者甚难依耳。具译等者。人也。生也。谓人者我体。一切诸人从人我而生故云人生。从人而生犹如云自在天生一切人物。故云自在外道部类也。唐三藏者。贞元录云。沙门释玄奘。本名褛。俗姓陈。陈留人也（乃至）帝作新经序名大唐三藏圣教序。神笔自写。□贯众经旨。进谥法师称大遍觉。唯识论。摩好阇翻云意生。枢要上本（四十七）云。三意生是意种类。有能思量胜作用故。显是意类。故名意生（文）问今经又云意生。何云唐三藏误耶。答若约正释。末耶为意。末好阇为人。若义翻。摩奴沙非无意义。如上引音义。今约正译云误也。然经且顺旧译云意生也。演密辨此义云。云彼师以为。摩奴阇翻为人执。此解不可。疏主解智度文。云人执。非是翻语也。
    经云摩纳婆下。释第二十计也。是毗纽天外道等者。毗纽是那罗延天之异名故。是即尊贵外道部类。然尊贵计。云我遍一切地水火风空处。今云在于身中。内外为异也。
    正翻等者。对儒童义云正也。
    言我于身心下。释胜我义也。智度亦云者。论第十二（十八）云。有人言。神在心中。微细加芥子清净名净色身。更有人言如麦。有言如豆。有言半寸。有言一寸。初受身时最在前受。譬如象骨。及其成身如像已庄。有言大小随人。身死坏时此亦前出。如此事皆不尔。何以故。一切色四大所造。因缘生故无常。若神是色色无常。神亦无常（文）清净色身者。总明我体。是总计也。此中有数计。同计净色为我。其豆麦等但是大小之异耳。抄云。人受生时。最初诃罗蓝以后。先内成像骨。后成皮肉等。以庄严之。今我体又尔也是故为譬。谓我喻像骨。一身喻皮肉等。是似以身正根计我体（文）。
    唐三藏下亦辨译误也。枢要上本（四五）云。摩纳缚迦依止于意。而高下故（瑜伽八十三义也）若总释义。此名儒童。儒美好义。童少年义。美好少年名曰儒童。论依别释。摩枘是高义。高慢他故。缚迦是下义。卑下他故。以依止意。或陵慢他。或卑下他。名摩纳缚迦。述记第二（末四十）云。婆罗□斯国有婆罗门。名摩纳缚迦。此云儒童。其儒童子名般遮尸弃。此云五顶顶发五旋头有五角（云云。按。此释直以儒童为其名矣）演秘一末（十）云。疏儒童子五顶者。有云。儒童有五童子。名为五顶。有义然说儒童名五顶。然疏中说其儒童子称为五顶。亦未可依。儒童即是童子异名。婆罗门又非童子故详曰。然初师义虽无所据。理犹可通。第二师义斥疏全非。世之立名有种种异。雅年貌美号为儒童。老从旧称。是有何过。若言儒童即令唯小。俗字观音应即是圣。此既不尔。彼云何然华严疏十九下（十六）云。八魔纳婆。此云儒童。谓计有我人。为少年有学之者。此名依一声中但呼一人。若呼多人多声中呼应云。摩纳婆□迦也。抄摩纳婆此云儒童。即出智论。若瑜伽云。谓依止于意或高或下故。彼疏云。意高下者约行以释然行高下皆由于意。雅年之者高下不定。故以高下。而以显之。释曰雅年高下者。即少年有学者也。菩提闇黎者。古师皆以为金刚智三藏。按宗僧传第五。一行和上传云。又于金刚三藏学陀罗尼秘印。登前佛坛受法王宝。后同无畏三藏。译毗卢遮那经开后佛国。其传密藏必抵渊府也（文）此释足为一助也。
    经云常定生者。释第二十七计。常住者释常字。不可破坏者释定字。决定故云不可破坏也。自然者简缘生。常生者常简缘灭。常故不从缘而灭也。生谓生起。从一生起终无灭义。既无灭义何有更生。故云无有更生也。抄云常生故旋转无穷等者。非疏主意。读者思之。
    经云声非声下。第二十八九三十计也。声中有声显声生二种。更加非声总有三种也声即是声论等者。经云声者。总明声论师计也。是有声显。声生二种。次分释之。是总释也。唯识第一（十五）云。有执。一切声皆是常。待缘显发方有诠表。述记一（末七五）云。待缘显者声显也。待缘发者声生也。发是生义。声皆是常然有时闻。及不闻者。待缘诠故。方乃显发。此有二类一计常声。如萨婆多无为。于一一物上有一常声。由寻伺等所发音显。此音响是无常。二计一切物上共一常声。由寻伺等所发音显。音响亦无常。如大乘真如万法共。故唯此常者是能诠声。其音但是显声之缘。非能诠体。此通破声显声生计内计外全分一分。如因明疏叙。今不繁述。若声显下。释声显论师计。意明。未显时声体是本有常恒。然不闻者以阙缘故。待寻伺等缘而显。显时亦体性常住更无有减也。
    若声生下。释声生计。声本生者对本有云本生。意明声本源生待寻伺等缘而生。生已体性常住也。上计未显已前体。是本有。此计本生为始故。不云末生已前体性本有也。上计无始无终。此计有始无终。其异可知。
    非声者下。释第三计也。上二计不解声字即实相。故着声以为实有。此计拨无声字。以无善恶法为宗极。亦是不知声字实相故耳。若知声字即实相则何着何拨。反此义故皆是邪计也。
    经秘密主下总结也。三十种我分。皆是分别心所计故。云分别相应也。分别所云妄执。妄执者体是无明故。下疏云。诸阿遮梨所以为此喻者。欲表一无明心随事离分。即成阿僧祇妄执也（文）此等我分与无明相应故。云分别相应也。希求顺理等者。各修苦行。皆于冥处相应契达。故约彼宗计且云顺理。自内观之实是违理故。总名外道违理心也。经中略举等者。具如抄辨。如人坐得四禅等者。具如抄引唯识疏。计后除中五现涅槃文解。
    或生是念下。抄约凡夫味着引起信文解恐不当矣。何者。是欲释我分相应义。上标十计。次释其义。故知。但约外道见也。今辨其异者。上明计所得定为直涅槃。次或生下。明计自身是得禅者也。
    如是等下结上也。谓从内观之。才得世间义利。未曾知自心实相故。此二相皆是我分相应义也。
    皆由不观下。释经自昔以来等意也。我实相者即我自性。我自性是不可得。不可得即实相也。故上经云。彼不观我之自性。则我之所生也。疏释云。若彼观察诸蕴皆悉从众缘生。是中何者是我。我住何所。为即蕴异蕴相在耶。若能如是谛求。当得正眼。然彼不自观察。但展转相承。自久远以来祖习此见。谓我在身中能有所作及长养。成就诸根。唯是此究竟道。余皆妄语。以是故名为愚童也（文）大师薄伽梵者。外道所计三宝中之佛宝也。下云。乃至于彼部类之中。梵王犹如佛。四韦陀典犹如十二部经。传此法者犹如和合僧（文）如劫初时等者。举劫初缘起。明最初我见也。俱舍论第八（七）云。有色有情身异想一。如梵众天。谓劫初起。是第二识住。所以者何。以劫初起。彼诸梵众起如是想。我等皆是大梵所生。大梵尔时亦起此想。是诸梵众皆我所生。同想一因。故名想一。大梵王身其量高广容貌威德。言语光明衣守冠等事。皆与梵众不同。故名身异（文）光记八（十八）云。梵众天言。举初显后。总摄三天。唯取劫初不取后时。以劫初起梵众起想。我等皆是大梵所生。大梵起想。是诸梵众皆我所生。梵王梵众同执一因。而生想故名想一（文）一因者邪因也。上经所说。自在天外道等。皆此义也。故今云最初有我者也。此为根本。从此生无量异计。故云展转生等也。
    希求顺理下。初示梵名。今女声呼云瑜只者。明观行应理义也。下疏云。瑜伽译为相应。若以女声呼之。则曰瑜只。所谓相应者即是观行应理之人也（文）然抄出三解。今取第一义。此中顺理与下最初顺理之心。言同义异。顺谓随顺。理者上所云真实常理。谓观行应理故云顺理也。
    即是下述释顺理义。顺理梵音女声呼故。云修瑜伽行者。凡女声呼未得瑜伽修行者之称。即观行应理之人。亦即上所引自在天外道等。是谓之古昔修瑜伽行者也。
    谓彼下释解脱义。解脱即彼所得涅槃。所云五现涅槃等是也。所谓已得瑜伽也。是观行与理相应。而所得。是名为真解脱也。更无法过涅槃者。故云万物之宗也。
    今顺下释希求两字也。谓今此所明。为净心最初生起之由。三十种外道违理之心。顺彼古昔修瑜伽行者之所修行（四禅八定等）希求世间解脱故。云今顺等也。已上皆是等者。是总结三十种外道。以为净心起因也。内外因果者。外谓顺世八心。即是外因果者。内即违世八心。即内因果也。违二种八心故云违理。违理即破坏义也。下明世间八心毕云。从此即发声闻菩提初种子心。皆应准例前文广分别说。乃至三乘一一地。皆具十心（文）。
    次明最初下起下文也。顺理者。顺谓随顺。理即善体。是净心一分故。即实相理也。是名为净心最初种子心也。下云。如最初种子离微尘计心垢时。即显微尘许净心势力。虽云善种子生。其实即是不生也。以是坚固性故住在众生识心终不败亡未至自心实际大金刚轮。中间更无住处。虽果后成种展转滋长。然亦不出阿字门。故云最上大乘句心续生之相。诸佛大秘密。外道不能知（文）第二十（二十六）云。如最外院八部等世天。即是前八心中。从初解守齐已去。乃至受用果等也。然有善根开发。与正道相应即是大悲胎藏花台之因也。如来以方便力而引导之。乃至令成就世间八心以来。即是外院之位。次渐渐向里。及二乘亦在此内（云云）又（同三十）云。从法身起应。次流向外以度众生。犹如漫荼罗自中胎出至八部世天之位。又从外引入佛果。犹如漫荼罗从乃至八心之初。直至成菩提方便等也（文）此等释意顺阿字本不生自心实相之理名为顺理。如此净心漫荼罗中胎藏之因故。下云不出阿字门等也。
    经云秘密主下。明顺世八心此下即最初种子心也。经有二段。初举愚童凡夫违理之心。是净心生起之由也。或时下正最初种子心也。羝羊者。字汇云。都黎切。音低。转雅云。牡羊三岁性善抵触。易大庄。羝羊触藩羸其角○陆佃云。羝好抵突。故从低省。抵者抵其角。然后能抵突。顺西方语法者。按羝羊梵中当有愚痴义。故以羝羊喻不知善恶因果愚痴凡夫。所云哑羊僧。亦是愚痴义也。梵音所含故。云顺西方语法。羊云（千文）又云。（疏第六所传图）无也。有光明义。光明即惠义故。是无惠。无惠即愚痴也。又无也。惠也。云惠。亦是无惠义也。智度第三（二十六）云。云何名哑羊僧。虽不破戒。钝根无惠。不别好丑。不知轻重不知有罪无罪。若有僧事二人共诤不能断决。点然无言。譬如曰羊。乃至人杀不能作声。是名哑羊僧（文）。
    世间从久远下。释或有时一法想生等文。此中善法者。下疏云。问曰。如是八心最初种子。复以何为因。答曰。由世间自久远以来有善恶之名。种子从是生也。如劫初众生贪食地肥。尔时即以多食者不善。少食者为善。或有见多食因缘起诸过患。便作是念。我今少食此味。常自诫节。不亦善乎。然此众生亦未和因果后世之报。但展转相承。谓仁义惭愧等以为善法。有能如是行者世间共称誉之（云云）此善者即是净心具体故。依因缘而得显发。然彼三十种外道等。不知因果故心行相违。是以推求而不能得也。上经云分别相应希求顺理。即是违理之心推求义也。后时□然等者。正释或时一法想生意也。下云。又如小劫终竟时。众生忽然发心。知世间恶法过患更相劝导共行善事。尔时亦无善知识劝导便然。当知皆是自心实相熏习因缘力也（文）疏主且约真如内熏释。然宝钥上云。本觉内熏佛光外射。□尔节食。数数檀那。抄解云。谓本觉佛性为内因。久远善法为外缘。如此善法名字等。又是先佛之教法。等流教药。故名之佛光（文）愚按。疏家宗家意本不同。何必劳会释耶。□然者。韵会（勿韵）云。许勿切。读若忽。广韵暴起。节食持齐者。具如抄解。八关戒者。又如抄解。彼由节食等下。释彼思惟少分。即明节食持齐利益。如文可知。
    尔时下。释发起欢喜心。名欢喜心。此心具欢喜义。今此欢喜者。自性清净心。本性之善是净心最初之种子心。即是现法乐之由渐。是以初地开发此心。名为欢喜地。本有修生其体是一。故云其心欢喜。本性欢喜少分动起也。
    由见此利益下。释数数修习。此节食者。谓息食贪也。食贪为诸垢之本。今息之故自生欢喜。生欢喜故。数数修习。数数修习故次生施他之心。故知。数数修习是第二心之所因。故是为种子心也。
    经云复以下。释第二心也。抄释牙种以为二物。此解不可。经意十心为因果二。从初至第五为因。第六已下为果。故经一一皆加种字云牙种乃至叶种。然第五敷花阙。种字。疏迦释云花种。故知。种言即显内义。若如抄言者。一一文皆当有二义。岂有其义耶。第一心节食持齐息自心贫。是喻种子。故今经云复以此为因。因即种子也。今第二心转施于他。不贪之心转增广。故以喻牙。显此牙属因云牙种也。
    此六齐日下。引智度第十三文。是证六齐日义也。断食者。劫初以一日不食。为齐法也。既顺善法者。息贪求故。顺无贪善法也。论全文云。问曰。何以故六齐日受八戒修福德。答曰。是日恶鬼遂人欲夺人命。疾病凶衰令人不吉。是故劫初圣人教人持齐修善作福以避凶衰。是时齐法不受八戒。直以一日不食为齐。后佛出世教语之言。汝当一日一夜如诸佛持八戒。过中不食。是功德将人至涅槃（文）。
    由见正息下。释复以此为因文。是明以第一持齐为因也。止息贪求者。上云不生驰求劳苦是。内获利乐者。上云尔时生少分不着之心。其心欢喜而得安稳。是也。经云因者谓因由也。故疏释云由故。
    欲修习此法等下。释施与父母等文。是明从种子而生牙。牙即种子之增长。故云增长也。修习此法者。指上息贪求法。即所云持齐。止自贪故还施于他。是云令得增长。谓令不贪法增长。即是牙种也。六亲者。抄（云云）按。今释经父母男女亲戚云六亲。今经所说亦是六亲一义。男女者男女子息也。亲戚即总云内外观戚也。广韵云。礼记注。孔曰。亲指族内。戚言族外（文）。
    自念下明布施功能。兼释芽种义也。见此因果者。因谓布施。果有三种。一无守护忧。二他人敬爱。三孝义之誉。第一总明施功能。第二通六亲。六亲对我云他于第三中孝在父母义通男女亲戚也。
    转生欢喜下。明牙种义。谓依欢喜故善心稍增。善心是种子心种增即牙义也。
    经云复以下。明第三疱种子。
    谓欲成下。蹑前起后。是明心相续义。下皆准知。谓欲等者明种子心。
    修习下明牙种。善心渐增长等者。明从种子主牙也。
    复能施与下正明疱种也。抄云。非亲戚者。举所施境。六亲外一切人云非亲戚。是则从狭至宽。从亲及□。施心增长相也。
    见此平等下。正明第三心义。上牙种中取亲舍□。是为不平。今亲□等施故云平等施也。
    尔时善□下。明牙增为疱也。抄云。牙茎滋盛喻施心增广。未生茎等喻不简释所施之境也。
    经云复以下释第四叶种也。上不择亲非亲。等施与故云平等施。今于平等施中。以惠简择所施福田故云惠性渐开。舍芬得胜其义分明矣。问。于福田中舍劣取胜。岂不差别不平见乎。答。于亲□中而为差别是为爱见。今于福田简择胜劣。是惠性开。虽似差别义趣大异叶梵云。含器量高德义。器也量。云无量（见三十五佛名中）第一义故。即高义也。应是德义。更捡谓已下蹑前起后。是明从疱生叶义也。如此之人下。明简择相也。经器量高德者。通前第二三心。谓于六亲及非亲识中。而简其德行也。抄但对第三心论宽狭者。恐不当矣。何者于六亲中。亦当有高德人故。惠性渐开者。简择之心即惠性也。慈恩传第二（八丁）云。般若羯罗此云惠性（文）谓布施相。具足圆满。以譬牙茎生叶而庄严。故云渐开。对次敷花故尚称渐也。愚善知识之由渐者。指第八无畏依中善友云善知识。今器量高德人。即是由渐也。下疏云。已知尊行之人（今器量高德也）宜应亲近供养。又见持戒能生善利（第七受用果也）即是渐识因果。今复闻善知识言（当□所云善知识。即第八心也）有此大天。能与一切乐。若处诚供养所愿皆满。即能起归依心也（文）。
　　经云复以下释第五敷花也。
    谓惠性下。蹑前起后也。
    复甄别等下。对前渐能甄择所施之境。云复甄也。见其利他之益者。对前自利之益云利他也。此有二种。一伎乐人。二尊宿。此二境皆利他之人故。云见利他之益也。伎乐者。此梵应是（唐梵）亦悦义也。下释舞心云。如世人支分散动。说为舞。神变亦尔。现种种未曾有事。令前人心净悦服（文）金界舞尊种子与相近。又上云舞义神通义。
    尊宿下释尊宿字。耆旧约年老。见闻转识。学谓学习。行即德行也。高尚者。易蛊上九云。上九不事王侯。高尚其事。王弼注云。最处事上。而不累于位。不事王侯。高尚其事者也。朱注云。上九居蛊之终。无系应（一无应字）于下。处事之外。无所事之地。以刚明之才无应援而处无事之地。是贤人君子。不偶于时。而高洁自守。不累于世务者。故云不事王侯高尚其事。古之人有行之者。伊尹太公望之始。曾子子思之徒是也。今云。尚与上同。左传第十八。王日尚矣哉。（注尚上也）惠琳音。尚年市让反苍颉训诂云。尚上也。犹如盛年者也。孟子尽心下云。尚志（注尚高上也）遵利者。十四义释作导者为好矣。十本同今。遵租毗反。循也。行也。习也。恐非今义也。
    亦令我施时等下。释敷花名。抄云。经名敷花。疏云花种。是则以第五心。或属因或属果。二义之意也（文）今云。经以阙故。疏加而释。何为二义。以理推之。第六云成果。敷花是因必矣。又如上辨。敷花者约心莲华。梵云干栗及。干栗太有欢喜义。具如第十二卷释今倍欢喜为敷花者。亦浅略存此义也。心信欢喜者。显敷花庄严相也。
    经云下。释第六成果也。按敷花与南方增益义相应。故云欢喜。欢喜即增益义也。成果是西方义。故云亲爱。亲爱即敬爱义也。
    谓所习下摄前起后。谓能施所施之相与前不异。但于欢喜心上。重发亲爱心。是花转成果义也。
    又由前下又解也。上约欢喜亲爱二心。是约因果二德。谓前闻法为因。今离欲等为果也。谓于第五心。以欢喜心施尊宿故。得闻法利。闻法利者。三网五常戒十善等。是人中所因也。依此起出离欲等心为果。故次明成果云离欲等。是尚人中之果也。知彼内坏等者。依闻法故能知师德。知师德故。乐欲依彼出离欲等。是以亲附而供养之也。欲谓欲情。等者等取嗔等也。
    望初种子等者。抄云。最初种子是布施□地。今此成果论施得益。故云尔也。以上六心是人间胜报故。大师以之为第二住心。以第七以上心属第三住心也。愚按。大师建立十住心故。开为人天二心。今疏主顺世八心总为第一无畏。只是人中果也。具如第三卷释。
     （第七受用）复次秘密主下。释第七受用果也。谓已能等者。明前后心续生相也。齐谓第一心。施即第二至第六也。见其利益者。总通第一至第六心也。别于第六心出离欲等故。即知三业不善皆是衰恼因缘也。即知三业下。正明第七心也。三业不善即十恶业。护戒是十善也。生天之果必依十善因而得故。云我当舍之等也。
    由护戒下。明护戒益也。此有二种。初明现世益。贤善命终下明当来益也。抄云。律中持戒而死名贤善命终。即此意也。快云。贤善命终者律中护戒人死云贤善死。或一义。增广贤善。大般若等说增广贤善（文）今云。后义为稳。句逗最好矣。
    譬如种果下。释受用种子义。种果已成者。指第六心。种子转成用果故云种果也。受用其实者。正明第七心也。前已成果。今正受用前果。前果即是后心之种子故。云受用种子也。是约第七心当位释也。抄云二解。今不取也。又云下。约果复为种义。兼明一种成多果也。十四本作又如。今疏云字恐写误一种子者喻受用果心。果复成种故云一种子也。百千果等者。喻从第八无畏依已后数多心也。是一一果实者。从顺世八心而生违世八心。乃至初地至十地。一八心果复成种。展转无穷。故云不可胜数也。
    今此下合法也。受用果心者。合一种子也。复成后心下。合成百千果。乃至展转无穷义也。
    经云秘密主下。释第八心也。经云此心者。指第六七二心。是前二种果心云此心。下疏释分明也。生死流转者。正明第八心。顺世八心皆是生死流转中之因果也。然独于无畏依中云生死流转者。生死是恐怖义。怖畏梵云。是二十五有。即人天等诸乘也。二十五有生死流转。是怖畏义。故今对无畏依云生死流转。此无畏依于生死中且名无畏。故下经云愚童异生生死流转无畏依等也。又下疏释六无畏中云。梵云阿湿缚婆。正证云苏息（云云）此等诸天离恶趣畏而善趣极。故云无畏。即苏息处。是归依处故云依。或所依在能归。归依此无畏诸天故。总云无畏依。虽是无畏依。尚在生死中。故下经云生死流转中无畏依也。重誉有二义。后义。为好。是指人中云生死流转。然抄难（云云）恐不当。何者。三界诸天是所归体。无畏依是能归心。指能归心云生死流转。明。指人中而云也。
    经云于善友等者。谓依前供养尊行人及护戒力故。今闻善友示归依处也。抄解第七八二心异出其二解。彼以为第七心生天言直为生天果者恐不可。第七心明戒是生天之因。故疏释云。贤善命终而得生天。是明依护戒力当来生天。非第七心直云生天果也。若尔第八心明归依诸天。有何相违耶。今解云。第七护戒明修生天之因。第八心明其归依所。譬如佛弟子自护佛戒。亦能归依佛菩萨等。以此为二心异也。
    已知下。释经以此心等文。是明前后心续生。摄前起后也。已知尊行等者。第六心也。又见持戒等者第七心也。又见持戒等者。谓知依持戒因而得生天果故。云生善利。善利即生天果也。对前愚童违理心拨无因果。今知因果。然非知内法因果。故云渐识也。
    今复下。正释第八心。是当经生死流转已下文也。是明闻善友示归依处而起归依心。是名为无畏依也。此大天者。抄云。经此是天大天等（云云）自在梵天好罗延等。是上界主故名大天。黑天日月龙尊等。是下界类故名天。今且举胜为论也（文）虽未闻佛法等。抄当二解。后解为好。谓是世间八心故。去未闻佛法也。佛法者指次违世心也。抄又以二义明胜前心。今云文有三义。一因修善行。得此善报者知因果也。二又渐下求归依所也。三复闻佛法下明近佛法。谓未闻佛法闻。则必信。智既胜故。以三义故为世间最上心也。问曰下。举前后异问答决择。具如抄辨。以要言之。约因果知不知。明前后异。前是因果拨无心故。云前是不识因果之心。今知世间因果故。云欲效彼行因冀成胜果。是为世间最上心也效或作效。或作放。皆通韵会效韵。效后教切。增韵勉也。又授也。又见效字注。效字下云。效说文本作效。今文作效。广韵学也。增韵效也诗君子是则是效也。又民胥效（云云）也。左传引诗民胥效矣。亦旧作效。汉彭越传。仰可效之（文）庄子在宥篇今则民之放也。疏云。使为物放效也。
    商羯罗等下。释诸天名义也。经自在天等者。既出上故。疏略不释之。是正明三兄弟也。具如上辨。商佉罗者第五（二十七）云。并置商羯罗天。是摩醯首罗。于一世界中有大势力。非三千界生也（文）第四云。商佉罗是骨锁天也。因明疏第一（六）云。商羯罗者。此云骨锁。外道有云。成劫之始。大自在天人间化导二十四相。匡利既毕。自在归天。事者顾恋遂立其像。像其苦行。悴疲饥羸。骨节相连形状如锁。故标此像名骨锁天。劫初虽有千名。时减犹存十号。此骨锁天即一名也（文）依因明疏。骨锁天者第四禅大自在天之变作也。劫初为化人间故。现苦行相。是大自在天。二十四相之随一也。此身化一须弥界。故第五云非三千界主也。然又云商佉罗天。是摩醯首罗者。即指第四禅天。是归其木云摩醯首罗也。然古抄云初禅天者恐不当矣。初禅梵王者。第五卷所云四面梵天是也。此义具如第五卷记辨之。黑天者噜捺罗。此云暴恶恶者黑义。如白月黑月白法黑法等是也。恐以此义故云黑天。秘藏记云伊舍那天黑青色面上三目（文）第十（十四）云。次噜捺罗亦佛化身是摩醯首罗之化身。亦名伊舍那（文）入大乘论云。摩醯首罗天有二种。一毗遮舍摩醯首罗是第四禅王二伊舍那摩醯首罗是第六天王（文）俱舍第七（七右）云。依彼颂言诚为善说。由险利能烧。可畏恒逼害。乐食血肉髓。故名鲁捺罗。光记七（二十三）云。依彼外道所说颂言。我亦信为善说。论主调弄外道也。外道说此颂意。自在天化众生种种变现。应以崄利等度即现此崄利等身而度之。能为险利恶事名崄。割裁众生名利。能烧众生名能烧。现可畏身。恒以苦具逼害有情。名恒逼害。或时乐食血肉髓。故名噜达罗。此云暴恶。大自在天异名。大自在天总有千名。今现行世。唯有六十。鲁达罗即一名也。又解。涂灰外道（此具引之）种种教化。说此颂显化身天（文）依彼等释。噜达罗即欲界顶第六天也。然第十云摩醯首罗之化身也者。摩醯首罗所云第四禅天。是报身也。噜达罗即化身也。故云摩醯首罗之化身也。自在天眷属者。第五卷明商羯罗次云。下文更有噜捺罗。即是商佉罗忿怒身（文）商佉罗是第四禅化作。噜捺罗亦商佉罗忿怒身。故云眷属也。问。仁王青龙疏引三藏说云。大黑天神大自在变化也。与今黑天同异云何。答。彼是冢间神故非第六天。恐是第六天变化故。云大自在变化也。经次自在天者。抄云。经异本自在天子（云云）可考证本（文）愚按。本方流行本及明藏经皆作自在天。高丽藏本作自在子天。恐丽本为正。此是欲界顶摩醯首罗之子。所谓鸠摩罗（此云童子）天。亦云塞健那是也。第五卷商佉罗次云。又置塞健那天。即是童子天也。第十六（十一）云。俱摩罗作铄底印（大自在之子）广大轨中云。塞健翻童子。六首乘孔雀（文）智度第二（二十五）云。如鸩摩罗天秦云童子。是天擎鸡持铃。捉赤幡骑孔雀。皆是诸天大将（文）不定□索第四（十一）云。大自在天印真言中有噜捺罗语。次大自在见印真言中有铄讫底语。明今大自在子即噜捺罗天之子也。经日天月天者。皆如第五卷释。龙尊是诸大龙者。经云龙尊等。疏释等字云诸也。第十释□噜拏龙王真言云。诸龙王同用此真言（文）又释诸龙真言云。前是龙王。此是一切诸龙。是通用也（文）经云龙尊。恐是龙王等字等取诸龙。疏总云诸大龙也。俱吠罗者。演奥第十六（本六）云。住心品云。俱吠罗毗沙门（已上）菩提场经义释（智证）第二云。俱尾罗天者。○应是毗沙门天也。故义释云俱吠离也（二合）位。在毗沙门方。顶骨印下（文）画像品云。各依方而画护世四王。东方画持国天王。○北方俱尾罗天。○更莫生疑（已上）不空所译菩提场经第一。明同闻众中俱尾罗。菩提流支所译一字佛顶经。作多闻天王。又不空本俱尾罗成就者。流支本作成就多闻天王□仙新旧两本检挍。俱尾罗与多闻是一体也。可知。俱吠罗即毗沙门也（文已上）今未详。然智证引义释云。俱吠离也在毗沙门方者。非是毗沙门此遮闷拏之夫。秘密曼荼罗品七母次云。娇吠离耶后用劫跋罗印（文）此后者谓遮（文）荼也。夫娄同用髑娄印。又所传图列阎魔眷属中云。遮闷拏娇吠利明。是遮（文）荼夫。非毗沙门。其声势相近故为此误耳。又宋僧传第三（十五）又天王梵云拘均罗。胡云毗沙门是（愚按。毗沙门非胡语更捡）孔雀经中（初）云。矩吠罗长子名曰珊逝耶。依此等文。俱吠罗即毗沙门。今双出二名者。恐是与不空□索所说俱废罗天同。是即十二神将中之金毗罗（或作俱尾罗）今具引文。不空□索经十七（十七）并出四天王及俱废罗天。又菩提场庄严经（初）云。俱吠罗天四大天大吉祥天等。又文殊庄严经上云。复有四天王（乃至）与百千夜刃眷属俱。所谓金毗罗大药叉阿吒□俱大将等（云云）俱废罗俱吠罗金毗罗等皆是转声之异耳。经释迦者帝释也。具云释迦提婆因陀罗。此云能天帝。第十（十六）云。释提桓因释迦罗（二合）也（即字名也）释迦是百福德义。以因中曾百度修福。所谓一百遍作大无遮会。普施众生故。得成此胜生。以初释字为种子。因以为名也。是止息义。止息诸障。障既息已。增益其福。迦罗是增进也。又奢即奢摩他。常以深言利益诸天。故心为真言。亦佛化生也。经毗楼博叉。是广目天也。经音十九云。毗留博叉。或名毗楼博叉或名鼻溜波阿叉。此云杂语。或云丑眼。主龙及富单那（文）经毗首羯磨天。第十七（十八）云。造立世界主谓五大天。世外道谓造立世界主。亦是毗首羯磨。我亦生一切心。心主故得名也（文）最胜疏第五末（三）云。妙辨才毗摩天女。毗者此云种种。磨此云业。此则旧云毗首羯磨天也。经阎摩阎摩后。经音第二十二云。焰摩移瞻切。或作焰摩。声之转也。旧云阎罗天。又云阎摩罗。此云□。或言双世。谓苦乐并受故云双也。即鬼宫总司也。又作夜魔卢迦。亦作阎摩罗社。阎摩此云双。罗社此云王。兄及妹皆作地狱王。兄治男事。妹理女事。故曰双王（文）第十（十六）云。次死王真言。此是阎罗明王也（云云）十六（十一）云。南方阎摩王当作风坛。坛中画但荼印。王右边画死后。以铃为印。若画形即持之。左边画黑暗后。以幢为印。此幢也。梵云计都。亦旗也（文）又第十云。次黑夜神真言此即阎罗侍后也。梵天后者。第十六（十一）云。大梵天明妃。作莲印。谓未开莲也。第十四（初）云。次以左手犹如执莲华形。梵天后印也。梵天无欲。反如人等身。云何言后耶。此是梵王明妃印相。义云妃也（文）义释十（四三）云。梵王明妃是三昧义。印故义云妃也（文）第九（十四）云。阿遮梨言。明是大惠光明义。妃者梵云啰逝。即是王字作女声呼。故传度者义说为妃。是三昧义（文）然佛法中等者。大小乘法相皆尔。然下经有梵天后印等者。但是表三昧义耳。
　　经火天者。第五卷委（二十五）释。往见。经迦楼罗子天者金翅鸟王。有文殊师利根本大教王金翅鸟经。琳音五十二云。翅施鼓反。说文鸟翼也。从羽支声。或从氏作翅。经云金翅鸟者。或名嗉鸟。梵语云迦娄罗或揭路荼。或号龙怨。皆因形因事立名也。八部鬼神中是其一部也。有大神力常食诸龙。龙具四生。卵胎湿化。此鸟亦尔。其中有差等（文四生龙及趐具如法花玄□第二）最胜疏第一（五二）云。此云妙趐。下随旧译亦云金趐。力势如香众。或有势力能怖香众。玄枢第三云。此云金趐鸟。法花疏云。以其翅头有金故以为名。海龙王经翻为凤凰。经云。两翅相去三百三十六万里。阎浮树上容其一足（文）经自在后。十六（十二）云。大自在子之后。作铄底印。此铄底也。波头摩。有人云。波头摩正云。钵特忙。此曰赤莲也。其花茎有刺也（花严音义）故是赤莲花龙也。请雨经上出芬陀利龙王。是白莲也。法华序品说优钵罗龙王。孔雀经中说青莲华龙王。此二梵汉之异其体维同。未见余经说钵豉摩龙愚按。第十五云。钵豉摩复有二种。一者赤色。即此间赤莲华也。二者白色今此间有白莲华也。非芬陀利。又第十云。白处尊真言钵头摩（二合白莲也）又第七（二十七）钵头摩是红莲华（文）钵头摩虽有红白赤三色。今恐是赤莲华龙也。德叉迦者。华严音云。德叉迦此云能害于所害也。谓德叉是所害声。迦是能害声。言此龙嗔时嘘视人畜。皆致命终。旧云多舌龙者。由多言故名多舌。非是口中有多舌也。和修吉。有人云。妙疏曰。和修吉此云多头。亦云宝称。新曰□素吉（阇那耶舍及不空译请雨经）阎那崛多云婆修羁。那连提黎那舍云婆修吉。而是宝。是称故。宝称之翻是正译耶（文）琳法华音云。和修吉。筏苏枳。此云九头（文）商佉。有人云。不空请雨经上亦云此名。阇那耶舍及那连提黎耶舍两本云海贝（文）孔雀经中（二十八）云商佉龙王。第十六（十）无量音佛顶以珂贝谓商佉也。应音二十二（九）云。商佉旧言霜佉。或云伤佉。亦作ＱＮ。又作儴佉。皆梵音轻重。声之讹转也。此云贝。或云珂。异名耳。羯句摘□者。孔雀经上（六）云。羯句吒迦琳（文）音二十六（八）云。迦罗鸠驮名也。此云黑领。迦栴姓也（云云）此梵名。声势相近。更捡。俱里□龙者。孔雀经上云句咯迦龙。立印轨（二十四）云。又法壁画□。以俱哩迦龙。缠交于□上。迦持一千遍（云云）圆教决秘要义云。次说矩里迦（唐云作尊□）龙王像法。其形如蛇。作雷电之势（文）摩诃泮尼等。有人云。不空睛雨经上云。大拨拏龙王。阇那耶舍本云。摩诃频拏。未见翻名○阿地持也。天也。神也。翻曰持天○萨陀。陀罗集经五。萨驮曰软心。难陀等者。等拔难陀也。第六（十七）云。厢曲中置二龙王兄弟。难陀在南。拔难陀在北（文）第五（二十八）云。第二厢曲中。置二龙王。右曰难陀。左曰跋难陀。首上皆有七龙。右手持刀。左持□索。乘云而住。第十（十七）云。守门二龙王真言。难徒拔难陀廘。^7□字声势。有鸟波音。邬是越也。自越诸法生死流转。住于最胜处。以此护持世间故。以为名也（文）义释第七（四十）云。二龙真言难奴。欢喜之义。跋字连上转声云邬跋。是近义。亚义也。邬波难陀即第二龙名也。如大龙王普雨世间。一切众生利益。自观势力而生欢喜。即是如来喜法门也。云二龙者。一是惠刀。次小者是三昧力。复次初是佛地者。次小者是近佛地力。初是究竟力。次小者是发心力。以秘藏中初心势力不异后心。然亦小者有差别故。云次五也（文）第六（九）云。路系多是赤色。乃至讫劳是白色。皆是一类龙王各依本色画之。若加邬波字者。其色稍浅（文稍浅者即次小之义）最胜王经云。难陀小难陀（文）此等文意拔与邬波转声之异。又近义恶义皆次小之谓也。又智度第十六云。一名难陀。二名^7□难陀。秦言喜大喜（文）愚按。鸟波有最上最胜及殊胜义。智度云大喜即此义也。是梵语相反义也。又法华义疏第二（十五）云。难陀此云欢喜。跋难陀此云贤欢喜。又文句二之二（二十五）云。难陀名欢喜。跋名善。兄弟常护竭提。雨降以时国无饥年。瓶沙王年为一会。百姓闻皆欢喜。从此得名（文）次云贤及善者。与智度大义其意近矣。恐是译语之异耳。又不空□索十七（二十二）云。难陀龙王。跋难陀龙王。优婆难陀龙王（云云）此文异说更寻。天仙者。所云迦叶瞿昙等五通仙出。第十六（十一）释火天印等中云。其印加前。五通仙人说四围陀印是等也。此是梵行者秘记。若诵围陀者。见此手印知是何论何部等也。瞿昙仙。末建拏。竭伽仙。□私仙。氍竭罗私（文）第四（三）云。或有宗习世间五通仙法者。闻佛秘藏中具有迦叶瞿昙大仙等种种真言。能令获得不思议神通。乃至如毗卢遮那住寿长远。彼便踊跃志求得入正法（云云）大围陀论师者。受持围陀者也。玄应音第十九（十二）云。毗陀或云韦陀。皆讹也。应言鞞陀此云分也。亦云知也。四名者。一名阿由。此云命。谓医方诸事。二名夜珠谓祭祀也。三名娑磨。此云等。谓国仪卜相音乐战法诸事。四名阿闼婆拏。谓□术也。此四是梵天所说。若是梵种。年满七岁就师学之。学成即作国师。为人主所敬（文）最胜疏第五（本六）云。四明法。即四薜陀论。旧云韦陀或毗迦罗论。皆讹谬也。一颉力薜陀。此云寿明释命长短事。二耶持薜陀。此云祠祀明。释祀祠之事。三娑磨薜陀。此云平明。平是非事。四阿达薜陀。此云术明。释伎术事。开示出欲等者。谓出离欲界生色界之行也。第十八（十八）明四围陀宗毕云。然一一寻穷经宗。但生梵天而无出之道（文）。
    于彼部类下。明外道所归世间三宝也。
    时彼闻下。释经彼如是等文。是明第八无畏依体也。世间三宝者。释无畏义。欢喜归依等者。释依义也。
    是第八下释经秘密主是名等文。是结无畏依名也。谓以闻世间三宝。而归依故。离三途恐怖常生人天。此三宝是凡夫人所归依处故。云外道异生生死流转无畏依也。演密（云云）恐不当矣。
    经云秘密主下。于第八心中。而开殊胜决定二心。总为十心。是初明第九殊胜心也。
    谓即下。释复次殊胜行五字。是示于第八心中开出殊胜心。此殊胜心亦有二。先殊胜住。次求解脱惠生也。
    既闻下。释经随彼所说中五字也。闻如上所说者。指上所明第八心经。所谓自在天梵天（乃至）大围陀论师。各各应善供养。等文也。世间薄伽梵音。自在天梵天等也。抄解此中为广略二释者恐不可。又经随彼所说。与疏如上所说为意别者不可也。后遂生心等者。释经殊胜住三字也。后字十四本作复善矣。于不初生简择心。是殊胜住之由渐也。由前善根力等者。第七心中护戒力也。或可。总指前施等及护戒也。随彼所说法中者。抄云世间三宝中法宝者。恐不当矣。今云。总指前所谓善友所示世间三宝也。得殊胜住者。殊胜谓所归法体。即世间三宝也。住谓能归心。于前三宝中。择殊胜者归依安住也。依住殊胜境故。次生殊胜惠。云有求解脱智生也。解脱者所谓空法也。此智心名殊胜心。得殊胜住者。是第九中住心。求解脱惠生者。即出心也。
    然以未知下。释常无常空。是殊胜心也。演密解好。抄解不当。谓得殊胜住。有求解脱智生者。于世间心中为殊胜心。第九心名殊胜是纵也。然未知缘起泮等故。从内观之。彼家殊胜尚是名断常见。是夺也。所有观空智惠者。彼能观智也。第七９三丁）云。经云。秘密主世间因果及业若生若灭。系属他主空三昧生。是名世间三昧道者。谓一切世间三昧。以要言之。至于究竟之处。皆灭坏因果及从因辨果时所有作业。谓此三事若生若灭。皆系属他。他谓神我也。所以然者。若行人不解正因缘义。而修证诸禅。必当计着自心以为内我。彼见世间万法因心而有。则谓由神我生。设令不依内我必依外我。即是自在梵天等也。若深求此中至赜。自然拨除因业。唯我性独存。乃至无一法入心。而证空定最是世间究竟之理。是故垂尽三有还堕三涂。虽于禅定中发种种世间胜智。具五神通。研其宗趣。终归是处。故以是一印统取一切世间三昧道（文）不离断常者。正释常无常空义。常谓常见。无常即断见。是以彼所观空不离二见故。云常无常空。以要言之。此空定不知正因缘。故系属他主不离断常。故云常无常空也。智度十八曰问曰。汝言外道观空。观空则舍一切法。云何言不舍一切法故。无有实智惠。答曰。外道虽观空。而取空相。虽知诸法空而不自知我空。爱着观空智惠故（文）。
    但随顺如是下。释经随顺如是说句。此文重指第八无畏依心。与上经随顺所说中义同也。问曰。何再指无畏依心耶。答为显后二心于无畏依中而开出故。疏释云此中后有二种等也。此中者。指第八无畏依中也。此含二心。一殊胜心。二决定心。其能求心名为殊胜。其已证心名决定也。
    若离分下。明开为十心也。抄云。第十决定心。经现文有说文乎。乃至谓殊胜心成就。安住不动名决定心也。仍经现文无别说句也（文）愚按。经云解脱。又云常无常空。解脱即彼家涅槃。求解脱心名为殊胜。常无常空者。即是空法故。疏释云。已于空法作证名决定心。故知经现文有决定心也。
    世尊欲对明下。释秘密主已下文。先明文来由也。凡出世间有其三种。今且约初对明初劫二乘观空智惠也。
    次说下。略牒经也。此中初明外道不知。不知即二边二见也。前引智度第十八（七丁）与此中同也。意明取空相故非知空。不知我空故非知非空也。取空相是断见。不知我空即常见也。故云非了知断常也。
    虽作非有非无下。遣伏难也。难云。外道既作非有非无平等观。云何言不知空非空等。遣中有纵夺。虽作下初纵也。然亦下夺也。非有非无平等观者。智度第十五（十一）云。问曰佛法常空相中。非有非无空。以除有空。空遮无。是为非有非无。何以言愚痴论。答曰。佛法实相不受不着。汝非有非无受着。故是痴论。若言非有非无。则可说可破。是心生处。是□诤处。佛法则不然。虽因缘故说非有非无。不生着。生着则不可破不可坏（云云）不能双离是见者。意明。彼以分别心观非有非无故。非有是空见。非无即常见。堕此二见故云也。由彼未解等者明不能以离是见之所以也。
    然佛法中下。先举出世间观空智惠。对明彼分别无分别也。初明反外道二见。因缘有者假有。假有故反彼无见也。自性空者拆法空。拆法空故知唯蕴无我。反彼有见也。第三释无我无畏云。谓观唯蕴无我时。于阴界入中。种种分拆推求我不可得。得舍此自色像者。譬如因树则树影现。若无树者影由何生。今五蕴尚从缘生都无自性。何况此积集中有我耶（文）。
    若离有无下。明反断常也。若不达如是下。释彼分别等二句也。意明不达如是自性空义。虽观非有非无不著有无。离相绝言（皆彼谓情也）还着非有非无。所以者何。以分别想作此无分别心（非有非无）故。分别心者我也。彼所观本知系属他主。故云分别想也。犹如长似等者。具如上辨。不受一切法者。喻非有非无观。而受是见者喻以分别想作无分别心也。
    夫真空下。结上意也。意明。真空本自离于分别故。以无分别智证之。如函盖相称然外道以分别想作无分别心。犹如水火不相容。云何分别空耶。
    若不解空义下。释不知诸空等文。经诸空者诸是助字。故疏省而不存也。上云以分别想。作无分别心。是云不解空义也。虽复一心等者。上云。求解脱惠生。是不解真空而求解脱故。虽一心精进非知真涅槃也。何者。不了因缘实义故。妄计非相非非想。而为涅槃故。云非彼能知涅槃也。智度十八（八丁）云。汝等受着智慧故。不得涅槃。譬如尺蠖屈安后足。然后进前足。所缘尽无。后进处而还。外道依止初禅舍下地欲。乃至依非有想非无想处舍无所有处。上无所后依。则不能舍非有想非无想处。以更无依处恐惧失我。畏堕无所得中（文）。
    是故下。释经最后句。如文可知。
    由彼初种子下。上来消经文了。自下述其余义。广明内外八心相也。此中分二。初明从外入内。次复次行者下。正明内教八心。初中有三。初此下明从外第十心而入内。二又如行者下。明从第八心而入。三复置此事下。明从第一种子心而入。至文当知彼初种子者。第一种子心也。从此以后等者。依次齐施义。此有二义。一指上种子心云从此。二指第二心已下也。齐施者。齐谓持齐。即第一种子心。或可。于六齐日施与故云齐施（此义第二心已后都云齐施也。）施者即从第二至第六也（文中皆有施义）渐增言中。含第七受用果。果是种之增长也。即是净心等者。明第八心。上云又渐信解甄别胜由。后闻佛法殊妙。必能归依信受。故为世间最上心也（文）最上心者。即净心渐□动也。由此熏习者。总指前八心。谓由此八心熏习。于第八心中。生择归依处及求解脱二心也。若不遇等者。示退失相。断常空者。今第十决定心也。上云观空智惠不离断常。是也。退入邪见者。堕拨无见也。上疏问答决择前违理心云。不知因果故为邪见。今此顺理八心稍知修因感果之理。然非是正因缘之法故。不遇善缘退入邪见也。善缘者。谓遇佛法善知识也。
    然其八心下。演密取释本。作八正者非也。智证本。其八二字作真一字。当属于上句读也。是遣伏疑也（云云）若退入邪见则八心种子皆当败亡耶。遣云其八心一一功德种子熏在藏识。终不败亡也。若闻佛法等者。上明不闻佛法退入邪见。此下明闻则进下正道也。是明从第十心而入佛法。此义至下当悉耳。
    若是未生下。亦遣伏疑也。疑云。若尔是违理心。若遇善缘则当入正道耶。遣意云。无机之人不熏识种。故更地发起之理。譬如无种子则无果生也。故云终不以信解也。无机人者。前所谓拨无内外因果外道违理心也。
    又如行者下。第二明从第八心而入佛法也。其第八心于世三宝而归依故。若于此时闻说真三宝则能信受。内外虽异三宝名等故。下（二本十二右）云。复次行者归依三宝。随顺如来律仪。于一日中受八齐法。由圣戒所防护故。寂静安等。以安乐故则信贤圣所行数数修习。是名初种子（文）是明从外八心入内种子心也。
    复置是事下。第三明从外种子心而入内也。如文可知。胜上心者。前释外持齐。云尔时即生少分不着之心。其心欢喜而得安稳。对彼云胜上。谓期涅槃胜上果。受八齐法故云也。抄约金受行相解者。恐不当矣。
    若无机之人下。重举无机之人显八心功德也。闻如是八齐等者。内八齐戒尚是在家所持之戒。故云少分安静。上云。现世安乐有大名称。命终生天。后得涅槃是也。
    问曰下。问意云。上明从外入内中。具八心种子者发起入内。不具种子无机之人不能信受。既知内八心以外八心种子为因。今此世间八心最初种子心以何为因耶。
    答曰下。略答也。
    如劫初下。具述答意也。俱会论第十二（十三）云。劫初时人皆如色界。故契经说。劫初时人有色意成。肢体圆满诸根无缺。形色端严集带光明腾空自在。饮食喜乐长寿久住。有如是类地昧渐生（光云。地中出犹如融饧）其味甘美。其香□馥。明有人熏性耽味嗅香起爱。取尝便食。余人随学竞取食之。尔时各初受段食。故资段食身渐坚重。光明隐没。黑闇便生。日月众星从兹出现。由渐耽味地味便隐。从斯复有地皮饼生（光云。地味渐干成饼）竞耽食之。地饼复隐尔时复有林藤（光云。此藤成林故名林藤）出理。竞耽食故林藤复隐。有非耕种香稻自生。众共取之以充所食此食鹿故残秽在身。为欲蠲除便生二道（光云。食林藤已前身无辨秽）因斯遂有男女根生。则二根殊形相亦异。宿习力故便相瞻视。因此遂生非理作意。欲贪鬼魅惑乱身心失心猖狂行非梵行。人中欲鬼初发此时（云云）十住心论第二云。天地本起经云。劫初之时人食地肥。有一众生顿取五日之食。因制盗戒。以食地肥而生贪欲制淫戒。以淫欲故共相欺夺。因制杀戒。以求欲故妄语谄曲。因制不妄语戒以饮酒故昏乱行非。因制酒戒。讨寻五戒之兴其来久矣。□于天地之始。形于万物之先（文）仁义惭愧等者。抄引十住心论毕云。惭愧内教取美（云云）外典岂不言惭愧乎。论语云。人无愧者近乎禽兽。今此中明世间法尔有仁义惭愧等善法也。又如小劫终竟等者。又举劫终事例最初种子心法尔所发善心为因也。小劫终竟者。古来有二解。一??师云。终竟者二十住劫竟。大三灾将至之时分也。此解依智度三十八（十四）论云。劫有二种。一为大劫。二为小劫。大劫者如上譬喻（上明芥石二喻）劫欲尽时（已下明小劫也）众生自然心乐远离。乐远离故除五盖入初禅。是人离生喜乐。从是起已举声大唱言。诸众生甚可恶者。是五欲。第一安隐者是初禅众生闻是唱已。一切众生心皆自然远离五欲。入于初禅自然灭觉观。入第二禅亦如是唱。或离二禅三禅亦如是。三恶道众生自然得善心。命终皆生人中。若重罪者生他方地狱。如泥梨品中说。是时三千大千世界无一众生在者。尔时二日出。乃至七日出。三千大千世界地尽皆烧尽。如十八空中广说。劫生灭相（文）问。此论文俱舍第十二所明。成住坏空中坏劫文全同也。俱舍云。成住坏空各二十中劫。论十二（五丁）云。如是所说成住坏空各二十中积成八十总此八丁成大劫量（文）既云中劫今何云小劫。答。是大小乘之异。何必以彼难此乎。又光记十二（六丁）云。又立世经说。初从坏地狱。乃至坏梵辅。经十小劫众生世间界坏。然梵王未上生也（云云）此文与俱舍少异。坏劫云小劫。以足为一证也。二暹师云。是减劫中小三灾时事也。少三灾奥毕后。其中众生更起善心。即脱恶道生人天二趣故云也。此义如楼炭经及立世毗昙论（云云）此师依智度有人说。上所引论次文云。复有人言。四大中三大有所动作故。有三种劫。或时火劫起烧三千大千世界乃至初禅四处。或时水劫起漂坏三千大千世界。乃至二禅八处。或时风劫起缺坏三千大千世界乃至三禅十二住处。是名大劫。小劫亦三种。外三大发世界灭。内三毒发故众生灭。所谓饥饿刀兵疾病（文）按楼炭经第五有三小劫品（文云。刀□谷贵疾病）然无众生起善心等事。甚广往捡矣。自心实相等者。自心实相者本觉内熏本觉内熏为因。劫终苦患为缘。由此因缘力自然行善事也。起信论（下本六丁）云。真如熏习义有二种。云何二。一者自体相重习。二者用熏习。自体相熏习者从无始世来具无漏法。备有不思仪业作境界之性。依此义恒常熏习。以有熏习力故。能令众生厌生死苦乐求涅槃。自信己身有真如法。发心修行（云云）。
    如最初种子等者。已上明种子发生因缘。此中正明种子法体也。离微尘许等者。上云。彼由节食自戒故。即觉缘务减少令我饮食易足不生驰求劳苦。尔时即生少分不着之心。其心欢喜而得安稳。由见此利益故。数数有修习之。即是最初微识善恶因果。故名种子心也（文）此微尘许净心者。即本有菩提心。不生不灭心体。若约坚论。则三劫六无畏浅深不同。若约横论。则一味平等。更无浅深之异。故云乃至世天等悉是毗卢遮那若约曼荼罗。则从初无畏（顺三十八心）至第三无我无畏在第三重。次第进趣乃至入中胎藏。今此种子即是中胎藏之种子也。故下云诸佛大秘密外道不能识也。
    虽云善种子生等者。遣伏难也。难云。既云净心。净心是不生不灭。净心若生即无常变易之法。云何云净心。遗云。虽云是生。因缘生故实是不生。故云不生生。故上疏（一末二十一右）云。心续生之相者。虽此心毕竟常净犹如虚空离一切相。而亦从因缘起。有心相生。犹如大海波浪非是常有亦非常无。若常有者。不应风□止息则澄然而静。若常无者不应风□起鼓怒相续。当知是心从缘起故。即是不生而生。生而不生。无相之相。相常无相。甚深微妙难可了知。诸佛秘密之印。不妄宣说。是故凡夫二乘两种外道。非但不识无生灭心。亦复不识生灭心。故云诸佛大秘密外道不能识。我今悉开示一心应谛听也（文）以是坚固性等者。释不生而生心体也。上（一末十七右）云。乃至净菩提心。其性法尔如金刚故。如是极坚固性即是不从师得。住无为戒。无垢无浊不可破伤。在众生识心者。识心即第八识也。菩提心论云。一切有情于心质中。有一分净性。众行皆备。其体极微妙皎然明白。乃至轮回六趣亦不变易。如月十六分之一（文）未至自心等者。谓初地菩提心自证心云至自心实际大金刚轮。大金刚轮者亦阿字地大之异称。中间更无住处等者。明心续生相。浅深虽异不出阿字门。谓一毫微善为初。至自心实际为后。中间住心望前为果。望后为因。浅深不同。唯是净菩提心次第增长之相。更望别法。净菩提心者阿字本不生体故。云不出阿字门。即不思议缘起也。故云最上下。引上经文明心续生甚深义也。心续生者。诸佛所乘之法。诸佛所行之道故。名大乘句。此大乘句。非两种外道所知。故云外道不能识。具如上辨。法华药草喻品等者。演密云。疏主指此意者。欲显权实之设差别无量。核其定（恐宗）趣终归一实。故彼经云。如来知是一相一味之法。所谓解脱相。离相。灭相。究竟涅槃常寂灭相。终归于空以况。此中虽开顺世违世八心。乃至各求于解脱。空其所归不出阿字。又下疏云。乃至三乘一一地皆具十心。迄至第十地亦具种子芽□叶花果等。有求佛地智生。观毕竟空得云金刚实际。故云法华药草喻品意在于此也（文）彼三草二木八心相续相。一雨所润喻阿字门也。
    复次行者下明内教世间八心也。于中此下初明。种子心也。抄引下初劫文云顺世八心者恐不可。下云顺世八心者。上经所说外道八心也。今此所明。疏主自得经意明内教中世间八心也。学者勿迷。归依三宝者。是归内三宝也。毗尼母所谓翻邪三归亦五戒及八戒三归也。于一日中等者。是近住戒。具应云一日一夜。略云一日中也。智度十三（二十五）云。问曰。白衣居家。唯此五戒更有余法耶。答曰。有一日戒。六齐日持功德无量。若十二月一日至十五日。受持此戒。其福最多。问曰。云何受一日戒。答曰。受一日戒法。长跪合掌应如是言。我某甲今一日一夜归依佛归依法归依僧。如是二。如是三归依。我某甲归依佛竟归依法竟归依僧竟。如是二。如是三。归依意。乃至如诸佛尽寿不杀生。我某甲一日一夜不杀生亦如是。乃至如诸佛尽寿不过中食。我某甲一日一夜不过中食亦如是（云云）。
    为令此善下明芽□叶花实五心也。此善者种子心也。今种子心增长。乃至成果也。
    乃至下明第七受用种子也。
    复由亲近下。明第八心也。不起异归依者。是归命内三宝。而不起于归异外道三宝心也。真实无畏依者。对世间无畏依云真实也。
    又于此中下。明九等二心也。此中者。谓第八心也。于第八中开也二心也。殊胜住者第九心。是当小乘顺解脱分也。求解脱惠生者。第十心也。思惟观察等者。释第十心相也。是当顺决择分。今云决定即决择义也。俱舍二十三（六）云。此□顶忍世第一法四殊胜善根名顺决择分。依何义建立决择名分。决谓决断。择谓简择。决断简择谓诸圣道（见修无学）以诸圣道对断疑故。及能分别四谛相故。分谓分段。此言怠显所顺唯是见道一分。决择之分故。得决择分名此四为缘引决择分（见道）顺益彼故得顺彼名此名。为顺决。择分（文）从此即发等者。已上明内教世间八心毕。自下明生出世心也。即是违世八心也。声闻菩提者。涅槃二十七云。下智观故得声闻菩提（文）菩提是觉义也。初种子心者。谓见道也。下疏云。若三乘初发道意。迄至拔业烦恼根本无明种子生十二因缘。名违世八心（文）此中约三劫故云发声闻等下疏约三乘共故。云三乘初发等。文异意同。初发道意者。即见道也。抄云三贤四善根等。顺世八心共同者。不可。顺世八心者。如上辨之。是外道顺理心也。云何云与彼同共乎。若给六无畏辨之。第一无畏为顺世八心第二无畏是三贤四善根其位不同。非同共可见矣。乃至三乘等者。下文云。或可。就见修道等诸位分之。各自有八心也（文）抄引大乘同性经（云云）愚按不可必依同性经三乘各各十地说。今此经意初劫与三乘共十地同故。声缘二乘及寂然界菩萨。在初劫中。第二劫是权教菩萨。第三劫是实教菩萨。今泛指云三乘一一地。明劫三皆有十心也。
    顺世违世相续图（第七（十六）云今此经违世顺世八心相续增长亦有因缘云云。）

大日经疏私记第十四
大日经疏私记第十五

            沙门昙寂撰


第0段 住心品第一之余

    尔时金刚手等者。上来九问中。答第三心续生问了。自下答第四问也。今金刚手重微问。佛答之也。彼心者。演密云。即指六十心也。抄出二解。今取后义。今佛答中。直云心相谓贪心等。又疏释中云此答前问中诸心相句也。故知。后解为好。愚按上九句中心相问。广通三劫六无畏。今此中问狭限六十心六十心者。与善种八心共体起故。不通三劫。故知。今问是狭上问广者。其间是一。答在三处。一六十心相。二三劫段。下疏云。越世间三妄执出世间心生。乃至四分之一度于信解者。是答诸心相及心殊异也。三六无畏段云。是答前心相句（文）故知。上问是广也。今六十心者。唯世间染心相也。第四（五）释择地云。毛发谓六十心等。与善种八心其体而生。及以觉察则宜除剪。未得出世间心以来。杂起纷乱难可条绪。故名毛发（文）。
    此答前问中等者。上问云。心诸相与时。愿佛广开演。是第四五问也。今此答第四问也。初列六十心名者。示经文科也。经有二段。初表六十心名。后秘密主下释一一相也。列名中有五十九。第六十□猴心依阿阇梨口说列之。次释中第三十二歌咏心。第三十五泥心。阙经释也。而今总云六十心也。云阿贪心者。抄云。法华云。诸苦所因贪欲为本（文）是则一切烦恼根源故。最初列之也（文）今云。初举三毒故贪心为第一也。
    谓染着下。释染法两字。染即贪心。法即所取境。故云染着前境。前境为现前境也。十四本作染谓。今疏恐脱。抄引唯识毕云。依此说前境者广可通漏无漏之法也（文）此解不可。彼论缘无漏贪名善法欲。今此中不尔。经既云随顺染法。境唯有漏不通无漏。此是与善种八心共体而生。何云通无漏乎。染污净心者。抄（云云）抄所云是上位净心。今此净心者善种净心。所谓微尘许净心。此贪等与善种心。杂起故云染污净心。下云。此等皆是未得出世心。已来与善种种杂起之心（文）。
    若随顺下。释随顺两字。随顺修行是外相也。随顺者。圆觉疏一（五二）云。为净觉随顺。疏释云。清净觉体从此显彰。但不背之合尘。即名随顺（云云）今是背净顺染也。此修行。梵应是。意明。游履染境名为修行。非是勤加精进之修行也。名有贪心者。按经无有字。然疏加之者。是对次无贪心。有贪无贪相对显异。故下云。谓与前心相违（文）又解有字。恐为草误。然两本义释亦作有贪。不可辄改也。有人。依唯识第六及述记为解。并非此中意也。又云。未会经云尔故（文）此品疏正释再治经。不思之至矣。准唯识论。已上两释。染着前境明性用。随顺修行明业用。然彼广通一切。今但就善种心。宽狭可知论第六云。云何为贪。于有有具染着为性。能障无贪生苦为业。凡六十心皆有性业二用。故下云。准梵本转声。于六十心下皆合有为性之字。例可知也。
    以心法下。述释随顺修行义。心法即贪心在于内。故云微细难识。所为事业即顺修也。故云相彰于外。
    譬如下举喻。烟状喻顺修。火性喻贫心也。故诸句下。诸句中之顺修言。皆令例知也。此等下总示六十心分齐。未得出世心者。谓善种八心也。下疏云。最初解了唯蕴无我时。即名出世间心生也。度世间六十心。离我倒所生三毒根本。名越三妄执（文）又第四云。毛发谓六十心。与善种八心共体而生。及以觉察则宜除剪。未得出世间心以来。杂起纷乱难可条绪。故名毛发（文）出世心者。声闻见道无漏智现前位。是初劫及第三无畏也。未得者是善种八心。即第一无畏也。问。未得者此六十心唯与八心共体耶。亦将通殊胜决定二心耶（二心常十乘三贤四善根位。是第二无畏也。）答。第四卷既云与善种八心共体而生。可知。不通后二心也。问（文）既云未得出世以来。何云不通后二心耶。答。后二心当三贤四善根故。此六十心虽未得断。伏不现行。已至见道正断之故。下疏云。了唯蕴无我时。度世间六十心。又第四（五丁）云。诸微小者虫类譬无量恶觉见（文。具与八心共体而生者也）俱舍二十三颂曰。暖必至涅槃顶终不断善。忍不随恶趣。第一入离生（文）四善根位恶见不可现行明矣。故知不通后二心也。○抄举守护心室宅心等问答（云云）今云。此问答不得疏意也。凡六十心与真言行者善种八心共体而生故。其室宅心等是约前世学声闻教余习也。又出世间心者。真言行人至此位时。与声闻见道断惑大同故。寄齐于彼。然其意大异故。下疏云。学摩诃衍人初得出世初心。与小乘见道适齐。然不堕声闻正位。所以尔者。由彼从初发心。即知心性但为我倒所覆。未得现前。尔时谛观蕴界入等悉从缘生无常变异。是中何者是神耶。作如是推求。即了神本不生。度无量见网净菩提心少分增明。由得菩提心力所以不堕二乘地也（文）虽是断惑等不异于彼。不堕声闻正位故。云学摩诃衍人。此位行人。断彼余习。岂有何难乎。又抄云。六十心或唯见惑。或通修惑（云云）今取唯见惑义矣。然第四（五）云。虫蚁蜣螂毒螫之类。喻种种现行烦恼。蝼蚁喻痴蜣螂喻贪。毒虫喻嗔。此类甚多。譬种种随烦恼诸微小者。譬无量恶觉见观此辈皆有如来性。尤宜将护。勿绝其命根（云云）问善种八心。既无因果拨无等义。何云恶觉见乎。答演奥第五（二十六）会云。谓依邪师邪教缘生无量恶觉见类也。或学佛法之人。虽不生大邪见。修行用心圣教批判。多所违乖。是云无量恶觉见也（文）今云。既云诸微小者。譬恶觉见。非大邪见可见（矣）与善种种等者。两本义释无一种字。今疏恐剩。善种者。善谓齐施等。种谓种子。是与第四卷所云善种八心共体而生同也。今种种者。谓种种杂起也。各有其谓。故下疏云。然此六十心。或时行者本性遍多。或由行道用心发动先习。或一时杂起。或次第而生。又第四云。杂起纷乱难可条绪（文）抄（云云）今云。杂起者与俱起言当有少异。俱起者二心俱起。杂起者无次第而起。谓行者为声字观时杂起纷乱而生故。今此中若贪嗔等一时俱起。则违性相所判。故知。云俱起者不可矣。问。与善种种杂起者。三性各别。云何善恶杂起耶。答善种者此位心品总云善。然智慧微劣故。贪等起时。障彼善心不令生也。非是云与善一时俱起。此善种位所起惑故。云与善杂起也。
    若行者下。总示对治用心。抄破演密义者当矣。今助一解云。以心法微细已下总通六十心释。于中以心法至可例然也。释随顺二字。此二字通在六十心中故。预于此示之。故云以可例然也。此等皆是下。总示六十心所起相。若行者下明对治用心。非是唯贪心对治。广通六十心。故演密解不可依矣。真伪者。真谓八心。伪即六十心。真喻嘉苗伪譬秽草。此喻本依治地义。故下云。平治心地时。亦当一一简去（文）又第四卷治地支分中广明。往阅净心势力者。谓善种八心也。上疏云。如最初种子。离微尘许心垢时。即显如微尘许净心势力（文）此中亦明善种净心渐渐增长也。抄出二解。今取后义也。
    勿谓是因缘下。劝发行者。令信至言也。演密及抄解皆当当矣。今云。勿谓平治心地除六十心。是因缘事相非无为无相之道。而轻忽至言。不自觉察远离贪等。终使心没六十心中。不能令净心显现也。故下疏云。当于一切时留心觉察。自然得顺净菩提心（文）又第四（十三）云。时金刚手。为欲发明如来深密之旨断除未来弟子疑惑心故。头面礼世尊足。而说偈言。佛法离诸相。乃至不顺法然道者。谓我亲从佛闻。诸法实相远离一切诸相。法佛所住住于法位。若如来出世若不出世。常自寂灭。不可思议。非思量分别之所能及。亦非因量譬喻所能表示。若法相常尔。则非诸佛所能造作。何况有为诸相能集成乎。何故天中之天大精进者。今乃说此择地造坛等有为事相。及与真言次第行法。令修学者辨种种香华供物。口随觉观言说。身学手印威仪。心缘本尊色貌形位。既是有为有相。岂能正顺无为无相法尔之道乎。唯愿世尊开发是中深趣。除世间如言妄执及疑谤之情也。尔时薄伽梵以下。世间偈答。初云善听法之相者。以诸法实相义。甚深难见。是故诫令善听也。夫法常无性从众缘生。即是八心之相。越诸戏论。汝欲更于何处求觅无相无为之法耶（云云）第二云何无贪心下。谓无善法欲名无贪心。谓无惠不贪也。谓与前心等者。明前后违。此有二种。一能缘心。二能缘境。前心染着。此中不染着。前境是恶。此中即善也。乃至下释也。初释无贪心义。乃至者从顺世八心至佛果其善非一故云也。第三释第一无畏云。善义通于浅深。今此中意明十善业道。所应进求等者。正明无善法欲也。唯识第五（二十九）云。故说欲为诸法本者。说欲所起一切事业。或说善欲能发正勤。由彼助成一切善事故。论说此勤依为业。述记六十九云。经中所说。欲所起事业。由欲为彼本通三性法皆有勤。故由此文知。入法初首由善法欲能发精进。由精进故助成于欲。一切善事此即说欲为诸善法本。如说信为法本。但是善因欲为法本。理应如是。对法十五。谓一切法欲为根本。乃至出离为后边等。故对法显扬皆说勤依为业（云云）。
    是故不染下。释随顺无染法义。但障善萌者。明其过也。但字对前善字。是贪与无贪同为障故。前贪心能损善法。故喻秽草。此中不贪无愿乐心故。不生善法。其相虽异为障是同。故云但障善萌也。无染污心者。是三善根中无贪善根。唯识所明六位心所中善心所也。论第六（四）云。云何无贪。于有有具无著为性。作善为业（文）名同者。彼此俱云无贪故。事异者。彼善心所。此是妄心。故云事异。又彼作善为业。是障善萌为业也。最须观察者。意云。行者误谓无贪是善法。一切善恶不可贪求。迷无贪名。而于善法亦不乐欲。终令心堕无惠不贪。故殷指示。令知彼无贪是善。此无贪是染污法。名同事异。故云最须观察也。唯识述记九末（五三）云。推求是观察义。即唯是惠（文）是故下。示对治观相也。若行者误谓对治贪心是无贪法。于是于一切善亦不乐求。还堕无惠不贪。故为此指劝意明。若欲止贪当观贪实相。观贪实相则自然顺净心。云何一切不贪还起此无惠不贪乎。无惠梵云。即无明也。问。何云贪实相乎。答。观此贪本来不生性相不可得。自然随顺净心。而与实相不相违背也。然有人于唯识及今无贪。为浅深释。其原出抄。唯识无贪是善。今是染法。疏既云名同事异。云何为浅深解乎。是亦妄夸表德之一失也。
    第三云何嗔心下。经举忿显嗔相。嗔在内热恼。忿发外愤动。忿即嗔之外相也。唯识第六云。云何为嗔。于苦苦具憎恚为性。能障无嗔。不安恶行所依为业。又曰。嗔必令身心热恼。起诸恶业不善性故（文）又云。云何为忿。依对现前不饶益境。愤发为性。能障不忿执杖为业。谓听忿者多发暴恶身表业故。此即嗔恚一分为体。离嗔无别忿相用故（文）忿即嗔之外相故。论云。离嗔无别忿相用故。即与此中同也怒谓下释也。如文可知但于众缘中等者。明对治也。演密云。于此众多缘生句中。观察之则不为障也（文）是直指十缘生句。此解不当。今云。既云此众缘。此因近辞故。直指上内外因缘云众缘也。谓嗔内奋发本依外违境。依内外因缘暴恶之相显于身业。而今四生推捡。内外因缘毕竟不可得。不可得故嗔无所住。无所住即阿字本不生义。若本不生岂有何障。故云自无所住则此障不生。又解众缘者是违境界。唯识云苦苦具。苦及苦具非一无量。故云众缘。今推捡之。本来不生都无自性。是云无所住。若无所住嗔何缘起。若如是观则自然对治也。
    第四慈心下此慈亦是等者。示嗔慈相对义。对上贪无贪。云亦是也。
    爱见下辨慈心体也爱见慈者。智度第二十（二十五）所明。三种慈中众生缘慈。仁王青龙疏第三（四八）云。悲有四种。一外道异生起爱见悲（文）同西明疏中（十六）云。大悲有三。一众生缘。是通外道（文）夫净菩提心者。不生不灭心体。本自离于因缘。爱见所起之慈。还染污净心。故云爱见心垢等也。心垢者谓爱见慈。其体有漏。与净心违。障善种心故。云心垢也（进云）非善种所生者。此爱见慈障善种心故。云非善种所生也。善种谓善种八心。有人云佛菩萨等大慈者。不可矣。何者。此爱见慈与善种八心共体而起。能障善种心。岂是佛菩萨慈耶（追记）上慈字下。辨二个慈字异也。上慈者经云云何慈心。即内心慈也。下慈者随顺修行慈法。是依爱见取众生相而起显于事业。是云外相所为事业。即随顺修行义也。既觉下。明对治也。妨道之失者。爱见是生死根原。道是断生死之器。故爱见慈云妨道之失。今以大慈治爱见慈也。转转者。厌嗔起爱见小慈。此慈还妨道。治之以大慈。故云转转也。或可。为遣心垢慈。而修慈无量。能治所治同是慈心。故云转转也。慈无量心者。仁王青龙疏第一（四三）云。四无量者。慈悲喜舍。言无量者。如婆沙论八十一云。如是四种。是诸贤圣游戏处。复次能缘无量有情为境。生无量福引无量果。故名无量。慈等义者。俱舍云。慈名与乐。悲名拔苦。又成实论。慈名与嗔相违善心。又显扬云。慈无量者。于彼无苦无乐众生。欲施乐具（乃至）辨其体者。如婆沙论。慈悲二种自有两说。有说俱以无嗔为体。慈能对治断物命嗔。悲谓对治捶打之嗔。有说慈以无嗔为体。悲以不害善根为体。对治害故（文）○抄云。问。上示无贪能治。云观贪心实相。今又准彼可知观嗔实相。答（云云）今云。此问答无义。何者。上知贪是染为治贪故。于善亦不贪。故示对治。云当观贪实相不应起无惠不贪之行。不贪非能对治故。今转转为对治。能治所治与上大异。何为一准解乎。
    第五云何痴心下。唯识第六曰。云何为痴。于诸理事迷暗为性能障无痴。一切杂染所依为业（文）经云不观法者。观慧为体。不观即不慧。不慧即痴也。法者次释所谓。前言善恶等也。不观法者。即痴外相也。不观前言者。前者现前。谓现前人之语言也。释不观义有二。一不观前言。二所为事业。前言在他事业在自。不能甄别自他是非。即是痴现行相也。遇便信受者。谓无惠闇信非善心所中之信也。抄云胜解心邪决定相者不可依矣。次智心是胜解邪惠相。此痴与智相反。何云胜解乎。如是下。结痴心相指上前言及所为事业云如是也。多诸误失者。抄云。十烦恼中痴者。即是无明也。无明有二。一相应无明。与一切诸惑。相应俱起。一切恶法皆是愚相故。二不共无明不共余惑。独行痴心也。于事事诸法作迷乱之解等也。是故痴心与诸惑俱起。故云多诸误失（云云）此解不可依。此中非必唯指相应无明云多诸误失也。前引唯识云。于诸事理迷暗为性。述记六末（三丁）云。于理事者。谓独头无明迷理。相应无明亦迷事也（文）今不观前言者。是迷理也。所为事业者。即迷事也。理事非一故。云诸误失。故如是言总指上二文。何限相应无明乎。○又抄云。问何故此心无能治相乎。答有无随宜不定也。随应观之（文）愚按。观愚痴实相是对治也。智度三十五（二十八）云。复次愚痴实相即是智慧。若分别着此智惠即是愚痴。如是愚痴智慧有何别异。初入佛法是痴是慧。转后深入痴慧无异。以是故是诸众智无有别异。不相违背。不生性空故。
    第六云何智心下。智即无痴。是痴所对。无痴者是世间小智。下云世智辨聪。少分离痴名无痴也。上疏云。犹如长爪梵士观诸法实相。不受一切法而受。是见。夫真空离于分别。云何分别空耶（文）是此之类也。与佛法中无痴善根不同耳。此胜此劣等者。是与长爪受不受义同。为如是胜劣差别见者。大违于平等实相之理。所以为小智也。取其胜上者。上疏释外八心中。释殊胜心云。此诸三宝何者为胜。我当择其善者随顺修行。则前善根力故。随彼所说中。有求解脱智生。然以未知缘起法故。所有观空智慧不离断常。是与此中意同。世间八心胜劣差别见。于内修行还为障碍。违背实相之理故。故除遣之也。然道人下。明佛甚深法非邪外小智所知也。唯信者能入者。此信即决定谛信。上疏引智论第一云。佛法大海信为能入者是矣。是故下明对法也。观察世智辨聪者。是八难随一也。法宗源云。世智辨聪以大地法中邪惠为性（文）有人设浅深二解云。深者显乘心外之智。斥为世智（云云）今云。是明善种八心共体之惑。即第一无畏。初修行时所起心相。何指一切显教乎。已上三毒表里相对为六心也。
    第七决定心。第八疑心。决定者。疑之所对也。唯识第六云。云何为疑。于诸谛理犹预为性。能障不疑善品为业。谓犹预者善不为生故。有义。此疑以慧为体。犹豫简择说为疑。故毗助未底。是疑义故。未底。般若义无异故（文）相宗初义为正。有义恐是性宗义。今疏中处处释。多与有义同也。今先下释也。为令人易解故。逆次为释也。谓此下总释疑相谓不观是非善恶。随有所闻一切生疑不决定心即疑也。如受下别举事以明疑心相也。天台止观第四之二（三十九）云。疑有三种。一疑自。二疑师。三疑法。一疑自者。谓我身底下。必非道器。是故疑身。二疑师者。此人身口不称我怀。何必能有深禅好惠。师而事之将不误我。三疑法者。所受之法何必中理。三疑犹豫在怀抱禅定不发。设发求永失。此是疑盖之相也（文）今自生疑者。即疑自也。余二可知。即与天台释同也。诸事例尔者。例知余事也。按此四字当接上文而读。不可属下矣。如人道行等者。为明对治。先举疑过也。智度下。引论明能治也。论第十七（十八）云。疑盖者。以疑覆故。于诸法中不得定心。定心无故。于佛法中空无所得。譬如人入宝山。若无手者无所能取。如说疑义偈言。如人在岐道疑惑无所趣。诸法实相中疑亦复如是。疑故不勤求诸法之实相。是疑从痴生。恶中之弊恶。善不善法中生死及涅槃定实真有法。于中莫生疑。汝若生疑心。死王狱吏缚如师子搏虎。不能得解脱。在世虽有疑当随妙善法。譬如观岐道利好者应逐（文）演密云。此好字上声读之。谓利有好弱。好者逐之。弱者弃之（文）。上声者好善也。又决定心下释第八心也。不观是非邪正。随闻而一切奉行。是无惠闇决也。然亦下明对治也。谓以慧观察其可奉行否。而后生决定心。谓之正决定。上是一向不决定。此一向决定。过犹不及。俱无慧闇钝相故。智论云。是疑于痴生（文）是以此两种俱以慧对治。疏主二心合释者为此也。○抄云。问。决定心者。不论邪正随言印可可有过失。而今云闻善友等。如法教命是则正决定心也。何为过失乎。答（云云）愚按。此答不为快。今引文会之。弘决四之二（四十）云。疑虽有过然须思择。于自身决不应疑。师法二疑须晓其时。若未入三昧来。于此二法若不疑者。或当复杂邪师邪法。故应熟疑。善思择之疑为解津。此之谓也。师法已正依法修行。尔时三疑永须弃舍（文）○又有人对上痴心辨同异（云云）今云。痴与疑本是六根本之随一故。其体是别所不待言也。又决定心与疑相反心故。兴痴其体不同。自可知矣。又依智论。疑于痴生。若尔痴之流类也。凡此六十心与性相不同者数多。不可必执性相而辨同异而已。
    第九闇心。谓如下释也。四谛等者。举无疑虑法也。遗教经云。时阿□楼陀观察众心而白佛言。世尊月可令热。日可令凉。佛说四谛不可令异。佛说苦谛实苦。不可令乐（乃至）世尊是诸比丘于四谛中决定无疑（文）不净无常等者。略举四念处。此等皆是不疑虑法也。于无疑法中而生疑心。是闇心也。世间智者下。依此经宗。二乘已上为出世间故。世间即世间三昧道。是第一无畏也。智者者与上智心之智同。是世间小智者。于四谛等无疑虑法生疑虑也。心怀犹豫者。正释生疑虑解义。犹豫即疑之异称。唯识第六云。云何为疑。于诸谛理犹豫为性（文）问。今云闇心。然释云疑虑。云何分别。答闇即疑也。故第十四（二十五）云。真言王能裂一切法界疑纲。疑即暗。能断一切疑惑。即是为作照明也（文）问。若尔与上疑心何别。答。有少异。彼随有所闻不择善恶。一向生疑。今唯于无疑虑法而生疑虑法。而生疑虑所以为异也。问。暗即无明亦何别。答。上痴心三毒中随一故。总通理事。如上辨之。今唯迷理故释中举四谛等也。迷理即见道无明也。述记第六末云。谓独头无明迷理相应等。亦迷事也。犹头即见道无明也。故知。今闇心是迷理惑也。问。大乘义章（十使义）云。所言疑者于境不决。犹豫曰疑。疑有二种。一者疑事。如夜观树疑为是人为非人等。二者疑理。疑理疑诸谛等。小乘法中。唯取疑理说为疑使。大乘通取皆须断故（文）今举株杌喻。岂非迷事惑乎。答取喻不一准。云何以彼难此耶。
    第十明心。谓于下释明心相。决定法印者。小乘三法印。大乘宝相印。今经即心之印也。然是下明其过失也。抄云。此中以过不及为其失。以处中惠为对治也。密抄云。若过若不及者。过则为增。不及为减。共于处中之慧也（文）天台释云。道理必然。偏立成失。纵虽决定法印。坚执之者还成障（已上）然指心云。暗心为减。心为过者。不可。是中者即指明心也。凡此经宗诸有所作。皆无不为净菩提心。净菩提心者所谓平等智心也。若过若不及。但为着相。所以为失也。义释第七（三十七）释黑夜神真言云。若舍暗求明。明复成障。即此之谓也。更处中惠下。明对治也。此经宗从因至果观十缘生。以遗著相。十缘生句者。即阿字不生不灭不思议中道也。
    第十一积聚心。是以情谓诸法归一。情谓即妄见。与大乘举一全收义大异矣。具如抄辨。
    第十二□心。此中意。辨论是非。于理不屈。唯以欲令他堕在失处为要。是□相也。与阿毗达磨藏增上惠学论道文不同耳。
    第十三诤心。上心对他辨论是非。此于自心怀是非心以为异也。按□诤二心。应与次无诤心同诸法实相以为能治。□诤之心皆与实相违背。诸法实相中。佛尚不可得。何况□诤法乎。故观实相则是非□诤之心自息灭也。
    第十四无诤心。是相反前心。是非无定随闻移转。一种怯弱之心也。准梵本下具如抄辨。谓其下明是非俱舍相也。不坏向背者。总明无一定也。虽先下。明舍非义。对后合理前为非也。异言者。谓与前所闻说异。故云异言。以违合理者。谓与前所习法相违也。或先下明舍是义如文可知。情无下。结释是非俱舍义也。如有下。总结无诤义也。觉知下。为明对治。先示所治体也。无记者。俱舍麟记云。无记者。记谓决定分明说义。前二品（善恶）相状非可分明记。故名无记（文）谓是非相状可分明记。是非俱舍无可以记。故云无记也。无记即无诤也。修诸法实下。明对治也。诸法实相等者。空平等智心也。谓能明知是非之相。不取是非相。是云诸法实相。即以平等无诤心。遣闇钝无诤心也。涅槃疏（会本十四三十一）云。无诤有三解。一云。慈心成故无诤。二云。空解明故无诤。三云随心觉照。与物不诤（文）维摩第三（六丁）什曰。无诤有二。一以三昧力将护众生。令不起诤心。二随顺法性无违无诤。善业常自谓。深达空法无所违诤。今不顺平等。而云无诤者。则与众生无差也（文）空解明故。及深达空法者。即诸法实相之心也。不顺平等而云无诤者。即今无诤心也。故以实相为能治也。
    第十五天心。大乘义章第八（三十五）云。若依地持。所受自然。故名为天（文）谓三界诸天依前世福力。自然有如此福德。今真言行人愿求如是世间悉地是名天心也。亦由下。约前世余习释。上界者三界天趣总对人间云上界。指色界天云上界者不可。如真言下示天心过失也。远大者。叹佛果德也。远谓远深。大即广大。竖越三世。横遍法界故云远大也。世间八心归世三宝生天为极。真言行人至此位时不期大果。徒愿求世间悉地而无进趣心。则即是障净菩提心也。当自下明对治。如文可知。第十六阿修罗心。是耽着世间快乐之心也。仁王青龙疏云。阿修罗者讹也。新云阿素洛。阿者云非。素洛云天。以多谄诈无天行故。名曰非天。佛地瑜伽云天趣摄。杂心鬼趣。正法念经鬼畜趣摄。伽陀经云鬼畜及天三趣摄故罗瞻阿修罗是师子儿。畜生所摄。十地经说此有五类一极溺者。住于人间深山大窟。非天宫也。妙高山北大海之下二万一千由旬有罗瞻宫。此云。执日。次下复有勇健之宫。次下复有华鬘之宫。一一相去二万一千由旬。其次最下有毗磨质多罗宫。新云吠摩质呾利。此云绮罗画。以文身故。或云宝饰宝冠饰服。此为最大。帝释妻翁。设支父也（文）果报似天者。云天趣摄者。即此义也。又华严音云。阿此云无也。素极也。妙也。罗戏也。言此类形虽似天。而无天之妙戏也（文）形似天者。亦即此义也。行业住处不同等者。仁王疏云。以多谄诈无天行故者是也。又居人间出窟及大海等。住处不同也。以为名也者。谓名云非天所以行业住处与天不同也。此知下。明阿修罗心相也。谓行者自知有大涅槃解脱之利。深乐生死果报。而不能进趣佛地无上果报。是为阿修罗心相也。深乐生死等者。素洛与苏罗多通。第十七（十六）云。苏罗多是着义也。着义微妙之法故名苏罗多复次苏罗多者。是共住安乐义。谓共妙理而住。受现法之乐也。复次。着妙事业故名苏罗多（云云）素洛梵有如此众多义。深乐即着义。生死者月云苏利耶。月有生死义。素洛有生死义。可见。果报者。现法之乐即果报也。快乐即安乐义也。观察下。明对治着生死果报故。以四念处观而对治也。
    第十七龙心。上着快乐为性。是多贪无厌为性也。仁王青龙疏云。龙神者。修建德本广行檀施不依正念。急性好嗔。故受龙身。如摩尼光（文）谓数下释思念广大资财义。可知。有此下结归龙心也。喜令行人下。明过失也。喜令者。正明龙余习相也。世间悉地者。如金刚童子轨说开阿修罗窟及得财法等是也。往阅思惟少欲下。明对治也。世间悉地。有其多种。此中求财云世间悉地。其体是多贪也。故以少欲知足为对治也。无常等者。以四念处而对治。谓诸财物等。无常变易法。岂于此中为常住见。生贪求乎。又其体空本属。五家。于此虚物何生贪乎。又贪多财故诸苦相逼。经云。诸苦所因贪欲为本。为如是观则贪自止息矣。
    第十八人心。他利者经作利他也。谓好下释也。是初明思念相。此中有二。一报恩。二酬怨也。及种种下。正释利他义。当念下明对治也。心行者心之行相。谓报恩酬怨我他彼此之行相。大违净菩提心。净菩提心离如是诸相。毕竟不可得。今以此观对治种种差别他缘思念也。法利者。对他利言。法利即净菩提心也。以要言之。舍世小利住大利也（追记）。
    第十九女心。是于人趣中。别以多欲为女心也。千文。女云悉怛哩（三合引）此梵言中有欲义着义等也。有人云。那哩此云女（文）理趣释云。苏罗多者如世间那罗那哩娱乐（文）是男女交合成娱乐义也。与今云随顺欲法其义相应矣。然恐应非女梵言。何者。是男声。而加女声成女义故不审。何缘为此说耶（追记）是中下明对治也。此身三十六物之所集成。实是不净秽恶。谓之身实相。故以不净念处为对治也。
    第二十自在心。自在下释也。初释自在心。所事天神者。举自在体。彼宗计下明自在相也。修此法者下。释谓思惟等文。此法者外道所修自在天法也。本尊即自在天也。若真言行人下。正明真言行者自在心相也。然演密解甚僻矣。抄解得其意矣。当观下明对治也。智度第六（三丁）云。复次是幻譬喻。示众生一切有为法空不坚固。如说一切诸行如幻欺诳小儿。属因缘不自在不久住。是故说诸菩萨知诸法如幻（文）又唯识第一（十四）云。有一大自在。体实遍常。能生诸法（文）今诸法属因缘故。非彼所作。故云无有自在也。
    第二十一商人心。是唯好多学。以此摄人。不务速行之心也。可得大利者。贯通储聚分析二句。唯是为得大利也。若行人下。约真言行者而明。初明储聚义。方复下明分折义。如文可知。修捷下明对治也。谓随下。明捷疾智相也。谓法有三乘五乘差别。此经说五种三昧道。于中随闻何法。唯求其要。要者所证之处。是云因缘事用也（追记）岂待多闻等者。非是一向懱于多闻。简徒好多闻不求其要者。智论云。如实之智从多闻生。岂舍多闻耶。此经宗。五种三昧道皆是开心实相门。若忘此要从好多闻。皆此中所摄也。
    第二十二农夫心。是先广学而后自行之心也。前心广学摄他为要更无意于自行之。是为异是商农一对也。如学稼者下。明农夫义。皆如抄辨之。此心下约行者释也。广闻然后行之。理宜然牟。云何为失耶。谓是欲广闻然后行之。空滞广闻不能起行。徒有心愿而无行业。云何得无上菩提。故以为失也。以利智下。明对治也。如闻诸蕴等者。释利智相也谓如闻五蕴无常。当速行于出离之道。岂得广学界入等事毕。而后行之乎。故以利智为对治也。又如毒下举喻示不可待广学义也。毒箭喻出北本涅槃第十五。俟三农月者。三农月。谓春夏秋是农时也。今释农夫心故举此喻。意明。俟三农时过。至冬时暇月而后拔之也。是与涅槃观表箭本处及射者义同也。左传桓公六年曰。三时不害。而民和。年丰也。杜注曰。三时春夏秋。孔颖达疏云。春夏秋三时。农之要节。为政不害于民。得便尽力耕耘。自事生产故。百姓和而年岁丰也。
    第二十三河心。是依因二边不专一之心也。于求菩提不专一（文）心也。萨婆多律摄末一（三丁）云。河津者谓解脱河离二边过故（文）第四（二丁）明择地中云。攒流者谓于三乘中。其心犹豫不知定趣何道。阿阇梨亦当以法劝喻言。此诸方便皆是佛教。但随法最欣乐处。一向学之。所到会同。不应疑虑。若是邪正杂信则。当断其迷津示其正路。以能兼信故。即是先世曾经法水。荡涤其心。亦名河津也（文）此心性下释二边义。如河下举喻显二边义。以结归河心名也。此中下。明对治。专心一境者。有人云。是定行相（云云）此解不可。非是住定云心一境性义。是与第四卷所云一向学之义同也。又遣教经云。纵此心者丧人善事制之一处无事不辨亦是也。
    第二十四陂池心。抄（云云）今云。龙心经云思念广大资财。疏释随亦尔。应是未得义。此中经云渴无厌足。当通已得未得其义各别也。亦解。龙心唯约资财。此云名利眷属乃至所学法。是于一切事无厌足心。是为异耳（追记）是中下明对治也。是皆多贪流类故以少欲知足为对治也。
    第二十五菩萨心。是覆藏善恶事为性。最偏僻性。大违善人相也。好尚者。大学云。尚亦有利哉。朱注云。尚庶几也。共住同事等者。以内教观之。违六和法。所以为失也。缘起法门者。四谛十二缘。乃至善恶报应等云缘起。是缘起俗谛法门。显了易知也。善人等者。善人无所覆藏。若有其过则发露忏悔。孔子曰。丘也幸。茍有过人必知之。是君子之意也。
    二十六守护心。是执一边以为实。防他难之心也。如世人下。举喻释守护义也。己身财物等者。喻六根故。合法中云守护身心也。此心下合法也。身心者总举六根。故次出藏六喻。身谓眼耳鼻舌身。心即意根也。是护身三口四意三十善业。唯是为实。故下云。学声闻者多生此心。职此之由矣。乃至下。又举喻也。演密云。谓此心守护身心六根等。如龟藏护四足头尾六事。不令他损。故涅槃经云。龟有头尾四足名为六处。若侵恼则藏入壳中。众生六根驰流外境。尘贼来侵。自守根门如龟藏六也（文）不令外境所伤者。此六字当接藏六下而读。是合喻中不令为他所伤也。正是明守护义也。谓唯此行下。释经谓唯此心下文也。学声闻法者。只是凡夫学声闻法者也。有人约学无学。又约愚法不愚法者。甚凿矣以兼下。明对治也。兼他人者。是大悲心。以对治自利自护之心也。又有人下。总约自保所解释。非啻学声闻者。是通一切人也。文意可知。
    第二十七悭心。是一切为自不惠他之心也。凡菩萨者诸有所作皆为度众生。反此义故为失也。以念下明对治如文可知第二十八狸心。十四本所引经云。猫狸心。此心行相有其二种。一闻种种法要不速进行。二不念恩德也。正字通云。猫音苗。捕鼠兽。狸音离。野猫狸有数种也。大小似狐。毛杂黄黑。有班如猫。圆头大尾者为猫狸。善窃鸡鸭。如猫下释也。不务者。务已遇切。说文务趣也。徐曰。趣赴此事也。法华（药草品）云。不务速说（文）度内者抄出二义。今取入声义。犹如言分内也。有人引后汉隗嚣传。非此中义也。此人下。约行者心相释。种种法者合伺捕禽鸟。要但作心下。合屏息等。冀待良缘下。合望至度内当勇健等合然后取之。又如猫狸下。是经外一义。恐是三藏口授。今见世猫狸便有此义。按。知恩人能务为自利利他行。令法不灭是为传法器。故嘱累品择弟子相中。云思念恩德疏释云（乃至）从师闻一句之义。乃至成佛犹不忘报之。常知恩报恩也（文）又华严大疏十四（二十九）云。得人小恩常怀大报。不知恩者。多遭横死。故经云。假使顶载经广劫身为床座遍三十。若不传法利众生。毕竟无能报恩者。故唯自利。利人如说修行为报佛恩耳（文）若人下合法也。以不下明对治也。是初明对治经徐进心也。常念下次义对治（文）如文可知。
    第二十九狗心。是薄福下。劣少分喜足为性也。抄云。前少欲知足以为能治。今是为所治者。恐不可。此中与少欲知足文同意异。读者自知。若稍下反显也。取法华譬喻意释。经云。是时诸子各乘大车。得未曾有。非本所望（文）此心声闻旧习故。与法华意同也此心下缘行者释。少分善法者。非必声闻法。总世间善法也。胜事者无上菩提。第二十（二十四）云。求胜上事。即是发菩提心（文）以增上下。以发菩提心为对治也。文殊庄严经上（五丁）云。云何增上意乐。善男子增上意乐者。若发菩提心已不应起少不善法行。云何少不善法行。谓不行贪爱。不行嗔恚不行愚痴（云云）瑜伽四十七云。当知。此中净信为先。择法为先。于诸佛法所有胜解印可决定。是名菩萨增上意乐。如是菩萨增上意乐。当知。略说有十五种。何等十五。一最上意乐（乃至）十五俱生意乐。○谓诸菩萨于佛法僧最上真实。起胜意乐。又云。谓诸菩萨最上意乐。能于三宝修一切最上供养。普于一切菩提资粮为最第一（广说云云）心如大海者。喻广大心也。第九（七右）释秘密四重中云。第一戒不应舍正法者。为一切如来正教皆当摄受修行受持读诵如大海吞纳百川无厌足心（文）。
    第三十迦楼罗心。是待助伴以为事业。自力怯弱之心也。多得明党等者。抄云。明党者善友。辅翼者支具等助缘（文）此解不当。今云明党即辅翼。谓善友为辅翼也。问。得善友诸经论中皆所叹称。何为失乎。答。智度七十六（十六）云。复次菩萨欲深心得无上道。深心名一心。重心深爱佛道。出于一切世间所乐。当亲近善知识。所以者何。有二因缘故得无上道。一者内。二者外。内名正忆念。思惟筹量诸法。外名诸善知识。佛余处种种说善知识相（云云）谓内有独立志。外得善知识。如载角虎速成无上道。故佛说善友。为得道全因缘也。此中不尔。自无独立志。徒求辅翼。是劣弱心故。以为失也。又因下。又出一义。见人行善而发心。虽是善心不能自进。徒待于他故为失也。当念下明对治也。勇健菩提心即迦楼罗义。对今经义是相反义也。第三（二十七）云。勇健是雄猛无怯弱义（广释往见）又云。复次行者照见心明道时。即于无尽大愿得坚固力。乃至毗卢遮那金翅鸟王。俯观法界大海。如视明镜。奋止观翅搏天人龙。乃是勇健菩提心也（文）金翅鸟亦有勇健义故。以此为对治。此梵具怯弱及勇健两义。是相反义也。如狮子王者。第一云。言师子者即是勇健菩提心。从初发心以来。得大精进无有怯弱。犹如狮子随所执缚必获无遗（文）又狮子是独步无畏义。故对治依赖朋党怯弱心也。
    第三十一鼠心。是心断坏为性。谓于系属为离间语。及沮败他成事之心也。如鼠下。初明鼠作业。亦不作念下。明是俱生业也。此心下。系属者释经系缚。谓于他亲族眷属等好为离间语也。及与成事等者。谓沮败他人善好成事也。间隙即离间语。间隙及沮败系上系属及成事两义也。此中不明对治应是与前同菩提心者要悲为前。云何好为间隙而沮败乎。故念菩提心是对治也。
    第三十二歌咏心。是好自从他闻。即亦为他说之心也。梵本缺文者。有标无释也。阿遮梨下。举三藏口授也。自闻亦为他说。是传法义也。又歌咏即有传法义。心要释歌菩萨云。获得六十四梵音。住说法无碍。其音清雅。令众乐。箫瑟箜篌而能供养。此即音声为佛事也。问传法是善法。云何为失。答今行人唯好传法音。不欲自证。于修行进趣之门以为障也。如世人下举喻也。度曲者。前汉书第九。元帝记□曰。善度曲注师古曰。度大各切。自隐度作新曲。多是声闻宿习者。抄解（云云）演密（云云）此二种解。皆有其理。于中抄解于文为亲。今取抄解。然指心解为转教付财义。恐不可。是行人宿世声闻余习。非直指声闻人。恐是六十心与顺世八心共体而生。云何为转教付财义乎。亦障净心者。明过失也。谓未得净菩提心已来。诸有所作皆属心外有相。自执此为实。则无由于证净菩提心。净菩提心者心自证心。不由他得故为失也。当念下。明对治也。内证自然惠者。初地净菩提心义也。上疏（一末十八丁）云。今真言行人于初发心时。直观自心实相了知本不生故。即时人法戏论净若虚空。成自然觉不由他悟。当知。此观复名顿悟法门也。又第九释声庆第九赞云（乃至）逮见心明道时。即是初发心中便成正觉以除盖障三昧普现曼荼罗身故（云云）现曼荼罗身即普色身也。
    第三十三舞心。抄云。是愿求神通奇特事业。求世间少术心也。前歌咏为要。此心舞戏为要。即是举世间歌咏舞戏。以喻出世说法神变也。意云。未得自证深惠。以世间少术而为志愿。是为过失也。能治所治大纲。准前歌心可知之。如世人下。释舞义。第一云。梵云微吃哩抳多。是踊跃义。游戏义。神变义（乃至）如人掉动鼓舞。能以善巧三业。普悦众心。故此腾跃即名游戏。如是游戏即是菩萨自在神通。神变说尔下。释心相。未曾有梵云。即神变相也。具如上辨前人者。谓现前人也。瑜伽轨云。次说三摩波多法。○若遥加持人。或抄名。或着前人衣。标心加持。多是五通下。明过失也。是于过去学五通仙人道之余习也。当念下。明对治也。经云。菩萨住此（初法明道）不久勤苦。便得除一切盖障三昧。若得此者。则与诸佛菩萨同等住。当发五神通（云云）亦如前引第九疏。若至此者。证心性故。色心一体动静不二。是以虽复洪波震荡作种种普现色身。亦不坏澄清之性。故云心无散动。不起灭定者。维摩（弟子品）云。不起灭定而现诸威仪。是名宴坐。什曰。谓虽入灭定。而能现无量变化。以应众生（文）以灭尽定此除障三昧也。指心云。除盖障三昧云灭定。除灭五盖障故（文）此解不可。与维摩义同。显法身地菩萨难思之相也。
    第三十四击鼓心。是好讲经说法无碍辨论之心也。抄对前歌咏心辨异（云云）。此解不当。今云。前闻他为本。故云声闻余习。是为他说为要也。又解。上云世人度曲。乃至种种美妙音等。合法中。云文句庄严等。是似马鸣大士奏赖吒和罗曲。恐是彼类。此中云无碍辨才等。故只是常途说法是为异也。无碍辨者。演密所释本。作无畏辨者不可也。当念下。明对也治。语言陀罗尼者。除盖障三昧所得也。上疏云。今此真言门修行诸菩萨。以见法明道故。即生独除一切盖障三昧。得此三昧故。即能与诸佛菩萨同住发五神通。以五神通故。获一切众生语言陀罗尼故。获此陀罗尼故能知一切众生心行而作佛事（云云）天鼓妙音者。谓不深成就尊三昧也。第二十卷云。即普为一切众生演之。种种方便成所作智。犹如天鼓之音无思而成事业。故得名也。智度第十（初）云。复次佛实不动常入禅定。先世福德因缘故。身遍出声。应物如响。如天妓乐自然发声（文）又第二十疏云。又如与修罗战时。天鼓出声安慰天众。令发勇健之想。令修罗怖畏退散。而实此鼓无形无住处。但以诸天功德众缘所成。皆不可思议况。法身耶。妨大事因缘者。与歌咏下能障净心者。净菩提心云大事因缘也。具如上除盖障菩萨下辨之。
    第三十五室宅心。是自调自度心也。故下云是声闻习也。如人造立下释也。如文可知当念下明对治也。救护一切等者。即平等大慈悲也。法华云（法师品）如来室者。一切众生中大慈悲心是（文）今以大悲室宅。对治自调室宅也。
    三十六师子心。是勇健无怯弱。本性矫慢唯欲自胜他之心也。释中如文可知。欲令者。令是助字。此疏中往往在焉。且如勿令自退。但令妙解其术等是也。若自下。明对治也。释迦师子者。是化他义。无缘大悲。故云遍胜。遍胜者。令一切众生等至胜上果义也。是以平等大悲大勇健心。对治小勇健遍执之心也。第四（十一）惊发地神偈云释师子救世。疏释云。如世尊昔在菩提漫荼罗降伏天魔军众时。汝于大会中现作证明。由是世尊号为释迦师子。能独步无畏救护世间（文）文第十八（二十八）云。释迦牟尼者。即是此不空见之身。普入世间而作佛事故。此所示即是牟尼身也（文）释迦师子者。即自在度人无空过义。故云不空见之身也。
    第三十七鸺鹠心。是于暗夜得猛利心。凡秘密教相应为要。于时有昼夜二时三时等之异。今云暗夜思念。背明向暗违相应义。又舍明取暗是遍执之心。以为失也。惠琳此经音云。鸺鹠上音休。下音留。案鸺鹠者即衅侯。夜飞怪鸟也。亦名训侯。或名训狐。以所鸣之声为名也。多居士窟穴昼伏夜出。捕鼠及鶣鶝。小鸟等为食。毛羽苍斑大如鹰。眼圆睛赤。觜爪似鹰。与角鸱荒鸡士枭等同类而稍大也。若觉下。明对治也。是以昼夜等念为对治也。又解。鸺鹠是一遍闇心。今净菩提心平等大惠明。更无尽彼之别。以此为对治也。
    三十八鸟心。是于违顺境界一切怀疑惧心也。附近惠养者。谓慈爱心养育也。是明顺境。或时伺求等者。是明违境。谓伺其便。而欲杀之（抄约鸟解亦不可）于是违顺俱生恐怖故。云俱生猜畏之心也。此心下。约行者释。善友是顺。陷误是违。如文可知。乃至等者。上举违顺二境释经一切处。此下略举持戒修善等。是约二乘故。云于生死等也。明对治中。安定无畏者。安谓安心。定谓决定。反经惊字。无畏即反经怖字。是即勇健菩提心也。第三（二十七）云。勇健菩提心者。勇健是雄猛无怯弱义。所以须此心者。以真言行若未见真谛以来。当有违顺境界。或现种种可畏形色。或作异声。乃至震动大地。或有大力毗那野迦。现作留难。尔时安心不动无有退屈。依于法教而净除之。犹行者见此净菩提心。有大义利故。自然出生入死。无怖畏想。彼彼魔事不能留难也。
    第三十九罗刹心。罗刹此云暴恶。亦云破坏。是破坏一切善事之心也。演密云。罗刹此云破坏。谓此心好破坏一切功德。故名罗刹心。颇见今时寡闻之人。随闻一事便拨余非。或顺自悭心。如是等辈世多有之。加人下。略释经善不善义。佛说下明善相也。而彼下明不善相也。横损无量等者。谓以暴恶心摄邪僻言。破坏他大善事。故经云发起不善也。抄问答决择（云云）今忘大利举己小利。以构邪曲言。所以为不善也。不可必依律文为会释矣恐第四卷择地中义。别有标相。岂以此为难乎。是中下。明对治也。是观大利不拘小节。如文可知○十本作是中以。但今疏倒置。
    第四十刺心。是于善恶一切事生追悔心也。恶作者。俱舍第四（八）云。恶作者何。恶所作体名为恶作。应知。此中缘恶作法说名恶作。谓缘恶作心。心追悔性。如缘空解脱门说名为空。缘不净无贪说为不净（文）光记云。恶所作之体为恶作。恶作是所缘境。体即正是追悔境。又解。体之言事恶所作事名为恶作。此即正解恶作。应知此中缘恶作法。心追悔性说名恶作。此即从所缘立名。如空解脱门正是定说名空者。从所缘立名。亦如不净观。以无贪为体。说为不净。从所缘立名（文）唯识述记（七本二丁）恶作之体以何为性。恶者嫌也。即嫌恶所作业。诸所作业起心嫌恶已。而追悔之。方是悔性。若所作是恶。名为恶作。即悔体唯善。唯悔恶事故。若嫌恶所恶所作。体宁非悔言是悔因。若先恶所作。方生于悔。恶作非悔。其体何也。此义应思（文）解云。恶作者嫌恶已所作事业也。谓缘已所作体而嫌恶故。云恶作。恶作是所缘境也。体即追悔境缘恶所作体。生追悔故。恶作是所缘境。追悔即能缘心。故云从所缘境立名也。又恶作是因。追悔即果。又恶作是所依。追悔即能依也。犹如下释也。棘丛喻恶作。恶作有善恶二事。故云于一切处。多所损妨者。明恶作过也。令近者不安者。唯追悔也。若行善事下。明善恶作也。大施等者。出恶作体。是经云一切处。中善一分也。若作恶事下。即恶一分。经总云一切处也。既作下明追悔。如文可知。此中悔唯恶也。如引述记。又述记云。然说恶作通三性者。从果为言。悔通三性故（文）又云。又解恶作善者是愧。以拒恶故。不善者是无惭。不顾贤善故。无记者是惠。威仪工巧惠所摄故（文）若作恶事下。明恶恶作也。此中悔唯善也。怀惭惧者。反无惭也。依唯识论。惭愧即善十一中之随一。崇重善轻拒恶为性。具如彼五卷。是故下。总结上二义。动虑不安即如次掉举追悔也。此中下。明对治。是初对治恶恶作也谓若作恶事。速务忏除。忏除已不怀惭惧也。智度第十七（十七）云。悔者如犯大罪人常怀畏怖箭入心。坚不可拔。如偈说。不应作而作。应作而不作。悔恼火所烧。后世堕恶道。若人罪能悔。已悔则放舍。如是心安乐。不应常念着（文）勿生掉悔者。上云动虑。即掉举。不安即追悔。依智度第十七掉悔合为一。即五盖随一也。唯识论掉举是随烦恼。二十种中大随烦恼。追悔即不定有四中随一也。论第六（二十六）云。云何掉举。念心于境不寂静为性。能障行舍奢摩他为业（文）今此中怀恶作故。心散动不安云掉悔也。所为善事下。明善恶作对治也。谓生庆幸心不为追悔也。
    第四十一窟心。是期入修罗窟等世间悉地心也诸轨明成就法中皆有此事。是世间悉地也。金刚童子轨上（三）云。至于阿修罗窟。结印契论真言。其阿修罗关键自然而破。窟门即开。阿修罗王引入空中。食天甘露。寿命一劫。又阿噜力经（十九）云。又张像于阿修罗窟门前。如法诵一但胝。即阿修罗女出请行人入。入已于阿修罗王中。得自在位寿一劫见慈氏下生（文）当念下明对治也。谓得法明道者。入弥勒楼阁中得第一义天微妙安乐。岂比窟中五欲乎。乃至成佛即入毗卢遮那广大金刚法界楼观。得佛寿量长远身。岂比世间神仙寿乎。枉路者。法明道为直路。对此云枉。枉曲也。问诸轨中皆说世间悉地。世间悉地是真言行者。初所入之处也。故今经亦说世间成就品。第十释云。即是最初发足处也（文）今何为失也。答是唯期世间悉地。稽留此者为过失也。故第十一（十四）云前品已说世间成就。送于行人令至出世成就。是以于此中说用佛心作出世成就之业也（文）如此进趣不稽留者。非今所治也。
    第四十二风心。是不择善恶邪正。遍一切处种于善根。散乱为性也。此人下释也。初略标也遍种善根者。释经发起言也。谓于下随释也。世间外道等者。释于一切处义。而作下释遍种善根义。会承和古本。傍注云必也。字汇音溃。总也。要也。聚也。合也。当念下。以择福田而种善根为对治也。石田者。左传哀公十一年曰。子胥得志于齐。犹获石田无所用之。不毛者。史记四十二郑世家曰君王赐不毛之地。便复得改事君王。注河休曰。墝埆不生五谷曰不毛。谦不敢求肥镜。又前汉书西南夷传。不毛之地。师古曰。不生草木。膏瞍者前汉书五十二。田蚡传曰。田园极膏瞍。师古曰。膏瞍谓肥厚之处。
    第四十三水心。常修净洁。洗除垢秽心也。喜存净秽差别故。大违平等法门。以为失也。如水下。释水义。此有二种。初明本性清洁。又能下。次明洗除一切垢秽也。水云。字为体。字是清净义。此云清净。今此即明本净离垢二种清净也。常欲发露等者。合初义。上云澄之则净。即发露垢恶义也。忏洗三业者。合次义。如文可见。以见此垢下。明其过失。见净秽差别故。障平等一味净菩提心也。但当下。明对治也。观心实相者。上疏（一末十六）云。今真言行者于初发心时。直观自心实相。了知本不生故。即时人法戏论净若虚空。成自然觉。不由他悟。当知此观名顿悟法门也（文）谓观心实相者。阿字本不生义。上疏云。本不生际者。即自性清净心。性清净心即是阿字门。今观心实相入阿字本不生理。则一切垢秽本来不生而。成八万四千宝聚门。是名除盖障三昧。是垢净不二平等观也。又本不生者。平等大惠之日。故第一云。慧日出时暗恶自除。是义名为破。即除盖障义也。
    第四十四火心。是于善恶事猛利速疾为性也。问。于恶猛暴为过可尔于善猛利岂非精进之相耶。答。是与精进不同。唯是猛暴性故。忽复退堕所谓进疾者退速之谓也。故对治中云务令恒久等也。赫奕躁疾者。释炽然义也。释中于须叟间能成等者。皆是炽然之相也。此中下。明对治。于中初明过失也。以柔和下。正明对治也。初治于恶猛暴。故云柔和慈善之水也。炽然善事下治于速疾。速疾者必退堕故。云务令恒久也。按火有猛暴与精进二相。且如不动尊住火生三昧烧尽一切。是暴恶三昧故。真言中（暴恶。大忿怒也）义释释。云火生三昧也。又三角印其色是白。大悲精进义。白是净法界色。本性纯善义也。今此中亦尔。以慈善水灭暴恶火。增长本性白净。炽然善事。更离退堕。务令恒久。是为对治也。应知火具赤白二色。即此义也。
    第四十五泥心。经有标无释。今依阿遮梨口授而解释也。一向无明心者。泥梵语恐有无明义。华严第六十六（入法界品）云。又如日轮出现虚空。照爱水泥令其干竭（文）乃至下释无明相也。举近彰远。谓世间目前浅近之事。亦不能分别。而恐于甚深之理耶。是为一向无明也。律云者。僧祇律十三上（六丁）云。愚痴闇钝犹如泥团（文）又如泥泞下。抄有二义。一释上泥心义。二明对治义（云云）今云。是欲明对治。先举譬喻令知有所由藉也。泥泞喻所越无明。桥梁喻归凭善友。方能越之者。即能越惠性也。若觉下正明对治也。若觉有此方便者。上所云假桥梁等者。是越泥水方便也。意明。如世间有越泥水方便。内越无明亦有方便。谓归凭善友等也。然十卷及十四卷义释。但作此心。若尔意与今不同耳。
    第四十六显色心。是于三性境随事而迁。无一定心。经云类彼为性者。彼即显色谓本性自心随事而迁。以喻素丝染为青黄等。故云类彼也。青黄赤白等者。白是同文故来。然有人问答（云云）甚凿。此人心下。明随三性而迁也。行人下。明对治也。自觉知者。谓能证心。是也。自证之法谓所证心。是也。心自证心。故云不由他悟。意明心自证心故。不随事而迁也。有人设问答（云云）今云。阿阇梨加持唯是外缘。内心为因。加持为缘。心自证心。是云不由他悟。故第七云。如来秘宝藏皆是法然。所谓不可授人。若授他时。还就众生心室中开出之耳（文）即此之谓也。
    第四十七板心。是于如来法宝自为分限。狭劣之心。近不迁善远违秘密戒（不应舍正法戒）又大违法门无边誓愿学广大心。故为过失也。乃至习行者。等取世间一切善法及五戒等也。对治中发广大心者。即发菩提心也。上疏释摩诃萨埵云。复次世人心能为大事。不退不转。大勇心故。多众生中起大慈悲。成立大乘。能行大道。得最大处故。
    第四十八迷心。是颠倒迷乱心也。所执异者。内心所执。所思异者。外相作业也。问作业何云思也。答表无表章云。第二出体者。假身表业以色处中表色为性。假语表业以声为体。成业论瑜伽等说有三种思。一审虑思。将发身语先审虑故。二决定思。记决定心将欲作故。三动发胜思。正发身语动作于事。身语二表业唯取现行。第三动发善不善思以为自体。意表以前二思为体。故唯识云。能动身思说名身业。能发语思说名语业。审决二思意相应故。作动意故说名意业（文）今所思者。即动发胜思。是所作业之体故。所思即外相作业也。如人迷故等者。总释迷心义。意欲向东者。释所执异义。是尚在内心也。而更向西者。释所思异义。正发身业向行西故。意明。欲向东而更向西是与所执所思相违。故云异也。即是迷乱心相也。又解。异者差别义梵音云。异惠。亦云种种惠。谓所执所思种种差别故。不能专念。不能惠念故。欲向东更向西也。又云无惠。即无明也。此人下。正明行者心相。此中约四念处即无明也。由心下明迷心所以也。谓心散乱故生迷心也。当念下明对治也。即以定惠二法而对治也。专一其心者。是定对治散乱也。审谛安详惠。对治迷倒也。无倒观察者。定惠等具。是云无倒。无倒观察故。欲学不净观则成就不净观也。
    第四十九毒药心。十四本作服毒药心。是闇钝朦昧。住运入无因无果心也。无因无果喻人中毒药无生分也。非是起拨无因果猛利邪见。只不能生善恶心故。亦无解因果故。自然入无因果中。对外道猛利见。故下云任运也。毒谓下。释毒义。第十一（三十）云。毒有二种。一物之毒。二有情毒。谓龙蛇等毒也（云云）。如人下。释无生分义也。不生善心等者。合无生分义。乃至下明无记心。总不能生三种心。是闇钝心也。故云任运入无因果中也。行人下明对治也。大悲众善者。谓六度等一切众善。皆大悲门所摄故云也。离断灭空者。是无因无果无生分义也。抄云。上云无因无果。是邪见也。今何断见云乎。答拨无因果故。自然堕断灭。二见并起何为奇乎（文）愚按。因果拨无总云断灭。拨无即断灭义。非是断见。断见次心明之也。甘露妙药者。对于毒药。上所云大悲众善即甘露法味也。智度十八（十六）云。复次是见名为邪见。真空见名为正见。行邪道人今世名为弊恶。后世当入地狱。行真空智惠人。今世致誉。后世得作佛。譬如水火之异。如甘露毒药（云云）又甘露梵云。又字（西方种子）是甘露义。即无量寿如来方便智。方便智即大悲众善也。
    第五十□索心。是边见中之断见也。惠琳音云。□索上谓涓兖反。声类□取也。考声云。罥以绳捕也。亦作绢文字曲说亦作此□。古今正字。从网肙声肙音鸟玄反下寻洛反。断见我缚者。三论玄云。问云何各为有因无果。答断见之流唯有现在。更无后世。类如草木尽有一期（文）我缚者。唯识第六云。二边见。谓即于彼（前我见之览）随执断常。障处中行出离为业。述记六（末十二）云。谓由于前我见执我。已随此我见后执为断常。谓缘前所缘为境障非断常说有因果处中行道谛及出离灭谛（文）今云。随我见后所起断见故。云断我缚也○抄设问答辨与前心相违（云云）今云。前心是邪见。故云拨无因果。此心断见两文分明。何生异解。不能自出者。即障出离。出离即佛家之枢极。故云最重障也。拘钩也。对治中缘起正惠力者。谓阿字本不生不思议缘起。缘起即正惠。力喻正惠也。第七（四）云。略言之阿字自在三义。谓本不生义。空义。有义。如梵本阿字有本初声。若有本初则是因缘之法。故名为有。又阿者是无生义。若法搅因缘成。则自无有性。是故为空。又不生者即是一实境界。一实境界即是中道。故龙树云。因缘生法。亦空亦假亦中（文）又第十四（十）云。此中常明。即是大惠日也。此日即是菩菩之心。阿字之体无生无作无有变易。非由造成。如是常住实相之惠。故名常明也（文）又上疏云。又由住斯戒故。实智增明逮见不思议中道甚深缘起。制止八颠远离二边（文）刀者。梵云阿庾驮（阿字为种子也）第十三（十三）释大惠刀云。刀喻利智。以能令除断为义。谓除恶见山峰也。又云。此刀印即是诸佛大智。能断绝诸见故。以刀截烦恼根。即得无垢法眼也（文。今除断见故云惠刀。决断也。）
    第五十一械心。是常好晏坐。所拘定心之心也。经音琳云。械心杻械也。愚执不移犹如杻拘系（文）维摩舍利弗章云。我曾于林中宴坐树下。时维摩诘来谓我言。唯舍利弗不必是坐为宴坐也（文）谓坐为宴坐。住立寂然即是为杻械所系也。常好端坐等者。抄云。是乐修禅定寂然住止心也。虽似佛法正行。以偏增为过失（文）住立者。非立坐之立。止住不移云立也。论语（泰伯）云。子曰。兴于诗立于礼。朱注云。卓然自立而不为事物之所摇夺者。必于此而得之（文）有人云常坐常立。可笑。静乱无间者。对治遍增定心。维摩舍利弗章云。不起灭定而现诸成仪。是为宴坐（什曰。谓虽入灭定。而能现无量反化。以应众生。）不舍道法而现凡夫事。是为宴坐（肇曰。小乘摄生死故。不能和光。大士美恶齐旨。道俗一观。故修日凡夫。终日道法也。净名之居家。即其事也。）
    第五十二云心。是夏喜所恼之心也。云即云雨也。如西方夏三月者。是一年四节义也。金光明经第九（除病品）云。三月是春时。三月名为夏。三月名秋分。三月谓冬时。此据一年三三而别说。二二为一节。成岁六时。初二是花时。三四名热际。五六名雨际。七八谓秋时。九十是寒时。后二名水雪（文）若依俱舍。一年为三际。与此中不同也。滞淫者。续字汇云。晋书云底着滞淫。又王粲七哀诗。何为久滞淫。文迂注留也（文）是非今意也。今云。滞淹也留也。淫与霪同。霪久雨也。昏垫者。韵会垫都念切。下也。尚书下民昏垫。垫溺也。书注昏瞀垫溺。忧乐思虑等者。于雨时起种种忧乐等心。喻之世间忧乐偏执心。是云降雨时思念也。行舍心者。或忧或乐皆是偏执故。以舍心为对治也。随顺法喜者。法华义疏第九云。法喜禅悦食者。则定惠能资养法身。故名食也。又外从佛闻法欢喜为法喜。内如说修行为禅悦。又圣说法名法喜。圣默然名禅悦（文）第十一云。或令见法住安乐行发欢喜心也。（即法喜初地也。）
    第五十三田心。是依爱着修事自身之心也。修事者修谓修理。事谓事营。韵会云。动作云为曰事。又增韵云。营也。治也（文）抄云。事任也。有人云承事。皆不得意也。香华者香谓香油涂身。华即花鬘庄身也。灌涂者谓灌沐香汤云灌。涂即涂身。奉养者述释滋味义。字汇云。又去声。冯贡功。奉缘奉者养也。予之缘以养之也。明对治中如文可知。
    第五十四盐心。是思念上更生思念。无穷尽之心也。安心谛理者。无分别心云安心谛理。第十五（二十四）云。夫见住者。即是安住实智惠中故名实也。犹觉了无生空本性净故。当知。诸法皆空。今谓离分别而住谛理。俱是为实见。此理者是见于古佛所见之道。解与诸佛玄同。往昔如来亦从此路。去成正觉（云云）此谛理者。是古佛所见道。古佛所见道者即初法明道。自心实相阿字本不生义。是即实智无分别心故。对治思念分别也。理务使穿彻者。谓真谛智穿彻分别思念。至实相际云空彻也。第十释金刚针云。针是利智之义。以此如金刚锐利之智贯达之。法无不穿。惠达法性意。是金刚针义也。所谓。穿彻无明至实相际（文）。
    又心性下。亦举一种对治也。心性者本有菩提心。是无相故非思念所及也。心数者思念即心数也。起信论云。心真如者。即是一法界大总相法门体。所谓心性不生不灭。一切诸法唯依妄念而有差别。若离心念则无一切境界之相。是故一切法从本已来离言说相。离名字相离心缘相。毕竟平等无有变异。不可破坏。唯是一心。故名真如（文）上疏（一末五丁）云。又如虚空远离戏论分别。故无知解相。无开晓相。诸佛自证三菩提。当知亦尔。唯是心自证心。心自觉心。是中无知解法。无知解者。非始开晓。亦无开晓之者。若分别少分能所。犹如微尘即取法非法。不离我人众生寿命。岂得名为金刚惠耶（文）心真如者。即干栗多真实心。是即自证三菩提不生不灭心性也。
    第五十五□刀心。是懈怠懒堕未得为得。□除善根也。琳音云。剃刀心上体计反。除毛发之剃刀也。经作剔非也（文）明藏经作剔。高丽及和刻经作剃。两本义释亦作剔。当知下。明过失也。自作分限者。谓□除俗相等以为得。而不进求余善根也。无明住地者。根本无明。是一切烦恼之根本也。故下疏云。由有无明故生之根本烦恼心。谓贪嗔痴慢疑（文）吉庆第七出家□云。汝今亦于秘密藏中。初与无明父母别。往诣初法明道循身之处（云云）按。发应有无明义。发云是缚义。即相义。相即无明发有无明缚义可见。又云。第十三释鸟波继室尼真言中云。以妙惠穿无智达于实相也。妄想不生者。妄想即无明。起信（不觉义章）云。以不觉妄想心故。能知名义为说真觉。若离不觉之心。则无真觉自相可说（文）真出家者。所云初与无明父母别。至初法明道循身之处也。谓出无明家生在佛家。是真出家也。
    第五十六弥卢等心。是高慢心也。等者高慢与须弥等。同也。故释次海等中云与海等同也。高举为性者。唯识第六云。云何为慢。恃己于他高举为性。能障不慢生苦为业。谓若有慢。于德有德心不谦下。由此生死轮转无穷受诸苦故。此云妙高。妙也。高也。字为体。具大多胜三义。胜谓高胜。字即高义。高即我慢。慢恐本梵音。此云鬘。亦当并思矣如须弥山等者。释中先举喻释弥卢等义。如谓如似。即释等义。谓高慢与须弥等。故云如须弥山。乃至师僧等者。述记六（末四）云。于胜德法及有德者。心不谦下故（文前）犹如高幢者华严十地品云。立憍慢高幢入渴爱纲中（文）演密云。挠字切韵注云。曲木也。即是不可拘屈令其曲直也。以忍辱下明对治。是转法华文意释。安乐行品云。是佛子说法。常柔和能忍。慈悲于一切。不生懈怠心。十方大菩萨愍众故行道。应生恭敬心。是则我大师。于诸佛世尊生无上父想。破于憍慢心。说法无障碍（文）。
    第五十七海等心。前竖高举为性。是横恃多长。俱是慢心。故次云务高务广也。海梵云。中具妙高义。即是慢义也。于一切胜事等者。即是慢相可知。前心下。明二心异。韵会云。务无暮切。音雾。事务。又专力于事也。按。前是我慢。是增长故。以念未得三贤十圣大功德。为对治也。法宗源明七慢中云。若恃我令心高举。名为我慢。若于未证得殊胜德中。谓已证得。令心高举名增上慢（文）勘注（云云）恐不得意也。
    第五十八穴等心。此心有二意  一有始无终。二性多变改也。是障坚固菩提心进趣之义也。此心下释心相。初约精进后懈怠释。或初下约持戒破戒。如文可知。故行者下明对治也。障碍坚固菩提心者。凡菩提心者。阿字本不生常住不变心体。若有始无终大进菩提心义也。又证菩提心进趣为要。若心变改云何得菩提心生耶。故上疏（一本二十丁）云。复次行者初发心时。得入阿字门。即是从如来金刚性生牙。当知。此牙一生运运增进。更无退义。乃至成菩提无行可增。然后停息。故云次第此生满足（乃至）谓初发心欲入菩萨位故。于此真言法要。方便修行得至初地。尔时以无所住追心不息为第二地。故复依真言法要。方便修行得第三地。○乃至满足十地。唯以一行一道而成正觉（文）。
    第五十九受生心。是不甄别黑白二业。而回向当来受生心也。夫依黑业生恶果。依白业得善果。是缘起通相。然不择黑白。何得纯善果。故此心亦障净菩提心也。故行者下明对治。于中明总择黑白。就此善中下。明于白法中亦有浅深也。此中约曼荼罗义释。第十二云。曼荼罗者清净义（文白法也）谓初离□□得人空清净。入第三重（初劫）次离细妄得法空清净。至第二院（第二劫）次离极细妄。得菩提心清净入第一院。从此进趣入中胎藏。名为成纯一清净醍醐妙果是究竟。清净义。如是妙果皆以白业而得至。故以纯修白法为对治也。
    第六十猿猴心。是散乱□动心也。玄应音第一（二十六）云。么迦吒（莫可切）此云猕猴。琳音五十九云。未迦吒此云猴（文）梵语杂名云。么迦罗。智度四十七（十八）云。心住三昧者。心相轻疾。远逝无形。难制难持。常是动相如弥猴子。又如掣电。亦如蛇舌。得此三昧故。能摄令住乃至大欲心不动转。何况人欲（文）千臂千□经第四（二十二）云。言义失序。不依次第。不识好恶犹若猿猴心（文）大略言之等者。一切众生皆悉散乱。无不猿猴者。而今别为一种心相者就其偏盛者而言之。此中下明对治也。是以住定为对治也。犹如下举喻。遗教经云。譬如有人手执密器。动转轻躁但观于密。不见深坑。譬如狂象无钩。猿猴得树。腾跃踔踯。难可禁制。当急挫之。无令放逸。纵此心者。丧人善事制之一处。无专不辨。系之于柱者。喻系缘一境。其实系念鼻端而住一境。是以住定为对治也。喻中柱子。意相关鼻柱。略出经第二云。若自己身结跏趺座。置右手于左手上。舌□上齶。住意于鼻端。微细金刚大柱以念绳系。意令作堪住。如调炼净蜡其心随调种种任用（文）然此六十心下。总明六十心所起相也。此有四种。一本性偏多。二发动先习。三一时杂起。四次第生起。上二约惑体。次二约所起相也。本性偏多者。贪嗔乃至散乱等。一切众生等具之。今就其偏多者。为一种心相。故猿猴心下明其义云今就偏盛而言也（文）发动先习者。谓天心修罗心龙心女心等中。皆云宿习是也。一时杂起者。上云。此等皆是未得出世心以来。与善种种杂起之心（文）具如上辨。当于下。总示对治也。上云。若行者善识真伪。犹如农夫务除秽草以辅嘉苗。净心势力渐渐增长。勿谓是因缘事相轻忽至言。使心没其中。不自觉知也。若阿遮梨等者。上约行者修行。此中约阿遮梨加持也。平治者。第三（十六）云。且如下文云。先为弟子择治平地。若论外事。自如常释。若为我倒凡夫。择得一念守齐心（世间八心）治令平正亦名治地。乃至（初二劫）为一生补处。择去心中无明父母极细之垢。亦名治地。由此言之。则经文一一言下。治地之义凡有几重。例十缘生句皆渐次转深不可穷尽也（文）一一简去者。当有二义。若约世间八心者。六十心与彼共体惑故。未能除之。唯简去外地砾石发毛等。令障不生云一一简去也。若约初劫则实除之也。下释初劫云度世间六十心离我倒所生三毒根本。名越三妄执也（文）。
    享保八年龙次癸卯十二月十有三日搁笔同十四年巳酉春三月再治正。沙门昙寂元文二年岁宿星丁巳春三月十有七日重正治搁笔
    宝历七丁丑天春三月十七日
    河池善住师以御本书写之了
    顺庸

大日经疏私记第十五
大日经疏私记第十六

            沙门昙寂撰


第0段 住心品第一之余

    经云下。已下说三劫十地。是真言行者净菩提心从浅至深差别行相也。抄出二义。今取后义。亦是答读心相者。当段答上第四第九二问。心相者答第四问。心殊异者答第九问。然第四问三处答之。一上六十心段。二今三劫段。三六无畏段。今对上六十心故云亦也。心相心殊异者。抄出三义。一赖喻义。二济逻义（此解甚不可。具如抄辨今颂不辨。）三抄主私义。赖喻义云。谓次上六十心。及当段并下六无畏段。通答心相问。心相句通染净故。上六十心唯答染心相。下六无畏唯答净心相。今三劫十地双答染净心相。又兼答菩提心体性殊异相。故三段同虽答心相。其意各别也（文）抄破瑜公唯染唯妄义云。六十心与善种心共会而生故。通染净。三劫菩提心与三妄共会。惑智相对位说三劫能越之阶级。是则菩提心差别之相。六无畏约三劫作差降。对明之故。其义一致也。次抄自义云。三劫经文答心相。十地段答心殊异。是无相菩提心中表德实相。此段三劫十地一处牒。文聊有深意。三劫段说心相。冥说心殊异。十地段显说心殊异。冥说心相。二段各答二问也。愚按。冥显说恐凿矣。今依前后文。答心相心殊异。舍劣得胜总有三意。一心相心殊异俱通三劫文。谓于唯蕴无我心中。修曼荼罗行而断三妄。名为心相。证人空理。净菩提心少分增明。为心殊异。对前八心是殊异故（乃至）于自性平等心中。修曼荼罗行断极细妄名为心相。悟于自心本不生际。心佛显现为心殊异。对第二劫是殊异故。上疏云瑜伽行者殊异心（文）初从善种八心（初无畏）至极无心皆是瑜伽行者。故第三（十六）云。如初无畏时。以声字观修曼荼罗行（乃至）第六无畏于平等心中。修曼荼罗行。又第三（十三）云。上品已约种种心相对辨一切智心竟（文）一切智心者。即殊异心是渐次增明名珠异心也。指心约能越所越。释心相心殊异者。恐不可。二三劫答心相。十地段答心殊异。故下释极无心毕云。此经从浅至深。广明心相。皆为开示部提心本末因缘（文）又释极无心云。如灰水莹拭使极光净（文）是心相义可见。又十地段云。行者从此无有对待。出过心量不思议地。无边智生。初地果相（文）初地果相者。即极无心。灰水莹拭等。有对待边名为心相。离对待已为心殊异也。故下释六无畏毕云。今所以广明三劫六无畏众多心相者。皆是拟仪外□。心明修证之深浅耳。上已明见烟之相可以比知火性。但知心垢尽处戏论不行。是第六无畏依（文）三三劫六无畏十地皆名心相。唯取佛果为心殊异。故经云。此四分之一度于信解。疏释云。就前句义中。更开佛地为上上方便心。至此第四名究竟一切智地。（文对前十地佛地为殊异。是至极殊异也）又上疏云。百字果等。即是答殊异心及功德（文）第十八（二十九）百字果相应品疏云。殊异者谓如来三三昧耶之身。流遍世界及十方虚空界。悉遍无有虚空而不遍者。当知。虚空不可量。身亦如是（文）辨心相心殊异名义者。第十九（七右）云。相者是世间法也（文）守护经明相字云。爱支因缘连续不断。皆不现故（文）此中六十心云心相。亦百六十心三种三妄云心相。是皆续生义也。心殊异者。第八云（第九□下）□迦啰（异类也）又云（第三赞）钵罗（二合）□□（殊胜也）□罗是第一义空义。初劫证人空。第二劫法空。第三劫自性空。是殊异义。空与殊异梵语相同故知。殊异心通三劫。有其理也。
    由有无明下。出百六十体。以为再数之所依也。无明谓能生五根本是所生。与上疏（□刀心下）云无明住地三毒之根。同也。即起信所谓根本无明。又胜鬘所说无明住地也。胜鬘经（十一）云。世尊如是无明住地力。于有爱数四住地。无明住地其力最大。譬如恶魔波旬于他化自在天。色力寿命眷属众具。自在殊胜如是无明住地力于有爱四住地。其力最胜。恒汝等数上烦恼依。亦令四种烦恼久住（文）宝窟（中末十三）云。此无明住地久来性成。不同起惑作念现成故言无始无明。暗惑之心体。无惠明故曰无明。为彼恒沙起惑所依。名之为住。能生恒沙故称为地（文）○抄出三解。第一解甚不可。不共及相应等者。相宗所谈非此中义。若恒行不共是第七识俱。若独行不共是迷理惑。而见道所断。何不辨耶。第二解亦不可。读者自知。第三解云根本无明。然引俱舍证。此中岂与小乘义同耶。生五根本等者。谓对无明则是所生。今对百六十心云根本。故下疏云。五根本烦恼百六十心随烦恼（文）例如起信从根本无明生三细六□。若对六□则三细亦根本也。又依唯识。贪等五是根本烦恼。论第六云。此贪等六。性是根本烦恼摄故。得名烦恼。述记（六未初丁）此释总名。谓贪等六。是随烦恼之根本故。虽复次得名随烦恼。而根本摄非唯等流性。得烦恼名不名随烦恼。杂集第七。说诸烦恼皆随烦恼。有随烦恼而非烦恼。由此即显根本名烦恼。亦得名随。亦随他生故。忿等但名随。不名烦恼。非根本故（文）。
    所以不说下。演密云。所以不说五见者。此通妨也。谓有妨云。根本烦恼有六。有何所以。但言由有无明故生五根本烦恼。不说生五见。岂五见不从无明生耶。故今通云。所以不说五见者。多在六十心中。也义林（二执章）云。瑜伽云。五见世俗有。即慧分故。离惠体无。唯以有漏染惠为体。属见烦恼者。智度第七（九）云。烦恼者能令心烦。能作恼故。名为烦恼。烦恼有二种。内着外着（内着）者五见疑慢等。外著者淫嗔等。无明内外共。复有二种结。一属爱。二属见。复有三种。属淫属嗔。属痴（文）又第三（二十）云。复次诸结使皆属爱见。属爱烦恼覆心。属见烦恼覆惠。如是。爱离故。属爱结使亦离得心解脱。如是无明离故。属见结使亦离得惠解脱（文）多在六十者。圆觉略抄第三云。多是不唯之义。既云多在。验知。少分在百六十心中也。若尔。六十心唯见类惑。百六十心通二惑也。指心举诸师解竟云。私按。诸义皆不详。但六十心百六十心可通见修二惑（云云）今云。离六十心入初劫故。六十心是唯见惑。亦六十心唯分别起故。见惑必矣。其百六十心通二惑者。有其理。此经宗横统众教故。断惑证理亦通众教。三劫六无畏五种三昧道之建立职此之由矣。今六十心。百六十心。三种妄执。其建立相与俱舍喻识等大不同也。然大小显密所谈。皆是一心惑相故。其体不可言异也。故初劫寄三乘共十地。故第三云。初劫智慧与二乘共行非深般若。第二劫寄显权教。是与天台所立通别二教大同也。故第三云。二劫智慧与二乘共闻亦非深般若。第三劫寄在一乘。故第三云。第三劫等虚空心无边智慧。一切二乘不能思议。乃名甚深般若。又云。极无自性心句摄华严经。如实知自心句摄法华涅槃等。即此义也。今六十心与小乘见惑同故。离六十心而入初劫。故次下云。学摩诃衍人初得出世初心。与小乘见道。适齐。其百六十心当通二惑。何者第二劫寄在权教故。其断惑义通见修也。又第三劫初法明道以为见道。极无自性心已上十住地是修道也。故知。百六十心通见修也。问三劫段有重重见修。其相云何。答证有浅深。依惑□细故。或有重重。小乘见修皆六识俱（具如俱舍等所说）权教建立八识。故与小乘大异（具如唯识等所明）实大乘意。一切烦恼无明为体。见修二惑即无明□细也。大乘义章云。一切烦恼无不迷理。于中□者判为见惑。细为修惑（文）此中亦尔。故云由无明故生五根本。下云。一无明心随事离分即成阿僧祇妄执也当知。与权教其义大异也。抄出多解。教相抄云。贪等为本。五见为末者。大违大小诸说及此疏义。故第九云。谓贪嗔痴见慢疑六根本烦恼（文）云何五见为末耶济暹云六十心唯见道。百六十心唯修道。此义不可依。三劫之中有重重见修。云何云唯修惑耶。再数为十者。抄出二解恐皆不当。初义（教相抄）云。无贪心者不求有漏善。不求无漏善（云云）难云。凡三劫段皆无漏心故。名出世间。何云不求有漏善等乎。又第二义中。云我与我所为二等者。既云无我无畏。云何贪我与我所耶。又六十心中贪无贪等。是与善种八心共体之惑故。初劫已前已断之。云何以六十心解再数耶。读者思之。抄主依次下文。约断常二边解。此义当尔。然疏既云具如十万偈中说。今不可具知。但阙疑可。若强以胸臆解之。譬如群盲暗中摸象耳。
    以众生下出再数体。常依二法者。涅槃经二十五（会疏十八丁）众生记见凡有二种。一者常见。二者断见。如是二见不名中道。无常无断乃名中道上（文）释世间八心中云。以未知缘起法故。所有观空智慧不离断常（文）二乘人解因缘故离于二见入初劫也。第二劫中释他缘乘云（乃至）须离有离无观法无我性。觉心乘中云（乃至）心王亦复如是。无前后际。以无前后际故。虽遇境界风。从缘起灭。而心性常无生灭。第三劫中。云离有为无为界（文）三劫所断浅深虽异。随分皆离二边。故依二边再数。成百六十心也若更约上中下等者。上释五障中云。乃至八万四千上中下品。障盖净心。及由宿世偏习故。妨碍道机。不得入佛法。文抄云。百六十心通三劫故。云上中下。每劫具九品。故云乃至成八万等（云云）具如抄辨之。尘劳者。维魔（须菩提章）云。汝与众魔及诸尘劳等无有异。又（方便品）云。降魔劳怨入深法门。肇曰四魔劳我故致为怨。圆觉略抄云。尘劳者尘是六尘。劳谓劳倦。由尘成劳故。名尘劳。又染心勤苦亦是尘劳。
    譬如等者。举二譬喻。初喻明五根本再数成百六十心义。一种子喻无相。如次种根枝叶喻也。条叶等者。喻成八万四千等（乃至）阿僧祇妄执义也。
    又如劫初下。第二喻。是别明成八万四千乃至无量也。此中虽依阿含等说。依三藏口授约无明及五根本生起而释。从初至安乐无碍。喻根本无明。劫初时者。文句（二之一十七）云。劫初大水风吹。结构以成世界。光音天命尽。化生为人。身有光。飞而行。欢喜为食。男女尊卑众共生中。呼为众生。不知心实相等者喻痴。稍贪地肥等者。喻贪。稍贪着等者。文句自然地味。味如醍醐。色如生苏甜如蜜。多食失光。燋悴不能飞。少食去犹光泽。是非胜负等者。喻嗔文句云。遂相是非致失地味。食自然皮。有憍慢心者。即慢也。句云转相轻慢失皮食地肤。
    福利衰减等下。喻八万四千烦恼等也。句云。转生诸恶失肤食自然粳米。食米则男女根生。遂为夫妇差故造舍。多储取米。后米生糠□。刈已不生。枯株即现。今欲明内烦恼生起因缘引外器界生起之相。以为喻者。器界本依内烦恼起故。劫有妄执义。即此之谓也。
    诸阿阇梨下结二喻意。此二喻本举三藏口说也。诸者韵会云。专于切之也。于也。凡也。十四本作究其条绪。今按。未条傍注诸是绪写误。今疏恐乱矣。越世间三妄等者。已上明所度妄执。自下明能度净心也。世间三妄执者。上所明世间六十心也。故下云。度世间六十心离我倒所生三毒根本。名越三妄执也。出世间心生者。即初劫能越心也。第七（三）云。就五种三昧道中。大分为二。谓佛菩萨缘觉声闻四种。皆名出世间三昧。若诸天等所说真言法教道。皆属世间三昧（云云）初劫属出世间可见。又出世者越于三界义。维摩（弟子品）云。佛为世尊。过于三界。新经云。是出世身世法不染。若以净菩提心者。作释中。是初总释也。若净菩提心等者。释出世间心生义。净菩提心名通世出世间。今为显三劫能越心唯出世间。云若以净菩提心也。问净菩提心者。岂非初地之称号耶。答不尔。净菩提心有二。本来净及离垢净。本来净故净菩提名通世出世。然初地云净菩提心者。约离垢净也。故上疏云。欲明净心为初生起之由故。先说愚童凡夫违理之心。又云。如最初种子。离微尘计心垢时。即显如微尘计净心势力（文）此净心者。顺世八心故。故先定净心体。是显出间之净心也。又初二劫名净菩提心。下释湛寂中云。菩萨悟如是法时。即知是心垢除时所以净心渐现。又第二劫中云。心主自在。明即是净菩提心更作一转开明。倍胜前劫也。可知。一种净菩提心。依除妄浅深故。有世出世之异。何必为初地之称耶。古师不解此义。故旨云。此净菩提心指第三劫。不可依也。即是超越等者。出世间名总通于三劫。为显此义故。云即是超越等也。瑜伽行者。具如上记（外道违理心下）辨之。又下云观行应理义若约初劫言之。则修曼荼罗行断□妄执。证人空理。谓之观行应理也。○就三劫文。古师多存地前一劫地上二劫义。是本依第六卷所明八地三昧道文也。今云。所立义本瑜伽说（文。地前为初劫。初地至七地为第二劫。八地已上为第三劫也）是相宗义。故第六云。如上所说一生补处及八地三昧。是约教道法门（文）且依权教而建立故。云教道法门。然权教八地当实教初地故。八地三昧中沈空义。全与初地空性心文同也。故知。今第三劫即自宗初地。当彼八地也。然此经八地为第三劫。还同相宗义。不思之甚矣。权实二教三劫十地名同位异。古师不辨此义。故多为辨解耳。又抄引诸文问答（云云）会释未尽。今会云。所引第三卷疏。从初地至等觉。皆分断无明。是名极细之垢。然能断智有浅深故。所断无明有厚薄异。其体一种根本无明故。总明极细妄。故极细言通于十地。例如所引第三卷云无明父母。又第八（二十丁）明初地中云。汝于秘藏中。初与无明父母别往诣初法明道循身之处（文）无明父母言通于初地乃至等觉。然无明称极细故。极细言亦当通初地。极细言何但限等觉耶。次会慈氏轨。此书真伪有疑。若会之。是约瑜伽等常途十地而明也。法华轨亦约常途教道义。故云一大阿僧祇等也。
    梵云下举梵语。别释经三妄执义。兼为辨显密之异。先明梵有二义。常途显教唯依时义密教谈妄执义。故今经云三妄执也。若依常途下。明显密之异。是初明显教唯依时义。故起信云。一切菩萨皆经三祇。
    若秘密下。明密教谈妄执义。故经云越三妄执也。越一劫（乃至）一重□妄执等者。下明寂然界云。大乘行者了达诸蕴性空故。于一切法中都无所取。亦无所舍。双离违顺八心。我蕴两倒二种业烦恼网。是名超越一劫瑜只行（乃至）依常途解释。是业从初发心以来。经一大阿僧祇劫方证如是寂然界。今秘密宗。但度此一重妄执。即是超一阿僧祇劫（文）意明。如常途教。具经一僧祇时分名为初劫。今此宗但度一重□妄。即超一僧祇。是以顿成者。一念度□妄则一念经一僧祇。但约妄执。而非具历时分。故约三妄谈三劫义。意为明顿成义也。故下云。若一生度此三妄执。即一生成佛。何论时分耶。一重细妄执者。下云。尔时复离百六十心等尘沙上烦恼一重微细妄执。名第二阿僧祇劫（文）。
    真言门行者下。是古来一个□显。家家诤论。今辨之。问。三劫皆是真言行者所度妄执也。云何第三劫独称真言行人耶。答。前二劫虽复真言行者。彼对治心外垢未了内证德。是故初劫寄齐三乘共人。第二劫寄显权门菩萨以显其德也。然第三劫直明真言行者净菩提心。更离对待故。不用寄齐。故标云真言行者也。下云。行者从此无有对待。出过心量不思议地。即是初地果相也。又云。若行者直从真言门得见心宝。如仙人善咒术以神力了取之。问若尔。显一乘摄第三劫与真言名否。答不尔。夫真言者三密义。故上疏云入真言门略有三事。彼经不说三密行轨。云何与真言名耶。问若尔第三卷云极无自性心句摄华严经等。岂非相违也。答凡以此经对显一乘。有其二意。一者理同。二者事异。现同者俱说实相理不异故。事异者具说三密轨则修行方便。故下云。彼叹茎叶花果。是理同也。此经说种子及生育因缘。是事异也。理同故摄华严等。事异故不与真言名也。故第十二（二十三）云。凡一切不了内证秘密法者皆是外道。即此之谓也。又理同有二意。一显略。二深秘。彼说诸法实相。故名为显略。此经说心实相。心实相者五字五大三密等。总言之则。阿字法界体性。是名深秘。上疏云。彼言诸法实相。即是此经心之实相。心实相者。即是菩提。更无别理也者。显密相对以明其理相同也。今第三劫人独称真言者。职此之由矣抄问答广博（云云）未遑一一辨之且辨三劫六无畏义者。总言之。皆是明真言行者修行进趣心相也。故第三云。今所以广明三劫六无畏众多心相者。皆是拟仪外□以明修证之浅深（文）别言之。六无畏总明世出世间相续心相。三劫唯明出世间心相也。又六无畏举常途显人修行相。以对明真言行者之瑜只行。及明其各各所到之处。是名六无畏也。具如第三卷释。往见。凡真言阿遮梨有十六重差别。即六无畏十地是也。故第三十（七）云。渐次证入者。如初无畏时以声字观修曼荼罗行。第二无畏于有相观中修曼荼罗行（乃至）第六无畏于平等心中修曼荼罗行。离垢地以去各于自地观心中修曼荼罗行。略以行位分之。已作十六重深浅不同（云（云云）文）六无畏者。明此真言行者世出世间从因至果渐次证入相也。然抄（二十五丁）云。但就第三劫行者判六无畏始终也者。非疏意也。又三劫者。明真言行者修曼荼罗行离妄证真之相。亦是对显乘皆注三祇。以明妄执断义故。云超越三劫瑜只行也。又抄（二十四丁）明从显入密义云。前二劫明显乘。第三劫唯密教者。甚失深旨读者思之。
    一重极细妄执者。下云。第三重微细百六十心烦恼业寿种除。复有佛树牙生又释复越一劫文云。即是初入此信解地。是复越百六十心一重细惑。名度三大阿僧祇劫也。菩提心论云。今真言行人既破人法上执。虽能正见真实之智。或为无始间隔。未能证如来一切智智。故欲求妙道。修持次第。从凡入佛位者（文）上执者。即极细妄执。无始间隔者。即从初地至佛果所断无明。下云四分之一度于信解是也。佛惠初心者。即第三劫能越人此经初地也。是见心佛初故。云佛惠初心也从初地至十地。浅深虽异同见心佛智故。名为佛惠也。下经云离有为无为界。离诸造作。离眼耳鼻舌身意。极无自性心生。秘密主如是初心佛说成佛因。疏释云。此心望前二劫。犹如莲华盛敷。若望后二心。即是果归成种。故曰如是初心（文）又云。若常途诸论所明。证此心时即名为佛（文）又上疏释除盖障三昧云。当知。行人则是位同大觉也。以其自觉心故。即得佛名。然非究竟妙觉大牟尼位（文）又佛惠者。佛是开敷义。惠即知见开佛知见云佛惠。第三劫是开敷初。故云初心。故释极无自性心云。此心犹如莲华开敷。
    若一生度下。反经劫义。一生顿成义。若依常途说。必历三大僧祇故。五秘密轨云。若于显教修行者。久经三大无数劫等（文）此经宗约三妄而明三劫故。若度三妄则一生成佛也。
    然就第一重内下。已上总明三劫建立毕。自下逐文解释。是释出世间心生文也。然抄以为。经越世间三妄执言兼两意。现文明初劫所离三妄故。云世间三妄也。三妄言兼通三劫三妄。故疏为显此意。于初劫中先解三妄义（云云）此解恐不尔。疏初总明三妄义者。是三劫段之初故。先总示三劫三妄之大意。举时分妄执两义。以辨显密异。是大意也。约初于初劫中总辨三劫三妄义。何足为怪耶。然今经现文。既云世间三妄执。三妄之言何通三劫乎。然就第一重等者。第一重者谓初劫也。此三种三妄。如次小乘见修无学三道也。最初解了等者。明初果见道也。第三（二丁）释第三无畏云。谓观唯蕴无我时。于阴界入中。种种分折推求我不可得。舍此自色像者。譬如因树则有树影现。若无树者影由何生。今五蕴尚从缘生。都无自性。何况此积集中而有我耶（文）菩提心义第五（二十三）引当段经疏云。私云。若约观法是藏通三乘。折体二观。若约所断是藏见道。通八人见地。别初住圆初信。并断见惑。真言初信。是度初重三种□妄中。第一三妄执也。唯断见惑了无我人。未了五蕴空故云唯蕴（文）。
    度世间六十心下。释越世间三妄执义。越谓离越也。我倒所生等者。唯识第九（五）云。烦恼障者。谓执遍计所执实我。萨迦耶见而为上首。百二十八根本烦恼及彼等流诸随烦恼。此皆扰恼有情身心。障涅槃名烦恼障。述记（九末三十）以萨迦耶见为首。由我见为本生诸烦恼。我见若无烦恼随断。见修二断其义并然（文）愚按智度所说属见烦恼也。是三毒为三妄也。六十心者。三毒为体。六十差别不出三毒故。六十心初先说三毒。今六十心摄于三毒。三毒名三妄执。故云（乃至）离三毒根本名越三妄执也。是初劫内有三种三妄中。第一世间三妄。是见道之所断也。
    复次有三妄执下。明第二三妄执。是修道位也。着根境识名为三妄也。教相抄云。第二三妄执者。于根境识三法所起妄执也。是声闻所断修惑故。云三果学人所留滞处（文）俱舍第二（十三）云。十五唯修断。后三界通三。不染非六生色定非见断论曰。十五界者。谓十色界及五识界。唯修断者。此十五界唯修所断。后三界者。意界法界及意识界。通三者。谓此后三界各通三种。八十八随眠。及彼俱有法。并随行得。皆见所断。所余有漏皆修所断。一切无漏皆非所断。光记第二（四十四）云。言十五界唯修断者。若五根香味触不染污性。又是色法。缘缚断故。色声二界修所断心亲发起故。又是色法缘缚断故。若五识界善无起者。是不染污缘缚断。是染污者。迷事起故。皆唯修断。无见断相不通见断。皆不无漏不通非断。后三通三者。见断随眠及相应法。迷理起故。四相与得是彼见惑亲发起故。皆见所断。无修断相不通修断。非无漏故不通非断。又解。八十八惑迷理故是见所断。惑相应法望惑是亲相应缚故。相应因故随惑断。四相望惑。虽非相应同部缚故。俱有因故。亦随惑断。得望彼惑虽非相应俱有因。同部缚故。惑有即有惑无即无虽是缘缚。望惑亦亲。故随惑断。非是迷事等故。非通修断。是断法故。不通非断。诸余有漏。若无色善。无覆无记是不染污。缘缚断故。若诸烦恼及彼相应。迷事起故。四相及得是彼修惑亲发起故。若善染无表。是修断心亲发起故。又是色法缘缚断故。皆修所断。无见断相。不通见断。非无漏故。不通非断。一切无漏非缚系故。皆非所断（文）惠晖云十五唯修断者。五根五境及善无记心王为所缘境。修惑为能缘是所缘缚。染五识与贪等相应。是相应缚。与染为境是所缘缚。此能缘惑是修道除名修断也（文）今此中总举十八界云根境界。辨其差别者。其十五界唯修断。意界法界及意识界通见修及非断三种。于中今取修所断者也。三毒执者。于根境识所发迷事惑。今举所缘以显能缘惑。是名三妄执也。
    根谓下。出根境界体也。愚按。根境者谓内外十二界。举界名识者。界总通十八法。今三妄执为显是十八界。举界言以名六识也。如内外下。明内外十二界总名根境。谓根即内根等六界。境是外色等六界。内六合名根。外六合名根境。故云合言之也。既标云内外十二界。应知。唯就十八界明之。非具十二处也抄及指心（云云）恐不当矣。
    此是下。释淹留修行也。惠琳音云。淹留于炎反。留滞也（文）下云。稽留淹滞不能速至菩提（文）言见惑顿断。修惑渐断。其时长远。故云也。三界学人者。抄出四解。今取第四解。云三果者前三果也。无学者声闻第四果并缘觉果也（文）其后三果义且有二难。一混学无学难。二不辨见修难。其初难云。学是前三果。无学即第四果。大小乘定判也。智度第十八（四丁）云。学智者。若法智忍惠。乃至向。阿罗汉第九无碍道中金刚三昧惠。无学者阿罗汉第九解脱智。从是已后一切无学智。如尽智无生智等。求辟支佛道智惠亦如是（文）此文分明。何云。对缘觉以第四果为学人乎。次难者俱舍论第二十（十二）云。论曰。苦法智忍为初。道类智忍为后。其中总有十五刹那。皆见道所摄。见未见谛故。至第十六道类智时。无一谛理未见今见。如习曾见。故修道摄（文）光记（三十四丁）云。论曰。至故修道摄者现观八谛。总十六心。前十五心皆见道摄。于诸谛理见未见故。至第十六心无一谛理未见今见。如习曾见故修道摄（文）学人者俱舍二十四（十二）云。四向四果皆名有学。何缘前七得有学名。为得漏尽。常乐学故。学要有三。一增上戒。二增上心。三增上惠。以戒定惠为三自体（文）故知。三果学人者是前三果。无学圣人者第四果及辟支佛也。菩提心义云。私云。若约观法藏通折体二观。若约所断是藏修道。三果所断修惑。通薄地离欲地。别六位以前。圆六信以前。真言六信以前。是度□妄执中第二三妄执（文）复次下。明第二三妄。是无学位也。是业及烦恼并无明种子为三妄也。业者十二因缘中摄行全有一分。烦恼者摄无明（现行）爱取。无明种子者是能生种子。从此种子生十二因缘故。下云生十二因缘等也。唯识第八（二十二）云。惑业苦三摄十二者。无明爱取是惑所摄。行全有一分（除识等种）是业所摄。七（识等五生等二合七全也）有一分（已润识等五种）是苦所摄（文）今此中不出苦果者。今明所断妄执故。唯举业烦恼。苦果非妄执故。○抄生字读文点。以为苦果者。可笑矣。株杌者。举喻。烦恼即株杌也。瑜伽第八（五丁）说烦恼差别中有株杌一名。捡之。或可是喻种子。第四（五丁）云。朽木者谓不欲懈怠之类。不堪树艺匠成。又梵文兼有株杌义。谓久远以来于诸烦恼有所偏习。余杌深固难可拔除。以如是诸过去业含藏在心地之中故。一心行道时。魔事易起。故须预加简择（文）又述记（五末六）云。迷杌喻法执。杌梵语中有烦恼。可见无明种子者。无明是现行。即烦恼中所摄也。种子即十二因缘能生种子。故云生十二因缘。无明之种子依主释也。述记第八（本七二）云。一无明支者。以行蕴中无明为体。不取余法。何以知者。缘起经云。初无明有十一殊胜。非余法故（乃至）此通现行及种子为体。十地经云。无明有二。谓子时果时（文）抄云。无明种子者指习气也。今云。种子·习气虽有相通义。今是种子现行之种子而非习气。述记释分明矣。又义林第二（末二）云。二乘者断烦恼障种子尽。习气不尽（文）○抄（三十八）引菩提心义云。业烦恼正使声闻所断。无明种子习气支佛所断（文）愚按。诸经论中缘觉有习气断不断两义。今此疏似依不断义。故第七（七丁）云。是中少有差别者。谓辟支佛与声闻。漏尽同。而三昧有浅深之异（云云）既云漏尽同。故知。不断习气也。问若尔。二乘云何差别。答疏云三昧有异。又智有利钝。证有浅深。如下三兽渡河喻是也。又述记第二（末百七）云。五十二说。唯不可断所知障者。一分立为声闻种性。一分立为独觉种性。障虽齐等。解有利钝。于烦恼中修习差别故。即是无学等者。俱舍二十四（十二）云。如是尽智。已生时便名无学。阿罗汉果已得无学。应果法故为得别果。所应修学。此无有故得无学名（文）今无学者。即身四果及辟支佛也。问声缘二乘无学云何合举耶。亦为所断惑同一耶。答。次下举三兽流河喻。云二乘人同渡十二因缘爱河。故知。第三三妄即第四果及缘觉所断。而无学圣人即声缘二乘二无学也。又第七（二丁）释二乘三昧道云。此二种三昧皆是菩提心难处（文）故知。此云最难断处者。亦即二种无学所证处也。菩提心义云。私云。所观如前。若约所断是藏罗汉支佛所断。通已辨地支佛地。别七住八住圆与真言。七信八信（云云）。
    凡有三种下结也。谓见修无学所断云三种。各有三妄故。云三种三妄。都言之九种妄执也。
    学摩诃衍人下。明寄齐也。摩诃衍人者。举能寄齐真言行人也。即第三无我无畏位也。第三（二十）释无我无畏了云。若真言行者。于瑜伽境界。一切分段中能观心不可得。不生爱慢位与此齐也（文）摩诃衍者。第三卷（十四）云。此十喻皆是摩诃衍人甚深缘起。非声闻缘觉安足之处。故名大乘句（文）又云。摩诃衍中亦以持明为秘藏（文）摩诃衍者。指真言行者可见。勘注云大乘菩萨也。有人出多义皆非也。出世初心者。即无我无畏。是出世间初故云初心。此位断证与小乘见道等故。寄齐而显也。然演密引上疏初法明道文（云云）此义不可。上疏是初地见道。与声闻见道对明其义大异。读者莫迷矣。然不堕下。明实不同也。正位者有二义。一真如。二见道。华严大疏十九（下六八）云。此中正位即真如异名。非约见道（文）今此中见道云正位。智论二十七（二十六）云。声闻法中。从苦法忍乃至道法忍名为正法（文）谓其位虽齐。实不堕彼见道也。若堕彼者则败烧佛种。故简云不堕。堕者摄也。
    所以尔下。明不堕所以也。初发心者。第一无畏声字观位也。是与第三（五丁）明胎藏生喻中。云初发一切智心如父母和合因缘识种子初托胎中同也。勘注云菩萨大乘人者非也。尔时谛观等者。正明见道唯蕴无我观也。此初明唯蕴义第三（二右）云。若于取蕴取集我身。舍自色像观。当得无我无畏者。谓观唯蕴无我时。于阴界入中。种种分折推求我不可得。舍自色像者。譬如因树则有树影现。若无树者影由何生。今五蕴尚从缘生都无自性。何况此积集中而有我耶。如上所说。乃至证湛寂之心。离一切过是于我之扼缚得苏息处（文）是中下明无我义。神谓神我也。即无我观也。抄云神心者。恐不可。
    作如是下。明无我观益也。即了神本不生者。谓真言行者从初发心入阿字门。而观我即法界故。云了神本不生。不同声闻人以唯蕴无我观断灭我体为败种人也。上疏云。此宗辨义。即以心为如来应正等觉。所谓内心之大我也。第二十（二十一）云。然未见谛人（此见谛即初地）犹未能如毗卢遮那作种种神变等。但是观心成就耳。然有一事真实不虚。所谓我即是也。我即是者。决定谛信我即法界。我即毗卢遮那。我即普门身。此事不谬。如上真言加持中我即法界是也（文）我谓佛种。从初发心了知此事故。唯观神我本不生不灭我体。是云度无量见网。无量见网者二乘所断八十八使见惑也。义林二（末九）云。佛性论云。声闻利根者。苦法忍第一无我行。通断三界四真谛下八十八结。钝根声闻具十六行。别断三界四真谛八十八结。且分上下利钝令别。此非大乘所可证用。不须和会（文）此疏下文往往云见网者。明自宗初地见道。且如第十九（二十七）云。云离无尽分别妄见之网等。与此中见网大不同也。少分增明者。此位净菩提心。与声闻所证人无我理齐故。云少分也。由得菩提等者。真言行人从初发心观菩提心菩提心者自利利他平等大悲也。二乘自利心大与菩提心违背。今菩提心少分增明故。不堕二乘地也。庄严论第六（十六）云。次说远离二乘心。偈曰。菩萨处地狱为物不辨苦。舍有发小心。此苦则为剧。释曰。菩萨慈悲为诸众生入大地狱下辞大苦。若灭三有起小乘心。菩萨以此为苦。最为深重问此义云何。偈曰虽恒处地狱。不障大菩提。若起自利心是大菩提障。释曰。菩萨虽为众生长时入大地狱。不以为苦。何以故。于广净菩提不为障故。若起异乘乐涅槃心即为大苦。何以故。于大乘乐住而为障故。此偈显前偈。应知（文）。
    然彼行者下。是当淹留修行义。彼行者者。是指真言行人与第二妄执前三果人齐位心也。法执当心者。古解（云云）是人执中修道所断迷事之惑云法执。非二执之法执也。上云根境界淹留修行即是也又下云。以行者于瑜伽中湛寂心虽已明显。然涉事时根尘识等犹尚当心由厌怖有为故。着无为法（文）问云。何修惑云法执耶。答起信净影疏下（八丁）云。执有二。一者凡夫着我执。二者二乘着法执。问曰。凡夫亦着诸法。何故偏名人着我执。释曰。细分亦着诸法。今对二乘。凡夫着我。及着我所。通名人执。诸法皆是我所摄故（文）大乘义章第三末（八识义）云。次第三门从义分别。事妄及真各有四重。事中四者（乃至）二是我相。我有二种。一法着我。谓取性心。于根尘识妄立定性。此之性我起信论中名执取相。又亦名为执相应染。二者人着我。于阴界入计我我所。起信论中名此以为计名字相。随逐我人众生等名。妄有建立我相。如是（文）义章第五云。彼取性者。马鸣论中名执取相。亦名执相应染（文）又释论通法疏第一云。二障即六□中前四。第一智相。但生法执。二相续相。分别法执。法执为首引生一切法所知障三执取相俱生人执。四计名字相。分别人执。人执为首引生一切烦恼障（文）执取相者。正见人执。然净影云法着我。亦云法执。与此中同也。当蔽也。谓法执蔽心也。
    若修禅定下。释法执相也。禅定即六度堕一也。道品谓三十七菩提分法等也。种种诸度。即六度等也。虽不于中等者。谓解唯蕴无我故。不起人着我也。心住于禅等者明未解如实缘生无生故。住着于法也。以非如实巧度等者。对第二劫缘生中道。云非如实。或可对寂然界离一重法倒。云非如实也。止观（六之一五十四）云。问佛何处示人诤法。答佛不示人诤法。众生不解而成诤。三藏浅近而四门相妨。执诤易生。如成论人拨毗昙云。是调心方便全不得道。昆昙人云。唯是见有得道。空属大乘。此二论师失四门意。浪拨浪挡。见执铿然诤计易起。名此为示人诤法耳。通教体法如幻化无复实色。但有名字。名字易虚。扶顺无乖少生诤计大论斥三藏云。余经多示人诤法。般若示人无诤法。亦名如实巧度。记云。亦名如实巧度等者。大论第七作巧拙二医譬云。如用针药名为拙度用咒术者名为巧度。亦如二渡。若用草筏名为拙度。用方舟者名之为巧。双舟曰方声闻化人。苦行头陀。初中后夜勤心禅观。苦而行道名为拙度。菩萨化人。观诸法实无缚无解。心得清净名为巧度。巧如喜根。拙如胜意。巧拙相形虽复若是。揣心量行无令滥非。此斥小乘事相头陀。专根本禅无常等观。苦励身口不知诸法毕竟清净。此以衍教用斥拙度。行道之人善自斟酌愚按。天台意通教对三藏而云如实。与今疏意有少异。至下三兽渡河中当辨之。又上疏（一末十八丁）云。依此（除盖障三昧）进修如实巧度。故得诸佛力无畏（乃至）余无量佛法皆悉成就也（文）此释与当段文同位异。读者自知。
    然亦下结前也。是明第三三妄能越心也。下地者谓前三果。是学地故。对无学地云下地。三执即根境界也。稍离即淹留修行义也演密有二解。初义云。此同二乘无学。次义云。此同不还果也（云云）今云初义不可。次义亦不当。既云稍离。是明前三果淹留义。何唯不还果乎。又抄解演密初义云。约超证人（云云）此中云稍离。岂是超证义耶。今解。若约三界九地者。欲界云下地也。是约前三果人断欲界九品修惑。故指欲界云下地也。俱舍第二十四（初丁）颂曰。断欲三四品三二生家家（既预流者。进断修惑。若具三缘。转名家家。）断至五二向（一来向也）断六一来果（第二果也）断七或八品。一生名一向。此即第三向（不还向）断垢不还果（若断第九。成不还果。不还未生欲界文）问。阿罗汉向断于何惑。今疏中属何乎。答向必属果故。当摄拔业烦恼等中也。又阿罗汉向断上修惑。俱舍二十四（十一）颂曰。上界修惑中。断初定一品。至有顶八品。皆阿罗汉向。第九无间道名金刚喻定。尽得俱尽智成无学应果（文）。
    能拔业烦恼下。明第三三妄执。是能趣心也。业及烦恼。并无明种子为三妄也。是于十二因缘三道中。举业及烦恼。无明种子即烦恼所摄也。故次云如是甚深之法等也。
    根本者。经云株杌。约喻也。烦恼即根本持业释也。又依烦恼而感苦果故。是果之根本也。俱舍第九（初云）随眠诸有本。此差别有六谓。贪嗔亦慢无明见及疑（云云）无明种子者。无明之种子非习气也。具如上辨。若依俱舍等说。此中所断即当金刚喻定所断。非想地第九品惑也。或可。种子言通业及烦恼无明三种也。二乘依金刚喻定。断第六俱烦恼种子也。唯识第一（七丁）云。此二我执（六七识）。
    细故难断。后修道中数数修习。胜生空观方能除灭。述记一（末十二）云。显执细微断之所在。无始串习体用微隐。故十地云。迷随现行故。不作意缘故。是俱生义故。名为细。一非世道伏。二非初道断。初道断者即见道断。三非地未满修道能断要第九胜道方断。故言难断。初简修道不断相应惑。第二简见道一切。第三显自行相细胜道方除故。唯修道。一识分别。第六数断。非第七二乘分别。第六识者二乘数断。非菩萨。于六识中三习分别若菩萨数断习非种子。若二乘种数断。非习不数断者。道数数修。若数断者。断道俱数。于二乘中渐次行者。故唯修断。若顿悟者亦通见断。先世间道伴已伏故。菩萨不然不障地故。无超越故。然初二果不能断之。有覆无记第九品故。断有二种。一断种。二伏灭。今论断种。第六识中二乘入圣道暂伏灭。要离自地欲尽方断。于金刚心方究竟尽。菩萨初地暂能伏灭。四地永不行。金刚心位。方究竟尽。第七识中二乘入无漏心。方暂伏灭。金刚心方断尽。菩萨七地已前入无漏心能伏。八地已上方永不行。金刚心方断顿尽。故言数数修道。方能除断。又总而论六七。道数数修。断有数数不数义二乘断彼第六识执种子。非习能数数断。菩萨数数断其□重。名数数断。其种子等。道数数修。非断数数。以十地中皆不断故。第七执要金刚心方能顿断。三乘修道道数数修。方能除灭。非数数断（乃至）言生空断者。一通三乘。二以行相而说。其实菩萨亦法空断。胜生空者。简异有漏及游观生空心。断彼不能故。此说无简。非解脱道。又瑜伽五十八（十六）云。复次略有二□重。一漏□重。二有漏□重漏□重者。阿罗汉等修道烦恼断时。皆悉永离。此谓有随眠者。有识身中不安稳性。无堪忍性。有漏□重者。随眠断时。从漏所生。漏所熏发本所得性。不安稳性。若依附性。与彼相似。无堪忍性。皆得微薄。又此有漏□重名烦恼习。阿罗汉独觉所未能断。唯有如来能究竟断。是故说彼名永断习气（文）伦记十六（七十一）云。第三举二□重。明二无学人有断不断（景云）一漏□重。即见修惑种。二有漏□重。即是习气言。漏□重者至无堪忍性者。凡夫学人名有随眠者。有识身中所有见修种。罗汉已断。有漏□重者至皆微薄者。由随眠故习气增长。由断随眠。习气微薄。又此已下。明此习气二乘不断如来断。是故说永断习气不共佛法（泰云）言说漏所生者。新起漏。所熏发者。无始法尔（基云）如前本地第三云。善法不名□重。亦非随眠。如何此中言漏□重。及对法说二十四种□重故。义曰一性□重。即烦恼种等。此中言漏□重者。是二心不调柔名□重。即一切有漏善法等。此中言有漏□重者。是第三卷约性□重。论云善法等故。非此中约不调柔□重。有漏善法亦尔。不相违也。谓此若有烦恼者。身中善无记法为漏。和杂不调柔故。名习气罗汉有此善等在。虽得微薄。法体仍在。诸法永断名永断习气。此漏□重气分在身。与善法中和杂不一异。如毒在身中。有气分。此不一异。随眠断时此得微薄。佛圆镜。智生故。言永断习气（文）问古来依大乘同性经谈缘觉断习气义。云何会之。先引经文。次当会释。彼经下云。海妙深持自在智通菩萨。复问佛言。世尊辟支佛地有其十种。何等为十。一者苦行具足地。二者自觉甚深十二因缘地。三者觉了四圣谛地。四者甚深利智地。五者八圣道是。六者觉了法界虚空众生界地。七者证寂灭地。八者六通地。九者微秘密地。十者习气渐微薄地。善丈夫是名十种辟支佛地（文）会云。经云渐微薄。与瑜伽所谓微薄同。非是断义。何为断习证耶。问智度二十七（二十）云。问诸阿罗汉辟支佛同用无漏智。断诸烦恼习。何以有尽不尽答曰先已说。智慧力薄如世间火。诸佛力大如劫尽火今当更答。声闻辟支佛集诸功德智慧不久。或一世二世三世。佛智功德。于无量阿僧祇劫广修广习。善法久熏故。于烦恼习无复余气（文）会云。此微薄名断故。次云不尽。不尽即薄义。故论次上（十九丁）云。如摩诃迦叶嗔习故。佛灭后集法时。敕令阿难八突吉罗罪忏悔。而复自牵阿难手出。不共汝漏未尽不净人集法。如毕陵伽婆蹉常骂恒河神为小婢（乃至）如是诸圣人。虽漏尽而有烦恼习。如火焚薪已灰炭犹在。火力薄故不能令尽。若劫尽时火。烧三千大千世界无复遗余。火力大故。佛一切智火亦如是。烧诸烦恼无复殊习（云云）此等文明。不断习气也。
    知如是下。为释离建立宗等文。先叹法体甚深。甚深故非彼等所知也。如是者指十二因缘法。上所举业烦恼。及无明种子。即十二因缘也。甚深之法者。十二因缘之别名也。智度第五（十九）云。云何甚深法。十二因缘是名甚深法。如佛告阿难。是十二因缘法甚深难解难知（文）又云。复次一切诸法实相不可破。不可动。是名甚深（文）甚深者梵云。俨避罗。按诸经论中。皆缘起法云甚深。缘起即空义。故十二门论云。大分深义所谓空也。第七（十三）云。哦字门一切诸法一切行不可得故。梵云哦多也（二合）是名为行。行谓去来进退不住之义。今从阿字门展转释之。诸法本不生故无作。无作故则无所待对。可说为空。空者是不行处。不行处尚不可得。况行处耶。中论观去来品。明行止义。以相读故名行。如从谷子生牙茎叶。及无明缘诸行等。以断故名止。如谷子灭故牙茎灭。无明灭故诸行灭（云云文）甚深者即缘起义。可见。智度论云。若闻伽字即知一切法底即可得伽他秦言底。华严大疏引智论释云。行取即生死底甚深故（文）十二因缘即生死底甚深义。生死即涅槃故。亦即实相甚深义。故次云有佛无佛等。有佛无佛等者。依智度三十二（七丁）论问曰。声闻法中何以不说是法性实际。而摩诃衍法中处处说。答曰声闻法中亦有说处。但少耳。如杂阿含经中说。有一比丘。问佛。十二因缘法为是佛作。为余人作。佛告比丘。我不作十二因缘。亦非余人作。有佛无佛。诸法如法相。法位常有（乃至）如是生灭法有佛无佛常尔。是处说如（文）第七（二丁）云。阿含云。十二因缘法有佛无佛法尔常住。龙树亦云。此中法位即是如之别名。此是一切世间最难解处。故世尊始成道时。不乐说法意在于此（文）性相常尔者。性谓因缘实性。相即生灭之相。离性无相。离相无性。因缘当体即涅槃故。字是生死底甚深义。谓之相。又字是涅槃底甚深义。谓之性。性相一体唯一字门。是以生死底即涅槃底。同是甚深。故云性相常住故下疏云。既不坏因缘。即入法界。亦不动法界即是缘起当知因缘生灭即是法界生灭。法界不生灭即是因缘不灭。又上疏（一末六丁）云。虽众生自心实相即是菩提。有佛无佛常自严净。然不如实自心故。即是无明。无明颠倒取相故生爱等烦恼。因烦恼故起种种业。入种种道。获种种身。受种种苦乐。如蚕出丝无所因。自从己出而自缠裹受烧煮苦（文）如前所说下。正释离建立宗等文。十二因缘实相言断心灭之处。辟支佛深利智惠能所通达也。然诸外道以种种邪分别。观诸法实相故。云皆不相应也。乃至长爪等者。承和古本及两本义释。 皆作长爪先尼。恐作先者为好。智度第一（十四）云。复次欲令长爪梵者等大论师。于佛法中生信故。说是摩诃般若波罗蜜。有梵士号名长爪更有名先尼婆蹉衢多罗。更有名萨遮加摩揵提等。是阎浮提大论师辈。先尼梵士与佛问答。终信佛语。须发自堕。便为沙门因缘。论四十二（十八纸）已下广明。往见。自心智惠。十四本作自以等。尤善矣。言湛寂者下。释如是湛寂文。经云如是湛寂者。指十二因缘实相。是三乘人所证理体也。
    湛者下明所证法体甚深义。法体即实相。故云甚深义。智度所云。诸法实相不可坏。不可动。名甚深是也。缘觉真言。字其体缚义。二点离义。离缚即五根本烦恼等。本来不生义。是寂义也。又言说义。二点离义。言语道断即实相甚深之理。是湛义也。故知。字即湛寂义也。
    譬如下举喻。清潭万仞喻甚深义。证恬镜彻喻湛义也。
    故说云下。举喻明三智。穷理有浅深也。河喻实相理。三兽即喻三乘行人也。涅槃二十五云。又未能度十二因缘河。犹如兔马。何以故。不见佛性故（文）佛性者。第一义空中道义。故下云。是中有无量宝王。一则不入而不识。二则入而不识（文）宝王即净菩提心故。下作宝珠譬喻。即是义也。大香象者。依妙乐释。共行菩萨喻小象得泥（次下引之）然今云大香象者。且对二乘故。菩萨称大也。或可独有大香象等者。喻佛。到其深底者。即大香象也。亦渐次证入中含小象义也。
    此中有三科下。法说也。止观三之一（四三）云。若三乘同以无言说道断烦恼入真。真则不略（云云）是大品所说三乘共义。又止观六之一（五十五）云。中论云。诸法实相三人共得。大品名为三乘之人。同以无言说道。断烦恼见第一义。亦名共般若。涅槃名为三兽度河。皆是通教四门观意。亦非今所用也。记云。三兽度河者。大经譬也。三人如兽。真如水底。象虽得底。仍分二别。小象得泥。通菩萨也。大象得实。即见不空。见不空者。复有二种。谓但不但。今文且用得泥菩萨以共二乘。又净名玄下（十一）云。三乘虽同入法性。而不无深浅之异。声闻入浅。但断正使。缘觉小深。侵除习气。菩萨能穷法性之底。习气都尽。譬如三兽渡河水虽是一。兔马象脚有长短故。入水不无浅深之别。依天台义。三乘共教判为通教。彼通教者。与寂然界相似。然非全同。如下辨之。今疏三乘共以为初劫。故第三卷云。初劫智惠与二乘共行（文）故知。此疏意。三乘共行与天台三藏同。是以三乘同证人空理然智有利钝故。证有浅深故下云。同共一法中。而升进有异。即是之谓也。无言说道等者。明三乘道同也。四教集解云。无言是理。道即观智（文）今云。无言说道者。人空观智。诸法实相者即人空理。缘觉真言释云。缘觉真言。言语道断义也。即是如上所说缘觉证无言说界也（文）又第七（三十三）云。若见□字时。即知一切诸法不离言语地。以是说法无不有因有缘。若法本来不生。则是离诸因缘。是故语言道断（文）此云无言说道及诸法实相者。俱字中义也。若依天台说无言说道者体法观惠。彼为通教故。妙玄四之二（四二）云。小树位者。即是通教。明三乘之人同以无言说道。断烦恼入第一义谤。体法观惠不异。但智力强弱之殊。烦恼习有尽不尽为异耳（文）四教义第八云。此教（通教）三乘因同果异。证果虽异同断见思。同出分段同证偏真。然于菩萨中有二种。谓利钝。钝则但见偏空不见不空。且成当教果头佛。行因虽异。果与藏教齐。故言通前。又利根菩萨非但见空。兼见不空。不空即中道。分二种。谓但·不但。若见但中别教来摄。若见不但中圆教来摄。故言通后（文）此中同证偏真者。与寂然同。下明寂然界云。所观人法俱空。与成实诸宗未甚悬绝。约偏真之理作此平等观耳（文）又兼见下空者。与他缘乘同。下云。今大乘不可得空相。空相亦不可得。虽观诸法无所有。然亦于诸法无所空（文）应知。此中所立与天台义不同耳。
    然声闻下明三乘所入浅深之相也。今此中明约偏空理所入有浅深。是与天台通教相当。然彼此意不同也。入法性最浅有。法性即所入空理。声闻真言释云。次都字有多声。即声闻所入如如也。次□声闻所见第一义也（文）智度三十二（六）法性者如前说。各各法空。空有差品是为如。同为一空是为法性。是法性亦有二种。一者用无著心分别诸法各自有性。二者名无量法。所谓诸法实相。如持心经说。法性无量。声闻人虽得法性。以智有量故不能无量说。如人虽到大海。以器小故不能取无量水。是为法性（文）厌怖生死等者。第七（二）云如声闻极观察智解了唯蕴无我。以厌怖心重故。疾断烦恼自证涅槃。不能分折推求十二因缘实相。辟支佛智惠深利故。能以总别之相深观察之。见一切集法皆是灭法。此与声闻异也。
    辟支佛下。明胜声闻也。华严音第一（十）云。辟支梵音具云毕勤支底迦。此曰各各独行。佛者觉也。旧翻为独觉。正得其意。或翻为缘觉。译人谬。以梵语云□□底曳迦。此翻缘觉。故智论十八中通上二类也（文）所入差深者。智度五十三（十）云。辟支佛于声闻无复异道。但福德利根。少深入诸法实相为异（文）又次上引第七疏云。能以总别之相深观察之（云云）。
    然不下。对菩萨明其劣也。华严十地品（第二十地下）云。此上品十善业道。修治清净不从他教。自觉悟故。大悲方便不具足故。悟解甚深因缘法故。成独觉乘（文）。
    菩萨下。悟如是法者。谓证人空理也。此时二乘住人空理不能升进。菩萨不尔。证此理时。知心垢（人执）渐除净心渐现。故进求佛惠之心生。故次云。能以不住道学种种度门。菩提心势力者。即上求下化心也。不住道者。有人云不住生死不住涅槃者不可。今云。是胜进不住义。上释虚空游步云。游步是不住义。胜进义。神变义。以净菩提心于一切法都无所住。而常修万行。又下云。行者未过此劫。与辟支佛位齐时。名为极无言说过。尔时心滞无为法相。若失方便。多堕二乘地证小涅槃。然以菩提心势力。还能发起悲愿。从此以后三乘经路始分（文）智度三十二（十一）云。乃至如阿罗汉辟支佛住于实际。纵复恒沙诸佛为其说法。亦不能更有增进。又不复生三界。菩萨入是法性中玄知实际。若未具足六波罗蜜教化众生。尔时若证妨成佛道。是时菩萨以大悲精进力故。还修诸行（文）故同共等者。一法即人空理也。法花（譬喻品）云。同共一法中。而不得此事（文）升沉有异者。演密云。此中有三乘之人。同以空为门。入诸法真实之性。二乘之人自为已得涅槃。生灭度想沈也。菩萨能以不住道。发起大悲升也。譬如同帆一去一停。故升沉有异也。
    经云下。抄云。文有通局二意（云云）此解当矣。今云。上云。得菩提心势力下。云是中有无量宝王。是菩萨所知而。两种外道所不能知也。
    外外下明外外道。清潭喻三乘同入湛寂理也。逆生怖畏者。外道轨我故。于人空理生大怖畏。未见空理而先怖畏故云逆生。下云不入而不识即是也。近习者韵会云。习又押也。记月令禁近习。注天子亲幸者。
    内外下二乘名内外道。第十九（云云乃至）此法乃二种外道所不能知。此佛法中外道。即二乘中人也（文）游泳其中者。同入湛寂无生理也。适热除垢者除入执垢也。得清凉乐者。喻二乘所证涅槃也。
    然不觉下。对菩萨明不知相也。无量宝王者。上云得菩提心势力。即净菩提心无量性功德也。又下明宝珠譬喻者即是也。又约五百由旬宝所。二乘化城尚在三百。宝所过五百岂得知有无量宝王乎。
    一则不入下。明两种外道不知有异也。如文可知。
    先佛宣说下。明如上三乘佛方便门故。三世诸佛同宣说。故云先佛宣说。故法花（方便品）云。寻念过去佛所行方便力。我今所得道亦应说三乘（文）抄云。有三乘通局等者。恐不可。言十方下。依法华意而释。譬喻品云。此舍（三界）唯有一门。而复狭小（文）此中意明。三乘人同证人空理。而出火宅故。云唯有一门。谓从三乘方便狭小一门而出火宅也。华严大疏三十四（中二十一）云。昔不言三是方便故。方便门闭。今云三乘是方便故。方便门开。开则见实。故彼经云。此经开方便门示真实相。故方便如莲之华。真实相如华之台。此花不有则已。有则华实双合。经不说则已。说则权实双辨。一经唯为说佛智惠故。诸佛出世。以佛智惠不离教证权之与实。故说二深。浅以略示法华宗（文）第二十（二十六）答三句问云。此有二种。若有修行者因中说之。有如来果地说之也。且如最外院八部世天。即是前八心中从初解守齐已去。乃至受用果等也。然有善根开发。与正道相应即是大悲胎藏华台之因也。如来以方便力而引导之。乃至令成就世间八心以来。即是外院之位。次渐渐向里。及二乘亦在此内。次又知有胜法无上心。稍进引入第二第三。皆是大悲句也（文）第三院即是方便一门故。云如来以方便而引导之等。又明五色界道中。第三重唯白一色（具如第六卷释）唯白色即是唯有一门义一门即下转方便也。是处无复等者。释离一切过义。是处者。正明界外相也。所云宅外露地也。无复障碍者。明出火宅见思热恼也。譬喻品云。尔时长者见诸子等（三乘）安稳得出。（出过三界）皆于四衢道中露地（四谛）而坐（安住空理）无复障碍。（我生已尽不受后有）种种因量等者。演密云。外道小乘部类。不一名种种。其中善解因明比量之师。以因喻次第于此理上欲出其过。终不能得（云云）此中明三乘空理出过。何云外道小乘部类不一等耶。今云。三乘所证毕竟空理。非外道所知境故。无能出其过者。上所云。前所说建立宗等。乃至长爪梵士。诸大论师等。自心智慧利根推求诸法实相。皆不能图度者。即是也。然未度法障等下。释经秘密主已下文。抄意。已下文释寂然界。教相抄意。此文尚属湛寂位。次谓蕴处界已下。正为寂然界也。愚按。秘密主下明寂然界由渐。谓蕴处界下正明寂然界。例如初果等向。谓湛寂心在于蕴中。进趣心生。云有如是惠随生。此惠生毕。而后为五喻修行。由此修行证寂然界也。故第三（三右）释法无畏云。谓行者心住蕴中。欲令发起离着。尔时幻焰等喻。观察诸蕴即空。得离违顺八心。证寂然界。然离蕴之扼缚。于法得苏息处（文）法障者非是常途法执。湛寂心住于蕴中。执五蕴实有故。蕴名为障。蕴即障也。是唯知蕴上我空。未知蕴性空。是云法障。第三卷云蕴之扼缚。即是也未名真净者。谓离人执故为净。故上云净心渐现。然未断法执故。不名真净也。如莲下举喻。莲华喻菩提心。浊泥喻人我。水喻蕴。蕴有水义。具如下辨。以行者等者。为释有如是惠等文。先明其生起也。十卷本蕴中下入有如是慧随生（乃至）证寂然界是名出世间心者十九字。也字无之。是约能寄齐行者唯蕴无我观位故。云瑜伽中等也。湛寂之心者。谓证人无我理也。第三释第三无畏云。如上所说（乃至）证湛寂之心。离一切过。是于我之扼缚得苏息处。若真言行者于瑜伽境界。一切分段中能观心不可得。不生爱慢位与此齐也（文）然涉事等者。明执五蕴实有。今约界门故云根尘识等也。是即起信所谓法我见也论（对治邪执章）云。法我见者。依二乘钝根故。如来但为说人无我。以说不究竟见有五蕴生灭之法怖畏生死。妄取涅槃云何对治。以五蕴法自性不生则无有灭本来涅槃故（文）厌怖有为等者。起信所谓。见有五蕴生灭之法。怖畏生死妄取涅槃义。有为即五蕴。俱舍第一（四丁）颂云。又诸有为法谓色等五蕴。论曰。色等五蕴谓初色蕴。乃至识蕴。如是五法具摄有为。众缘聚集所作故。无有少法一缘所生。是彼类故。未来无妨。如乳如薪抄解（云云）恐不当矣。
    然以菩提下。正释有如是惠生文也。谓于蕴等发起离法我见观惠也。不由他教也者。也字韵会云。祃韵羊谢切。谢教云。词人以也字作夜音。如杜诗青袍也自公。李诗也向慈恩寺里游。皆不可作如字读今云。此疏文势似也与如同也。既有作如字读。则如亦与而同如而今如今是也。按两本义释无也字。疏异本亦无为好矣。修离着方便者。修离怖生死取涅槃之着心方便也。即指次五喻观也。
    于五种下。正释五喻也。为达五蕴性空观五喻也。如水上等者。第一色阴喻也。第七（二十）云。颇字门一切法不坚如聚沫故者。梵云沛奴。译云聚沫。如大水中波涛鼓怒。相激而成聚沫有种种相生。乃至固结相持遂有坚用。然从□至细一一观察只是缘从。缘不可撮摩。都无实性。至其本际则举体是水都无所生。今世间种种五蕴亦复如是。今摄末归本。去丈就尺观之。乃至如丝忽之际。介然微动皆是展转从缘。若是从。众缘生则无自性。若无自性当知是生即不生。至于本不生际但是心性海耳。而随六趣妄情遂有世界之因。夫心性海者即是法界。法界者即是胜义涅槃。若能如是见时。虽复洪波震动作种种普现色身。亦不坏澄清之性也（文）若□若细者。即去丈就尺。是聚沫形相之大小也。十四本作缘生无生。今疏恐衍。有人云约体用可笑。色阴者。色蕴摄十一种色。俱舍第一（五丁）颂曰。色者唯五根五境及无表。论云。言五根者所谓眼耳鼻舌身根。言五境者即是眼等五根境界。所谓色声香味触。及无表者。谓无表色。唯依比量立色蕴名（文）阴者俱舍第一（十四）云。诸有为法和合聚义。是蕴义。光记云。梵云塞建陀罗。唐云蕴旧译云阴。（于禁反）此阴是阴覆义。若言阴梵本应言□罗娑（麟晖及义林并作婆字）陀。按阴者应以于今反（平声）注也。阴阳之阴也。近代竞作异释。或云。淡聚名淡阴。此释不然。医法说淡饮不言阴。更有异释。不能具述。若言阴气是万物所藏即是聚义。借喻此名粗可通途。然非正目故今名蕴（云云）。
    次句浮泡下。第二受蕴喻也。下疏云。声闻经以受譬浮泡。般若中（智度八十一六丁）以泡为喻。虽无实性而因缘犹是实法。故十句中（智度第六）有如化而不明泡喻。今此经譬。意复殊也。如夏时雨水。自雨水中随谛之大小生种种浮泡形类各异。虽然水性一味。自为因缘。四句推求。无别所生之法。是故此泡举体从缘。泡起即是水起。泡灭即是水灭。故以此喻即心之变化也（文）然演密引此释。少改文云。苦生即是情生。苦灭即是情灭（云云）此解不可。疏意水喻一心。一心从缘以喻浮泡。此是大乘不思议之缘起。与今大不同矣。今情尘和合而生诸苦。情非为苦。情之与苦其体是别。何云苦生是情生等。徒取语势义不成耳。受阴者。俱舍一（十一）颂曰。受领纳随触。论曰。受蕴谓三领纳随触。即乐及苦不苦不乐此复分别成六受身。谓眼触所生受。乃至意触所生受（文）诸苦乐等者。意云。眼等识触苦乐境则随生苦乐受。既从情尘和合缘而生故无性。无性即本不生也。
    次句阳炎下。第三想喻也。如春月等者。春月日光。地气相映。而远望之则如水者为阳炎也。下疏引智度第六云。释论云。以日光风动尘故。旷野中动如野马。无智人初见之为水。众生亦尔。结使烦恼日光动诸行尘邪忆念风。于生死旷野中转。无智慧者谓一相为男一相为女。复次若远见之谓以为水。近则无水相。如是远圣法者不知无我及诸法空。于阴界入性空法中生人等想若近圣法则知诸法实相。是时虚诳种种妄想尽除（文）企字^5□去冀切音器。举踵而望也。反切中用冀字意显冀望义。恐与希通有法想生者。谓于性空法中。男女好丑等法实有想生。男女等是像故。想取像为体也。悟实相者。性空即实相观也。俱舍颂曰。想取像为体。论曰。想蕴谓能取像为体。即能执取青黄长短男女。怨亲苦乐等相。此复分别成六想身（文）。
    次芭蕉下。第四行喻也。坚实者梵言干栗驮。此云坚实。树木中心名为坚实。今芭蕉叶叶相重更无中心。以喻行蕴造作迁流无实体也。乃至分分等者。是折空也。谓如折色至于邻虚。今亦折破终不可得。是与成实论意同也。彼立无品云。一切分皆可分折坏裂乃至微尘友分破尘终归都无（文）是与毗昙折色归一极微不同。彼计法体恒有故十四本作破折是也。一微陟于等者。诸一极微迁流度度时分名一刹那。此刹那亦从缘生故毕竟无性。行度一极微名一刹那者。俱舍有三说中第三有部说也。然今刹那亦不可得者。与成实同也。俱舍第十二（初）云。分折诸色至一极微。故一极微为色极少。如是分折诸名及时。至一字刹那为名时极少。一字名者如说瞿名。何等为一刹那。众缘和合得法自体顷。或有动法行度一极微。对法诸师说如壮士一疾弹指顷六十五刹那。如是名为一刹那量（文）麟云释刹那中有三说。初二经部。后一有部。初言得法自体顷者。谓洗先无体是未来得成体已灭是过去得体未灭名现在。即此得体未灭之顷名一刹那。谓是一念之顷即便落谢。更不经停名一刹那。言动法度一极微。是色量促刹那是时量促。若度二极微已上名刹那。刹那量即有前后。非时极少。若度一极微。经二刹那。即极微量有分拆。非色极少。由此故说度一极微名一刹那。此以诸法实无行动相续道中。假说动故（文）惠晖云。众缘和合得法自体者。是经部。过未无体。现在有体。现在因缘合有为法生。得自体即灭。即是有部取果异名也（云云）又麟云。拆色至极微者。若准大乘无实。但是觉惠分拆。以为极微。此是识心所变化。非积小成。若小乘中有实极微以成大色。拆其大色至不可拆。名一极微。分拆名至一字者。如从三十二字名拆至一字。是名极少。行蕴者俱舍颂曰。四余名行蕴。论曰。除前及后色受想识。余一切行（五十八法）名为行蕴。颂疏曰。造作迁流二义名行。据此义边色等五蕴俱合为行。谓由行蕴摄法多故。偏得行名（文）。
    次幻事下。第五识喻也。如世间等者。谓依咒术药力于虚空中现种种马等色像。蔽惑人心以喻识蕴也。演密云（云云）此解好矣。
    一念无明等者。抄意似无明为幻心。此解不可。无明者十二因缘中初无明支幻心者六识。从此无明（乃至）生六识。六识喻幻。谓此六识从无明因缘而生。即体无性犹如幻事。以为喻也。初出三界者。谓初生流转也。演密云。初出三界非出过也。但以无明幻起于识等在于三界。究其识体亦本不生也（文）十四本初作幻者非。十卷本亦作初也。识阴者。俱舍颂曰。识谓各了别。论曰。各各了别彼彼境界。总取境相故名识蕴。颂疏云。了别名识。此有六种。了别不同故名为各。谓初眼识了色。乃至意识了法（文）声闻经中等者。辨五喻差别。增一二十七曰。尊者多耆奢便说此偈。色如聚沫。痛（即受也。痛谓苦受也）如浮泡。想如野马。行如芭蕉。识伪幻法（文）杂阿含第十云。观色如聚沫。受如水上泡。想如春时炎。诸行如芭蕉。诸识法如幻。日种姓尊说（文）小乘观五蕴空尚存极微。实为遣我。唯蕴无我诸部小乘所宗故。故云意明无我也。
    今此中下正释今五喻也。抄举或折空或体空两义辨之。云两解共虽各有其理。且立名字可云体空等（云云）下疏十喻有三中初劫观云。一者以心没蕴中欲对治实法故。观此十缘生句。如前所说即空之幻是也（文）故知。云体空者。为好矣。寂然界者。渐过二乘进趣第二劫之心故。与二乘拆空不同。故下云离一重法倒。然犹约偏真之理故。在初劫内而与第二劫不可得空异也。愚按。是与华严始教中真空绝相宗相似也。华严玄谈第八（三十）云。八真空绝相宗。谓心境两亡直显体故。又云第八亦名三谛双绝宗。谓胜义相故非有。世俗缘生如幻故是无。如掌珍颂云。真性有为空。如幻缘生故无为无有实。不起似空花等。即般若三论中一分义。抄云。言即般若三论中一分之义者。以三论中四谛品前以空遣有。四谛品中以空立有。故偈云。以有空义故一切法得成。若无空义者一切则不成。又标名以中论。意显不滞空有非但明空。又偈云。因缘所生法我说即是空。亦为是假名。亦是中道义。则三观齐驱三谛无碍。岂独空耶。故有言。学龙树宗。堕恶取空。斯言可怖。故云一分之义。即三观中一空观义（文）下疏云。约偏真之理。又释他缘乘云。行者初劫修观行时。心没蕴中故。以五种无性空门观法无我。然望缘生中道犹属对治悉檀。若失般若方便即堕于断灭。名恶取空者滥方广道人。今大乘不可得空相空相亦不可得（文）今寂然界位唯达蕴性空。未能知空亦空。故唯一空观属偏真理。即是所云三论中一分之义也。又净影大乘义章第一（六七）依大小乘经辨四宗。一立性宗。二破性宗。三破相宗。四显实宗也。此中立性宗者。小乘中浅教。即当毗昙等。但破外道自然性义虽谈因缘生旨。犹立极微体性故名立性宗也（云云）第二宗者。又是小乘中深教也。则当成实宗等。谈极微又空。破毗昙性实。此故名破性宗也。第二宗即与寂然界同也。故下云。成实诸宗甚不悬绝（文）依此等文寂然界者约体法空故是大乘初门。然尚属偏真之理。故是初劫之摄也。如观五蕴等者。意明今且明五蕴即空故。举处界等令例如也。仁王观如来品云。法性空故是即色受想行识。十二处。十八界。士夫六界。十二因缘。二谛。四谛。一切皆空。青龙疏中一（二丁）云。蕴处界士夫六界外道异生执实起倒。举以明空。十二因缘明独觉观。言四谛者明声闻观。言二谛者明菩萨观。悉无自性一切皆宝（文）六入者疏异本及十卷十四卷并作六大者为好。仁王所谓六界即六大也。
    行者如是下释蕴处界等文（文）意已下正明寂然界名义也。从无性门等者。即缘生无性观门。依此缘生无性观门。达于蕴等当体即空也。即空即体法空也。又达诸法即空者。释经法性两字。法即诸法。诸法即蕴等也。空者性义。法相宗二空所显名为真如。故梵言舜若为空舜若多为空性。如是空性故（述记一本往见）法性宗二空即真如故（华严大疏十六上四十九丁）空即性义。故经云法性。是达蕴等性空义也。又诸法即空即法性义。智度三十二（六）云。如法性实际是三是诸法实相异名。又达诸法即空者。达释证义。诸法即寂然义。此中无当界字之文。界是性义。法性宗意。空即真如。真如是性义故。恐梵言空中含性义。华严大疏三十四上（二十二）云。法界所以名界者。一是因义迷悟根故。二是性义法本性故（文）今法性者即法界也。空即法性。是即迷悟根故。法本性故验知达诸法即空者即证寂然界义也。又梵音此云寂灾。亦云息灾。亦云作寂。不为蕴处界等所动摇者。即寂灾义。故第三卷云离蕴扼缚即是寂灾义也。离一重法倒者。前争湛寂心云。未度法障。未名真净菩提心。如莲华已离浊泥尚未出水。故经云。彼出世间心住蕴中也（文）是湛寂心住蕴中云法障。蕴即法障。今寂然界离蕴扼缚故云离法倒。故第三云。离蕴之扼缚也。
    如是不为下。正释文结寂然界名也。经如是言下能执所执下。故知今指不为蕴处界等所动云如是也。蕴等是灾也不为彼所动摇是寂义。故结云名证寂然界也。不为蕴界处等者。经六无畏章云。若害蕴住法攀缘。当得法无畏。害蕴即是不为蕴界处所动也。能执所执等者。能执谓五蕴实有见。所执谓蕴等实法。即遍计依他二法也。唯识第九（四）云。谓诸菩萨于识性相资粮位中能深信解。在加行位能渐伏除所取能取。引发真见（见道也）又（九右）云。依明得定发下寻思。观无所取立为暖位。谓此位中。创观所取名等四法皆自心变。假施设有实不可得（述云。此中创观四法依他皆自心变。此乃假施设有。名义自性差别。实名义等性都不可得。云云。）初获惠日前行相故。立明德名。即此所获道火前相。故亦名暖。仍明增定发上寻思观无所取。立为顶位（顶者极义）谓此位中重观所取名等四法。皆自心变假施设有实不可得。明相转盛故名明增寻思位极故复名顶。依印顺定发下如实智。于无所取决定印持。无能取中亦顺乐忍。已无实境离能取识。宁有实识离所取境。所取能取相待立故。印顺忍时总立为忍。印前顺后立印顺名。忍境识空故。亦名忍。依无间定发上如实智印。二取空立世第一法。谓前上忍唯印能取空。今世第一法二空双印。从此无间必入见道故立无间名。异生法中此最胜故名世第一法。如是暖顶依能取识观所取空。下忍起时印境空相。中忍转位于能取识。如境是空顺乐忍可。上忍起位印能取空。世第一法双印空相。皆带相故未能证实。故说菩萨此四位中犹于现前安立少物。谓是唯识真性义性。以彼空有二相未除。带相观心有所得。故非实安住真唯识理。彼相灭已方实安住（文）能取者见分。所取者相分。此中能执者遍计所执。所执者即见相二分也。唯识第九（五）云。此二取言显二取（相见）取（遍计）执取能取所取性故。述记九（末二十九）云。二取言显二取取。非即二取名二取也。但只二取名二取者。有非执二取种。岂亦伏耶。又相分等非必可伏。故执二取为实有等之取方名二取（文）依此等文寂然界当唯识加行位四善根。今寂然界进趣第二劫心故尤有其理。抄明寂然界所属出三师义。一堀池义云。寂然界摄在初劫。声闻摄唯蕴无我。缘觉与寂然界摄拔业因种（云云）辨云。拔业烦恼声缘二乘无学所断也。寂然界既过二乘地进趣后位。何摄拔业因种句耶。第二南岳义云。寂然界摄入他缘乘中。引五教章等（云云）此解亦不可。寂然界渐过二乘地欲进后位之心故。尚属初云。云何属他缘乘耶。凡三劫各有二心。初劫湛寂寂然第二劫他缘觉心。第三劫空性极无。寂然界在初劫可见。第三法务云。三乘之人同以无言说道得诸法实相。是大品共地。天台通教也（云云）抄判取第三义。此解大违疏主义。今疏三乘共行为湛寂心。寂然界者已过二乘疏释分明。云何迷之甚乎。然抄主云。法务义尤契其理。亦是何之谓乎。又演密明三劫行位云。今此初劫文意兼得藏通二教之意。何以故有拆法成空之义故（藏教）有三兽流河之理故（通教）由是疏云。以三乘上中下心合论一阿僧祇。通我法二执是所断障。后二劫中唯断法执（云云）今云。此疏意与天台四教不同。云何知者。此疏三乘共行以为初劫。是唯蕴无我为宗。正是拆空观也。第三云。初劫智慧与二乘共行非深般若（文）是与天台藏教同也。验知。此中三乘与彼通教不同也。又演密云。谓前劫中有通教菩萨从无性门。达诸法即空。此即体法空（文）此解寂然界为通教也。是似不解天台通教义矣。四教仪云。明通教者。通前藏教通后别圆故名通教。又云。从当教得名。谓三人同以无言说道体色入空故名通教（文）今寂然界已过二乘不通前藏教。尚在初劫不通后第二第三劫故无通义。应知。与天台四教不同耳。
    证此寂然下。释是名出世间心文。是初举法体明胜出二乘也。对第三劫云渐。故下云。至第二僧祇与二乘异也。仁王（菩萨行品）十住文云。乃至具十心。而能少分化诸众生。超过二乘一切善地。青龙疏中一（三十五）云。依大般若三乘共行十地（乃至）菩萨第九。今习种位由发大心双修二利故虽下忍即超前八。故云超过一切善地（云云）愚按依唯识及化王等文。此寂然界即当彼菩萨乘三贤四善根。又此下云。依常途解释。是菩萨从初发心以来经一大阿僧祇。方证如是寂然界（文）依唯识等三贤四善根为初劫。是亦一证也。又依起信论亦三贤等为初劫。于中计名字相在二乘及凡夫（十信）执取相（与能取所取义同也）在三贤四善根。依此义则二乘共行与彼计名字相二乘凡夫同。寂然界与三贤四善根执取相同也。
    如莲华下举喻。具如抄辨（云云）愚按。莲华喻寂然界。上云。离一重法倒了知心性（文）即此位所得净菩提心以喻莲华。然尚约偏真在初劫内。对第二劫心莲渐开云虽未开敷。又此菩萨当唯识内凡四善根故云未开。菩提心论云。凡夫心如合莲华。佛心如满月（云云）稍出清流之上者。喻渐过二乘义。华严第八（明法品疏本七丁）明十住文云。云何修习佛功德。犹如莲华不着水（文）维摩第一（二十二）云。不着世间如莲花（文）新经云。犹如莲不着水（文）过二乘地者即离蕴扼缚义。蕴有水及世间义。故举喻云出清流之上也。二乘遣我存蕴以无我故前云已离浊流。离浊流即清流。今亦离蕴故。云出清流之上也。智度第二十七（十丁）云。世间名五众。五众相假。假令十方诸佛求之亦不可得（文）梵本心经云（五莲）世也又水也。含水义可见。
    行者下合也。对湛寂位心住蕴中云不复心没蕴中即离蕴扼缚也。名出世间心者。问。湛寂心既云出世间。今何亦云出世间心乎。答。今出于蕴云出世间。蕴即世间也。义灯第一（末九）云。疏言。依大般若。八转声中释世间也。是世间出故名世间者。以五蕴体即是世间。非是五蕴别从世间而出。以五蕴体是世间故。五蕴自现之时名世间出。如世说言圣人出。故准八转声即体声也（文）又二乘名世间。寂然界出二乘也。云出世间。仁王疏青龙中一云。远行地者至无相住功用后边。出过世间二乘道故。华严经（升夜摩天宫品）云。云何为世间。云何非世间。世间非世间但是名差别。三世五蕴法说名为世间。彼灭非世间。如是但假名。大疏（十九上三二七丁）云蕴是世间缘成。寂灭即出世间。故净名经云。世间性空即是出世间。一体说二故云假名。抄云。世间亦有二种。一约事出。谓地前为世间登地为出世。此约事灭。由偈云彼非世间。则通二释。以此文证明非事灭。二者约相名世。约性名出。即今文意即约理灭合于净名思益等经（文）二乘尚着蕴相寂然界悟蕴性空。故二乘名世。寂然界云出世间也。上世间心者。千文上云乌跛罗。西域记第三云。嗢呾啰（上）羼那军字有上及出义。大庄严经第四云。唱乌字时出诸世间一切智慧狭劣声（依此文出凡夫及二乘可见）涅槃经云。优者喻。如牛乳。诸味中上。如来之性亦复如是。于诸经中最尊最上（文）上义可见。
    秘密下此经文正明初劫能越心。故云离违顺八心也。湛寂位离顺世八心。寂然界离违世八心也。
    如前所说下明顺世八心也。若三乘下明违世八心也。三乘者即三乘共也。初发道意者见道也。上云。学摩诃衍人得出世初心与小乘见道适齐（文）抄出二解今取后义。小乘三宝四善根在于顺世中当殊胜决定二心故。今初发道意者是见道也。上疏云。又于此中（第八无畏依）殊胜住有求解脱惠生（殊胜心是顺决择分）思惟观察生决定想（决定心是顺解脱分）从此即发声闻菩萨初种子心（是与今初发道意同）。
    或可下。已上约位位相续而明。是长八心也。此下就见修等各各位中而明。是短八心也。间位位具八心已。上疏云。乃至三乘一一地皆具十心。即是也。
    大乘行者下。谓约能寄齐真言行者释。与上云学摩诃衍人同也了达诸蕴性空者。寂然界所证心。是即初劫能越心也。于一切法中等者。一切法即蕴等也。文殊庄严经上（五）云。云何一切法如实通达。善男子一切法者谓蕴处界。云何通达五蕴。应观五蕴如幻远离。空性无所缘寂静不生不灭（云云）。
    都无所取等者。外道舍蕴取我。二乘舍我取蕴。互存取舍。今出过外道二乘故。所取所舍俱无有存。故云双离违顺等也。我蕴两倒者。外道执我二乘存蕴。俱为颠倒。故云两倒也。即是起信所谓人我见法我见。具如上引文。瑜伽译为相应等者。瑜伽者体声也。瑜伽伦记第一释题目云。印度本音称云瑜伽唐无正名。如瞿通九义无当一名。故置本音。今安瑜伽。意亦如是。且就一义名云相应。释论总出体云。谓一切乘境行果等所有诸法皆名瑜伽。一切并有方便善行相应义故。此中意说。三乘所有境行果法□名瑜伽。其境与行果。其行与果法。并有方便善巧相应义故。方便善巧之体。若依十度以后得智而为自体。显内显外。二善巧故。唯以别境惠为其体性。今此善巧依释下文。以作意惠二法为性。若于此作意复于此证达故。境行果皆不相违。注心洞融并不乖故。按释论中境行果三各三别释。有总有别（云云今境及果二释且略。但出行释恐繁故）行瑜伽中亦有总别。总云。谓一切行更相顺故。合正理故。顺正教故。趣正果故。说名瑜伽。别有十七。一辨瑜伽师地经说。正修诸行名瑜伽。总摄一切相应行故。二月灯经说。修三十七菩提分法名瑜伽。此于一切顺果中最为胜故。三大分别六度经说。止观平等运道名瑜伽。众行主故。四海惠经说。修三摩地名瑜伽。住心发行此最强故五显扬论等说。信欲方便精进四法名瑜伽。此四通生一切行故。六闻所成地别辨世出等九道名瑜伽。会理除惑位别胜故。七修所成地。总辨修习诸对治道名瑜伽。为乐略者总说修故。八有处说缘诸地所摄无倒智名瑜伽。行中胜故。九有处说方便善巧。或唯方便名瑜伽。作意与智发行胜故。或就发最初发悟胜故。十功德实性经。诸缘起观名瑜伽。于出生死最为要故。十一正行经说。正见等八支道。圣道名瑜伽。趣涅槃城此为胜故。十二毗奈耶经说。修戒等名瑜伽。戒定惠学因中胜故。十三大义经说。修一切世出世行。分位差别皆名瑜伽。正行阶位相符顺故。此上说三乘通行。下四唯大。十四惠到彼岸经说。观空作意名瑜伽。发起大行此最胜故。十五彼经复说。度胜名瑜伽（检本应云惠度。名胜瑜伽）导大乘行。此胜故。十六余处说。此惠度所摄无分别定名瑜伽能发一切胜功德故。十七余处复说。菩萨惠悲平等双转名瑜伽。能证无住大涅槃故（文）述记二（本三十）云。言瑜伽者名为相应。此有五义故。不别翻。一与境相应。不违一切法自性故。二与行相应。谓定惠等行相应也。三与理相应。安非安立二谛理也。四与果相应。能得无上菩提果也。五得果已满利生救物。赴机应感。药病相应。此言瑜伽。法相应称。取与理相应。多说唯以禅定为相应。瑜伽之师即依士释。师有瑜伽名瑜伽师。即有财释。若言瑜只即观行者。是师之称矣。若以女声等者。十二点总为女声。第十七（十五）云。根本者即是本字。如何字最初二音。即是根本也。次从伊（上）伊乃至乌奥。凡十二字是从生增加之字。悉是女声。其根本字是男声。是惠义女声是定义也（乃至）相应者。梵音瑜只即阿字义。相应是瑜只之义。非但阿字遍一切处。从迦佉等乃至娑诃。亦遍一切处。何以故。此等皆是根本音。其根本音即同于阿字。如迦字等各各有从生增迦之字。如迦字中即有^8□计矩俱鸡盖。俱皆是女声也。然迦字体上如于画。则成增加之字。体是惠而加是定。定惠相依持合而为一。其体不失。止观双行亦遍一切地也（文）然诸梵本中。多以点为女声者。加伊点者第六转声是所属义。今加伊点女声呼者。有其二义。一所属义。二定惠相应义。第十七（四）云。摩诃瑜伽瑜只（上）□。此真言经住大瑜伽也。未得瑜伽令得之。谓能授与修行者。愿于瑜伽。而得自在也（文）吉庆第三□云。颂正妙法相应获得多闻庆。疏释云。此中相应云欲吃多。是应合如是之义。即是契合冥符之义。与瑜伽稍别。次句由多闻此法。行与理契。是大庆故曰多闻庆（文）愚按。欲吃瑜只是转声之异。□与多通。如若多及若耶等例也。瑜伽是体声。故云此真言经住大瑜伽。是本自相应法也。瑜只□者□是□者声。故云未得瑜伽令得之也。未得瑜伽人者。是观行应得理义。加女声者即定惠相应故。云观行应理。又未得人属已得人。是所属义也。述记一（本八六）云。符蹉氏外道名犊子外道。男声中呼。归佛出家名犊子部。皤雌子部女声中呼。即是一也（文）为外道时自恃智力从徒横行。故用男声。已入佛门自为弟子。有随从义。故用女声。今此云超越一劫瑜只行者。三密相应是瑜只义。又对第二劫名为未得。是所属义也。辨其行体者前所明五喻是也。此行能顺无性空理故。顺理名瑜只。顺理即相应义也。第三（三右）云。若害蕴住法攀缘。当得法无畏者。谓行者心住蕴中欲令发起离着。尔时幻炎等喻观察诸蕴即空。得离违顺入心证寂然界。然离蕴之扼缚于法得苏息。处法谓十缘生句也。若真言行者。现觉瑜伽境界皆如镜像水月无性无生时位。与此齐也（文）又（十七）云。第四无畏于法缘心中修曼荼罗行（文）曼荼罗行者即缘起观。三密相应义。谓之瑜只行也。依常途解释等者。举时分妄执两义以明能所寄齐显略深秘之异也。常途者唯识等诸论。三贤四善根为初僧祇。今寂然界断惑证理当彼七方便位也。然彼必经一大僧祇。此但度一重妄执。若机根契当则顿断妄执。不起于座而超一僧祇。是为显密之异也。
    行者未过下。明菩萨不住无明也。与辟支位齐时者。上云。以无言说得诸法实相（乃至）声闻入法最浅。辟支佛所入差深（文）今于其中过第七声闻。与第八辟支佛齐位也。无为法相者。抄云。指蕴云无为法相者不可。今云。彼所作证涅槃界也。第七（二右）云。辟支佛观一切集法皆悉如涅槃相。于种种有为境界中。皆亦戏论风息不知所云。故名证极灭语言三昧（文）极灭语言三昧者。即是无为法相也。多堕二乘者。智度三十七（二十二）云。不堕声闻辟支佛地者。复有二种空。一者无方便空（论二十七二十七云。方便者具足般若波罗蜜故）堕二地。二者有方便空则无所堕。直至阿耨多罗三藐三菩提。复次有深悲心。入空则不堕。无大悲心则堕。如是等因缘不堕二乘地（文）又第一百（十七）云。菩萨道有二种。一者般若波罗蜜。二者方便道（乃至）菩萨得是般若波罗蜜实相所谓一切法性空无所有寂灭相。即欲灭度以方便力故不取涅槃证。是时作是念。一切法性空涅槃亦空。我今于菩萨功德未具足。不应取证。功德具足乃可取证。是时菩萨以方便力过二乘地入菩萨位。住菩萨位中知甚深微妙无文字法。引导众生。是名方便（文）发起悲愿者。智度十八（二十三）云。菩萨摩诃萨知是诸法已。能令诸法入自性空。而于诸法无所著。过声闻辟支佛地入菩萨位中。入菩萨位中已。以大悲怜愍故。以方便力分别诸法种种名字。度众生令得三乘（文）是台教所云道观双流义。集解释云。言道观者道谓化导。观即空观。带空出假。此二俱行。故曰双流三乘径路始分者。声闻住第七已辨地而作证。缘觉住第八辟支佛地而作证。菩萨进入第九菩萨地。发起大悲出假利生。故云也。
    然所观下。明初劫所观分齐也。抄引法界次第等释。此解好矣。与成实诸宗等者。三论玄（上十八）云。成实论者。佛灭度后九百年内有诃梨跋摩。此云师子铠。之所造也。其人本是萨婆多部鸠摩罗陀弟子。慨其所释近在名相。遂徙辙僧祇。大小兼学。钻仰九经澄汰五部。再卷邪雾重舒惠日。于是道振罽宾。声流赤县。成是能成之文。实谓所成之理。二百二品十六卷文。四谛建章五聚明义。说既精巧归众如林（乃至）检俱舍论。经部之义多同成实。又（二十四）辨二空异云。虽同辨二空。二空不同。略明四种。一者小乘拆法明空。大乘本性空寂。二者小乘但明三界内人法二空。空义即短。大乘明三界内外人法并空。空义即长。三者不乘但明于空未说不空。大乘明空亦辨不空。故涅槃云。声闻人但见于空不见不空。智者见空及以不空。空者一切生死。不空者大涅槃。四者小乘名为但空。谓但住于空。菩萨名不可得空。空亦不可得也。故知。虽明二空。义有异故分大小（文）此中意明。今寂然界是体法空。成实论即拆法空。拆体虽异偏真理同。故云未甚悬绝也犹约偏真之理者。寂然界位唯知蕴即空。未知空亦不可得。故云偏真。下第二劫中。先举寂然界五喻无性观了。以对明云。今大乘不可得空。空相亦不可得（文）对此空有不二观云偏真也。四教仪云。此教（通教）三乘因同果异。证果虽异。同断见思。同出分段。同证偏真（文）作此平等观者。谓人法俱空。对二乘人空云平等也。三乘上中下者。抄解（云云）恐不可。唯蕴无我者小乘通相。岂限声闻。故第三云。如唯蕴无我出世间心住于蕴中。即摄诸部小乘三藏（文）湛寂为缘觉者。亦不可。湛寂者三乘所证理故。喻三兽渡河。云何偏为缘觉义乎。今云。于三乘共中。菩萨上乘也。缘觉为中。声闻下乘。故云三乘上中下涅槃所云上中下智观者是也。意明。寂然界虽离一重法倒渐过二乘地。偏真理同故合论一僧祇。实至第二劫乃与二乘异也。
    享保八年岁次癸卯十二月二十四阁笔
    沙门昙寂

大日经疏私记第十六
大日经疏私记第十七

            沙门昙寂撰


第0段 住心品第一之余

    经云复次下。明第二劫也。大乘行者。初劫菩萨虽观人法俱空与二乘共行。尚约偏真理故合论一僧祇。今此第二劫知空相亦不可得故始立大乘名。观空亦空名为大空。大空即大乘义。故第五释汝等于明日当得大乘生文云。离缘业生得大空生故。云大乘生也（文）十二门论云。如大般若经中佛自说摩诃衍义。无量无边。以此因缘故名为大。大分深义所谓空也（文）下云。今大乘不可得空相。空相亦不可得。虽观诸法无所有。然亦于诸法无所空故。须离有离无道观法无我性（文）验知住不可得空云大乘行。大乘行即大空行也。又第三卷云。初劫智慧犹与二乘共行非深般若。二劫智慧尚与二乘共闻亦非深般若（文）智度第一百（十七）云。问曰。若尔法华经诸余方等经。何法嘱累喜王诸菩萨等。答曰。有人曰。是时佛说甚深难信之法。声闻人不在。又如佛说不可思议解脱经。五百阿罗汉虽在佛边而不闻。或时得闻而不能用。是故嘱累菩萨。问曰。更有何法甚深胜般若者。而以般若嘱累阿难。而余经嘱累菩萨。答曰。般若波罗蜜非秘密法。而法华等诸经说阿罗汉受决作佛。大菩萨能受持用。譬如大药师能以毒为药。复次如先说。般若有二种。一共声闻说。二者但为十方十住地大菩萨说。非九住所闻。何况新发意者。复有九地所闻乃至十地所闻。各各不同。般若波罗蜜总相是一。而深浅有异。是故嘱累阿难无咎（文）五教章下（下十丁）云。大智度论云。般若波罗蜜有二种。一共二不共。谓摩诃衍及余方等经与诸声闻共说故。不共者。如不思议经不与声共说故。解云。不思议经者。彼论自指华严经是也。以其唯说别教一乘故名不共（乃至）大品等共集三乘众通说三乘法。具获三乘益故云共也○抄解（云云）抄主若依天台四教解今文者有难。天台三乘共行以为通教通教是大乘初门。何云同入无余故尚为小乘耶。今疏意者。三乘共行当彼藏教。具如上辨。寂然界与彼通相似。然非全同也。抄又云。从假入空观智尚同二乘（云云）此亦有难。彼四教义明别教中。十住用从假入空观见真谛理。十行用从空入假观见真谛理。今他缘乘者。若依天台正是别教十地所行。故知。抄解不可。此中与天台四教不同。不可必依彼而解耳。发无缘乘心等者。演密有二解。抄引之辨云。此师意第二劫始终皆就法相一宗判之。仍今表二心以下文属之（文）抄主意以为。演密云此心有二者。是标他缘觉心二心。次举当段疏他缘无缘两义加自意释。故云就法相一宗判之也。是不得演密意也。演密云此心有二者。意明此他缘乘有无缘他缘两义也。读者知之。
    即是明第二重下。明文来由也。抄有二义。今取后义。彼云。一义云。初劫中一分说法空。是初重法空观也。今第二劫重明法空故。云第二重等也。济？云。今对彼□劣法空观。而建立此第二重深妙法空义也。又演密云。初劫中五喻。达诸法即空离一重法倒。○第二劫六喻正观不可得空。故云第二重也（已上）今云。初劫五喻达蕴即空。今第二劫六喻观不可得空。故次下对明此义云。以行者劫修观行时心没蕴中。以五种无性空门。观法无我。然望缘生中道犹属对治悉檀（乃至）今大乘不可得空相。空相亦不可得。又第三释第四无畏云。尔时幻焰等喻观察诸蕴即空（乃至）离蕴之扼缚于法得苏息处又释第五无畏云。经云。若害法住无缘当得法无我无畏者。即是无缘乘心观察法无我性。于心外有无影像。智都无所得（乃至）得离法（五喻）之扼缚。于法无我得苏息处（文）寂然界五喻观蕴即空尚住空相。从第二劫不可得空而观之。则为法之扼缚。故重六喻遣彼空相。而观空亦不空得。云害法（五喻）住无缘。又云离法之扼缚也。此等文意。对前劫即空。重明不可得空故。云第二重也。观法无我性者。法空观也。若依唯识以此观断俱生法执也。论第二（七）云。然诸法执略有二种。一者俱生。二者分别。俱生法执。无始时来虚妄熏习。门因力故恒与身俱。不待邪教及邪分别。任运而转。故名俱生。此复二种。一常相续。在第七识缘第八识。起自心相执为实法。二有间断。在第六识缘识所变蕴处界相。或总或别。起自心相。执为实法。此二法执细故难断。后十地中。数数修习胜法空观。方能除灭（云云）梵音下释无缘乘名也。指心云。演密抄云。莽此云无。□罗云他。今欲明无缘他缘异故。以梵音甄之。私云。上释未审。无他梵语别。何云亦是他义耶。亦言无用欤（文）愚按。大佛顶云（他明）依此义。即无也。他也然疏释意。三字似总含无及他义。演密义难依耳。抄云。莽□罗三字即无他二义转之（文）今未详。更捡梵文。
    所谓下释其义也。此有二种。初他级义。次无缘义也。他缘约后得智。无缘约正体智。是初地已上证智境界故。唯正后二智而非加行也。唯识章云。上来虽复辨能所观。总义说者。若总言唯识通能所观。言唯识观唯能非所通有无漏通散及定。以闻思修加行根本后得三智而为自体。若言唯识三摩地通有无漏。唯定非散。唯修惠非闻思。通三智。若言正证唯识唯无漏非有漏。唯定非散。唯修惠非闻思。唯正智后得非加行（文）仁王（序品）青龙疏上一（四十一右）云。实智者根本智也。实谓真如体不迁变。证实之智名为实智。言方便者是后得智。虽达依他如幻如焰。大悲拔济不舍有情。种种利他名为方便（文）他缘乘者他谓所化有情。疏云法界众生是也。缘谓能化悲心。所云无缘大悲平等大誓也。乘者大悲为体。运载为功。大悲即乘持业得名。以此大悲乘乘于众生至于实际。故云他缘乘也。
    行菩萨道下释乘义。梵音娜耶是乘义。道义。谓所乘之法所行之道。通名娜耶也。今大悲乘载于众生云行菩萨道也。
第0段     乃至下明菩萨道相也。一阐提等者。抄（云云）恐皆不当。今云。若约法相宗。彼谈永不成佛。是彼定判岂为异解乎。今此中真言行者发无缘乘心位。寄齐彼权门菩萨而明。故其相虽同意大不同。此是能寄齐真言行者大悲故。云阐提二乘等亦入此乘也。不可直约权门而解也。未入正位者。抄主本作已入正位。若依此义。乃至言等五无问罪。次举阐提。次举决定二乘也。正位者见道也。已入见道云决定性也。维摩（菩萨行品）云。若声闻人未入正位。食此饭者得入正位然后乃消什曰。见谛十六心也。肇曰入无漏境名入正位焉（文）上疏云。如一阐提必死之疾二乘实际作证已死之人。诸佛医王明见如来性。故则能必定师子吼。于救疗因缘心不怯弱（文）抄云。此中正位者。指大乘正位者不可。然十本作入正位。十四本同今疏。若约未入正位义解者。未入谓不定性人也。华严玄谈第五（九）抄云。虽未已入正性离生者。谓不定性人未入见道则容不定。若入见道则名正定聚。不容不定。加入声闻见道。终无回心作菩萨人（文）依此义乃至言等二乘决定性者次举阐提。次举不定性人也愚按。作已入者为善本也。何者已云一阐提。岂于二乘舍已入者乎。约此无缘大悲者。智度五十（六丁）云。悲有三种。生缘法缘无缘。此中说无缘大悲名具足。所谓法空。乃至实相亦空。是名无缘大悲。菩萨深入实相。然后悲念众生。譬如人有一子得好宝物。深心爱念欲以与之（文）今亦如是。若约相宗虽五性各别。今但见一实相而不见五性各别。是云无缘大悲。又无缘乘下。上约大悲方便释无缘义。故对机而明。此下约正体智解无缘义。故乘亦自乘也。谓悟三界唯心心外无一法。乘此无缘心到自心实际名无缘乘。此乘实智为体。自运为功也。始能观察者。正是唯识观也。演密云。始谓方始初始。谓至第二劫方始能观。前未能故。又举始摄未。故名为始能。言阿陀那者执持义。即第八识之别名（文）阿陀那者唯识第三（十九）云。解深密经亦作是说阿陀那识甚深细。一切种子如暴流。我于凡愚不开演。恐彼分别执为我。以能执持诸法种子。及能执受色根依处。亦能执取结生相续。故说此识名阿陀那。无性有情不能穷底。故说甚深。趣寂种性不能通达。故名甚细。是一切法真实种于缘系便生转识波浪。恒无间断。犹如暴流。凡即无性愚即趣寂。恐彼于此起分别执堕诸恶趣障生圣道故。我世尊不为开演（文）又述记第二（末十七）云。谓此识（第八）体总有三位。一我爱执藏现行位。即唯七地已前菩萨。二乘有学。一切异生。从无始来谓名阿赖耶。至无人执位此名执藏二善恶业果位。谓从无始。乃至菩萨金刚心。或解脱道时。乃至二乘无余依位。谓名毗播迦。此云异熟识。毗者异也。播迦熟义。至无所知障位。三相续识持位谓从无始（乃至）如来尽未来际利益有情位。谓名阿陀那。此云执持。或名心等。长短分限不过三位（云云）问。经云观察蕴阿赖耶。云何疏主云观察阿陀那耶。答。此二即心之别名。故通举也。意欲令知心含染净也。华严大疏三十七上（八六）云。言阿赖耶此云藏识。能藏一切杂染品法令不失。故我见爱等执藏以为自内我。故。此名唯在异生有学。阿陀那者此云执持。执持种子及色根故。此名通一切位。此二即心之别名。论主（十地论）意明心含染净故。双举二名释一心义。抄今论唯举二名者。赖耶意在唯染。阿陀那意在通净。略举一对通为所求处。其理已同故。疏云。论主意明心含染净。今此中亦尔。经疏影显示心含染净也。解了三界等者。上出唯识观体。此下明观相也。若总言之。通五重唯识。别言之。则第二舍滥留纯识也。唯识义章云。二舍滥雷纯识。虽观事理皆不离识。然此内识有境有心。心起必托内境生故。但识言唯不言唯境成唯识言。识唯内有。境亦通外。恐滥外故但言唯识。又诸凡愚迷执于境。起烦恼业。生死沉论。不解观心勤求出离。哀愍彼故说唯识言。令自观心解脱生死。非谓内境如外都无。由境有滥舍不称唯。心体已纯留说唯识。厚严经云。心意识所缘皆非离自性。故我说一切唯有识无余。华严等说三界唯心。遗教经云。是故汝等当好制心。制之一处无事不辨等。皆此门摄。唯识第七（十）云。如契经说三界唯心。又说所缘唯识所现。述记（七未八丁）云。三界唯心即十地经第八卷第六地文。华严所说。世亲摄论第四无解。无性第四广解十地经名体。言唯心者。心识是一。唯言为遗所取境义。由彼无故能取亦无。不遮心所不相离故。如说若无心所心未曾转。三界唯心之言即显三界唯识。即与欲等爱结相应随在三界。即属三界贪等结（邕法师记云。谓此三界皆有欲等爱结。谓心心所。堕立三界。与此爱结相应。系属三界贪等。故言三界唯心。或此言欲等者。即以欲界等余二界。谓心心所属此三界爱结也。）此唯识言无有横计所缘。不遣真如所缘依他所缘。谓道谛摄根本后得二智所缘。由彼不为爱所执故。非所治故。非迷乱故。非三界摄。亦不离识。故不待说。非无无漏及无为法。若尔欲色二界可说唯心。是则言二界唯心。何故复言无色唯心。以小乘等多计彼唯识故。有立已成。此不然也。非但色无亦无贪等能取之心故。亦无余虚空等识所取义。又经部执无色心等是无色无体无实所取境义显现所依。恐彼执为非心故说三界唯心。此间唯心义意如是（文）义演云。无色界中虽无色法有贪嗔等。恐外人执离心外别有贪嗔等。今为遮彼故说三界唯心。无色中离心王外。无别贪信等以为能取心。又无色界虽有虚空无为等。然此等无为亦不离心外别有是识之所取。恐计离心别有故说三界唯心（文）华严三十七。第六地经云。菩萨摩诃萨复作是念。三界所有唯是一心。疏释云。论云但是一心者。一切三界唯心转故。此言则总。转者起作义。亦转变义。抄从此言则总下疏释论。上取观名唯是能作。今云。三界唯心转故。则通能所。然能所有二。若法性宗以第一义随缘成有。即为能作。所有心境皆通所作。以不思议熏不思变是现识因故。若法相宗第一义心。但是所迷非是能作。有三能变。谓第八等故。唯识论云。又复有义。大乘经说。三界唯心。唯是心者但有内心。无色香等外诸境界。此云何知。如十地经说三界虚妄但是一心作故。心意与识及了别等。如是四法义一名异。此依相应心说。非不相应心说。心有二种。相应心所谓一切烦恼结使受想行等。皆心相应。以是故言心意与识及了别义一异名。二不相应心。所谓第一义谛常住不变。自性清净心。故言三界虚妄但一心作。是相应心。今依法性故云第一义心。以为能作（云云）今此中亦尔。明真言行者无缘乘心故。以第一义心为能作也。
    乘此无缘下释乘义也。指上三界唯心观。云此无缘心。唯心者即无分别智。证如义也。无分别智即无缘心也。庄严论云。无缘慈悲志真如为境。无生忍菩萨多修此慈悲。虽有所缘亦名无缘。无分别故（文）行大菩提道者。对前行菩萨道。此是自利故云大菩提道也。大菩提道者即诸佛所行道。一切菩萨皆乘三界唯心无缘乘。经十地道成最正觉故云也。此中行及道皆义也。此无缘乘下。释经法无我性也。无缘乘者解了三界唯心故。即知唯识真性。唯识真性即法无我性。故下云。人法二空相亦不当心。乃名直入法空。悟唯识性故（文）法我者遍计所执实法见也。今云法无我故。即圆成实性也。唯识第九（二右）云。依后圆成实立胜义无性。谓即胜义。由远离前遍计所执我法性故。假说无性。非性全无（文）又无我性者。真如有七名中其一种也（见述记九未五丁）。
    以行者下。举初劫法无我观以对明也。观法无我者。此不言无我性者。寂然界当相宗地前故。唯加行智而非实智。彼未如实知唯识性故。上云至此僧祇始能观察等。即是也。又唯识第九（四丁）云。从发深固大菩提心。乃至未起顺决择识求住唯识真胜义性齐此皆是资粮位摄。又（八丁）云（乃至）为入见道住唯识性。复修加行伏除二取。谓暖顶忍世第一法。又明见道云。若时菩萨于所缘境无分别智都无所得。不取种种戏论相故。尔时乃名实住唯识真胜义性。即证真如智与直如。平等平等俱离能取所取相故。能所取相俱是分别。有所得心戏论现故（文十二右）望缘生中道者。对初劫偏真理。明第二劫离有离无中道观故。云缘生中道也。犹属对治悉檀等者。下经明第五无畏云。若害法住无缘（文）法谓前劫五喻。害者对治义也。以无缘乘观。对治前着法执。故云也四悉檀义具如智度第一（八丁）所明。此中意明。前劫五喻虽似第一义。住偏真故犹属对治。今是明缘生中道故。即第一义悉檀也。是且对初劫叹当章义。然重重相望故对第三劫不思议中道。则是亦属对治。故净名玄第八（吉藏）云。无境有心。此是对治悉檀非第一义。学人不解具旨便谓无境有心（文）无境有心即唯识观也。若失般若方便者。是中道无所得观也。般若即方便而非相违释也。般若者实智。若离此观住偏真理。则堕断灭也。第七（十五）云。外道论师说种种邪因缘或无因缘生一切法。佛法中人亦有失般若方便故。取着因缘生灭相如中论广破。恶取空等者。智度第一（十三）云。方广道人言。一切法不生不灭。空无所有。譬如兔角龟毛常无（文）中论疏记云。方广道人即一说部宗。诸法但名都无体相（文）滥方广者谓滥大乘不可得空也。若依相宗。谤清辨论师云恶趣空。如述记第七（未七丁）所明。
    今大乘下。对前劫偏空明大乘不可得空也。空相者。寂然界观蕴即空还执空相。今遣彼空相故云。空相亦不可得也。第六卷（二十）云。若此三昧。现前（第二无畏。本尊三昧众相现前位是也。）时。行者观察十缘生句净除一切妄想戏论。与空寂相应（寂然界也）即悟如是漫荼罗海会皆悉从缘生如镜像水月干城等观无性相。是名出世间三昧。然尚以空病未空故。未得名为大空（文）大空者即不可得空也。
    虽观诸法下。明不可得空相。约三性而明也。谓诸法因缘生故。无实我法故云无所有。因缘生故如幻假有。故云无所空。是遣遍计而存依圆。依陀假有。圆成真有也。相空依三性立三无性三无性即中道不可得空也。唯识第七（二十）云。唯已不遮不离识法故。真实等亦有性。述记七（未八）云。此意既有能变分别识。及所变境依他相。所分别心外实法等。决定皆无。故唯有识。真如心所等皆不离识。亦是实有（文）。
    故须下正明中道也。离有谓知心外无法也。离无者知唯识故。离断无也。观法无我性者谓契中道也。无我性者。真如异名即唯识性。悟唯识性云观法无我性。即中道也。唯识前所引次文云。由斯远离增减二边。唯识义成契会中道。述记云。无心外法故除增益边。有虚妄心等故离损减边。离损减边。故除拨无如空华清辨等说。离增益故除心外有法诸小乘执。唯识义成契会中道。无偏执故。言中道者正智也。理顺正智名契会中道（文）又论（二十二）云。我法非有。空识非无。离有离无故契中道。述记（十六十右）云。谓心外所计实我法非有。真如理空及能缘识非无。或空即真如。识即俗事。初离有后离无故契中道（文第三云。无缘乘心观察法无我性。于心外有无影像智都无所得即是也。）
    为欲净除下。释何以故已下文。智障即所知障也。此位行人虽断二障。今约续生次第。故初劫离烦恼障。第二劫断所知障故。唯云智障也。演密云。摩诃止观引达磨郁多罗释。烦恼是惑心故。烦恼是障。智是明。解云何说智为障。智有二种。一证智。二识智。识智分别。体违想顺。想顺故说为智。体违故说为障也。智即是障。名为智障。又止观云。若以智所知碍名知障者。以无明故。于智有障。正以无明为智障体。入大乘论云。出世间无明是智障。世间无明贤圣已远离故。无明即是智惑故。是智之障故名智障也（文）唯识第九（五丁）云。所知障者谓执遍计所执实法。萨迦耶见而为上首。见疑无明爱恚慢等。覆所知境无颠倒性。能障菩提名所知障。述记九（未三十二）云。所知障者谓有为无为。无颠倒性谓真如理。由覆此境令智不生。能障菩提故名所知障（文）随顺古昔等者。释经往昔言。唯识观者三世诸佛皆依此门修行证入。所云诸佛所行道。故云也。观蕴阿赖耶者。观谓能观唯识。蕴阿赖耶即所观唯识也。阿赖耶是蕴之所依故。蕴之阿赖耶依主释也。所观唯识虽通八识等。阿赖耶是苦果总报故。且约胜举阿赖耶为所观也。唯识义章云。所观唯识以一切法而为自体（今依对法可释。一切法以三性法通为所观。观有无故。义演云。有即色心等法。然心心所变故名唯识也。无即过去兔角等。此心以外故名唯识。云云问何以故得知。总以三性法为唯识体。答唯识论第九云。谓唯识略有二。一者虚妄。谓遍计所执。二者真实。谓圆成实。复有二种。一者世俗。谓依他起。二者胜义。谓圆成实。文。愚按。此中亦尔。故次云八识三性三无性等也。）能观唯识者。唯识义林（三丁）云。能观唯识以别境惠而为自体。乃至若别显者。略有二从。一因二果。因通三惠。唯有漏故。以闻思修所成之惠而为观体。此唯明利简择之性。非生得善故。摄论云。似法似义。意言。大乘法相等。所生起胜解行地。见道修道等。成唯识云。此中唯识资粮位中听闻思惟。能深信解在加行位起寻思等引发真见。果唯无漏。修所成惠而为观体。通以正智后得智为自体。故摄大乘等云。如理通达故。治一切障故。离一切障故。见修无学道如其次第证真理。识唯正体智。证俗事识唯后得智。文多义显。不引教成（文）即棱伽等者。述释所观唯识义。所观唯识总八识三性等以为自体也。棱伽等者具如抄引文然抄云三性外更立三无性者。此解不可。何者性宗遣三性。相宗依三性立三无性。（具如仁王青龙疏）云何云三性外更立乎。八识者。唯识第一颂云。此能变唯三。谓异热思量及了别境识。述记一（四十八）云。此者即识之所变也。彼我法相依识所变。此识所变之能变有三种。三法转相依也。一异熟识即第八识。名有多义。一变异而熟。要因之变异之时。果方熟故。此义通余。种生果时皆变异故。二异时而熟。与因异时果方熟故。今者大乘约造之时。非约种体。许同三十故。三异类而熟。与因异性。果酬因故。熟初二解无别论文。今依论文但取后解。若异属因即异之熟。若异属果异即是熟。异熟即识熟属现行。异熟之识。熟属种子故。余能变不得此名。二思量识即第七识。思谓思虑。量谓量度。思量第八度为我故。又恒审思量。余识无故。余之二识不名思量。至下当悉。思量即识。准前释也。三了别境识即余六识。二十论说。心意识了名之差别。了是诸识之通名也。了别别境及□显境。唯前六故。以此六尘说六识故。然滥第七应言此六了别□境名了别境识。以了别相□简七八故。了别境即识。亦同前解（文）三性三无性者。唯识第八（二十六纸）已下广明三性义。第九卷初时明三无性义。文甚广。往阅。仁王青龙疏第一（十）云。立三无性略引二文。真谛三藏依三无性论。具遣三性。立三无性。一遣分别立分别无相性。二遣依他。立依他无生性。三遣真实立真实无生性。此所遣者。于一真理遣三性故。立三无性。广如彼。故慈恩三藏。依唯识论即依三性立三无性。如论颂云。即依此三性立彼三无性。一依计所执立相无性。二依依他立无自然性。三依圆成立无我法性。初计所执情有理无。依他圆成理有情无。广如彼说。问此二三性所立何别。答前对遣三立三无性。后但依三立三无性。前空后有是二别也（云云）。
    经言知自性等者。明六喻观也。自性者所观唯识自性。即依他起自性也。故唯识章云。所观唯识以一切法而为自体。通观有（依圆）无（遍计）为唯识故（文）三性自性不离心。故经明此义。云观察蕴阿赖耶知自性如幻阳焰等也。知者谓于后得智中而知也。总意明。初地已上依唯识观离所知障。知蕴阿赖耶依他起自性如幻阳焰等。得法无我性也。上云为欲净除智障故等。即此之谓也。今具引文唯识第八（二十一）云。非不证见此圆成实。而能见彼依他起性。未达遍计所执性空。不如实知依他有故。无分别智证真如已。后得智中方能了达依他起如幻事等。虽无始来心心所法已能缘自相见分等。而我法执恒俱行故。不如实知众缘所引自心心所虚妄变现。犹如幻事阳焰梦境镜像光影谷响水月变化所成。非有似有。依如是义。有颂曰。非不见真如。而能了诸行皆如幻事等。虽有而非真。此中意说三种自性不远离心心所法。谓心心所及所变现。众缘生故。如幻事等非有似有。诳惑愚夫一切皆名依他起性。愚夫于此横执我法有无一异俱不俱等。如空华等性相都无。一切皆名遍计所执。依他起上彼所妄执我法俱空。此空所显识等真性名圆成实。是故此三不离心等（文）演密云。言知自性等者。谓了知八识三性皆如幻事。唯是自心故（文）难云。依论文依他起非有似有无自然性。以喻幻等。圆成实者。二空所显真实性。云何遣此云如幻等乎。故知。云三性者不可。即是知三界唯心者。知心外无法。即是唯心观也。抄引义林五重唯识文毕云。此中华严所说三界唯心属第二唯识。但今疏三界唯心者。又可通第一唯识（遣虚存实识）次下所释庄严论意。但遣遍计存依圆。以为唯识故（文）愚按。今经所说非必同唯识疏。亦何必依彼疏为定。然彼此相同者。可引以为助。庶几依义而勿执文。此中意与第二舍滥留纯识同也（具如上八右引文）彼舍境存心。今观阿赖耶知自性如幻等。即是舍境存心义也。亦释中举华严三界唯心文成义。岂为异解耶。华严大疏三十七（上本）明三界唯心性相两宗异云。今云三界唯心转故。则通能所。然能所有二。若法性宗以第一义随缘成有即为能作。所有心境皆通所作。以不思议薰不思议变是现识因故。若法相宗。第一义心但是所迷非是能作。有三能变谓第八等故（云云）又（七十二丁）云。云何一心而作三界。略有三义。一二乘之人。谓有前境不了唯心。纵闻一心但谓真谛之一。或谓由心转变非皆是心。二异熟耶名为一心。拣无外境故说一心。三如来藏性清净一心。理无二体故说一心。此初一心菩萨不为此观。后二一心经意正明通于三观。约清净一心为第一观。通此二心为后二观（文）如幻阳焰等者。如上引唯识第八明八喻文。与此中互有出没。彼无旋火轮及乾闼婆二喻。此无镜像梦境水月变化四喻。余如钞辨。双辨有无者。指心出二解。一三性相对辨有无。遍计无也。依圆有也。二但约依他非有似有有二义故。下释云明蕴阿赖耶别缘起义。准唯识等后义为胜。论第八依他八喻举幻事阳焰等故（文）今取初义阿者下标阿赖耶有三种义。次引庄严文。故知三性相对而辨有无也。别缘起者。法相宗以生灭阿赖耶为无始根本故。对性宗真妄和合缘起云别缘起。是生灭一分缘起。故华严玄谈第五（四三）云。始教中说有八识。唯是生灭识。建立生死乃涅槃因。抄（乃至）不同终教生灭与不生灭和合。故摄论第一云。无始时来界一切法等依。由此有诸趣及涅槃证得。界即因义。谓种子识等（文）圆觉疏抄第四（十四）云。疏法相极于三细者。此三是赖耶三分。彼宗但以此识为无始根本。是一切法所依故。所诠法唯齐于此。所说无明但在六七识中。都不明赖耶有根本故。不到前之三重。若对树木五重之喻。此唯知华叶。尚未识枝干。何况树根。问。第二重是真如及梨耶识。岂非彼教所说耶。答。彼真如一向凝然无知觉随缘之义。与赖耶全别。彼赖耶又但是生灭迁变。对此与如来藏和合具本觉之梨耶不同。故唯齐此三细。三细即此论生灭因缘中。一向起染之识也（文）与前却等者。前观五喻达蕴即空。今立赖耶缘起明离有离无中道故。云意复有殊也。上字字汇是掌切进也。阿赖耶等者。释赖耶名义。十六（二十四）云。藏者梵云阿赖耶。此翻为藏。或云宫室。舍宅之义。如世间舍宅。一切众生各随己分安住其中。已有此窟宅。即有善恶含藏。不能自出。如来已离如是阿赖耶窟宅。故云无藏性也（文）第十四（二十八）云。阿赖耶是房义。是盛受义。今平等法界中无有如是受藏之相。故云无住处也（文）唯识第二（十二）云。初能变识大小乘教名阿赖耶。此识具有能藏所藏执藏义。故谓与杂染互为缘。故有情执为自内我故。述记二（末八四）云。能持染种。种名所藏。此识是能藏。是杂染法所重所依。染法名能藏。此识为所藏。摄论第二等云。非如大小藏最胜等中。即能所藏。彼论又言。为染第七等之所执藏以为内我名执藏义。即此论云。谓与杂染互为缘故。解能所藏。诸有漏法皆名杂染。非唯染法。梵云僧吉隶烁。此名杂染。若不言僧。即唯染也。有情执为自内我故。解执藏义唯烦恼障义非所知障义。不尔无学应有此名。此不别执为其我所及与他我名自内我。此即正解阿赖耶义。阿赖耶者。此翻为藏。藏具三义。如论已说。义虽具三正取唯以执藏为名。不尔二乘八地菩萨应有此名。三名阙一即不得名。若尔七地已前二乘有学入无漏心。我爱不执应舍此名。至下当辨（文）又论第三（十四）云。或名阿赖耶。摄藏一切杂染品法令不失故。我见爱等执藏。以为自内我故。此名唯在异生有学。非无学位不退菩萨有杂染法执藏义故。述记三（末七六）云。能藏所藏执藏义故。与杂染法互为缘故。我见缘故。此文杂染能所藏中唯有能藏。令杂染等法不失故。我爱缘之为执藏义。即识为所藏。又始终为论。此能执藏亦通无漏。始终为论此为所藏。不通无漏。诸佛位中非所藏故。我执已尽。又不熏故。此中名藏故。不取能藏。唯在因中以得其名故。略不论染为能藏义。此在异生二乘有学七地已前菩萨。现行我爱缘故。若尔二乘金刚心时有学所摄。何故不除。略故不说。初师第三随理应说。非无学位及不退菩萨。以彼非有杂染品法执藏义故。此中长读。文势亦远。谓非无学及不退菩萨有此杂染执藏之义。即无学圣不退菩萨无此我爱执藏位名（文）愚按。含藏者即能藏义。论云。摄藏一切杂染法。令不失故。杂染者。述记云。诸有漏法皆名杂染。是含藏善恶种子义。诸有漏法通善恶故。金刚界轨云。心为阿赖耶。善恶皆由心（文）谓诸蕴等者。释室义。阿赖耶是总报。识蕴别报果。别必依总。如人依室。故云诸蕴巢窟也。蕴性是有为。故云于此中生等。义林（三科章）云。二辨体者。其五蕴性唯是有为。以积集故。俱舍论云蕴不摄无为。义不相应故。又毗昙云。阴是死法。唯摄有为。三性之中依他性（文）诸蕴者。谓三界六趣一切众生苦果。是以蕴名一切法。谓蕴等一切法。于总报藏识中而生灭故。离于此识则无有一法。故云三界唯识。是以今举蕴阿赖耶。以为唯识观也。然阿赖耶等者。唯识第八（三十一）云。此中意说。三种自性皆不离心心所法。谓心心所（自体分）及所变现（相见二分）众缘生故。如幻事等非有似有。诳惑愚夫（不了谓为实有故）一切皆名依他起性。愚夫于此横执我法有无一异俱不俱等。如空华等性相都无一切。皆名遍计所执。依他起上彼所妄执我法俱空。此空所显识等真性名圆成实。是故此三不离心等（文）幽□上（十二）云。唯言为遮所执我法离心而有识言为表因缘法性皆不离心。显法离心决定非有名为唯识。非谓一切唯一识心更无余物。善友恶友。诸果诸因。理事真俗真不无故。计所执性唯虚妄识。依他起性唯世俗识。圆成实性唯胜义识。是故诸法皆不离心（文）相宗明唯识义有两义。一三性皆唯识。二唯取依圆不摄遍计。具如抄问答辨之。愚按。若约观修。是观遍计是空依圆是有故。总三性为所观唯识。唯识章云。所观唯识以一切法而为体故。通观有（依他）无（遍计）为唯识故（文）若约证入依圆体实二智境界。遍计都无。非是所证。故遣遍计而存依圆也。
第0段     如大乘庄严下。为具明观蕴阿赖耶知自性如幻等义。引此论也。故下云。彼论明观察蕴阿赖耶了知自性如幻。与此经符会。故具出之（文）开元录第十二下（二十一）大乘庄严经论十三卷。无著菩萨造。成十五卷。二帙。唐天竺三藏波罗颇蜜多罗译。出内典录。单本（同第八上云。沙门波罗颇迦罗蜜多。唐言作明知识。略云明友。或一云。波罗唐言光。中印度人也）又贞元录云。大乘庄严经论十三卷（或十五卷。帙无著菩萨造。）述记四本（二十四）云。应言庄严大乘论能庄严大乘经故。先云大乘庄严经论者非也。无有大乘庄严经故。又（二十六）云。庄严论。颂文弥勒所说释者世亲所为旧人不知总谓天亲作谬也。总有三说。一弥勒颂。天亲释（述记）二唯天亲造（述记所破）三无著造（两录）求真实偈者。论第四卷述求品第十二。有求法。求缘。求作意。求真实。求能知者。求染污及清净六章。其中第四章也。又彼章中有二偈。初一偈明三性真实。后一颂明三乘不离。今引初一颂也。具引文如抄。三性俱真实者演密云此三俱是真实。而有二义。一者三性各别论真实。二者三性无碍论真实。且初义者遍计性真实是分别故。依他性真实是因缘故。圆成性真实是真实故。下疏云。如彼可得故通达世谛实。第二无碍义者。遍计依他皆以圆成而为体故。下之疏云。如彼无体故得入第一义。又华严抄云。情有即理无缘生即无性。皆是真实也（文）愚按。若约世谛。遍计是情有真实。依他是似有真实。犹如若谛集谛。谛者真实义故。遗教经云。世尊月可令热。日可令冷。佛说四谛不可令异。佛说苦谛实苦。不可令乐。集是因。更无异因（文）圆成是真实真实故。犹如道灭二谛。又经云。苦若灭者即是因灭。因灭故果灭。灭苦之道实是真道。更无余道（文）又约无碍者。真实者空义。第十五（二十四）云。以此实如空者。实即如空犹空也。无自性名实。实者即如空（文）遍计是理无依他是非有。即是空义。故云真实。此二即以圆成而为体故。三性俱真实义。
    所云离二下。论释中初释离二也。愚按。唯识论第八（二十八丁）明三性别有二师异。彼云。有义（安慧等师也）三界心及心所由无始来虚妄熏习。虽各体一（自证分）而似二生。谓见相分。即能取所取。如是二分情有理无。此相说为遍计所执。有义（护法等）一切心及心所由薰习力。所变二分从缘生故。亦依他。遍计依斯妄执定实有无一异俱不俱等。此二方名遍计所执。述记九末（二十一右）曰。见相二分因缘生者亦依他起。依此二分。妄执定实为有为无。亦有亦无。非有非无为一为异。为俱不俱等。此以有无为一偏句。一异为二偏句。为首。俱不俱通二处。此二见相名遍计所执。非因缘生。二法名遍计所执。因会前师（文）离二者。若安慧义。二者直指二分为能取所取。即是遍计也。离者谓离心也。此二离心举体无故。云离也。若护法义。二者从因缘生。相见二分之上妄执。一异等。此二见相此离心因缘。依依他二分而起故。云离。因缘生者是依他。从种子因缘生故。亦执一异等。见相依依他二分起故。非从心因缘生也○抄云。离二者。遍计所执也。二是能取所取二法也。此二隔历不融。二体离分故云离二也。谓简异依他见相二分能所不离义故。遍计所执上能取所取云离二也（文）此解不当。读者可知。指心解依护法义往见。分别性真实者。毕竟无名为真实。谓此无真实无而非有等故。能取所取者若安慧义直指见相二分。若护法义。依彼二分执一异等见相云也。此中显文似准安慧义也。迷依者。迷谓遍计。依即依他。迷之依名为迷依也。与安慧所云二所依体托缘生同。二取即迷也。所依即依也。故知。与安慧义同也。谓依他性真实者。从缘生故假有。假有故为迷之依。是云真实也。起诸分别者。释迷依名也。谓由依他虚妄分别。而起遍计分别。所依名虚妄分别。能依但名分别也。唯识第八（二十八丁安慧义）云。二所依体实托缘生。此性非无名依他起。虚妄分别缘所生故。云何知然。诸圣教说。虚妄分别是依他起。二取名为遍计所执（文）此中依他云虚妄分别。遍计云分别。与安慧义同也。
    无说无戏论下。释第二句也。圆成实性法性常住真如妙体。及法尔无漏四智心品等（净分依他）也。唯识第八（三十丁）云。二空所显圆满成就。诸法实性名圆成实。显此遍常体非虚谬。简自共虚妄我等。无漏无为离倒究竟。胜用周遍亦得此名。述记九（本二十七）云。由此真如一者体遍。无处无故。即是圆满义。二者体常。非生灭故即是成就义。三者体非虚谬。诸法真理。法实性故。即是体言贯通三处。论影略故通上常遍也（乃至）净分有为亦具三义。一者离倒体非染故。是实义。二者究竟。诸有漏法加行善等不能断惑。非究竟故。诸无漏法体是无漏。能断诸染。是究竟故。是成义。三者胜用周遍谓能普断一切染法。普缘诸境。遍缘真如故言第三胜用周遍。是圆义由具三义与真如同故净依他亦得称为圆成实性（云云）无说者。真如之体离言说故。无戏论者离心行故。又解。无戏论者述记无说义故。释中唯云由自性无戏论故。无无说言也。藏品疏释不动尊。云戏论语风亦息。故知。言说即戏论也。抄云。无戏论不可说。如次叹菩提涅槃也。指心云。圆成真理言语道断。心行亦寂。故云无戏论也。二解俱不可依也。
    次说求真实下。上来明三性法体了。自下明譬说也。今此一颂初二句说依他喻次二句说遍计喻。抄云。此中所说有三。譬三性等者恐不可。颂文唯说依遍二性。释中何有三性义。又幻师及木石等。一喻中之两义。俱喻依他。何分为二。至文当悉如彼诸幻事者。一本作幻师。今按两本义释及承和古本皆作幻事。下释中云幻像。像即事。故知作事为正。作师者误。
    释曰如幻下。释初二句也。抄云今疏唯举颂初二句略后二句者不可。又如幻像下。释后二句。何云略后二句乎。如幻师依□术力等者。依他起喻幻师。□术力喻无始熏习。此有二异。述记第一（本六四）云。若护法难陀等解。由无始来第六七识横计我法。种种分别熏习力故。若安慧师解。七识相应诸心心所。皆名分别。能薰习故。即由分别熏习种生。熏者系发义。习者数数义。由数熏发。有此种故。后诸识起变似我法（文）又明二师异云。然护法等云。第六七识妄熏习故。八识生时变似我法。安慧释曰。由七识熏习分别力故。八识生时变似我法。八识之中皆有执故（文）变木石等者。此亦有二。前所引述记次云。护法释云。识自证分所变相见依他二分。非我非法。无主宰故。无作用故。性离言故（是喻木石）圣教名我法者。是强目彼。如世说火口不被烧。所说火言明非目火。世间凡夫依识所变相见二分依他性上。执为我法。此所变者似彼妄情。名似我法。彼妄所执我法实无。非可说牛毛似彼龟毛故不说似彼。但说似情。安慧解云。乃至又解。诸识生时变似我法者。即自证分上有似我法之相。体（自体分）变为相。但依他性。依此坚执为法者。方是二分。其似我法不名二分（云云）若依护法义。木石等喻依他二分也。若安慧义以喻遍计。护法二分安慧为遍计故。变谓变化。故合法中云起种种分别。变即能取。木石等是所取也。起种种分别者。分别即遍计。故上云离二者分别性真实。又云由此起诸分别（文）即与今起种种分别同也。又次下云。如是所起分别性亦尔。能取所取故。二迷恒时显现（文）依前后文。庄严论意似与安慧义同也。以为迷同者。迷谓遍计。遍计依依他起故。依他名因。迷之因依主释也。此中染分依他为迷因也。唯识第八（二十八）云。次遍计自性云何。摄大乘说是依他起。遍计心等所缘缘故。圆成实性宁非彼境。真非妄执所缘境故。述记九本（十八右）曰（乃至）依他是妄可计少分（染一分）为彼相分。此真不然。不相近故。远亦不遮（文）抄引此论毕。会云。分此庄严论漏无漏门三性故。圆成中有为无漏法（四智品）为迷因。何为奇怪乎（文）此说误矣。述记即云计少分。少分者即染一分。不见此释妄为异解耳。又于染依他。执实我法名为遍计。于无漏法无执我法义。真非妄执所缘境故。何以无漏法为迷因耶。如是虚分别等者。合幻师喻。是识自体分也。依他名虚妄分别。是安惠义也。论第八（二十八）明安惠义中云。诸灵教说。虚妄分别是依他起。二取名为遍计所执。述记九本（二十丁）云。辨二差别虚妄分别是依他起。旧中边云。虚妄总类者三界心心所。新翻论云三界心心所是虚妄分别。显扬十六云。分别体性谓三界心心所。瑜伽摄论等皆有此言。谓三界心心所故依他起从因缘生。其二取名遍计取执（文）又述记七（末五）云。虚妄分别过失之名。以中边等说能变识以虚妄分别为自证故。此即三界心心所（文）起种种分别者。合变木石喻。若护法义即依他二分。若安惠义。遍计所执。具如上辨。为颠倒因者。合迷因义。颠倒即遍计所执也。
    又如幻像下。释第三句。是明遍计也。上云幻师喻识自休分。所谓能变故。喻幻师也。幻像喻遍计无体。是释颂幻字也。金等种种相貌者。喻遍计相。即释颂中事字也。所云妄执定实有无一异俱不俱等。是云种种相貌。即是幻事也。总意明。幻师（识自体分）依□术力（无始重习）变木石等（见相二分。此有二义。如上辨之）为金类等种种相貌（遍计所执也）也。
    如是所起下。释第四句。是遍计喻之合法也。所起分别性者。明遍计体合幻像也。能取所取者明遍计相。合种种相貌也。述记七末（六丁）云颂中取言所分别者。是计所执。由分别心依陀所分别故。体实无也（文）问。求真实譬喻中。何故唯明二性不说圆成。答。说此二喻意欲次说了二谛。故。先明二性情有理无非有似有。何者愚夫迷倒于依他上。执实我法。故迷俗谛。迷俗谛故不了真谛迷二谛故沉没生死。若了依他假有遍计实无。则入真谛实智证如。故次偈明真谛。云如彼无体故得入第一义等。是明所入有次第也。
    次偈下。上譬喻中说二智境。此下明二智了境也。于中初二句明了真谛也。第一句如彼无体者。彼谓遍计依他二法也。无体者遍计理无。依他非有故。云无体也。唯识第八（三十七）云。如是三性何智所行。遍计所执都非智所行。以无自体非所缘缘故愚夫执有。圣者达无。亦得说为凡圣智境。依他起性二智所行。圆成实性唯圣智境（文）第三句如彼可得故者。彼言同上。可得者遍计情有。依他似有故。云可得也。唯识第八（三十七右）云。此三云何摄彼二谛。应知。世俗具此三种。胜义唯是圆成实性世俗有三。一假世俗。二行世俗。三显了世俗。如次应知。即此三性。述记九（本六十四右）云。假世俗者。实无体性可名世俗。唯有其名假名世俗。四世俗中第一俗摄。第二体有为行。正体是世俗简胜义谛亦世俗故。名为行。旧中边云。所行世俗唯有为依他故。四世俗中第二第三摄。第三摄者。心上变似四谛相。理不离于事。依他起摄。三显了世俗。此三名与彼新中边论同。谓断染依他遍计所执无。二空为门。显真如名圆成实。四世俗中第四世俗。或此世俗。亦取四中第三。是无漏故。如次配三性假世俗者。遍计情有。故义林（二谛章）云。世间世俗者。隐覆真理。当世情有。堕虚伪中名曰世间。凡流皆谓有。依情名假说名为世俗。第二有为行者。即依他似有义可见。
    此中下。释第一句。幻者喻依他。幻事喻遍计也。指心云。二相共譬幻事。有假实故。但标幻者。是为取幻事也（文）此解不可。读者可知。亦无实体者。遍计理无依他非有故云也。
    由此下释第二句也谓了依他非有遍计理无故。于依他上无起实我实法见。是云由此道理也。通达第一义谛者。谓了依遍二相。无有实体即是空义。此空为门而入真理故云也。是四种世俗中第四胜义世俗。四种胜义中。第三证得胜义也。义林云。证得胜义者（亦云依门显实谛）圣智依诠空门显理名为证得。凡愚不测过前三俗（与第四胜义世俗同故云过三俗也）名为胜义（文）述记第一（本七二）明四种胜义中云。三依门显实谛。谓二空理过俗证得（第三证得世俗谛）故名胜义。依空能证以显于实故名依门（文）愚按。法性宗谈二空即真如。法相宗说二空非真如。二空所显为真如故。（见佛严大疏第十六下四十九丁）述记第一本（二十六）云。何谓二空。谓即生法。先云人我。今说为生。但说于人我不该余趣故。彼皆执有此说为空。空即彼无无别体也。智缘空起为所由门。显二真如名二空理。理体虽有。离有离空。非性是空说为二空。从能显说。梵言瞬若可说如空。名瞬若多如是空性。即是二空所显实性。故言空者从能显说。二空之性名二空性。依士释名。言真如空未善理故（文）。
    又如幻者下。释第三句。是明了俗谛也。幻者谓依他似有。幻事即遍计情有。情有似有故。云体亦可得也。是四种世俗中第一世间世俗。具如上引文。又述记第一本（七十二）云。一假名无实谛。谓瓶盆等。但有假名而无实体。从能诠说故名为谛。或体实无亦名为谛。
    此譬下合法也。上虚妄分别为依他起。唯云分别以为遍计。然今合幻者（依他）幻事（遍计）二喻云。虚妄分别。似唯明依他。故抄疑此义问答（云云）今云。此中文略故。云虚妄分别以显二相。虚妄是依他。分别即遍计。譬中既出幻者幻事二种。合法中岂阙遍计也。由此道理下释第四句。情有（遍计）似有（依他）故有相可得名为世俗。是云道理也。即得通达等者是第三证得世俗谛。义林云。证得世俗者。施设染净因果差别。令其趣入名为证得。有相可知名为世俗（文）述记第一云。三证得安立谛。谓苦集等由证得理而安立故。
    又偈云下。此颂。明遍计空。为门而得入依他中圆成实也。彼事者取云幻事即遍计也。即得真实境者。即入圆成实性也。如是转依者。如是者指上二句。转依者依谓所依。即依他起。转即转舍转得。彼幻事无体者。即转舍依他起上遍计所执也。即得真实境者。即转得依他起中圆成实性也。唯识第九（十八）云。此能舍彼二□重故。便能证广大转依。依谓所依。即依他起。与染净法为所依故。染谓虚妄遍计所执。净谓真实圆成实性。转谓二分转舍转得由数修习无分别智。断本识中二障□重故。能转舍依他起上遍计所执。及能转得依他起中圆成实性。由转烦恼得大涅槃。转所知障证无上觉。成立唯识意为有情证得如是二转依果（云云）释云下释初二句也。木等实境者。抄云。唯圆成实性。今云不尔。本等喻依他。实境即圆成也。谓遣木等依他上执实我法。遍计所执。证得木等依他起中圆成实也。又上云。变木石等以为迷因。又次论释中。迷因无体喻木石等。上下论文皆喻依他此中何独喻圆成耶。不思之甚矣。
    若诸菩萨下。释次二句。唯识第九（十八）云。菩萨从前见道起已。为断余障证得转依。复数修习无分别智。此智远离所取能取故。说无得及不思议（文）了彼二迷等者。谓了能取所取遍计无体。得二转妙果也。即得真实等者。谓转舍迷法得二转时。即得唯识真实性也唯识第九（十二）云。若时菩萨。于所缘境无分别智都无所得。不取种种戏论相故。尔时乃名实住唯识直胜义性。即证真如智与真如平等平等俱离能取所取相故。能所取相是俱分别。有所得心戏论现故。又偈云下。此二颂聪明遍计情有理无。于中初颂明有而非有也。是事谓幻事也。彼处有者。抄云。彼处者幻所依木等（云云）此解指遍计所依之依他云木等也。今云。彼处者指彼妄情。即情有也。此二颂始终唯明遍计情有理无故。次释中云。此颂明幻事有而非有。有即情有。非有即理无。今且情有计有故。云彼处有也。
    此偈下。总释一颂意也。是明情有非有。谓妄情计为有故。此有非实有也。
    何以故下。释第一句。此句总明情有义也。有谓等者。释是事二字。以喻幻像事也。彼处者。谓妄情也。显现者。释有义。即当情现云有也。
    非有下。释第二句非有者。取颂意牒。非有即理无也。第二句总明理无义故。牒云非有也。彼实体者。指遍计自体。不可得者。释无义。无即理无也。
    如是下。释第三句。此句述成上二句情有理无义也。如是有体者。谓第一句有体是情有。第二句无体是理无。情有理无义异体一故云无二。谓情有且许有。然以理无故。彼有即无。有无等归无唯一种无也。
    由此下释第四句。谓计所执体虽是都无。当情现故以喻幻事有而非有也。
    又偈云下。是反上颂明理无情有也。
    此偈下。总明一颂意。非有谓理无而有即情有也。
    何以故下。释第一句无体二字。无体即理无。故释云非有。非有即无体也。谓彼幻事等者。释非有义。谓遍计幻事。自体无故。云无体也。由无实体故者。述释无体义也。唯识第八（二十二）云。如空华等性相都无一切皆名遍计所执（文）。
    而有下。释第一句中非无体三字及第二句也。而有者。释非无体义。即情有义也。谓幻事等者。述释而有义。是总释第一二句中非无体三字也。谓幻事妄情为有故。云非无体也。由像显现故者。明非无体所以是释第二句中即体两字也。
    如是下。释第三句准前应知。
    由此下。释第四句谓计所执理无情有故。以喻幻事非有而有也○抄辨二颂异云。上于实境上释之。下释影现上云之。以假从实。有而非有也。以事随假。非有而有也（云云）于实境上者。意明遍计依依他。此义不可依矣。今云。上颂明情有非有。次明理无非无。故释云有而非有。非有而有。相反立义。义门虽异俱明遍计是幻也。读者思之。又设问答云。相宗意。非有似有义唯在依他等（云云）今云。此中云有而非有。非有而有。俱明遍计情有理无义。非云依他非有似有义。此问答亦无用也。
    此幻即譬下。此十字疏主示引文意。谓庄严论有长行偈颂。而今略去颂唯引长行者。彼论处处幻师喻依他。幻事喻遍计。又今经六喻中。初以幻喻明蕴阿赖耶无自性义。是与论遍计喻同。今疏主为合此经故。除颂二光喻。还以彼所喻遍计幻喻释依他义。示此义故。云此幻即譬等也。下云。彼论明观察蕴阿赖耶了知自性如幻。最与此经符会。故具出之。当知阳焰影响等亦应如是广说（文）即指次上说彼是幻云此幻也。述记九（本三十八）释论八喻云。此显依他非真实有。举喻以成。如大般若广说其相。摄大乘说云何无义而成所行境界。为除此疑说幻事唯（乃至）中边论中。亦有八喻。喻计所执。如彼抄会。显依他性。喻如此八体非实有是虚妄有。似彼真有故。说依他非有似有（文）枢要下末（三十五）云。中边论说八喻。通依他所执二性。似喻依他实喻所说执（文）愚按。幻事实无喻计所执。以其假有喻依他起性。此中通喻二性。亦可例知。
    虚妄分别下。正引论文也。论全文云。偈曰。说有二种光。而无二光体。是故说色等有体即无体。释曰。说有二种光而无二光体者。此显虚妄分别有而非有。何以故。有者彼二光显现故。非有者彼实体不可得故。是故说色等有体即无体者。由此义故。说色等有体即无体（文）虚妄分别者。即依他异称。具如上辨。有而非有者。即似有非有义也。世间幻事似有而非有。故幻喻依他似有非有也。
    何以故下释上句意。彼二影等者。释有义。故论云有者彼二光显现故。有谓似有也。论相见二分喻光故云二光。今约幻喻故云二影。无性摄论云。但法生时缘起力大。即一体上有二影生。更互相望不即不离。诸心心所由缘起力。其性法尔如是而有。大抄云。更互相望不即不离者。一识体上有见相二分生。即见相分别故不即。无离自体分别见相分故名不离（文）显现者。即似有义也。而实体下释非有义故。论云。非有者。彼实体不可得故。
    故说色等下。结释也。色等谓五蕴。有体者似有。无体即非有。似有故。非实有故。云有体即无体也。
    复次虚妄下。出论次长行文。论全文云。偈曰无体非无体。非无体即体。是故说色等无无体无二。释曰。无体非无体。非无体即体者。此显虚妄分别非有而有。何以故。非有者。彼二光无体。由无实体故。而有者。彼二光非无体。由光显现故。是故说色等无体体无二者。由此义故。故说色等无体与体而无有二（文）此一偈与上偈反。故释云非有而有也。非有而有者。非有明体非实有也。而有即明依因缘有。即似有非有义也。
    何以故下。释非有而有义。彼二都无者。释非有义。
    然有下释而有义也。抄云以影像从本质。有而非有等者。恐不当。非是质影相对而明。总明依他起非有以有义文甚着明。何云质影相对乎。
    故说色等下。无体非有也。有体似有也。准上当知。
    由此有无下。明上文说有说无及说不二之功能也。无谓非有。遮外道常有。是云遮建立。有谓似有。遮外道断见。是云遮诽谤也。小乘厌有为而归无为。若有无不二。云何舍有取无。今以有无不二故遮小乘趣寂也。指心（三十一丁）引演密抄。次举有人破演蜜义。次抄主判取演密义。愚按。演密解建立。为建立外道计者不可。有人破当矣。又抄主引庄严论为证。论云有遍者常见。即建立也。无边者断见即诽谤也。又论全文云。由于无体知无体故。不应建立有（文）既云建立有。明是常有见也。应知。指心解不可。又指心举有人义中云。龙树云。建立有。诽谤无（文）即与今论意同也。
    所以然者下。明能遮所以也。上无体是能遮教义。下无体诸法无体。谓由说依他非有故。即知诸法无自性。既知无性。何起建立常有见乎。
    由于下。明遮诽谤所以也。有体者似有。似有是因缘生义。由说依他似有故。知世谛假有。何起诽谤断无见乎。世谛即色等五蕴也义林云。第二世俗谛者。瑜伽论说。谓所安立蕴处界等（文）有人云。谤注皆不当矣。又以下明遮趣寂。具如上辨。
    彼偈又云下。论有三偈。今略第一出第二第三两颂。抄出全文毕云。私云。以上三偈总就幻法示观行成就。且举不净观明幻喻所用也。此中二。一正辨能缘所缘之体性（初一颂）二兼述幻法所用之行相。此中有二偈。初一偈约遍计明能迷所迷。后一偈约依他辨能观所观（云云）今云。初一颂辨能缘所缘之体。次一颂约遍计明所治体。第三颂明能治观行也。
    前偈下。释前偈也。初释第一句。幻像等举喻。如次喻所缘能缘也。
    以迷故下。释第二句。是合法也。说有能取等者。释颂说有二三字。即合幻像及取幻。是遍计二取也。彼二虽无者。释第三句。无谓理无也。
    而二下。释第四句。谓此二取以情有故。云可得也。显现者即当情现义也。此一颂总明所治体。即遍计二取也。指心出二解。一幻像取幻。能取所取。皆为依他。次解幻像取幻为依他二分。能取所取为遍计二取。此二解俱不可依矣。
    后偈下。释次颂也。上颂杂染迷心。遍计二取是所治也。是明观行惠心。即能所二观是为能治也。观行无量以五停心为初入门。五停心中殊以不净数息二观为要。是故今先明不净观。其不净观虽有九相。通治四贪在骨锁观。故举此观以为能治也。抄云。后颂为依他二分（云云）此解恐不可。是明能治观。何为依他乎。观行人亦尔者。意云。犹如二取虽无由迷说有。今此亦尔。二观虽无。由观说有。迷观虽异。能所体无其义是一。故云亦尔也。
    于骨像下。释第一句。是总举能所二观体也。
    由观下。明由观惠有能所二观也。彼二虽无者。是对遍计理无也。上颂云。迷故说有二。今欲遣迷故立二观。若二迷无则观何有。故云虽无也。
    而二下。是对遍计情有。谓遍计迷倒于理虽无。当情为有。所治已有。能治亦有。故云亦可得等也。由观显现故者。如彼二执由迷显现。此二观亦由观惠显现也。问曰等者前明能治所治体毕。自下明能所治俱幻相也。论全文云。问如是观已何法为所治。何法为能治（文）捡十卷及十四卷本。全同论文。今疏恐脱何法为能治五字也。
    应知下。初一颂明所治。于中初二句明所治体。次二句明幻相也。次应知下明能治。文科如上可知。
    前偈下释初偈也。论全文云。释曰。应知所治体谓彼法迷相者。此中应知。所治体即是迷法相。何字恐衍。十四本无所治体者。释第一句。是标所治体也。
    即是下释也。是释第二句正示所治体也。迷法相者。是遍计二取。故云如是如是。是明二取义故重言也。体者即显情有。与上幻喻中。不应厌体入小涅槃之体同也。
    然如是下。释第三句。是初释体字。体即有义也。由虚妄分别故者。明有所以也。虚妄分别者。谓依他性于依他上起遍计二取。故此二取体虽是都无当情现故说为有。有即情有也。
    亦说下。释无体二字。由能下明无体所以也。谓情有二取。即理无故。亦说为无也。
    如是下。释第四句。正明幻相也。第三句如是言。意通次句。故释中云如是也。意明。以情有故。此有实无与无体同故。有亦如幻。以理无故。举体是无。故云无亦如幻。以此义故。所治遍计。其相如幻无有实体也。后偈下释次偈也。能治体者。举第一句。是标能治体也。
    即是下释第二句。诸法者四念处等诸法门。是能治也。
    如是如是体下。释第三句也。指取骨骨像能所二观故。云如是如是也。身受心法喻骨像。观惠唯取骨也。体故者。体者有义。有所治遍计情有故。有能治观行起。是云如是如是体。此体由能所治因缘而有故。是假有而非实有。故云彼体亦皆如幻也。愚按。此中能治当第四胜义世俗。义林云。胜义世俗者。妙出众法。圣者所知名为胜义。假相安立。非体离言名曰世俗（文）今亦假相安立故云如幻也。
    何以故下。明能治无体所以也。意明。凡夫二取当情显现。故云有体。为遣此有诸佛教兴此教徒因缘而生故。假而非实故。云无体所治是情有故幻。能治是因缘故幻。此二俱幻也。
    如是体下。释第四句。是明能治假有也。如是体无相者。踏前起后谓如上说。能治之体虽是无相。对所治故不障假有。是以世尊于无相中。而现相示现八相。是名为随染业幻也。而影显现者。意明。如是八相。本是自心影像。自心观行为因。诸佛大悲为缘。由感应因缘此影显现。以因缘生故不有而有。有而不有。毕竟不可得。故云如幻也。问曰下。问答决择辨能治所治同为如幻义也。抄云通伏难者。恐不可。偈中强幻喻能治。余幻喻所治。如文可知。清净法者。净法界等流教法。故云清净。所谓念处等强幻王也。染法者。实我实法。遍计妄情故。云染法也。无所得者。论云无慢。慢者取着心。无慢即无所得也。第六（十六）云。若见异境界。以为殊妙而取着之名为我慢定。亦名悭执定（文）所谓。坐水月道场。修空华万行者。即此中意也。
    彼论下。明广引论文意也。具如上辨。抄辨所引论阿赖耶识文义（云云）今云。无离二性而别有阿赖耶。赖耶是总。二性即别论广明二性如幻。即是明观蕴阿赖耶了知自性如幻也。何怪之有耶。
    当知下。经明六喻。今且约幻一喻而广释故云也。述记九本（三十八）云。此显依他非真实有。举喻以成。如大般若广说其相。摄大乘说。云何无义。而成所行境界。为除此疑说幻事喻。云何无义。心心所转为此说阳焰。云何无义。有爱非爱受用差别。为此说梦境。云何无义。净不净业。爱非爱果。差别而生为此说镜像。彼言影像。云何无义。种种识转。为此说光影。云何无义。种种言说戏论相转。为此说谷响。云何无义而有实取诸三摩地所行境转。为此说水月。云何无义。有诸菩萨无颠倒心为辨有情利乐事。故思受生。为此说变化。彼世亲无性第五皆广说。今经六喻中。有旋火轮乾闼婆二喻。具如下十喻中释。前劫下。辨大小乘用喻不同也。犹带折法等者。具如初劫中辨之。
    然此中下。正明今六喻意也。体法难解之空者。遍计所执情有理无相。达举体空而如空华。理无即空也。依他起性非有似有故。悟无有实体。犹如幻等。非有即空也。对前折法自□至细分折观之。而直明法体是空故。云体法空也。□相转融者。抄也二解。今取初义也。
    行者解诸蕴下。对明初二劫观惠此先明第二劫观惠也。解诸蕴唯心者。即了知万法唯识也。知法自性者。即知三性如幻。是即体法空也。
    未了如是下。明初劫未了观解。前劫五喻带折法故。未了二性如幻故。云未了如是自性也。十四本云如是如是自性。又前寂然界当地前七方便。四寻思。四如实智位。故云未了也。唯识第九（九）云。□等四法依四寻思四如实智初后位立（初二位寻思观。次二位实智观。）四寻思者。寻思（一切法）名义自性差别假有实无。如实遍知此四离识及非有（所取四法离识非有及能取识非有）名如实智○如是□顶依取识观所取空。下忍起位印境空相。中忍转位。于能取识如境是空。顺乐忍可（顺乐后位上忍修无能取）上忍起位。印能取空。世第一法双印空相。皆带相故未能证实。故说菩萨。此四位中。犹于现前安立少物。谓是唯真胜义性。以彼空（所执）有（依他）二相未除。带相（相状）观心有所得故。非实安住真唯识理。彼相灭已方实安住（文）畏堕有所得等者。未了依他似有故。云不能尽理观有也。未了遍计理无故。云不能尽理观空也。非但见有等者。已上明观解未了。此下明证见未了也。有者真有。地前菩萨。犹于现前安立少物有所得故。非实安住真唯识理故。云非但见有不明也。是未能见真识理。何得究竟见遍计空。故云未尽空见也。又解前劫不识体法空故不能了蕴等诸法自性如幻。谓之见有未明。唯见偏真理。不能如空亦不可得。谓之见空未尽。
    今以下明正达唯识性也。如幻等门者。即指六喻观门。谓遍计实无故如幻。依他假有故如幻。上引蕴严论。一一颂文皆明此义也。有空不二者。观蕴阿赖耶知自性如幻阳焰等等。即有空不二义。依他似有即非有故。故上明幻喻中云。如是无体与有体无二。由此义故。说彼是幻。此幻即譬诸蕴。又云。由有无不二。能遮建立（有见）诽谤（无见）及小乘寂灭（文）问相宗意。三性各别有空体异。何云不二。故华严玄谈第五（四十五右）明性相十异中云。依他起性似有不无。非即无性真空圆成。说经空义但约所执。抄今疏语。意拣法性宗。法性宗中依他无性即是圆成。则依他无性。无性即空。空即圆成。今言似有不无非即空也。语则但释依他。影出圆成名耳。说经空义。但约所执者。三性之中遍计所执。此一则空。二性不空。故云但约（文）答。今约法相当住故约依他性谈不二义。似有即非有故。具如上解人法二空等。对初劫取。着蕴空。今此中无分别智证真如故。平等平等离能所二取。故云不当心也。上引述记第九中。犹于现前安立少物。谓是唯识真胜义性。以彼空有二相未除。带相观心。心有所得故。非实安住唯识理。彼相灭已方实安住（文）带相者。二取当心义也。今反之故云不当心也。抄引阿字义云。二空谓真实性者不可。法相宗意二空非圆成。二空所显名圆成实性。具如上辨。乃名真入法空者。对寂然界离一重法倒云真入。上云。明第二重观法无我性。即是也。悟唯识性故者。唯识第九（十二）云。若时菩萨于所缘境无分别智都无所得。不取种种戏论相故。尔时乃名实住唯识真胜义性。即证真如智与真如平等平等。俱离能所取相故。能所取相俱是分别有所得心戏论现故（文）述记第一本（十五）云。又言。唯识相性不同。相即依他。唯是有为。通有无漏。唯识即相名唯识相。持业释也。性即是识。圆成自体唯是真如。无为无漏。唯识之性名唯识性。依士释也（文）。
    故经云秘密主下。明觉心乘也。辨他缘觉心二心之异。具如抄辨。今云。他缘乘唯识无境为宗。觉心乘心境俱空为宗。如次当相性两宗。是定量也。今牒文中初置故字。终无者字。是示二心续生相耳。如次辨之。彼如是舍无我者。抄云。又有二义。演密抄意舍初劫地我观第二劫唯识（乃至）广辨（云云）抄意以为演密不辨第二劫有二心浅深。但就法相一宗明之。指心等解皆同此义也。愚按。恐不得演密意也。演密具辨初二劫心相续次第。何云于第二劫唯就法相一宗明乎。演密最得疏意。云何知者。经疏以一行者心续生相。寄齐小乘及性相两宗而明故。且见经文说相则似唯明续生相。然存寄显故。其中性相差别自分别矣。疏显此义。明他缘乘同楞伽深密等。觉心乘同于胜鬘及宝性等论。释相明着。演密何迷乎。今经文意于他缘乘悟唯识理故。得心主自在。若不得悟唯识理。则心尚有挂缚不得自在。故疏主显此意。牒文初加一故字云故经云等。故字所诠正显续生相也。演密亦为显此义。具辨初劫已来心续生相。今举文具辨之演密云。舍无我等者。舍者离义。无我者谓前劫离我倒时。有法执当心。故以五喻达诸法即空。遣彼法倒。虽遣其有仍滞空相。今第二劫以六喻对治前劫即空。既有去空亡方顺不可得空。故疏云。虽观诸法无所有。然亦于法无所空。故须离有离无道观法无我性。既能双离有无之相即得心主自在。由是圣教说相为缚。令心不得自在。今得离时故云心主自在。如人被缧绁所拘得解脱时方名自在也（文）解云。离我倒者。明唯蕴无我义。有法执当心者。明存唯蕴也。故以五喻等者。明寂然界离蕴扼缚也。仍滞空相者。明寂然界法扼缚也。今第二劫等者。明他缘心离法扼缚也。既双离有无之相者。于他缘乘离唯蕴有及五喻空。是云双离也。即得心主自在者。由双离空有故即得自在。是正明第二劫中有二心相续也。由是圣教说相为缚等者。下明六无畏中。云蕴扼缚及法扼缚即是如次有空扼缚也。今舍无我者正明此义。谓他缘乘心舍初劫所得人无我法无我有空之相。而不滞有无。是云舍无我。舍无我了则得心主自在。即是续生次第。疏主明此义云（乃至）人法二空相亦不当心。乃名真入法空悟唯识性。故经云秘密主等。演密得此意故。具明初劫已来续生相也。然古师不得演密意。妄破演密耳故第三卷释第五无畏云。若害法住无缘。当得法无我无畏者。即是无缘乘心。观察法无我性。于心外有无影像智都无所得。心王自在觉本不生。得离法之扼缚。于法无我得苏息处此释意。离有无影像正在他缘乘。以已离故得心自在。是以。此二心似无间道断解脱道证义。故二心总名法无畏。所以明二心毕。云得离法之扼缚等。与演密义其义大同矣。又助一解云。舍无我者。无缘乘心三界唯心以为其宗。三界唯心即法无我性（具如上辨）彼遮境存心。今明心境俱空若对俱空。彼犹住唯心而不得自在。故舍前法无我则得心主自在也。若此义者。故字属上文。经云以下为牒文也。心主即心王也者。第三卷释第五无畏中。直云心王自在。故知。主及王但是翻名之异也。主及王俱有主寄义自在义故。第十四（二十云。主者。以于诸法得自在故名为主。今检梵名。主王有异。王梵亦有多种。或云（王菩萨等）或提阇多（罗刹王。出第十四卷）或云罗阅那（帝王之王。最胜疏第一十八丁）主梵亦非一。或云□多（水天真言）或云娑□（引）□多（密主之主。杂名。）或云今（唐梵文字）今此云王者。恐是。此有主义王义。具如守护经第十（二丁）明罗惹梵名中。往阅。自在者。检梵名。或云缚始多。或云湿缚罗。第十三释释迦真言云。萨□达摩（一切法也）□始多（自在也）□罗□底（得也。谓于诸法而得自在也）百字成就持诵品云。于此三昧门以空加持。于一切法自在成最正觉。第十九（十九左）释曰。此摄于梵音是摄取之摄。如摄取诸物令在己身之义也。由以此空持加持力故。能摄一切法成佛也。此中自在者。梵音与观自在之自在。有异。此是摄取义。谓能摄取一切法也。如王者于其境内。随意摄取皆得自在。如来法王于一切法自在亦如是也（文）又十三（八）云。时佛住法界性中。告金刚手。谛听一心我说此法令修行者于此法中自在得。所谓令得胜上教法也。此自在亦速得义。又是摄持义。与上所云（指第六明八地三昧道中也）多财名自在不同也。第十二（二十二）云。法王者于法自在故名为王（文）又心要云。金刚王。菩萨。执双金刚钩用为召集而摄召之。即不空菩萨妙用也（文）□始多罗惹。俱有摄取自在两义。凡诸梵文有通别两义。若约通义俱有摄取自在义。若约别义。摄取也。自在也。今心主自在之自在。恐是□始多。又按。自在有二。色自在及心自在也。大乘义章三末（四九）云。第四现色不相应染色自在地断之。毕竟色自在者。是第八地能净佛土名色自在。第三转识不相应染。心自在地断之。毕竟心自在者。是第九地善知物心名心自在（文）八地三昧道名观世自在者（第六卷具明之）是多财名自在。此梵言湿□罗也。于法得自在者。是心自在。此梵言□始多。然今觉心乘云心主自在者。意同第九地。华严玄谈第五引楞伽第四云。第九则为七。彼释云。第九则为七者。第九同第七无生忍矣。今以三劫始终对相宗地位。今初劫当彼七方便（初劫也）他缘乘当初地至第六地。觉心乘当第七地（已上第二僧祇也）空性心当第八地极无心当第九地。应知。与玄谈义同验知于觉心乘初得心自在云心主自在也。以不滞有无者。释舍无我义。上云人法二空之相亦不当心是也。有无即二无我。不滞者舍义。又上云不当心。亦即与舍义同也。是明他缘乘心舍二无我也。又后解意者。直约觉心乘云不滞有无也。前无缘乘虽谈有空不二。对后心则还为而二。彼遣遍计空存依圆有。即是滞有无也。重誉云。前无缘乘心。才虽空境界。尚存能证之心智。既遣境遗智。犹如滞有无。又计有为智体故不免挂碍。今至觉心乘境智皆亡。何智滞有无。自心即如。宁心有挂碍乎（文）大乘玄二智义云。真故无有。虽无而有。即是不动实际而建立诸法。俗故无无虽有而无是不坏假名。而说实相。以真际宛然诸法故不滞于无。诸法宛然实相不累于有。不累于有故不常。不滞于无故非断。即中道也（文）心无挂碍等。释心主自在义。谓以不滞有无故。得心自在具如上辨二心续生相也。
    所为妙业下。明自在相。谓内得心自在故。外业随意而成也。仁王（奉持品）云。复次远行地菩萨。修无生忍证法无别。断诸业果谓现行相（起信智相）住于灭定起殊胜行。虽常寂灭。广化众生。示入声闻常随佛智。示同外道示作魔王。随顺世间而常出世。于十阿僧祇劫行百万三昧。善功方便广宣法藏。一切庄严皆得圆满（青龙疏下二。二十七丁）
    心至自在下。明对前前位菩提心倍胜也。抄云。至觉心乘初立净菩提名。疏家更作开会释。问答（云云）愚按。此解不尔。凡净菩提心有其二种。本来净及离垢净。本来净名从顺违八心至极无心皆通在焉（此如上辨）故下云。此经从浅至深广明心相。皆为菩提心本来因缘（文）今此云净菩提心。即明本有净菩提心。分离垢染倍胜于前前住心也。若初地名净菩提心者。即至极离垢净也。华严经等初地名净菩提心者。即斯义也。古师不解此义。故为种种异解。皆不可依焉。更作一转开明者。他缘乘心既舍无我故。云不滞有无。是一转开明也。于觉心乘得心自在亦是一转开明。故云更也。若后解意者。总明对初劫而倍胜。他缘乘心亦虽胜前劫。今觉心乘正是第二劫能越心故至此对明初劫也。倍胜前劫者。抄云前劫者指他缘乘者恐不当也。他缘觉心同是第二劫心也。既同在第二劫而云前劫。何指他缘乘乎。若如言者。譬如自在吾家而指吾家云他家。岂有此义耶。今云。前劫即初劫也凡胜劣相望亦有重重。或于同劫中而前后心相对。或前后劫相对而辨。今前后劫相望故。指初劫云前劫也。故于第二劫中而明胜劣有其二种。前云与前劫上五喻观无性空。意复有殊异者。明唯识无境六喻胜于前劫五喻也。当段对前云得离一重法倒了知心性。以明其胜于前劫。是初二劫能越之心相对而辨胜劣。故知。前劫者即初劫也。又于第三劫中。远对初二劫明胜前劫。今觉心乘隔他缘乘远对初劫。亦何足为怪乎。
    心王犹如下。释觉心不生义。抄引胜鬘楞伽等文毕云。此意心王第八识。自性清净如来藏体也。心数七转识真妄共会随缘心品也。今于七转识随缘体。正了第八识本净源故。云觉心不生（云云）此解难依。八识总为心王。是性相定判也。何处指七转识云心数乎。上疏云。心王所住之处。必有尘沙心数以为眷属（文）此释意指金刚手等智悲眷属为心数也。若约四重圆增则八叶（即识也）为华台具德第一院以下以为眷属也。应思之指心私云。心王者经如来藏。即自性清净心也。即是第八真识真如佛性也。心数客尘者。经客尘烦恼等也。即七转识相应贪等烦恼也。又准下文。亦有境界风无尘染。前后两假影略互显矣。意云。第八识本觉心水依境风动是所缘缚也。数尘被染。即相应缚也。自性清净心依相应所缘二缚而成七转妄心。犹如依风尘成浊波（风成波尘成浊）心数即非七转识也。故知。第八本来清净故。譬之池水本净。七转离垢清净故喻之客尘清净。七转离垢清净即归第八自性清净。无别体故。云证此性净时觉心本不生也。故大师叙此心云。心王自在得本净之水。心数客尘息动浊之波（文）此解当矣。愚按。今对相宗赖耶缘起识体。而明法性真如随缘不变心体故。取宝性论二清净释意。故知。今心王者指不变心体。所谓如来藏自性清净心也。宝性论第四云。佛身不舍离清净真妙法如虚空日月智离染不二。此偈明何义。向说转身实体清净。又清净者。略有二种。何等为二。一自性清净。二离垢清净。自性清净者。谓性解脱无所舍离。以彼自性清净心体不舍一切客尘烦恼。以彼解脱不离一切法。如水不离诸尘垢等。而言清净。以自性清净心远离诸烦恼垢更无余故。又依彼果离垢清净故（云云）本来净者。即不变心体。以喻水本性清净也。心数净除者。明离垢净。心数者如上辨之。七转识相应烦恼。宝性论云客尘烦恼。非是指七转识。若言指七识者。亦违楞伽文。彼心体喻水七识喻波。水动为浪。无水外波无波外水。何云净除。净除即离垢义。故知。离烦恼垢云客尘清净。离垢故波息。波息故水性湛然。是名还同本觉。故次云是故证此性净也。故起信云。智净相者。谓依法力熏习如实修行满足方便故。破和合识相。灭相续心相。显现法身。知淳净故。此义云何。以一切心识之相皆是无明。无明之相不离觉性。非可坏非不可坏。如大海水因风波动。水相风相不相舍离。而水非动性。若风止灭动相则灭。湿性不坏故。如是众生自性清净心。因无明风动。心与无明俱无形相。不相舍离而心非动性。若无明灭相续则灭。智性不坏故（文）觉心本不生者。即证自性清净心也。上疏云。本不生际者。即是自性清净心。自性清净心即是阿字门。以心入阿字门故。当知。一切法悉入阿字门也（文）此文明自宗初地所证。今此下云渐入阿字门。约能证智浅深有异。所证体一。故俱云入阿字门也。抄广引诸文辨八九二识义（云云）今云。天竺本有此两说。是相性两宗义也。华严大疏十九（下六九）云。真谛三藏说有九识。第九名阿摩罗识。若唐三藏此翻无垢。即第八异名。谓成佛时转第八识以成此识。无别第九。若依密严经。心有八种。或复有九。又下卷云。如来清净藏亦名无垢智。即同真谛所立第九。又真谛三藏所翻决定藏论九识品云。第九阿摩罗识有二种。一者所缘。即是真如。二者本觉。即真如智。能缘即不空如来藏。所缘即空如来藏。若据通论此二并一真如为体。故起信一心二门生灭门中说。其本觉真如门体无二也（文）真谛所立第九识者。即真妄和合论中不变心体。自性清净心。开此为第九也。是当法相宗凝然真如相宗唯谈赖耶缘起不明真如缘起。故以八识为定也。
    何以故下。释次经文。经有二。初征次释。是征释上本不生义也。此经文述明觉自心本不生义。云前后际等。前际不可得述不生义。后际不可得述不灭义。今经且举不生影不灭也。起信（下本十二）云。复次真如自体相者。一切凡夫声闻缘觉菩萨诸佛无有增减。非前际生非后际灭。毕竟常恒。义记云。谓人虽就位以分优劣。真体随人未曾增减。故云无增减。非前乃至常恒者显不增减所以也。非前际生故常。非后际灭故恒也。凡位为前际。佛果为后际也（文）宝性论第四（七丁）云。以常故不生。离意生身故。以恒故不灭。虽不思议退故（文）今前后际俱不可得者。即不生不灭义也。
    譬如下作释也。是初举喻。大海喻心性。波浪喻缘起法。缘喻无明。所谓境界风也。谓此波浪未起之前无也。唯是水故。已息之后亦无也。都归水故。是举波浪假有而无实体以对明心性不可得也。
    而水性下。明心性真实前后际不可得也。谓水动为波。未起之时但是水性。故云非是先无也因缘尽时波浪归水。亦但水性。故云非是后无也。心王常住不变无前后际也。
    心王下合法也。初本性不变义。谓前后名本约缘起。心性本自不生不灭。越于三世绝于方所。故云无前后际也。以前后际断故者。述释上义。断者即不可得义。不可得即本不生义。谓心性常是不生不灭。已不生也。何名前际。已不灭也。何名后际。前后际相都不可得。故云断也。第十九（十六）云。上来所说阿字门。即是显示自身我。即我自身本不生亦不灭。不生不灭者即是如来之身。当如是观察也。故云阿字以自形显示其德也。次或无所得义也。从缚字形显示不可得义。上缚以证本不生也。缚字形现。此缚即是下文言语道断之义也。此明何义。佛言。阿字具有一切功德。或直从阿字门。以本不生而显说之。或从异门显之。即缚等诸字门也。其义虽异门亦有殊。然所示我之自身本不生义无有异也。
    虽复下。合缘起喻。是明随缘不变义也。具如上引起信文解。觉此心本不生等者。释如是知自心性等文。心本不生者。即自心实际。故经云自心性也。抄出二解。初义云。此等既于彼当分明阿字义。故就此宗作开会释也（云云）次义云。今渐入阿字门者。非秘密阿字于所寄齐当分所建立。般若经四十二字门中阿字也（云云）此两解皆难依用。今云。是寄齐于常途摄相归性无为真理。而明真言行者渐入阿字门义。夫觉心本不生者。正明真言行者第二劫能越心故。于六无畏中第五无畏。故第三云。若已心王自在觉自心本不生名阿阇梨（文）是十六重中一种阿阇梨。云何云开会。况且开会者天台所立名目。此疏始终何处有此释。不思之甚矣。又阿字之体一相一味。智有利钝证有浅深故云渐入。云何阿字有二理乎。今寄齐般若共闻阿字。以显真言行者渐入阿字义。故第三云。二劫智慧尚与二乘共闻亦非甚深般若（文）验知。渐入阿字门者。第二劫能越心。对第三劫云渐入。下云。前劫悟万法唯心心外无法。今观此心即是如来自然智。亦是毗卢遮那遍一切身。以心如是故。诸法亦如是。根尘皆入阿字门。故曰离于根境（文）尔时下。释超越二劫瑜只行也。百六十心等者明第二劫所离妄执也。尘沙者。辅行云。无知数多。上烦恼者胜鬘经云。世尊若无明住地不断。不究竟者。不得一味等味（次上云。涅槃一昧。等味谓解脱味）谓明解脱味。何以故。无明住地不断不究我者。过恒沙等所应断法不断。不究竟。过恒沙等所应断法不断故。过恒沙等法应得不得。应证不证。是故无相住地积聚生一切修道断烦恼上烦恼。彼生心上烦恼。止上烦恼。观上烦离。禅上烦恼。爱上烦恼。方便上烦恼。果上烦恼。得上烦恼。力上烦恼。无畏上烦恼。如是过恒沙等上烦恼。如来菩提智所断。一切智依无明住地之所建立。一切上烦恼起皆因无明住地。缘无明住地（乃至）如是一切烦恼上烦恼断。过恒沙等如来所得一切诸法通达无碍。一切智见离一切过。法王法主而得自在。证一切法自在之地（云云）宝窟中末（五三）云。所生烦恼应为道治。是故名为修断烦恼。一切对治道名为修道。覆诸德上名上烦恼。又起增强亦名为上。又起自根本上故名为上。又（三十七）云。过于恒沙数上烦恼依者。此辨无明能生恒沙力也。无明所起众多喻同恒沙。所起增强。故名为上。且覆于诸佛上法故名上也（文）又起信（下本七）云。真如本一而有无量无边无明。从本已来自性差别厚薄不同故。过恒河沙等上烦恼。依无明起差别（疏是从无明所起。迷诸法门事无知。所知障中□分摄也）我见爱染烦恼。依无明起差别（疏是无明所起四住烦恼。烦恼障摄也）如是一切烦恼。依于无明所起前后无明差别。唯如来能知故（文）一重微细者。述释上烦恼义。对前□妄执云微细也。此中当有二种。一他缘乘所断。二觉心乘所断也。抄辨此义云。依释摩诃衍论。五有为中根本无明当此第三劫所断。异灭二相当初劫所断。以生住二相应配第二劫所断。此中生相所摄业相。及住相所摄转现二相。当觉心乘所断。住相中智相相续当他缘乘所断。故普观记云。若法相宗根本无量一种。及三不相应染。说尚不及智岂能断（文）此解恐不当矣。第二劫俱断法执故。疏云上烦恼。何云觉心乘离三细染耶。愚按。上烦恼者。即胜鬘所谓过于恒沙上烦恼。然经云修道断诸上烦恼。若依起信。即是分别智相应染。故彼疏释云法执修惑。是从第二地至第七地。渐次断之也。又依第六卷释八地三昧道中。空性心即当常余八地也。又起信明现色不相应染云。依色自在地（八地）离之（文）以此推之。觉心乘当配七地。与起信义相符会矣。法执修惑者第六识细分。常途所云第七（起信不立第七故）也。今从空性心离赖耶识内三细染故。对此下云第二劫除心外垢也。今具引论文论（六染章）云。一执相应染。（疏是六□中执取相。及计名宗相。亦是上意识。见爱烦恼所增长义。亦是上无相中□分别执着相也。异相也。）依二乘解脱及信相应地。远离故（疏若二乘人至无学位。见修烦恼究竟离也。信相应者。十解已去。信根成就就无有退失。名信相应）二者不断相应染。依信相应修地学方便。渐渐能舍得净心地。究竟离故（疏五意中。名相续识。六□中名相续相。但法执相续生。生起不断。不断即是相续名也。从十解。已去修唯识观。寻伺方便。乃至初地证三无性遍满真如。法执分别不得现行故。云净心地究竟离也。此中修唯识观证三无性等。正是他缘乘所观也）三者分别智相应染。依具戒地渐离。乃至无相方便地（第七地）究竟离故（疏五意中智识。六□中智相。以能分别世出世诸染净故云智。是法执修惑。七地已还有出入观异故。于境界有微细分别。然地地分际故。云渐离。八地已去无出观外缘境。故于七地尽此惑也。故云无相方便地究竟离也）四者现色不相应染。依色自在地能离故（疏是上五意中现识。三细中境界相。犹如明镜现色像等。此依根本无明故。动波净心令现境也。以八地中三种世间自在。色性随心无有障碍。故云色自在。地能离也）五者能见心不相应染。依心自在地能离故。（疏五意中转识。三细中能见相。以根本无明动令能见。第九地中善知众生心行十种稠林故。云心自在。此于他心得自在。又以自得四十无碍智。有碍能缘永不得起。故云心自在能离也）六根本业不相应染。依菩萨尽地。得入如来地。能离故（疏五意中业识。三细中业相。以无明力不觉心动故。菩萨尽等者。谓十地终心金刚喻定。无垢地中微细习气。心念都尽。故上文云得见心性。心则常住。故云能离也。）不了一法界义者。从信相应地。观察觉断入净心地。随分得离。乃至如来地能究竟离故（疏释中。初□者至初地离。后细者至佛地尽故也。此即是上染心所依无明住地。能染真如成染心故。上云破和合识者。灭无明故灭相续心者。断染心故。故无明与染心。虽说有前后。然治灭并一时也。文。又上云。今此菩萨。信相应地。非但断四住人执。亦分断。无明住地故。此论下文云。不了一法界义者。从信相应地观察。觉断故。今但为显人我□执故。不论彼故。文）问上引圆觉钞云。法相宗极于三细。今云何觉心所断。云分别智相应染。答此难实尔。今疏现文云尘沙上烦恼。正与胜鬘起信同。故为此解。又按。极于三细者。从性宗而言之。谓从我观彼。彼所谓赖耶即我三细故。若约彼宗。阿赖耶识有覆无记非所断染。是与性宗真妄和赖耶大不同也。又彼不说三细名故。普观依此义云说尚不及也。今觉心乘配智相者。第二劫二心同离法无我中法执。□细也。故六无畏中此二心总名法无我无畏也。又起信疏释不断相应染（他缘乘所断也）分别智相应染。俱云法执。与今疏相同。今第二劫行者唯断法执故。疏云上烦恼等也。又今三劫与常途三僧祇同故。断位最下。问。若尔全与彼三祇同耶。答。不尔彼家三祇十地为极。今彼八地为初地。故今此三劫初地为极。彼三祇上建立十地故。其故大不同也。问。第三劫当断根本无明。何云离三细乎。答。第三劫二心当常途八九二地故。华严大疏三十八上（十七）释八地中云。转现二字即起信论。以第八赖耶有其三细。谓业转现。业相最细。菩萨地尽方能离之。今此忍（八地无生）转现不行。即见相二分亦不行也（文）故知。第三劫当彼离三细位也。今以此三劫配。彼地位。初劫配三乘及地前菩萨（彼第一僧祇）今第二劫中他缘乘配彼初地。觉心乘配从二地至七地（第二僧祇）第三劫二心配八九十三地（第三僧祇。）最符会矣。此中无为等者。上所举上烦恼者。是法执故即是变易生死也。胜鬘经（十六）云。世尊有为生死无为生死涅槃亦如是有余及无余。宝窟（下本四十）云。有为生死无为生死者。此二生死立名凡有四种。一者分段变易如上所释。二者思议不思议。分段□近易可测度名可思议。变易微细难可测度可名不思议。三者有量无量。分段局有三有名为有量。变易出于三有乃至金刚名为无量。四者有为无为。分段名为有为。变易名为无为。分段之因名有漏。变易因名无漏。分段果名有为。变易果名无为对界内有漏语界外为无漏。然实是有漏对界内有为名界外无为。然实是有为。又出三界分段桎梏笼烦名为无为。而有念念生灭称为生死。如法华诸子出于火宅到于空地。空地即是无为也。此以重苦为有为轻苦为无为。如以重苦为苦。轻苦为乐。灭有为生死名有余。以其犹有无为生死故。灭无为生死名曰无余。以其无复余生死故（云云文）仁王青龙疏中一（十九）云。变是改义。易是转义。改转身命名变易也。此有三名。唯识论云。由非愿故。改转身命无定齐限。故名变易。或名意成身。由悲愿力意愿成故亦名变易身。由无漏力转令异本。如变化故（文）又大乘义章第八（初云）言变易者泛释三释。一微细生死。无常念念迁异前变后易名为变易。变易是死名变易死。故持地中生灭坏苦名变易苦。此通凡圣。二者缘照无漏所得法身。神化无碍能变能易。故名变易。变易是死名变易死。此该大小。三者真证法身。隐显自在能变能易。故言变易变易非死。但此法身未也生灭。犹为无常。死法所随。变易身上有其生死。名变易死。唯是在大。虽有三义。胜鬘所说第二（云云）又宝窟中末（十四）云。有人言。六地为分段。七地已去为变易也。今谓位义难知。忆生罪过。不可定判也。若依法华论。数处分明。又明。地前是凡夫受分段身。舍分段身方入初地。则知。初地已去是变易生死大力菩萨也。又仁王青龙疏（中一十八）云。又四卷楞伽云。菩萨摩诃萨得无生法忍住第八地。转舍心等得意生身。又第四云。大惠声闻辟支佛未证法无我。未得离不思议变易。故夫人经云。一阿罗汉。二独觉。三已得自在菩萨。受变易身言自在者即是八地。于相及土得自在也。又楞伽第三云。有三种意生身。所谓三昧变正受意生身。觉法自性。性意生身。种类俱生无行作意生身。属十地者。初至七地得初身矣。其第八地得第二身。九至十地得第三也。依此言直往菩萨三文皆同。声闻独觉两经皆说。二乘无学回心向地前亦得变易身。况诸菩萨登地者矣（文）愚按。总言者。十地皆得意生身。别谈者。诸经论中云初地及七八两地得之者。是约生死忍而明也。七八两地得无生忍者。经论异说。故沈空有七八之异。今会。七地出心即八地入心故。义不相违。今于觉心乘明此义者。即是七地变易义也。又胜鬘明二乘变易。四卷楞伽云不得者。胜鬘约回心云得。楞伽明初地已上不思议变易。故不相违。不思议变易者即义章所云真证法身变易也缘因生坏等者。具如追记辨之。今且明宗义者。谓三劫六无畏所明。真言行者心续生为要。是云宗义也。
    然上来下。辨初二劫分齐。以为第三劫之由渐也。一毫之善者。顺世八心最初种子心也。人法有无者。总约初劫人执二劫法执义云人法二障。人法即有无二障也。上云以不滞有无心无挂碍是也。从最初种子至觉心不生。从浅至深转为妙。故云转深转妙也。犹是对治等者。第三（二丁）云。即是无缘乘心。观法无我性。于心外有无影像智都无所得。心王自在觉心本不生。得离法之扼缚。于法无我得苏息处。第七（十）云。观蕴阿赖耶。乃至觉心前后际不可得时。当约心之影像本不生故。明种种法门（文）又按。第十一卷所明影像成就即此义也。对第二正觉句心佛显现位。而心外见佛。未等引地云影像成就也。影像即心外之垢。第二劫见有烦恼可断真如可证故。俱属对治悉檀也。谓他缘乘依三性立三无性。觉心乘遣三性立三无性。皆是除心外之垢也。与第三劫云行者解脱一切业烦恼时。即知一切业烦恼无非佛事。本自无有缚。令谁解脱耶。大不同也（文）如前辨。分别智相应染为觉心乘所断。对第三劫离赖耶心内三细云心外也。华严大疏三十八（上十九）云。智障有其三门。一是智障。所谓分别有无之心。二是体障。谓观非有非无之解立已能知。故曰体障。三是治想。谓妄识中。舍如正惠。依此地中有其三义。初一四地乃至七地断除。四五六地断分别取有之心。谓解法慢。身净慢等。入七地时。断除分别取无之心。八地已上断除体障。前第七地虽除分别有无之心。犹见己心以为能观。如为所观。如不即心能观之心不即如故心如别故。心外求法故有功用。法外立心故有体障。从第七地入八地时破舍此障。观察如外由来无心。心外无如。如外无心。心不异如。心外无如如不异心。故能如心泯同法界广大不动。以不异故。自外推求故。舍功用。不复如外建立神智。故灭体障。体障灭故名无障想。第三治想至佛方灭故。入八地离无障想而有治想。从八地已上无生忍体转转寂灭。令彼治想运运自亡。至佛乃穷。今此未尽。故说非无（文）未开此心等者。下云。以行者得此心时。即知释迦牟尼净土不毁。见佛寿量长远本地之身与上行等从地涌出诸菩萨。同会一处。修对治道者。虽□邻补处。然不识一人。是故此事名为秘密（文）又云。前劫悟万法唯心心外无法。今观此心即是如来自然智亦是毗卢遮那遍一切身（文）此等秘密事。第二劫人所未曾知故。云心中秘密等也。又宝钥上云。顿越三妄入真心。褰雾见光无尽宝（文）即此义也。
    享保九年岁次甲辰正月初五日记了
    同十四年己酉夏五再阅正治
    沙门昙寂
    元文二年岁次丁巳春三月二十八日正治搁笔
    宝历十庚辰岁秋冬十月六日书写竟顺庸

大日经疏私记第十七
大日经疏私记第十八

            沙门昙寂撰


第0段 住心品第一之余（第三劫段）

    窃按。诸师抄解皆挟带于大师所立十住心立教义以解此疏。是以义或涩滞。或违疏意。今此中三劫六无畏者。欲明真言行者修入心相。其相幽玄难直述。故且寄齐大小乘而明其位。亦更无意于显密对辨判其优劣。故非与大师无少异也。诸师皆云。疏家宗家义无违害。其解不直职此之由矣。今且置彼义直依疏文而解之然于第三劫无能所寄齐义。是直明真言行者初地净菩提心。故华严大疏三十四（上八丁）明十地寄齐中云。八地已上是一乘故不云寄（文）是与此中意同。又常途八地今经初地。故今不用寄。亦与彼同也。第三劫有二心。于中空性心是见道位。极无自性即初地住心也。又按空性心摄法华涅槃。极无自性摄华严经。侦大日经疏私记第十九

            沙门昙寂撰


第0段 住心品第一之余

    观察三心下。释观察三心义。愚按。三句亦名心者。三句者即菩提心论所明胜义行愿三摩地三种菩提心。故云心也。又三句因缘生义。因缘生即字义。字有三义。空即菩提心也。有大悲也。不生方便也。又字即众生本心。故第七（十二）云（乃至）如是见一切法生时。即是见本不生际。若见本不生际者即是如实知自心。如实知自心即是一切智智。故毗卢遮那唯以此一字为真言也。又第二十卷（二十六）云。问前三句。一者菩提心为种子。二者大悲为根。三者方便为后。今就大悲藏曼荼罗说之。为以中胎为菩提心。次八叶为大悲。外三院为方便。三心十心开合为异。是菩提心初中后。故云三心（文）第十二（十丁）释意处云。此众生自心处即一切佛。大悲台藏曼荼罗也（文）明知。三句即一心三德。菩提心之始终。若如实知自心心莲开敷。则为大悲台摩曼荼罗。故三句亦云三心也。
    若通论下是通十地。明三句分齐。故云通论信解地。谓初地为因。从二至七为根。八地已去为究竟。是初明初地因句也。虚空无垢等者。即所证菩提心。下释第三无畏中云。此空智生即是时极无自性心生也（乃至）尔时于有为无为界二种扼缚得苏息处。即是真言行者虚空无垢菩提心也（文）虚空无垢约喻。明菩提心本净义。故上释虚空无垢金刚云。菩提心体离一切执诸戏论。如净虚空无障翳。无垢无染亦无分别（文）初地菩萨初证此心云得。得即成就也。是于得中说成就名。非是法至生相名得也。第十二（十六）云。行者见此心佛之时。即名悉地第一成就。所谓得第一常身也（文）即此之谓也。十无尽界等者。明菩提心行相。十无尽界者。是十大愿所依。由十无尽成就十大愿故。新华严三十四云（初地章）佛子此大愿以十尽句而得成就。何等为十（初句为总。十愿皆是为众生故。余九句别别皆集成。度众生义故）所谓众生界尽（能居有情）世界尽（取居器界）虚空界尽（世界取依）法界尽（所说之法）涅槃界尽（所证之法）佛出现界尽（教化之法）如来智界尽（能证之法）心所缘界尽（通能所缘）佛智所入境界界尽（真性）世间转（摄初二三）法转（摄四五六）知转（摄七八九）界尽（前七别。后一总。十智云尽者。无断尽故）若众生界尽我愿乃尽。若世界乃至世间转法转智转界尽我愿乃尽。而众生界不可尽。乃至世间转法转智转界不可尽故。我此大愿善根无有穷尽（文）生十大愿者经文甚广。今依大疏文科略举十愿为。一供养愿（供佛及师僧）二受持愿（亦内护法愿）三转法轮。四修行二利愿。五成熟众生愿。六承事愿。七净土愿（摄弥陀四十八愿等）八不离佛菩萨愿。九利益愿。十成正觉愿（摄药师十二愿等。各以类摄故。诸愿皆摄尽）满足百万等者。经说十大愿毕云。佛子菩萨住欢喜地。发如是大誓愿。如是大勇猛。如是大作用。以此十愿门为首。满足百万阿僧祇大愿（文）大疏云。以此下明摄眷属。若观经文似此十之类有于百万等。依论释。云此十大愿一一愿中有百千万阿僧祇大愿。以为眷属。则此十愿摄无不尽。如成正觉则摄药师十二上愿。如净土愿则摄弥陀四十八愿等（文）此中愿为因句行为根句。愿在内心行发身口。愿即菩提心故禅要。第五发菩提心门者即五大愿也。又愿是行所依故。仁王青龙疏（下二七丁）云。起诸大愿者。行所依故。由行与愿互相依持。此二俱修不偏起故。
    从二地下释根句也。大悲万行者其体即六度也。警发地神偈云。修行殊胜行净地波罗蜜（义含等字）释云。修殊胜行净治诸地。净满诸度及余种种功德。如摩诃般若中历法广明。是以云等。今译偈五字为句。不可具存。然地波罗蜜中亦已含众德也。第十二（二十二）云。稽首行体地波罗蜜者。次归敬真行体。行体即是其地地及波罗蜜也（文）又第三卷释修行曼荼罗行云。乃至离垢地以后。各于自地观心中修曼荼罗行（文）第九卷法螺偈云。瞒怛罗（真言）遮唎耶（行）曩演（道□□（胜）译云胜道真言行（文）第一云。真言梵云曼怛罗。入真言门略有三事（文）真言即三密故。故知。曼荼罗行即三密行也。今此经宗六度皆有印真言及其观心。依三密行净满六度故。今大悲万行即三密行。谓之曼荼罗行也。
    即是下。明菩提心增长义。无尽大愿即菩提心。第三所云一向志求一切智智。必当普度法界众生。是也。谓度众生愿心增长生根也。十法界者。抄有二解。一上所云十无尽界也。一四圣六凡为十法界也。今按。两解俱得。初解具举十界依正。后解唯取正报。若依上疏当取后解。上（第一末三丁）云由自善根及与如来加持法界力故。所为妙业皆得成就。即是普于一切智地（佛果）乃至（三乘）无余有情界（六凡）皆悉生根也（文）意明。志求一切智智愿。于一切智地等生根。度众生愿于无余有情界生根也。愿有自证化他二故。如次于二各生根也。文句三之三（八十）云。十法界者谓六通四圣。是为十法。法虽无量数不出十。一一界中虽复多派不出十如（记云。界如摄法）如地狱界当地自具相性本末。亦具畜生界相性本末。乃至具佛法界相性本末无有缺减（记示相）故毗婆沙第七云。地狱道成就他化天法。即是其例。余九法界亦如是（记以小例大）当知一一界皆有九界十如（云云）华严大疏十九（上四九）云。十法界五蕴者谓六道四圣（文）今助一解云（文）十法界者谓十波罗蜜也。理趣释云。金刚加持者。表如来十真如十法界十如来地。以成上下十峰金刚大空智处（文）都部要目云。金刚杵者菩提心义。能坏断常二边契中道。中有十六菩萨亦表十六空为中道。两边各有五股。五佛五智义亦表十波罗蜜。能摧十种烦恼成十种真如。便证十地证金刚三业（文）释经十法界当要目十波罗蜜故知。十法界即十度也。界者性义。分义法界有事理二种。真如为法界者是理法界。十度即事法界也。又具缘品云。尔时毗卢遮那世尊本昔誓愿成就无尽法界度无余众生界故。一切如来同共集会渐次证入大悲台藏三摩地。第三（十七）释无尽法界云诸佛法界（广释往见）诸佛法界者即八万四千诸度门也。八万四千六度为体。故明十法界即十波罗蜜也。生根者谓大悲万行为缘。而净菩提心生根也。上疏（一末三丁）云。为令如是净信心（即无尽大愿也）坚牢（根执持支）增长（根引生义）经中次说大悲为根。根是能执持义。犹如树根执持茎叶花果不倾拔也（文）乃至渐次下明根句也。从二地至七地。净菩提心次第增长。增上是根义也。至第八地等者明究竟义也。佛性论云者。论第四（四丁）云。无相无功用道者即八地以上。无相者即真如境。无功用者即自长升进者。是名不净地惑。不净地惑者在究竟行。辨相续中能障八地已上三地。譬金刚定惠所碍。言究竟者八地以上见境界皆同。无更别境所未见者故名究竟。但方便由有浅深故。诸地为别故（文）但约方便者。方便有上中下三品故。三地差别。演密云。谓后三地境界皆同。以无相为境故。但约方便等者。对治惑障有阶差故（文）大乘义章三末（四九）云。第四现色不相应染。色自在地断之。毕竟色自在者是第八地。能净佛土名色自在。第三转识不相应染心自在地断之。毕竟心自在者是第九地。善知物心名心自在。第二业识不相应染菩萨地尽断之。毕竟入如来地（文）此三地名方便者。宝窟上本（九）明五种方便中第五云。显此一乘离相巧成故名方便。方便中极。故名为大。此即用一乘为方便也。（文八地已上寄显一乘故云一乘。具如华严大疏第三十八上）若观一一等。上来约十地始终明三句毕。已下明一一地皆有三句。是明约初初地有三句也。
    如以众多下明因句也。抄引华严初地章三十种因缘文（云云）愚按。华严文明入地已后功德。今疏明未入地前有众多十因缘。故与彼经意不同也。谓经违顺十心入于初地。云众多十因缘也。上疏明违顺十心云。从此（顺世八心）即发声闻菩提初种子心。皆应准前文广分别说。乃至三乘一一地皆具十心。迄第十地亦具种子牙□叶花果等。有求佛地智生。观毕竟空得至金刚际也（文）今如是十心云众多十因缘也。得入初地者。谓入见道也。最胜疏云。入者证也（文）入梵云□罗尾舍（千文）华严大疏二十（四）云。又此证者亦了知义。乃至□唎味底多了知也（文）既安住已者。踏前起后。谓安住见道已修种种万行也。第十五卷明入见道。云安住实智慧中是也。故华严大疏四十一（八丁）云。安住即入义也。智度七十四（七丁）云。安住者深入通达心无所著故不生疑。我是阿鞞跋致。非阿鞞跋致。自心中深入智慧。故是名自地证（文）。
    以种种下。正明根句。是初地住心也。又解。既安住已等者。即初地住心也。华严经三十四（住地章）云。佛子菩萨成就如是净治地法名为安住菩萨欢喜地大疏三十四（下三十八）云。第三总结者。上三十句广勤行具足成就。此勤行有四。一信二欲三精进四方便（乃至）是名此地说分中安住。故云成就如是净治地法名为安住（文）净地此地者。谓净自地地即心地也。最胜疏四本（初）释净地陀罗尼品题云。释名者。成唯识论云。总摄有为无为功德以为自性。与所修行为胜依地令得生长。故名内地。地持摄论。瑜伽。庄严释皆大同。净谓清净。离二障故。然大乘同性及证契大乘经说其三乘各有十地。菩萨十地能除二障极净名最。即最净之地。依主释也。净摄能依地是取依。总为别所依。或十地体即为无为功德为体。即此功德体离二障。名为最净。最净即地名最净地。持业释也（文）第三（十七）云。若为我倒凡夫择得一念守齐种子心。净治令平正亦名净地。乃至为一生神处菩萨择去心中无明父母极细之垢亦名治地。由地言之。则经文一一言下治地之义。凡有几重。例如十缘生句皆渐次转深不可穷尽也。
    说净治地下明究竟句也。果谓自证业。是化他。即向上向下两种方便也。果相者第七（三十）云。经次云。若到修行地授不思议果。此修行地即是净菩提心初法明门。例如声闻见谛以后复入修道位。此菩萨于百字明门中名见莲华台藏曼荼罗世界海。其庄严皆悉不同。先从伎字门大空轮中以诃字门起大风轮。次于其上以□字门起香水海。于其上以阿字门起金刚地金刚轮山。余如华严经说。于此莲华藏一一世界菩提曼荼罗各有十世界诸菩萨金刚等。以为眷属。此瑜伽者不起于座悉至如是诸佛会中。亦能次第询求诸善知识。故云初地菩萨化满百佛国。非从见之而已。亦能以此百莲华藏转作自身。至初地牙茎花□等十心满时。一明门中开出十解脱门成千世界。皆是随分蒙不思议果。至第十一地畔于处空云海门中一一皆见莲华藏庄严世界。性相形类展转不同。用作自身自在无碍。是名不思议果满也（文）方便业者化他事业。上疏云。即万行所成一切智智之果说名方便。由内具方便故。方便之业即是利他。是以梵音邬波娜亦名发起。如种子生果果还成种。以为名也（文）又上疏释除盖障三昧中云。常以四摄方便拔苦众生。乃至无量阿僧祇劫常在无间狱中。身心精进炽然不息。无有退没不辞劳倦。此经下。抄云。付经文三句配释也。观察三心者标句也。无量波罗蜜等根句也。信解地无对等下究竟句也。此中不说因句。举行果显因（云云）愚按。三句者菩提心之初中后故。当段经即以三句总为因句。不云三句云三心者。意显其体是菩提心。故知。观察三心者是因句也。请思之。此中无量波罗蜜多者是自利行。四摄即利他也。经云惠观者能观智也。行必依智成故。意明。由二利行净除盖障名为治地。问。治地是自利行。云何四摄为治地乎。答。菩萨以同体大悲故无心外众生。若众生不净心亦不净。故以自他利总为治地。仁王青龙疏第一（四二）云。菩萨济物得同体悲。正他利时即为自利。不见离自利有利他（文）又初地位于自他利得自在故。以其二利为治地也。仁王（持品）云。二利自在如水与波。非一非异。智起诸波罗蜜多亦非一异（文）无量波罗蜜多者。十波罗蜜（乃至）八万四千诸度门。仁王经（观如来品）云。圣者现前（真见道）最初一念。具足八万四千波罗蜜多名欢喜地（具如青龙记第三释）智度十二（初）云。波罗（秦言彼岸）蜜（秦言到）是名渡布施河得到彼岸。乃至复次于事成辨亦名到彼岸（天竺俗法凡造车成辨皆言到彼岸）最胜疏四本（二十一）云。梵云始迦波罗蜜多。始迦十波罗彼岸也。蜜多离也到也。总云十离到彼岸。十者数也。彼岸有五。一所知。二教。三理。四行。五果。由此十行能知一切空有境尽。能解一切五明教尽。能达一切真俗理尽。能修一切福惠行尽。能证菩提果尽。名到彼岸。菩提断俱名菩提。菩提涅槃并名菩提。故于五中有小不尽不名到彼岸。离者远离。由此十行能证生死五蕴之法。能到所知。五种彼岸名十波罗蜜多。依大般若作如是释。带数释也。若无性摄论。于诸世间声闻独觉施等善根最是殊胜。能到彼岸是故通称波罗蜜多。若据自能取到。摄论简他以二乘等非于此五皆修证故（云云）又依仁王等。初地檀度圆满。四摄即初地所行也。仁王云。念念常行坛波罗蜜布施爱语利行同事。广大清净善能安住饶益众生。青龙疏云。十度之中檀度偏增。财不无畏圆满修故。余非不修随力分故。布施等者广大修习皆清净故（云云）。
    行者从此下。释信解地无对等文也。是究意句也。行者者即经信解地也。是到于修行地人故称云行者也。无有对待者。释无对义。此中三义恐皆（信解）中所含义。此云对法。无对也。信解是无相菩提心。离有为无为一切诸相更无可待对者。故云无对。明非是如第二劫心外影像有相之观也。第九（五右）释明镜偈云。若与此（无相法）相应时。即于普门曼荼罗得除盖障三昧。能为一切众生作无比利。或云无对。或云无称。谓不可称量（文）第十九（六丁）云。如上皆说离一切相无对无缘。而今作此观等（观心莲花等）岂不相违耶。如从阿字生一切字生一切字时即本不生义。此亦如是。佛以方便故。故无相宗灭法中而作此瑜伽之行。无相之中而说诸相。即此诸相即是无相也（文）第四（十八）释香水真言云。若句义者。此阿□罗底（无对）三迷（无等）是无等无对义。谓此心地曼荼罗出过一切语言譬喻。乃至无有一法可为伦匹。故云无等（文）出过心量者。经云无量。量心量也。谓绝心称量也。量梵云（引）摩缚（千文）按。引点是无义。摩亦有无义。与通。此中义又称梵云。此中有言。皆中义也。意明。此菩萨证知心中秘密事。故非是第二劫菩萨所称量。故云出过。上疏云。修对治道虽□邻补处然不识一人。是故此事名为秘密。即此之谓也。不思议地者。谓初地菩萨深入阿字门。觉心本不生故云不思议地。不思议即阿字义也。第十六（二十五）云。又复入如来秘密法身不思议。此不思议梵音阿真底。亦有阿声。意明从阿出又从阿而入也。此两头上下。指两阿字。明一切法出入即同法界之体也。初地已上名不思议解脱菩萨。故云不思议地。解脱梵云。第六卷。释尾字云不思议解脱。又云不思议解脱经。故知。是中所含义。又大索真言信解也（文）信解地即不思议解脱义也。又中胎藏名不思议法界。即净无垢不思议心地。初地菩萨证此心故云不思议地。此三义即转释菩提心义。谓菩提心无相故更绝待对。以无对故非有心所量故云无量。非有心境者即不思议心地也。又解。无对因句也。无量根句也。不思议究竟也。有十心等者。如上三义叹于果相。此正明果相也。十心者初地十心也。第七卷所云。初地菩萨牙茎花□等满时。一明门中开出十解脱门。成千世界。皆是随分蒙不思议果即是也。无边智生者。上疏云。尔时行人为此寂光所照。无量知见自然开发如莲华敷故云无量智成就。此智成就即是毗卢遮那心佛显现。故云正等觉显现（文）谓上十心是初地果。即心佛显现。谓心佛现时一切心数皆为法门眷属。是云无量智。是第七卷云。于此莲华藏一一世界菩提曼荼罗。有十世界诸菩萨金刚等。以为眷属是也。又秘密曼荼罗品云。次得世尊身语意平等身等同虚空。语意量亦如是。逮得无边智生。于一切法自在而演说（云云文）智度第二（三十一）云。问曰。所知处无量故无一切智人诸法无量无边多和合尚不能知。何况一人。以是故无一切智人。答曰。如诸无量智惠无量无数无边。如函大盖亦大函小盖亦小（文）愚按。此中总有五义。即五字门也。五字满足一切智智义。初地已上分得一切智智。故云十如来地。无对者字义。此心本来不生故云无对也。出过心量是字义。不生心地言断心灭非有心境。云出过心量也。不思议地者罗字也。第八云。经云。中央示法界不思议色者。嚂字作绝白色。所谓不思议法界之标帜也（文）不思议法界即不思议心地也。十心者诃字门十因缘义。可见。无量智者字大空义。空即智义。无量如虚空。故云无量智也。第七卷释初地果相明五轮建立义亦是此义也。
    华严云下。引经证数多十心义。数多十心即无量智也。大疏三十四（下七十）云。由先大愿熏心故。则得利益等十心为起行依。于后十行（信悲慈等）起行自在。然有二意。一以十心通为十行之依。随释易了。二以十心别对十行以治十障。文皆次第。唯信行最初而不浊居末。以与释文相接故也。一利益心者。利益拔苦即是悲心所依。治损害障能成悲行。二与乐柔软即是慈心。治嗔恚扩强障。三随顺所求即是施心。治于身命财生顾恋障。四寂静无求方能求而无厌故。是无厌心。治希求报恩贪着利养不寂静障。五三学调伏。是知经论心。以经诠于定。论诠于惠。经兼于律。复是调伏。治无善巧求加行障。有则调伏故。六虽行世间妄惑不生故云寂灭。是解世法心。以治性不柔和不于他心随顺而转不寂灭障。七高崇贤善拒恶不增故。名谦下。是惭愧心。治于放逸之高举障。八能修出难以法润泽。即坚固庄严。治于种种猛利无间无断生死大苦。生怯弱障。九能说如。行故心不动。即供养佛行。治于大师所。犹豫疑惑障。十不浊心即第一信行。信以心净为性。离不信浊故。此治全未发心全未受持菩萨学处障。由治十障故。经名净治地法。地法通于教证。此所治障具如瑜伽四十九说（文）。
    次又成就下。大疏三十四（下百一）云。然安地分有三十句亦明信慈悲等。与此何异。论云。前清净地法。今尽是障地。净法者前句文异。若具应云前是清净此地法以局初地故。今尽是障地净法者。谓不局初地故云尽。是尽净诸法障故。故经云净诸地法。瑜伽亦云。此十种法于一切地能净修治故。下诸地中皆云信等皆转净等。
    复次下。大疏三十四（下百九）云。论摄十句为五方便。言方便者行修功也。第一观方便观谓观解。摄初二句。一诸地障对治者。以能治观解治十种障。立十地别。本文具之。此约所断明观。二地成坏者。揽行成位。集故名成。诸行各住散故名坏。此约所知明观。第二得方便得谓证入摄次三句。曲有三种方便。一相果者即欲入方便。是方便智。带相观终。故名相果。二得修者已入方便。即根本智。显是证修非缘修故。三胜进方便。即后得智。谓信等净地之法。离障清净故。第三增上方便进修后位故名增上。亦摄三句。一地地转行者。依前起后。地皆相舍故。二二报名非处。二空为住处。亦是相应不相应也。三以后胜前增长善巧名殊胜智。第四不退转方便。唯第九句。前三方便无退息故。第五尽至方便即第十句。净治菩萨地尽转至佛智地故（文）。
    如是等下。正明无边智生义也。指如上所引十住文云如是也。若广分别等者。新华严从三十五至三十九。地地下说种种十心。第二地下说十种深心。第三地下说十哀愍心等。是亦数多十心也。又三十九（十地下）曰。百万阿僧祇三昧皆现在前。又曰。有无量百千阿僧祇解脱门。皆于此第十地中得。如是（乃至）无量百千阿僧祇三昧门。无量百千阿僧祇陀罗尼门。无量阿僧祇神通门。皆悉成就（文）问。今疏所指华严文是第十地文。云何举此证初地义耶。又第七卷明初地果相中云。初地成百佛世界。二地成千世界乃至佛地成云海明门。意与华严同。今百万阿僧祇正在佛地。何为初地果相耶。答。此宗意初地成百法。乃至佛地成云海明门是教道门。若约证道初地与十地无高下故。是此宗实义也。故第六（三十六）云。又如上所说一生补处。及八三昧是约教道法门作如是说耳。然秘密乘人于世谛中即能通达第一义谛者。从初发心时即具行大空三昧。其谓不然。则于一生之中不能顿满诸地也（文）又下云。然此经宗初地。即入金刚宝藏（文）更约前三心下。已上约三句长短释之毕。自下开三句而为十心。亦长短释之也。是初长释。初地于三句中为因句。是万德根本故亦为种子也。从二至七是根句也。此六地中有漏无漏杂起。有功用地故配牙等六也。八·九·十三方便句也。八地已上纯无漏相续任运无功用故为方便。于方便中开为三也。七地为受用种子者。明果复为种。七地是有功用中之极故名为果。望无功用复为种故云。受用种子也。果中之果者。上果有功用。是无功用。望前云果中之果也。进求佛地者。上经云。复次胜行。随彼所说殊胜。住求解脱惠生（文）十殊胜心。今约十地故云进求佛地。此二心下。明于无功用中为差降也。无别境界者。八地已上无相真如为境界故。上云八地已上境界此同是也。十四本作方便转胜。今疏脱胜字。
    若一一地下。约短释也。此中举花严所说十心释之净治诸地者。上所引信慈悲喜舍等十心也。及诸地者又上所引善知诸地障等十心也。
    即是下。例知二地已上诸地也。籍此为因者。明初地十心为种子。故云因也。智惠增长者。明二地已上十心为根句。故云增长等也。十四本作二地以上十心。
    华严下举华严说。证一一地皆有十心。如上辨之。又第十五卷引宝炬罗尼经。明百心成佛义。亦即斯义也。
    然此经宗下。明十地阶位有浅略深秘教证二门。若约浅略教道义则渐次证入次第有差故。前广引华严数多十心文证之。今约深秘证道门故。云此经宗从初地即得入等。即明此经实义也。正是简华严经说十力无畏等为佛地所得也。彼经第四明八地七劝中云。善男子我等所有十力无畏。十八共诸佛之法汝未得。应为成此法（文。此文明十力等佛地所得）此经上文不久勤修满足一切佛法。疏释云诸佛力无畏解脱三昧等（文）此等性功德名金刚宝藏。故应知。今云从初地得入者。与华严意不同。故简彼教道说云此经宗等也。金刚宝藏者。本涅槃说。而今假用显于此经初地所证也。故上疏云。行者最初开发金刚宝藏（文）涅槃第三（名号品）云。佛告迦叶。是经名为大涅槃。上语亦善。中语亦善。下语亦善。义味深邃。其文亦善。纯满具足。清净梵行金刚宝藏。满足无缺。汝善谛听。我今当说。又第八（如来性品）云。善男子我今普示一切众生所有功德。为诸烦恼之所覆蔽。如彼贫人有真金藏不能得见。如来今日普示众生诸觉宝藏。所谓佛性。一切众生见此事已。心生欢喜归仰如来。善方便者即是如来。贫女人者即是无量众生。真金藏者即佛性也（文）又后分经云。我旷劫中已入大寂（字）无阴界入（所云菩提心离蕴界处义）永断诸有。金刚宝藏常乐我净。我今于此显离思义（文）又云。此大涅槃。乃至十方三世一切诸佛金刚宝藏常乐我净周圆无缺（文）又璎珞经下（因果品）云。我是一切智人（乃至）一乘金刚宝藏（阿字有义即解脱也）法身法藏（不空法身）自性清净妙藏（空义般若）今解。金刚宝藏者金刚宝喻性功德（所云。十力无畏等无量佛法也。上经云。不久勤修满足一切佛法是也）藏喻自性清净心。此心具无量性功德故。故上疏云自性清净心金刚宝藏。金刚宝是能依。藏即所依。金刚宝之藏依主立名。上疏云。如世间金刚宝有三事最胜。一者不可坏义（字有义。亦语密也。亦解脱也）二者宝中之上故（不生义。身密也。法身也）三者战具中胜故（空义。意密也。般若也）此与释论三种金刚三昧中喻意同（文金刚三昧者。阿字大因陀罗义。亦即大涅槃义也）此三义即三点秘藏故。涅槃以喻佛性也。从我观彼。彼三点即字三义。故今假以喻中胎藏心也。又涅槃云。上语亦善等者。理趣释解初中后善为三密义（三密即阿字法界体性也）三密即三点秘藏。此经说云中胎藏本地常身。故黑色云涅槃深玄色。即是自证三菩提也。今初地菩萨见心正等觉证心大涅槃。故云得入金刚宝藏。得入即证入。与云上最初开发义同也又上释极无自性心云。如莲花盛敷。盛敷即与得入及开发同。莲华即心莲花藏干栗驮真实心。故上云自性清净心金刚宝藏。以要言之。则真言行者初入阿字门。谓之从初地得入金刚宝藏也。
    华严经十地经下。意明。今此经宗从初地即得入者约深秘门。初地已上皆证道法门故。然上广引华严十地品文而证。今依阿阇梨所传。彼亦有浅深二义。若约深秘门皆证道法门故。更无事□可见。且约浅略教道故。十地事□浅深重重。若不达如是密号但依十地经文说之。则十地经中因缘事相往涉于地前教道十住品。十住品者指地前十住品。欢喜等名皆同十住品故云往涉也。古解以为十住品者即十地品。此解不可。次上既云华严十地经。忽亦云十住品。上下若不异则疏主主有杂乱之失。岂有其义耶。华华大疏三十四（上初）云。夫劫不虚设终必有归。前明解导行愿贤位因终。今明智冥真如圣位果立。故有此会来也。前是教道。此是证道。教为证因。证即证前三心之教（抄即九种教证中地前地上相对言证前三心者。直深大悲三菩提心。三贤别增。此中齐证文九重教证者具如大疏三十四上五十纸明之）问。如是密号者为指何乎。答。此经宗但说信解行地（又云到于修行地。信解者谓证智境界也）而不说欢喜地等。但说信解谓之密号。故疏主恳指云此经宗。意显不通余教。是深秘说也。若不达此义从执欢喜等因缘事相。则往涉于地前教道十住品也。若解金刚顶等者。意云。十六生义通地前地上故。与因缘事相往涉十住品义同。故以为例也。云何知者。心要明金刚萨埵云。虽证萨埵正位。而见惑未除（文）又禅要云。乃至证得解脱一切盖障三昧者。名为地前三贤（文）此等文意十六生名通地前地上。具浅略深秘二门也。已上所解与疏抄指心等解不同。读者请择之。
    经云下已下明信解地法体毕。自下明信解行地为一切果德之本。一切果德皆由因行而得故。云依此而得也。如上一切等者。经云我者。大日尊自称也。故举上经。此有二种。一切智地者是佛自证向上方便。上云云何如来应供正遍智得一切智智是也。无尽庄严者即是化他向下方便。上经云。彼得一切智智为无量众生。广演分布随种种趣种种性欲种种方便道宣说一切智智。或声闻乘道。或缘觉乘道（乃至）说生摩□罗伽法是也。或声闻乘等者。即是无尽庄严。具如上辨。及余下。举显教所说一切行果。行果者实唯取果。行是同文故来。至次喻中当知耳。问。经云我者大日自称。疏释何举余经乎。答。一切修多罗归本皆是大日所说。故不相违矣。无不因此得之者。指上三句十心。谓菩提心为因。万行为缘。依此因缘而得成果也。
    是故余经下。明余经徒叹果也。茎叶花皆属果。故总喻果也。若不知因行何缘得果。所以显略也。娑罗树此云坚固。是过去毗舍浮佛菩提树（见于孔雀经上）次喻菩提心也。又华严经第五十一（如来出现品）云。复次佛子如雪山顶有药王树名无尽根。乃至如来智惠大药王树。何故得名为无尽根。次究竟无休息故不断菩萨行故。菩萨行即如来性。如来性即菩萨行。是故得名为无尽根。佛子如来智惠大药树王其根生时。令一切菩萨生不舍众生大慈悲根。其茎生时。令一切菩萨增长坚固精进深心茎。其枝生时令一切菩萨增长一切诸波罗蜜枝。其叶生时令一切菩萨生长净戒头陀功德少欲知足叶。其花生时令一切菩萨具诸善根相好庄严花。其果生时令一切菩萨得无生忍乃至一切佛灌顶忍果（文）此文正明茎叶花果可见。
    今此经下。明此经说菩提种子及三密妙行。即因根二句也。问余经亦说菩提心及六度万行。何云不说因及行乎。答虽往往说因及行。非如此经明心续生之相故云不说也。此经从一念净心次第续生心佛显现。乃至成婆罗树王妙果。实违顺八心相续之相此经不共说也。又此经广说世出世持诵法轨。是余经所未曾说故举种子因及生育缘。以为此经超绝之相也。问。种子者为指何位乎。答顺世八心中最初种子心也。上疏云。最初微识善恶因果故名种子（文）即是也。是为种子。众多十心次第相续也。故第三（十五）今以莲华喻此曼荼罗义。如莲华种在贤谷之中。枝条花叶之性已宛然具足。犹如世间种子心（顺三十八心）从此惭次增长。乃至生花□时。莲华台果实阴于叶藏之内。如出世间心同在蕴中（初地已上因句也）又由此叶藏取包。不为风寒缘所伤坏。净色须□日夜滋荣。犹如大悲胎藏（第二劫根也）既成就已于日光中显照开敷如方便满足（第三劫究竟句）又第三（十六）曰。先为弟子择治平地。若论外事自如常释。若为我倒凡夫择得一念守齐种子心。治令平生亦名治地（云云）生育因缘者。谓三密曼荼罗行。又第三云。如初无畏时。以声字观修曼荼罗行。第二无畏于有相观中修曼荼罗行。第六无畏于平等心中修曼荼罗行。离垢地已去于自地观心中修曼荼罗行（云云）故第三（二十四）云。复次众生一念心中有如来寿量长远之身寂光海会。乃至不退菩萨亦复不能知当知。此法倍复离信。故法花中补处三请。如来四诫然后演说。今此经具有修入方便（三密妙行）乃至一生可成。若谛受不疑（地前三贤）到于信地（十地）或度信解（佛地）乃名深行阿阇梨也（文）。
    经复下。上叹胜德。是明劝修也。一切智信解地者。经有二种。一一切智即信解地。第三三十云。上文金刚手直问毗卢遮那。云何得一切智智。佛直答如实知自心。是名一切智智是也。二与上如来信解同。一切智果也。信解因也。初地是随分觉故。因与果名名一切智信解地。一切智之信解依主释也。上疏云。当知。行人是位同大觉也。以其自觉心故。便得佛名。然非究竟妙觉大牟尼位。智者指金刚手。今明一切智论解地故。呼对告主云智者。上疏云。众生自心品即是一切智智。如实了知名为一切智者（文）如实了知者。即信解地故。复越一劫等者。旧解（云云）今云。复越一劫即超第三劫。故疏释云度三大僧祇也。对第二劫云复也。升进此智者。明进入初地也。疏释云即是初入信解地。谓越第三劫一重细惑而至虚空无垢大菩提心也。
第0段     行者初观下。释升住此地文意也。空性极无即初地净菩提心中之初后故。经总云此地也。疏即明此地有二心相也。空性者。上云。空性即自心等虚空性（文）自心等虚空性即自心实际。实际者真如之异名也。常途所云真如。此经说云干栗太心。第十七（十三）云。此中真言心者。此心梵音汗栗驮之心。即是真实心也（文）是此心性毕竟无相等虚空故。名为空性。若约相宗二空之性名为空性。如是空性二空所显名真如故。若依性宗二空即真如故。空即性也。今即后义也。空性者即无生忍。故第六无畏释中。云此空智生。空即无生。智亦忍义也。仁王青龙疏中一（三十）云。无生因如。七八九地惠（忍也）常照理（无生）。名无生忍华严大疏三十八（上十六）明八地七劝中经云。无分别如如智所入如。离一切心意识分别想。无所取着犹如虚空。入一切法如虚空性。是名得无生忍。佛子菩萨成就此忍。即时得入第八不动地（乃至）作如是言。善哉善哉善男子。此忍第一顺诸佛法。然善男子。我等所有十力无畏十八不共诸佛之法汝今未得。汝应为成就法勤加精进勿复放舍于此忍门（文）又第六释八地三昧道中。今疏全同也。此等皆约教道故。明八地无生义。今约证道故。初地即得。上所云从初地得入。即是义也。初观者。诸经论中有二意。仁王说七地沈空。华严说八地。今会。七地出心即八地入心。故义不相违。今根第六卷释指七地出心云初观也第六（二十六）云。经云秘密主八地菩萨三昧道不得一切诸法。离于有生知一切如幻。是故世称观世。自在者（乃至）一切菩萨初度第七地时。上不见诸佛可求。下不见众生可度谓是住大涅槃。于万行休息等。时十方佛以此三昧道发起其心。得度菩提心难地。是故别说。从此进入九地中无别患难。故不须别说行处印也。从初发意已来深观十缘生句。入此地时得度空性彼岸。故云不不得一切诸法离于有生。复以善巧方便于如如不动中起十缘生无边大用。以如幻三昧返至十方佛刹亲近种种善知识。普学无量度人门。随诸众生应以何等像类言而得度者即皆现之而为说法。是故世间见始是事□。故号为观世自在者。是初入莲华三昧之略名也。觉一切法等者。正明沈空相也。上云。行者得如是微细惠时。观一切染净诸法乃至少分犹如邻虚无不从缘生者。若从缘生时即无自性。若无自性即本不生。本不生即是心实际（文）又第七（十一）云。如是见一切法生时。即是见本不生际。若见本不生际者即是如实知自心。如实知自心即是一切智智（文）沉住此心。万行于此休息。故云入心之实际。既沈空也。下不见等者。璎珞经云。一切菩萨初度第七地时。上不见诸佛可求。下不见众生可度。为是住大涅槃于万行休息。尔时十方诸佛以观自在三昧道发起其心。得度菩提心难处（文）谓为究竟者。璎珞云。住大涅槃涅槃即究竟。二转妙果为方便究竟。故仁王明第八地文云。此菩萨佛心（大悲下化心）菩提心涅槃（是二转果即上求心）皆悉不起（青龙疏下二三十一丁）不随二乘者。亦有二义。一谓第七地。第十五（二十五）云。第四二乘者。谓观察二乘境界心得无著不堕实际。尔时得度二乘境界。尔时到第八地也（文）五秘密轨云。或证七地。以所集福德智惠回向声闻缘觉道果。仍不能证无上菩提（文）七八地云二乘。注楞伽第八（现证品第九）云。大惠八地菩萨所得三果同诸声闻缘觉涅槃。以诸佛力所加持故。于三昧门不入涅槃。若不持者便不化度一切众生。不能满足如来之地。亦则断绝如来种姓。是故为说。如来不可思议诸大功德令其究竟不入涅槃（文）不进得上菩萨地者。此亦有二义。若七地沈空者。入第八地云上菩萨地。八地已上得无生忍故。总云菩萨地也。若八地沈空者指第九地第十五（二十五）云。从第五至第八得度声闻缘觉境界。从第九心一向行菩萨道至第十心名为成佛。不进者两本义释作进不。今疏恐写误。法爱生者。智度四十一（二十一）云。问云。顶者是法位。此义先已说。今何以重说。答曰虽说其义。名字各异。无方便入三解脱门。及有方便先已说。法爱于无生忍法中。无有利益故名曰生。譬如多食不消。若不疗治于身为患。菩萨亦如是。初发心时贪爱法食。所谓无方便行诸善法。深心系着于无生忍法。是则为生。为病。以着法爱故。于不生不灭。亦爱。譬如必死之人虽加诸药药反成病。是菩萨于毕意空不生不灭法忍中。而生爱着反为其患。法爱于人天中为妙。于无生忍为累。一切法中忆想分别诸观是非。随法而爱。是名为生。不任盛诸法实相水。与生相违。是名菩萨熟（乃至）复次无诸法实相智火故名为生。有诸法实相智惠火故名为熟。是人能信诸法实相智惠。故名熟。譬如熟瓶能盛受水生则烂坏（文）仁王（菩萨行品）云顺道法爱无明习。远行大士独能断。青龙中二（八右）云顺道法爱者。爱善法也。婆沙论中名善法欲（文）无记心者。光记第二（五）云。有善增上可赞置白品中。有恶增上可毁置黑品中。故名有记。若非可赞毁。非二品收。不分明故名无记（文）麟记云。无记者记谓决定分明说义。前二品（善恶）相状可分明记故名无记（文）今云。退不堕二乘作证。进不起菩萨悲愿。其相状不分明故。云无记心也。然以菩萨心势力者。旧华严第二十七（八）云。菩萨住此地（第八地）心识无分别如入灭尽定。休息诸所行。得是深忍已是诸想念灭。以本愿力故。及佛令劝道。如是第一忍是诸佛职位。我等深智力无畏不共法。汝今无有此。当加劝精进诸法实相常住无变易。二乘亦得此而不名为佛（文）本愿力者。往昔所发上求下化心。即是菩提心也。真言行者初入曼荼罗时受菩提心戒。所谓五大愿。以此为三昧耶故。由此势力而发起悲愿也。
    尔时十方下。明诸佛惊觉也。华严第八三十八明十方诸佛悉皆现前与如来智申其七劝。文广往阅。然义释第七（五一）释一切诸佛菩萨真言中出四个惊觉。彼云。复次世尊自念。往行菩萨道时常蒙如是诸佛恩故。如诸菩萨初地之时。无生忍之时。受灌顶时。上如来地时。皆赖十方诸佛加持建立（云云）此中即无生忍惊觉也。下释泡喻中云。如行者即以自心作佛。还蒙心佛示悟方便。转入无量法门（文）是深释也。上疏云。空性即是自心等虚空性。上文。无量如虚空乃至正等觉显现。即喻此心也（文）谓心佛显现故。即蒙心佛示悟也。又云。此菩萨能于毕竟净心中。普集会十方法界诸佛菩萨（文）亦此之谓也。转生极无自性心生者。第三释自性平等无畏云。此空智生（空性）即是时极无自性心生（文）问第六卷八地三昧道为空性心。若尔极无于八九二地何所摄耶。答今八九十三地合为初地。文中皆有所当也。上云。八地为无畏依。所云果中之果。九地有进求佛地惠生。是最胜心。十地此心决定。此二心无别境界。还是于第八心中约方便转开出之耳。（文常途云。八地已上境界皆同。今经合为初地也。）仁王（奉持品）云。不动菩萨。住无生忍。体无增减断诸功用心心宗灭无身心相。犹如虚空。此菩萨佛心菩提心。涅槃心。悉皆不起。由本愿力诸佛加持。能一念顷而起智业。双照平等以十力智遍不可说大千世界。随诸众生普皆利乐（色自在地。第六云。此中自在是当贵义。即是也。千□经云。第八佛性佛吼地）复次善惠地菩萨。住上无生忍灭心心相（极无自性也）证智自在断无碍障。具大神通力修力无畏（满足佛法）善能守诸佛法藏。得无碍解法义词辨。演说正法无断无尽（心自在地。千□云。体性花严也。）复次法云地菩萨。无量智惠思惟观察。从发信心经百万阿僧祇劫广集无量助道法。增上无边大福智证业自在断神通障。（业自在。千□云。体性佛境界地。）于一念顷能返十方百万亿阿僧祇世界微尘国土。悉知一切众生心行上中下根。为说三乘普令修习波罗蜜多（文）上疏云。秘密主此菩萨净菩提心门名初法明道（第八地空性心）菩萨往此修学不久勤苦便得除一切盖障三昧（第九地极无心）若得此者与诸佛菩萨同等住。当发五神通获得无量语言音陀罗尼。知众生行。诸佛护持虽处生死而无染着。为法界众生不辞劳倦。成就无为戒离于邪见。通达正见（第十地业自在义。与仁王余同可见）上云。次无自性心如灰水莹拭使极光净（第九地）尔时生佛家。名置在高幢两种种宝（第十地）第六（二十）明大空三昧云。及坐道场自证心性时。即知如是等加持境界皆是心之实际（空性）尔时不住相。亦不依空（离有为无为界）而照见空与不空毕竟无相而具一切相（业烦恼具存）住此三昧者。即是住于佛无碍惠（仁王云。第九地得无碍辨）佛说是人一切智智究竟圆满（第十地）所以经云。故说为大空圆满萨婆若（文。大空三昧即无生忍也）智度一百（十四）云。六波罗蜜者。从初地。乃至七地得无生法。八地九地十地是深入智惠。得一切种智成就作佛（文）依此等文。常途所说八九十地即此初地中三义也。八地已上境界皆同故。合为初地也。又色心业三种自在即离三细。具如觉心乘下辨。乃至者依上经文略于离有为无为界等文。故云乃至也心之实际亦不可得者。上疏亦云。心实际亦复不可得。故曰极无自性心生也。明蒙惊觉毕。知心之实际亦不可得发起大空缘起智也。虽解脱业烦恼等者。正明缘起智生。大空三昧毕竟无相具一切相。故云业烦恼具存等。问上经云具依今何云具存乎。答十本同今。十四本作具存。此中略依云具存。具存只具义。与上不异。具如上解。真离二乘者。对初二劫共行共闻云真离。亦如上辨。就前三句中等者。释此四分之一等文。初地为因从二至七为根句。八九十地为究竟句。对八九十下中上三种方便云上上方便。即第十一地。故云更开佛地等也。究竟一切智地者。如实知自心名一切智智。故上中下三心皆一切智智地故上云一切智信解地。依起信说是随分觉。对彼云究竟。又起信云。觉心源故名究竟觉。即是究竟一切智智地也又起信去。觉心源故名究竟觉。即是究竟一切智智地也。又上释除盖障三昧中云。当知行人则是位同大觉也。以其自觉心故。便得佛名。然非究竟妙觉大牟尼位。分得一切智智故称佛对第十一地故云非究竟等。即与此中同也。四分之一者。四分谓四种方便。上上方便。云四分之一。即第十一地。至此位时越于信解入佛地故。云度于信解。度谓越度也。又解。深入名度四种方便研窍其体则无生忍。深入无生名为度。深入即佛地也。智度第五（二十五）云观法实相非空非不空不有非不有。是法中转入不转无所挂碍。是名度深法忍。度名得甚深法。具足满无所碍。得度彼岸是名为度（文）。

第0段 大日经疏第三（住心品第一之余）

    经云。尔时等。已上明三劫建立毕。自下明六无畏也。前约所断妄执判其位。故名为三劫。是就能超净心明其相。故名为无畏。无畏是离抳缚。而得苏息处义故。即是净心渐次增长之相也。不空罗索第十四（第四）说阿縒缚三字毕云。一一字门声相如观世音相。轮舞其印。如是观照修诸善法。杀不善业得善无畏。如是观知得身无畏。舍自蕴集得我无畏。害蕴攀缘得法无畏。害法住缘得法无我无畏。害诸蕴界能执所执自性无性平等无畏。依是修者名住如来形相法身。与三昧俱是真发心。以少功用获大成就（云云）此经宗依持诵行而得六无畏。持诵是观音所主故。眷属有毗俱胝持诵母者。又马梵云。与无畏梵语同。故胎藏曼荼罗观音下有马头观音。是莲华忿怒明王。与大日下持明院同。是阿阇梨位也。与六无畏相应（矣）又施无畏是观音称号号施无畏者。三世最胜心明王经有安慰印。又十心中第八云无畏依。第八地是观音三昧也。此中于观世音甚有相关思之。犹是答前心相句者。答前九句问中第四问也。对前六十心及三劫段答心相云犹是也。犹与又通。维摩观众生品。天曰。众生犹然。无没生也。唐译经犹字作亦。韵会犹又也。心相者六无畏相续而生也。准前三劫段。亦应云答诸心相及心殊异也。此亦有心殊异义。净菩提心渐次转明是殊异义。然今唯云心相。是略说耳。
    以金刚手下。明金刚手发问发问来由也。抄有三解（云云）今云金刚手踏前第三劫中真言门修行菩萨行文以为发问。六无畏者是真言行者渐次证入相故。然佛还复约三劫。答之。意为欲令人易解故。前文云。复次秘密主真言门修行菩萨行诸菩萨。无量无数百千俱胝那由多劫积集无量功德智慧。具修诸行。无量智慧方便皆悉成就。疏释云（乃至）今此教诸菩萨则不如是。直以真言为乘超入净菩提心门。若见此心明道时。诸菩萨无数劫中所修福惠自然具足。
    问世尊下正明问相。是问六无畏处渐次证入相也。
    佛还下明答意。约三劫者。谓欲明真言行渐次证入无畏处相。以离直申故还约三劫而为差降。前以三劫门寄齐常途而显故。其相易知。今亦约三劫而对明也。差降若谓六无畏差别阶降也。第三（十七）云。渐次证入者。如初无畏时。以声字观修曼荼罗行。第二无畏于有相观中修曼荼罗行。第三无畏于唯蕴无我心中修曼荼罗行。第四无畏。于法缘心中修曼荼罗行。第五无畏。于无缘心中修曼荼罗行。六无畏。于平等心中修曼荼罗行。离垢地（已去）各于自地观心中修曼荼罗行（文）。
    梵音下释无畏处名义。初举梵名。以如人下明苏息相也。妄想业烦恼等者。妄想者根本无明。烦恼即根本支末诸烦恼也。
    亦如下。约无畏义释也。广险恶道者。即法华化城喻品意也。三劫六无畏所经之路。即是所云五百由旬。初劫度三百则由旬。第二劫度四百由旬。第三劫度五百由旬。具如上辨。无畏处者即如彼止息处也。法华云。唯有一佛乘息处故说二（文）其心泰然。法华（譬喻品）云。皆于四衢道中露地而坐无复障碍。其心泰然欢喜踊跃（文）。
    佛言下明第一无畏也。愚童凡夫者。上经云。无始生死愚童凡夫执着我名我有分别无量我分上疏云。一者愚童萨埵。谓六道凡夫不知实谛因果。心行邪道修习苦因。恋着三界。坚执不舍。故以为名（文）害不善法者。不善即十恶也。害者第十八（二丁）云。菩萨害其悭者。害是对治义。如言永害随眠。今亦如是害彼悭结也。又十九（二十）四云。云何不离生死乎。害是损伤义。亦是衰耗义也。第十一（三十四）云。声闻害者此叹声闻之德。谓害随眠等也。又解苏罗多是害烦恼者也（文）。
    善义下。释善义。抄有二解。今取初义。通于浅深者。六无畏处皆是善也。于中有六种浅深。故云通于浅深。今是修十善法故。名为善无畏也。
    如世人下释不善法义。即是愚童凡夫相也。南本涅槃经第九（十二丁）菩萨品云。流转生死无有穷已。
    后得顺世下。释修诸善法义。兼明害义也。不善是外道违理心。修诸善法即顺世八心。上经云。愚童凡夫犹如羝羊（违理心）或时有一法想生。所谓持齐（云云。顺三十八心）对前愚童云后得也。此中抄出二解。一顺世八心外八心也。渐受三归者内三归也。二八心三归俱约内教。具如抄辨。今取初义。何者世八心中第八无畏依正是归依三宝心（世间三宝）然今云。得顺世八心亦渐受三归等。明已归世间三宝。亦遇内善知识而归依内三宝也。故上疏云。又如行者于第八心（外第八也）求生死无畏依时（外三宝也）若遇善知识（内教）为说三宝真归依处内教。由彼渐识现世因果故。即能信受（文）。
    于无量下。释当得善无畏文。生人天中等者。正明得无畏处义也。准上疏明内教世间八心中。归依三宝为种子心。今无量世等者当第七受用种子。具引文辨之。上疏云。复次行者归依三宝（内三宝也）随顺如来律仪。于一日中受八齐法。乃至信贤圣所行数数修习。是名初种子。为令此善增长而修诸善乃至（从二心至第六心）由戒淳净决定生天。后至涅槃。是名受用种子（云云）依此释。第八无畏依已下小乘七方便故。当次身无畏。今善无畏者但是世间所归佛法。凡夫十善业道是世间善中之极故。上云受用种子也。生人天中者。五乘中人天乘。由归依三宝力故。常生人天中而免三途苦。是即无畏处也。后至涅槃者。今受用种子者。果复为种故。展转增胜终入出世间。故云后至涅槃。此有二义。近至小乘涅槃。远至大乘涅槃也。上疏云。又于此中（第八心）殊胜住有求解脱惠生（殊胜心）思惟观察生决定想。从此即发声闻初种子心（小乘涅槃）皆应准例前文广分别说。乃至三乘一一地（大乘涅槃）皆具十心。迄第十地亦具种子牙□叶花果等。自求佛地智生。观毕竟空得金刚际也。
    若真言下。明能寄齐心相也。初入三味耶者。第十五卷所释五种三昧耶中第三三昧耶。彼云。第三见曼荼罗及印位。并作诸事者。谓阿阇梨首至末为此人而依曼荼罗。乃至诸尊及印等一一告示。又授真言手印一一行法皆教授之。此是第三也（文）是受明灌顶。亦名学法。学法亦名弟子灌顶。具如下辨。依三密供养等者。第三（十七）云。如初无畏时以声字观修曼荼罗行（文）声字观者四种念诵中第一意支念诵。有形音义三种。声字者观字观声也。第三观义即次身无畏也。此三种总名世间念诵。具如世品记辨之。问。第一无畏为当何位耶。答。演密云。即当十信已前（文）今按。是当小乘五停心观。今具出图。
    经云。若如下。第二明身无畏也。抄云。修四念处观治四颠倒。今且约初立名。故云身无畏也（文）愚按。此位当小乘总别相念处位故。观四念处然名身无畏者。今对本尊众相现前故名身无畏。虽当观四念处。意要在循身观。故云于身抳缚得苏息处也。如实知我者。问四念处小乘三贤位所修故。是有漏智而非无漏。何云如实知乎。答虽是有漏所修知身实不净。乃至法实无我。故简凡夫四倒云如实知。故智度十九（十丁）云。行者观是药受以实知之无有乐也。但有众苦。何以故乐名实乐。无有颠倒。一切世乐受皆从颠倒起无有实者（文）问四念处中观身不净治于净倒。我是第四观所治。今何云如实知我为身无畏乎。答抄及指心等皆约总缘合观辨之。若是总缘应云如实知净苦无常我。云何唯云我乎。今云四倒本依我而起。我为本故总云我。故次下云得离不观我性四种颠倒。华严大疏三十六（上二十二）云。此身等四前三即三蕴。而合想行为法念者。为明我所依事我受用事我自体事我染净事故。抄今初对蕴开合。为破我故。我有四类故合为四。即是释前所缘之境故杂集云。念住所缘即身受心法。上已略明。又云。复有四事。谓我所依事等。疏但列名。论主释云。由颠倒觉。愚痴凡夫多分计我依止有根身故。即我所依事。受用苦乐即我受用事。所了境相即我自体事。由贪等染污。由信等清净。即我染净事。是故最初为正观察真实事相故。建立此四种事为所缘境（文）循身观者。吉庆第七□云。怛布□。（无侣反囊。苦行处也）释云。苦行处梵音正翻云循身处（文）具如第八卷记辨之。俱舍二十三初云。经说于身住循身观名念住。余三亦然。诸循观名唯自惠体。非惠无有循观用故。何缘于惠立念住名。毗婆沙师说。此品念增故。是念力得转义。如斧破木由楔力持。理实应言惠令念住。是故于惠立念住名。随惠所观能明记故。由此无灭（阿那德）作如是言。若有能于身住。循身观缘身念得住。乃至广说。世尊亦说。若有于身住循身观者。念便住不谬（文）光记云。经说于身至循观用故引答。可知。何缘于惠主念名者问自性是惠。应名惠住。何缘于惠立念住名。毗婆沙师至由楔力持者。答。斧由楔持能破于木。惠由念持于境得转。此间从因为名。理实应言至便住不谬者。论主释云。理实应云惠令念住。从果立名。是故于惠立念住名。随惠所观念能明记。引论及经皆由惠观念便得住（云云文）解云。四念住惠为体故。惠循身等所缘境而转名为循身等也。又华严大疏三十六（上三十一）经佛子菩萨住此第四地观内身循身观。勤勇念知除世间贪爱。观外身循身观勤勇念知除世间贪爱。疏今初观身自有内等三观。此三智论瑜伽广显其相。今略举一两。瑜伽云。内自有情色为内身。外非情色为外身。他有情数为内外身。初即自身我爱爱故。次即资具等我所爱故。后即眷属妻子彼我我爱我所爱故（乃至）所以有此三者。破三种邪行故。有人着内情多舍妻财以全身。有着外情多贪财表身为妻舍命。有二俱着破此三邪成三正行。此约三人对治各别。若约一人起观始终。谓先观自身求净等不可得。或当外有次便观外复不可得。便生疑云。我观内时于外或错。观外之时于内或错。次内外俱观亦不可得。初二是别。后一是总。以此二释明知。俱合前二为内外身。次循身观者。总显循相。智论云。寻随观察知其不净等。然循有二义。一寻义五种不净遍寻求故。二随义。谓虽冥目了见身之影像。随顺本质相似性故。前标内身即是本质。今云循身即是影像。此杂集意（文）见此身下。明不净相也。三十六物者。智度四十八（二丁）云。须菩提。菩萨摩诃萨观内身。从足至顶周匝薄皮。种种不净充满身中。作是念。身中有发毛爪齿薄皮厚皮筋肉骨髓脾肾心肝肺小肠大肠胃脬尿屎垢汗泪洟涎唾脓血黄白□痰□肪□脑膜。譬如田夫仓中隔盛杂谷种种充满稻麻黍粟豆麦。明眼之人开仓即知。是麻是黍是稻是粟是麦是豆分别悉知。菩萨摩诃萨亦如是。观是身从足至顶周匝薄皮。种种不净充满身中。发毛爪齿及脑膜。如是须菩提。菩萨摩诃萨观内身勤精进。一心除世间贪爱不可得故（文）又三十六物及五种不净。皆如演密出之。恶露充满者。恶秽露水。谓血脓等也。淫水云不净露。义亦同也。终不为此等者。光记二十三（四）云。或谓。诸欲贪于身处转故。四念住观身在初。然贪身由欣乐于受。由欣乐受故观受第二。欣乐于受由心不调故第三观心。心之不调由惑未断。惑是法摄故第四观法（文）不观我性者。我性谓无我。凡夫不知一切法无我。故起四倒也。俱舍二十三初云。如何修习四念住耶。谓以自共相观身受心法。身受心法各别自性名为自相。一切有为皆非常性。一切有漏皆是苦性。及一切法空非我性名为共相。光记云。次观身念处观共相者。谓观身上与余有为俱无常性。与余有漏俱舍苦性。与余一切法俱空无我性。又上经云。秘密主彼不观我之自性。则我我所生也。疏释云。若彼观察诸蕴皆悉从众缘生。是中何者是我。我依何所为即蕴异蕴。相在耶。若能如是谛求。当得正眼。然彼不自观察。但展转相承自久远以来祖习此见。谓我在身中能有所作。及长养成就诸根。唯此是究竟道。余皆妄语。以是故名为愚童也（文）于身诸抳缚等者。今对众相现前故。唯约身明。所以名身无畏也。抳缚者。即四倒离四倒故得无畏处也。身即无畏持业释也。十四本作于身之抳缚。今诸字写误。
    若真言行者下。明能寄齐。于意支念诵中第三观句。所云诸佛胜句也。本尊三昧等者。海会现前也。第十（二十八）云。又句中义者。即本尊之体。先想本尊明了。次即自观己身。同于本尊。令内外明了也。字真言观（第一）即是真言身。声真言观（第二）即是真言主。句义观（第三）即是真言之体。即真言心也。句是义趣。所归趣处也。即本尊心也。身语意净三事清净平等犹如内有明眼外观净境。又无暗障三事等故明了现前。以此三事等故身口意皆住一见。众缘具故则有成就之果也。此三事等明见本尊。以三事等故名世间成就也。尔时本尊及诸菩萨。随想而现。随念而至。随问而答。然后入修学出世真言之行（前持诵法）不如此者。徒指其功无有益也（文）第三当知。即诸佛胜句。又第六（二十丁）明世间无相及大空三种三昧中云。复次瑜伽行人若蒙诸佛威神加被故。乃至于三昧中具十方佛刹土微尘数等无量圣众。三种密印互不相离。或复一心不乱转成自身。虽则奇特离思。尚以有相有缘故名为世间三昧（文）与此齐也者。当小乘别想念处。总相念处即三贤顺解脱分位也。演密云。当十信位也。是有相观故。与彼齐故。第三卷云。第二无畏于有相观中修曼荼罗行。第七云。行者初住有相瑜伽。则是世间三昧（文五种三昧道中第一世间三昧也）
    经云若于下明第三无畏也。取蕴者。俱舍第一（五六）论曰。此何所立。谓立取蕴亦名为蕴。或有唯蕴而非取蕴。谓无漏行。烦恼名取。蕴从取生故名取蕴。如草糠火。或蕴属取故名取蕴。如帝王臣。或蕴生取故名取蕴。如花果树。光记云。火从草糠生名草糠火。蕴从取生故名取蕴。取因为名。烦恼取能执取故。依主释也。臣属于王名帝王臣。蕴属于取故名取蕴。从属为名。树生花果。名花果树。蕴能生取故名取蕴。从果为名。述记第一（末十一）云。萨婆多中一切烦恼皆名为取。蕴从取生。或能生取。故名取蕴。今者大乘如对法说。欲贪名取。唯贪为体。染希五蕴。蕴能生取。蕴从取生蕴立取名也。所集者论次文说有漏众名中云。此有漏法乃至亦名为集。能招苦故。光记云。此有漏法亦名为集。招苦果故。论指上取蕴云此有漏法。谓此有漏取蕴由烦恼所招苦果故。云取蕴所集我身。我谓能依。身是所依。即五蕴也。意明。于取蕴所集我所依身。又解。所蕴所集者。由烦恼所招苦果即我所依。我身者谓我体也。身有体依聚三义故。唯识云。体依聚义总说名身。舍自色像者。明唯蕴无我义。约初举色。具应观三科法。故疏云阴界入等也。像谓影像即喻我也。
    谓观唯蕴下。释中先总明唯蕴无我观也。是诸部小乘通计也。中论疏第一（末二十二）明小乘三失。中云。一者同失。如同计有五蕴。谓决定有。佛说五阴意在破我不在于法。而诸部不领无我而取着于法。与佛意乖也（文）种种分折等者。谓折法空也。上疏（一末十三）云。复次如声闻入。初观阴界入时即阴求我。离阴求我。皆不可得。相在亦不可得。尔时于八直道中远尘离垢正法眼生（文）。
    舍此自色下。树喻五阴影即喻我。树梵有多种。或云。或云。或云（或云）萨担婆。华严大疏第十四（二十五）云。经若见大柱。当愿众生离我净心无有忿恨。疏大柱者。旧经云大树。梵云萨担婆（去声轻呼）此云树也。萨担婆（八声重呼）此云柱也。由此二物呼声相滥。古今译殊。柱有荷重之能。一舍由之而立。翻此愿离我能之诤。忿恨何由而生（文）俱舍第一明取蕴次文云。此有漏法亦名有诤。烦恼名诤。触动善品故。损害自他故。诤增随故。名为有诤。犹如有漏（文）有诤即取蕴故。今树梵云恐是萨担婆。萨担婆名树者。即有漏五蕴也。故今蕴喻树也。又论释取蕴云如花果树蕴有树义思之。又萨担婆恐与字体同。上疏云。忍乐修行坚持不舍义也。又恋着三界坚执不舍名愚童萨埵远离三界乐求涅槃名有识萨埵。今舍愚童我入有识正位。即唯蕴无我观也。
    今五蕴下合法也。都无自性者。蕴是聚义。从缘生故云无自性。求是法体空故名无自性也。故上疏释寂然界五喻中明湛寂寂然不同云。声闻经中虽说此五喻而意明无我。今此中五喻意明诸蕴性空（文）如上所说者。上经云。如是湛寂一切外道所不能知。先佛宣说离一切过（文）我之抳缚者。我即抳缚故。无我即无畏持业释也。若真言下明能寄齐也。瑜伽境界指前本尊三昧众相现前。
    一切分段下正明当位。下皆准知。一切分段者一切有为法都也。上疏（一未十一）云。初句云谓若分段者。是总举从缘生法。以法待因缘成。必有差别相故。行者当知。如是观察。今此分段中何者是心。乃至分析推求都不可得。即知此心出过众相离诸因缘。以知心性常如是故。尔时一切法自然不异于心也（文）又（十三）云。次复说十八界十二处乃至一切分段中求不可得阴界入义。阿毗昙中广明。此三法已摄一切法复云。乃至一切分段中求不可得者。即是摩诃般若中历法广明者是也。如于阴界入分析求心心不可得。当知。六度万行乃至总持三昧门中种种求心亦不可得。以心不可得故是心常乐我净非常乐我净等相。亦复如是不可得也（文）观心不可得者。行者初观心本不生。分知心不可得理寄齐于小乘无我观。故名唯蕴无我。即是真言行者出世间心之初门也。上疏云。学摩诃衍人初得出世初心与小乘见通适齐。然不堕声闻正位。所以尔者。由彼从初发心知心性但为我倒所覆未得现前。尔时观阴界入等（一切分段）悉从缘生无常变异。是中何者是神耶。如是推求即了神本不生（心不可得）度无量见网净菩提心少分增明。不生爱慢者。抄出二解。恐皆不可。今云。于前本尊三昧众相现前位。不生取着心云。不生爱慢。生取著者亦名我慢定故。第六（十八）若见异境界以为殊妙。而取着之名为我慢定。亦名悭执定（云云）第十一（十五）云。行者初修出世间观方便时先观本尊。依画像善观已初时闭目而得明了。其后渐开眼。亦显现明了无有阴昧。此是未等引。若以得如是事故。其心倍生信乐（第二无畏）由此信故其心清净渐当不取着（即不生爱慢也）等心无二（第四无畏）此无二亦除无有中边差别之见（第五无畏）除诸心缘万法平等。尔时名等至相也（第六无畏。等引地也）又解。爱谓爱着。慢即增上慢。未得为得也。维摩第六（二十八）云。舍利弗言。天女汝何所得。以何为证。辨乃如是。天女曰我无得无证。故辨如是。所以者何。若有得有证者则于佛法为增长慢（文）。
    经云。若害蕴下。明第四无畏也。害蕴者对治前唯蕴着也。住法者住蕴空观也。攀缘者疏以观察言释。华严大疏十二（五七）云。苦谛众名中或名攀缘。攀缘者进求苦也（文）观察者即进求义也。俱舍光记二十七（三十二）云。复有咒术名伊刹尼。持此便能知他心念如他心通。伊刹尼此云观察（文）华严大疏第十（文）七云。观察者以惠推求故（文）以惠推求即攀缘也。维摩第五（问疾）云。从有攀缘则为病本。什曰。心有所属名为攀缘。攀缘取相。是妄动之始病之根也。肇曰。攀缘谓妄想微动攀缘诸法。净影云。攀者是手。缘者是足。心法取境似手似足。故曰攀缘。心住蕴中者。明前唯蕴观。是取治也。上经云。彼出世心住蕴中。有如是惠随生（寂然界）若于蕴等发起离着当观察聚沫浮。泡芭蕉阳焰幻等而得解脱（云云）欲令发起离著者释害义。离着即害。谓对治也。
    尔时下。释住法等义。法谓幻等五喻也。上疏释寂然界云。大乘行者了达诸蕴性空故。于一切法中都无所取。亦无能取。双离违顺八心我蕴两倒业烦恼网（文）观察诸蕴者。观察释攀缘谓惠推求即攀缘义也。得离违顺者。前唯蕴位以断我故离顺世八心。今害蕴故双离违顺八心。是初能越心故也。
    然离蕴之抳缚者。前第三中虽达无我还住唯蕴。住唯蕴即是抳缚。今以五喻观住于蕴空名为法无畏。法即无畏持业释也。法谓十缘生句者。抄辨五喻十喻义（云云）今云。前初劫中约所寄齐故唯说五喻。今约能寄齐真言行者故云十缘生句。真言行人初从凡夫直约十喻故。下十喻段亦明三种十喻。又第六卷明出世三昧中亦云十缘生句。皆是此义也。
    若真言行者下。明能寄齐也。前位于一切分段中观心不可得。今此位觉。前瑜伽境界毕竟空寂如镜像水月等。第六（二十）明世间三昧毕云。若此三昧（世间三昧。即本尊观也）现前时行者观察十缘生句（即五喻也）净除一切妄想戏论与空寂相应。即悟如是曼荼罗海会皆悉从众缘生。如镜像水月干城等。观无性相名出世间三昧。然尚以空病未空故未得名为大空（文）空病未除者。寂然界离蕴之扼缚尚住蕴空。是云住法。是以未知不空故云空病。上释他缘乘中云。今大乘不可得空相。空相亦不可得（文）第二劫已上知不可得空。故对此云空病也。又第三卷明第二劫即心之幻云。二者以心没法中故等。法即十缘生故。即是前所谓住偏真理偏真理即空病。故云心没法中也。
    经云若害下。明第五无畏也。害法者。上云。法谓十缘生句。今即对治于前住空寂故云害法。谓识外见空。空即有缘。有缘即空病名法扼缚。今还除之也。住无缘者。万法唯识故。识外无法。如空亦不可得。故云住无缘也。即是无缘乘者。依上疏释此有智悲两义。今约智释。无缘乘心者即实智也。法无我性者。智所证理。如智证如。能证所证不二平等义。具如上辨。心外有无影像者。于初劫中初遣我存蕴。次遣蕴存空。初观存有影像（唯蕴）次观存空影像（蕴空）皆心外见有空故云影像也。第二劫中住唯识观。而知心外无法故。不取心外之影像。是云无所得也。又二乘执人我空。寂然界执法我空。今知空亦不可得故。云智都无所得也。唯识第七（二十二）云。我法非有。空识非无。离有离无故契中道。述记（七末十六）云。谓心外所计实我法非有。真如理空。能缘识非无。或空即其理。识即俗事。初离有后离无故契中道（文）上疏云。大乘不可得空相。空相亦不可得。虽观诸法无所有。然亦于诸法无所空故。须离有无道观法无我性（文）智都无所得者。离有无故云无所得。无所得即中道。是即无缘心义也。唯识第九（十二）云。若时于所缘智都无所得。尔时住唯识。离二取相故。论云。若时菩萨于所缘境无分别智都无所得。不取种种戏论相故。乃名实住唯识真胜义性。即证真如。智与真如平等平等。俱离能取所取故。能取所取相俱是分别有所得心。戏论现故（文）。
    心王自在下。明觉心乘也。经唯明无缘乘。略觉心乘。今疏主依上第二劫文加释之也。上经云。彼如是舍无我心主自在觉自心本不生（文）舍初劫中人法二无我云舍无我。无我即法之扼缚。故知。正离扼缚在觉心乘。故疏主得经意而释出也。得离法等者。释法无我无畏义。法即初劫十缘生。前为能治今还为所治。所治即空病。故云扼缚。今观空亦不可得。对治空病。是离义也。若真言行者下。明能寄齐也。于瑜伽道中等者。明第二劫持诵相也。是第十一卷所明影像成就住也。心得自在者。谓心王自在义。若约所修瑜伽行。谓于瑜伽中广敛卷舒得自在用也。义释第八（二十九）云。乃至如是知世间万法毕竟不出阿字门。今观圆明种子亦复如是。以见初起时极微细故。则知。但从心生毕竟无住无本。以知无住无本故。后虽修习增广乃至弥纶法界。即知不异初起时。是故学此观者要旋微小渐至光大（已上明缘乘心）复次所以从小至大摄大归小者。欲令行者心自在故。由彼心力卷舒无碍。渐能以一微尘包含无量法界。以无量法界内一微尘中。若深秘释者。此是般若经中诸佛微细惠。以出过一切心量不可示人。然亦自在心持无所不见。是故义云微细。非细少之谓也（已上明觉心乘也）又第十一卷明影像成就中有二未等引地。如次明他缘觉心二种持诵。文广往见。
    经云若复下。前第六无畏也。一切蕴界处等者。明第六无畏如上所说一切扼缚皆悉除遣也。蕴界处者举三科法。是第三无畏所滞唯蕴等诸法也。能执所执等者。凡夫外道所计我我所也。上疏（一末十二）云。已说观诸法实相。次明观于我相。故云若我若我所若能执若所执若清净。如上于诸阴中种种方便观心而不可得。何况我人寿者等法。从本以来但有假名而于其中有心可得（云云）又上释能执所执计云。谓有外道言。身中离识心别有能执者。即是真我。能运动身口意作诸事业。或有说言。能执者但是识心。其所执境界乃名真我。此我遍一切处（文）及法者。第四无畏所滞十喻观也。无缘者第五无畏所滞。且举无缘摄觉心也。如是扼缚皆悉净除也。或可。一切蕴界处等者。是上经所说一切分段中求心不可得义也。如是观时。悬悟心本不生际为第六无畏也。空自性无性者。正明第六无畏。于中是初明空性心。谓上诸段中遣我住蕴。害蕴住空。害法住无缘。皆是取舍不平等见。今此中悟如是诸法毕竟平等自性无性不出阿字门。谓之空智生。空智生即入心实际。上疏云。行者初观空性时。觉一切法皆入心之实际。即此义也。
    当得一切下明极无自性心。具如疏释。
    谓观下初释空性观也。观自心毕竟空性者。谓观心本初不生也。第六云。知空等虚空者。本来不生即是毕竟空（文）我与之蕴者。经蕴前我后。疏约外道二乘次第故前却文也。皆同一性者。谓如上五种无畏浅深虽异皆不出阿字门。故云。比同一性也。自性无性者。自性谓诸法本性。无性即空义。空即本不生。故上疏云。行者得如是微细思（空智）时观一切染净诸法。乃至少分犹如邻虚。无不从缘生者。若从缘生（自性义）即无自性（无性）若无自性即是本不生。本不生即心实际（空性）心实际亦复不可得（极无）故曰极无自性心生也。此空智生者。指自性无性。即空性无境观惠。故云空智也。即是时极无自性心生者。谓空智生时自知心实际亦复不可得不住实际。此时极无自性心生也。于业烦恼下。释当得已下文业烦恼等者释一切法义。等摄苦道。即举三道摄一切法。即举第三劫文释自性平等义也。无缚无脱者释自性平等义。上疏云。本自无有缚。令谁解脱耶。谓缚举体本自不生。缚外无解脱。是云缚解不二。缚解不二即自性平等义也。谓烦恼业苦即十二因缘。十二因缘即生死迷法。因缘实相本来不生。法住法位性相常住。何名为缚。缚已不可得。亦何有脱。无缚无脱即是自性平等义也。理趣释第二段云。即说一切法自性平等心。释此字云四出生字。又云。此四字是毗卢遮那自觉圣智。四种智解脱。外现四大转轮王菩萨（文）第十一释。等四字云正等觉真言（文）今自性平等无畏者。极无自性心生义也。上经明极无心云正等觉显现。即字出生义字即心莲华藏。故花座种子亦字也。心莲花藏即摩诃萨意处。证此心时云正等觉显现也。又除盖障种子字。第十三真言释云。除凡夫二乘及菩萨四垢入清净位也。四垢即当段所谓离蕴界处能取所取等是也。清净位者。即得自性平等位也。又傍二点除义。引点即金刚三昧（除盖障三昧）能断智也。本体阿字即四垢也。亦即清净位也。约浅略则除四垢而入清净位。若约深秘则字为障。亦为清净位。烦恼即菩提。缚解不二。是此宗实义。谓之除盖障三昧。即是自性平等无畏也。又二点极也。无自性也。引点即能观心。字即极无自性心也。又本体字菩提心因句也。上点大悲万行即根句也。傍二点是二转妙果。即方便究竟。三句即极无自性义也。
    尔时下释苏息处义。谓无所缚故离有为界。无所说故离无为界。于此二处得无畏故名自性平等。自性平等即无畏。持业释也。第三卷云。第六无畏于平等心中修曼荼罗行（文）涅槃（梵行品）第十五。初地云空平等地。千臂千□经第七（八）云体性平等地。平等即初地称号。初证平等法界故以为名也。即是下明自性平等无畏体性也。上疏云。若通论信解地。则是初地菩萨得此虚空无垢菩提心时。自然于十无尽界生十大愿（云云）虚空无垢等者。即大空生亦云大乘生。亦云佛树牙生。即是心佛显现。初地菩萨证此心。名为净菩提心也。然此心等者。已上逐文消释毕。此下明于无相心辨于心相也。浅略深秘二种法门此经大意也。是初明无相心也。理趣释云。清净法界本来不染与无量杂染覆蔽。异生无明住地其性亦不减。预圣流证佛地其性亦不增（文）毕竟无相者。上疏云。以如是净菩提心出过诸观离众相故（云云）于一切法得无挂碍。譬如虚空之相亦无相故。又云。若瑜伽行人正观三法（烦恼业苦）实相。即是见心实相。心实相者即是无相菩提亦名一切智智。以如来五眼等者。述成无相义。谓菩提心本自无相。无相可见。五眼尚不能见。而况凡夫肉眼岂能见之乎。中论疏二（本十二）云。问。世谛破此性。实生灭是性空义。以不。答。即是性空也。以如是等性毕竟空寂五眼不见故。名性空（文）。
    今所以下明建立心相也。意明。此心毕竟无相。言断心灭更无由进趣是以拟仪六无畏外□。以明无相心修证之浅深也。上已等者。上疏（二末十二）释六十心相中云以心法微细难知。但观彼所为事业。必有相彰于外。譬如鉴烟之状貌则火性可以比知（文）但知下明第六无畏表示也。心垢尽处者。心垢即六无畏外□。所谓三种妄执。又当段所谓蕴界处能执所执等是也。尽处者谓第六无畏。即云离蕴界处等是也。戏论不行者。戏论即差别之见。前五无畏中舍劣得胜。次第进趣皆是差别之见名戏论。今至第六平等无畏悟此等诸见毕意平等不出阿字门故云戏论不断。戏论不断即自性平等也。上疏云。即悟此心性本自无生无灭毕竟常净。戏论云披譬如珠力故水清。水清故珠现定不从余处来也（文）又戏论不行即是虚空无垢菩提心。上疏云。虚空无垢执金刚者。即是菩提心体。离一切执诤戏论。如净虚空无有障翳。无垢无染亦无分别（云云）无畏依者。问。至此无畏何云依乎。答。第六无畏正证虚空无垢净菩提心。净菩提心者即一切智。一切智万法依。故云无畏依。上疏释无相菩提云。以如是净菩提心出过诸观离众相故。于一切法得无挂碍。譬如虚空相亦无相。故万像皆悉依空。空无所依。如是万法皆依净心。净心适无所依（文）又解。若以常途十地配属十心。则第八地即第八无畏依。彼第八地当此初地。初地即无畏依故云也。
    享保八年岁次甲辰正月二十有五日搁笔
    沙门昙寂
    同十四年巳酉夏再阅正治
    元文二年岁宿丁巳初夏七日重正治搁笔宝历十三年辰霜月三日善住师以御本书写了
    顺庸

大日经疏私记第十九
大日经疏私记第二十

            沙门昙寂撰


第0段 住心品第一之余（十缘生句）

    经云秘密主等。自下释十喻经文也。十缘生者。带数得名。又从缘而生故。因缘之生。亦依主释也。青龙疏上二（初）云。言缘生者。缘谓众缘。生者起也。诸有为法皆从缘生（文）第十一（二十三）云。虽复生此有为方便。然即了此分别之法本性常空。如是因缘起法离生灭断常一异去来。但如幻化不异中道。若舍离此而未无为别体不可得也。以无为之性即不异有为。了达如是甚深缘起法。故能以此有为即成无为之果也（文）第十九（六）云。缘起者谓观心八叶之花。花上圆明同于净镜之类。初时未即明了（因义）以罗字惠眼方便故（缘起）渐自明了。乃至于圆镜中见自身。即同一切佛等。如是法生（生义）即是从因（自心）缘（方便）起（生义）。若从缘起者观此不生门。即入法界体性也（文法界作性即阿字义。可如缘生法者。即阿字法界义）今按。用缘生者即阿字三义。亦即三句义也。空是因缘。有即缘义。生即不生。如次因根究竟三句也。又阿等四字摄三句者。初阿字菩提心也。次行为根第三四即二转妙果。是究竟句也。三句五转开合之异。即因缘生义。因缘生者亦曼荼罗义第四（二十九）云。曼荼罗者是发生义（缘起）。今即名发生诸佛曼荼罗也。下菩提心种子（因义）于一切智心地中润以大悲水。照以大惠日。鼓以大方便风。不碍以大空空。能令不思议法性牙次第滋长。乃至弥满法界（根缘）成佛树王。故（究竟生）以发生为称。○次答义中。梵音曼荼罗是攒摇乳酪成苏之义。曼荼罗是苏中极精醇者浮聚在上之义。犹彼精醇不复变易复名为坚。净妙之味共相和合。余物所不能杂故。有聚集义。是故佛言。极无比无过上味是故说为曼荼罗也。以三种秘密方便（缘也）攒摇众生佛性之乳（因义）乃至经五味即成妙醍醐。醇净融妙不可复增（生义）一切金刚智印同共集会于真常不变甘露味中为第一。是为曼荼罗义也（文）第三（十三）云。次明入曼荼罗行法。具众缘支分及所要真言皆于此中广明。譬如已知乳酪有醍醐性。即教令具诸器物方便攒摇。以从缘起故。当知不异十缘生句也（文）此五味者如次五种阿字。五种阿字横谈则为中胎藏（入中恶字。即五字具足也）即五智五佛也。竖言则四重流现。即四阿义。具如第二十卷抄记中所明。以要言之。则一经始终不出于三句四阿因缘生义耳。真言门者是明第三重十喻。故云真言行。与前第三劫段复次真言门修行菩萨行义同也。通达作证者。第十九（八）云。通达是证果义。至于所至处也。此通达当言证也（文）又见道云通达位即此义也。作证者初地已上证知位故云也。
    是略下释中先明文来由也。是答九句问中第七问也。愚按。前第六自性平等无畏者即极无自性心。故疏云。此空智生即是时极无自性心生（文）极无自性心生者。正是第三重深修观察成就之心。此心成就必依十缘生修行。故及此文来也。
    如下文下。总明是修行句之大意也。下文者正指具缘品。兼指余品中明修行方便文也。上疏（释九句问中）云。如下文入大悲藏曼荼罗（具缘品）等（余品）即是答修行句（文）具缘品疏云。此品次明入曼荼罗行法。具众缘支分及所要真言。皆于此中广明。譬如已知乳酪有醍醐性。即教令具诸器物方便攒摇。以从缘起故。当知。不异十缘生句也（文）又世间成就品明四种念诵。出现品说三月持诵。成就悉地品明。四字观等。皆是修行方便也。广指此等诸品云下文也。第三（十三）释住心品毕云。从是已下明进修方便及悉地果生也（文）具缘以下诸品广明修行及证果。其中修行皆依十缘生句也。
    然统论下。抄（云云）今助一解云。此品者总指住心品。于此品中明十喻观略有三种。浅深虽异同用十喻。然上经文初劫说五喻。第二劫说六喻者。约所寄齐而明。若能寄齐真言行者。从初至此皆观十喻。是故初劫疏云。法谓十缘生句。第三劫中云。此中十喻望前十喻（指第二却六喻）此等疏文指五喻六喻云十喻者。皆约能寄齐而云也。故知。此中亦唯约真言行者而统论于十喻浅深。故总云十缘生句也。略有三种者。抄出简略摄略二义（云云）今出前后文明简略义。上释寂然界五喻中云。声闻经中虽说此五喻。而意明无我。今此中五喻意明诸蕴性空。又次明深修观察云。得净心（初地）以去乃至方便究竟（佛地）其间（十地）一一缘起缘皆当以十喻观之（文）广论之。则一一地皆用十喻。今且略明三种也。
    一者下明初劫十喻也。以心没蕴中者明湛寂心。是所离也。上疏释湛寂心云。然未度法障。未名真净菩提心。如莲花已离浊泥（无我）尚未出水（唯蕴）故经云。彼出世间心住蕴中也。以行者于瑜伽中。湛寂之心已虽明显。然涉事。根尘识等犹尚当心由厌怖有为故着无为法。然以菩提心势力自然不由他教也。有如是惠随生。能于蕴等发起其心。修离着方便。于五种譬喻观无性空。（云云次明五喻也）又明寂然界云。证此寂然界时渐过二乘境界（堪寂心）如莲华虽未开敷。而稍出清流之上（出蕴）行者亦尔。不复心没蕴中。故名出世间心（云云）对治实法者。谓对治唯蕴着心。蕴即实法。上经云。若害蕴住法攀缘（五喻）当得法无畏是也。如前所说者。指初劫五喻。上疏云。行者如是观察时从无性门达诸法即空。得离一切法倒了知心性。如是不为蕴处界能执所执之所动摇。故名证寂然界（文）。
    二者下明第二劫观也。心没法中者初明所离心。寂然界菩萨害唯蕴执还没空法。法即十缘生句也。欲对治下明能除观也。境界攀缘者。境界谓喻伽境界即十缘生句。住此不舍一心系缘云攀缘。攀缘即观察义（如上辨之）即是寂然界作证义也。如前所说者。上释无缘乘心云。又无缘乘者。此僧祇始能观阿他那深细之识。解了三界唯心（文）又释第五无畏云。于心外有无影像智都无所得（文）对上即空云即心也。谓彼未了三界唯心故。着心外空法。今悟空亦不可得。心外无法故云即心之幻也。
    三者下明第三劫十喻也。抄云二解。初解不可也。心没心实际中者明所离心。即是遣空性心沈空也。具如上辨。欲离下明能除观也。离有为无为界者。是明以中道正观。离二界也。谓空性心舍有为界没无为界。今欲总离二种界故。住中道正观。尔时悟心实际亦不可得。极无自性心生。是云离二种扼缚也。上疏云。以此中道正观（十喻）离有为无为界。极无自性心生。即是心佛显现（文）如前所说者。指第三劫文。疏释云。行者解脱一切业烦恼时。即知一切业烦恼无非佛事。本自无有缚。令谁解脱耶（乃至）若住此不思议解脱时即是真阿罗汉。不著有为无为。一切世间应受广大供养（文）又云（乃至）以蒙佛教授故转生极无自性心。乃至心之实际亦不可得。虽解脱一切业烦恼。而业烦恼具存。至此不思议地乃名真离二乘地也（文）今解。业烦恼有也。解脱空也。具依中道也。即空即假即中故云不思议幻。不思议幻即中道正观也。摩诃般若中等有人设一解（云云）今按。第三卷（二十一）云。善巧修行般若波罗蜜者。即是深修观察十缘生句。见甚深中道照不可得空。是事如摩诃般若中广说。若行者于文字及观心中善得通达离于见着。乃应为人作世间阿遮梨。复次初劫智惠于与二乘共行非深般若。二劫智惠尚与二乘共闻。亦非甚般若若第三劫等虚空心无边智惠。一切二乘不能思议。乃名甚深般若。堪作秘密行阿阇梨也（文）般若即十缘生句义。证于此智有三种别。共行共闻及甚深般若。故云含三意也。又下释通达三乘文云。十缘生句摄般若。是明三种十缘生句摄共行共闻及甚深般若。故云含三意也。
    今此中下。正释深修观察义。此有正释复次二门。由此二门深字有异。今此中对浅明深。下复次中于中辨深。至下可知。意明。第三重者对初二浅云第三重。故对浅显深。是正释意也。何者接上第六无畏明深修十喻。故正明初地观相。上第六无畏虽明深修观察成就之心。而未明其观相故今明之。故知。约初地为正释也。
    且如下明深观相也。此中初明甚深因缘生义。自心为感者。是因义也（因句也）佛心为应者是缘义也（根句也。佛心者大悲义故）即时下明生义（究竟句也）毗卢遮那者是本地身。现所喜见等者是加持身。由感应因缘见海会现前。即是生义也。然我心等者明不思议因缘义。净谓净法界。因是法界。缘是法界。因缘所生法亦是法界故。云毕竟净也。若望我心等者。我心佛心俱净法界。净法界中岂有自他差乎。而今于无自他中。辨于自他。即不思议因缘也。
    今此境界下。明四生推捡毕竟不可得也。第九（四）云。当知。此像不从镜中生。不从外质生。不共生。亦非无因缘有。种种戏论皆不相应。亦复不可执取。但属众因缘耳（文）具如抄引中论辨之。今此境界者举所观境。是瑜伽中所现境界。即上所云所喜见身也。而形色宛然者。上云我心亦毕竟净等者。明因是法界缘是法界义。此中明因缘所生法亦是法界义也。形谓所喜见身。声即所宜闻法也。此三种相（自心佛心所现形色）同一法界。全法界而缘起故。即不思议也。
    论幻即幻下抄。有二解。今取后义。论幻者约所现身。此形声从因缘而生故毕竟不可得。故云幻也论法界者约自心为感义。此所现身不离自心故云法界。自心实相即是法界故。论遍一切等者。约佛心为应义。此所现身不离佛心故。佛心者即毗卢遮那遍一切处义也。此三种无二故。随举一时三种并存。不异而异故三种差别。不同而同故都不可得。即是不可思议。今论幻故云不思议幻也问。今何故取幻义耶。答今瑜伽境界观自性无性毕竟不可得。故且论幻也。复次言源等者。抄云今云。上约三劫明深修义。是对浅而辨深义也。此下约十地明深修义。是于深中亦论深故云所证转深也。此中有三句。初地为因。二地至七地为根句。八地已上即方便也。
    且如四谛下。举例明十喻重重无尽也。演密云且者不尽之辞。如即指付之语也。法数诚多且举四谛。世界无量且宗娑婆。盖取一隅耳（云云）娑诃者经音二十二曰。索河娑各切。旧言娑婆。或作娑诃。此云堪忍。亦云杂会世界也。愚按。通同。故新旧为异。且如藏梵云揭诃或云^8□罗婆之例。风也。即风大种子。其义相通可见。已有无量等者。此中总依华严四谛品意释。引文如抄。大疏第十二（五二）云。然此经中虽彰名异即表义殊。以名必召实故。是无量四谛义也。约一界一谛即有十千。娑婆四谛有四百亿小千名义。而文义包博言含性相（文）。
    又况下广明。法界无尽也。谓今且约娑婆四谛明无量无边义。若约无尽法界谈岂有限量。故云何可穷尽也。
    今行者下以尘沙四谛结归深修观察不思议幻也。此下总明通达相也。一念净心者即是初地也。净心之名广通诸位。且约最初证得此心。初地名净心地。华严大疏三十四中（四二）云。集功德即论经净心。净心即初地。由集功德故抄净心即初地者。证心离染故言由集功德故者。会经同论经论经云为十净心。论言净心。即所成初地。今经云集功德即能成因故（云云）。
    空则下。约于三谛观尘沙四谛也。三大即字三义字即不思议故（不思议梵云阿真底）举不思议三谛。以显不思幻义也。三谛相即举一全收三法无定相。名为不思议也。谓论空即三谛悉空。故云毕竟不生。论有即三谛悉有。故云尽其性相。论中即三谛悉中。故云举体皆常。又四谛即三大。苦集有也。灭即空也。道为中道。三大即三句。三句即因缘生。缘生即阿字。阿字即不思议字。故云不思议幻也。以三法无定相者。明举一全收也。
    如四谛者下。例同诸余一切法门也。耳异本作尔字。承和古本朱注云。证本作耳。与尔通。不空□索经第十四（三右）云。善法中疑为恶中恶。疑故不勤求。二谛诸胜法喻商贾者海遇真宝。疑惑无识解。不釆无价珍。遇斯不空法疑惑亦复耳。苏婆呼童子经下（八右）众生亦耳。（异本作尔）唯识述记第二（四八）极微聚集足成根境。何用果为故知耳也（文）。
    是故下明学有重重唯至佛而尽其深也。故下释渐次大乘句云。如入大海渐次转深。乃至（十六重浅深）毗卢遮那以上上智观方能尽其深底。故曰渐次大乘句（文）。
    此经所以下。明今释文大意也。初明次第六无畏说十喻之意也。意明。于是处说十喻故。包括三劫六无畏始终。综该十地诸位也。触缘成观者。意云。或于寂然界（乃至）初地及十地触缘成观。其一一相不可緌说。今且依智度一相明其大度归趣耳。经云云何下正释十喻。于中初牒文。牒文中初列名。次云何为幻下释义也。问云何用十喻观耶。答为遣于行者系着心也。且如本尊众相现前时。不知是从自他因缘而生故假而非实。自系着则还为戏论。又如第三劫住心实际生法爱心。为遣如此着心故用此观也。智度第六（初）云。是十喻为解空法故。问曰。若一切诸法空如幻。何以故诸法有可见可闻可嗅可尝可触可识者。若实无所有不应有可见（乃至）可识。复次若无而妄见者。何以不见色闰色。若皆一等空无所有何以有可见不可见者。如一指第一甲无第二甲亦无。何以不见第二甲独见第一甲。以是故知。第一甲实有故可见。第二甲实无故不可见。答曰。诸法相虽空亦有分别可见不可见。譬如幻化象马乃种种诸物。虽知无实然色可见声可闻。与六情相对不相错乱。诸法亦如是。虽空而可见可闻。不相错乱（文）华严大疏四十四（四）云。设有一法过涅槃者。我亦说言。如梦如幻。涅槃虽真从缘显故。遣着心故。抄有难云。妄法缘生可许如幻。涅槃真实又不从缘。如何同幻。故牒释之。释有二意。一明虽真而从缘。虽非缘缘生。而是缘显亦空无性。二明涅槃非幻。为破着涅槃心云如幻耳。
    佛说药力下。作释中初释第一幻喻也。释中有二。初举药术喻显幻事从缘而有。次又药术下正释幻喻。抄解为正释复次者恐不得文意也。如人以药等者。明药力不思议相。是世间本有咒术为种种不思议事。又依此经世间成就之时而有此事也。如上疏出五通仙化土石类为金宝喻是也。又第十二（二十二）云。谓种种药物以法成之。能得闻持一闻不忘乃至力通明行皆得善成。于大空而得自在。若出世义如是。随其成就之时。能满一切所愿（文）不空□索第十八（二十二）云。若加持香水油和药涂身熏衣。入阿修罗窟鬼神窟皆得自在不相娆害若入水底水不能溺。若入火中火不能烧（云云）隐形者安怛陀那法也。诸轨中住往在焉往见。
    此事下明药力不思议相也。亦非下明非思议所及故不可生疑也。
    又如药术下。正释幻喻也。能造所造者。抄有二解（云云）今云。能造所造俱约幻化。谓化人亦现化化人是能造所现即所造也。华严大疏四十五（五丁）云。然缘亦从缘故。缘果俱幻也。中论云。譬如幻化人复作幻化人。即斯意也。
    虽于众缘中下。释惑自眠等文。五情即五根。具如上解。经且约初云惑自眼也。疏释意明无而假有是正幻义也。
    虽展转下。释展转相生等文。展转相生者。述明能所造义。化亦生化故云也。非去等者。如一化人本依术现无有实体。岂有去来。故云非去。然眼现见其去来相故云非不去也。此事不思议。故云亦非筹度等也。释论云者。第六论也。文甚广博。今略引之。佛问有二。初别次总。别亦有三。一约内外问。二约三世间。三约幻体问。三问皆明幻无义也。内谓幻师身。外即药术也。
    实有一法下总问。如文可知。
    佛言如颇下。明幻假有义也。
    佛言若幻下。明幻中道义也。谓幻无实故非有。而可闻见故非无。即是中道也。十四本作幻相法尔耳。今疏恐脱。
    佛言无明下合法也。无明合幻。诸行合幻事。无明尽行亦尽者。犹如幻人灭故所作舞等亦灭。惠影疏第二云。幻息所作亦息者。颠倒分别心若尽。妄分别法亦自无。非是除??万物已方乃致无。如无明尽业报则尽。故言知诸法如幻也（文）。
    今此真言下。释何以故已下文也。是正明瑜伽中幻喻也。如下文广说等者。具缘已下往往明缘起义。别如世间成就品悉地出现品所明。依三蜜修行等者。明因缘和合有此事也。三密行喻幻术。所谓梦真言行即是天台所谓空花万行也。不思议事以喻幻事也。第十五（二十八）云。如有人言。此真言事相之法云何能成无相见谛真实之法。然此真实之相实不离于因缘。即观此缘生实相不思议境界也。如如意珠在于幢头能满一切人愿。随心所欲□彼所求心而至。今观是彼从玉得生耶。从人心生耶。若从珠出。何故一切时不出要待人心希愿方出耶。若从人心出则人心得何不自求而待珠耶。当知不从珠出。不从人心出。不共不无因缘。但和合有耳。今悉地不思议变亦如是。但于真言观本尊及身印等缘而成悉地。由真言故口业净。观本尊故意业净。印故身业净。三事平等故自然而有不思议业。然亦不可分别无思无为也（文）奇特不思议事者。释经见希有事。依三密相应故感见诸佛海会现前。谓之奇特不思议。是叹阿字不思议缘起。奇特梵云。不思议梵云。第十六（十四）云。前偈云奇哉者。梵音即初首而有阿声。此偈已表法已竟也。此即本不生义。能生一切诸法。谓如来身所示种种形色皆从阿字而生也。时出种种形竟还入佛身支分。又复还入如来不思议法身之中。各随所生之处而入。故经云又复入如来秘密法身不思议。此不思议梵音阿真底。亦有阿声。意明。从阿而出又从阿而入。此两头上下指两阿字明一切法出入即同法界之体也（文）离于四句者。谓以自他共无因四句推捡。终不可得无性相可见。故云也。法尔如是者。释经本性义。云自性。亦云本性。本性即法尔也。又华严大疏生三十四中（九）云。达磨驮都此云法界。亦云法尔（文）法界法性法尔皆真如之异名。本性净亦真如义故。本性法尔其义即一也。不异净心者。释经净义。意明从心因缘而生不离自心。谓行者心毕竟净。佛心亦毕竟净。行者心为因。佛心为缘。于瑜伽中而感见不思议事。皆依感应因缘故。云不异净心也。自在神变者。上云形声宛然。谓由感应因缘。现身说法了了分明故云。不谬也。神变义具如第一记解。
    此事下。对上此事非诸论师等能建立因量。出其所由故云亦也。是结奇特不思议事也。独有方便等者。方便即三密加持妙行。是明唯独自明了余人所不见义。第十（二十九）释世间成就相云。由三业平等清净能见诸佛相。净菩提心与念佛三昧相应。明了无碍唯独自明了。余人所不见也。第二十（十一）云。然行者于身印真言及观本尊。此三事和合故。本尊即自降临道场。而来加被也（乃至）但由彼佛菩萨等先立诚言大誓愿故。若有众生依我此法而修行之。不亏法则者。我必冥应。或虽不来而遥加护之。若行人法则如法而不应赴。即是违本所愿故不得不应也（文）。
    经云下第二明阳焰喻也。依上五喻。阳炎喻想。智度第六（八）云。声闻法中想如野马（文）俱舍云。想取像为体。此中经云。依世人妄想。疏云见诸佛海会等海会即像。行者心想于此现像。而生取着。则为戏论。故在阳炎观以遣之也。日光风动等者。惠影疏第一云。阳春之日如日光动尘西国名为阳炎。此间名为野马。无智见之执言是水。而实非水（文）此释中除风字。若依此义动即风也。当读为风动。不可读动尘也。谓日光风动及尘以三合故生阳炎也。动如野马者。野马本出庄子。郭注野马者游气也（文）今阳炎是体。野马即喻。游气之形似野马。故以为喻也。
    众生亦尔下合法也。结使者大乘义章五本曰。随逐系缚称之为使。结集生死目之为结。结缚众生亦名为结。以结使即烦恼也。日光动者论无动字。华严大疏四十四（六十六丁）引论作热气。烦恼熟恼以喻日热气也。诸行尘者。诸法造作以喻动尘也。俱舍云。除前及后色受想识。余一切行（五十八法）名为行蕴。颂疏云。造作迁流二义名行。据此义边色等五蕴俱合为行。谓由行蕴摄法多故遍得行名。今下云阴界入性空法等。即五蕴等名行义也。邪忆念风者。第十（三十）云。经中所云命者所谓风。风者想也。想者念也（文）想梵云（唐梵）风也。意明。缘生法本来不生。于中起种种邪想。计我我所云邪忆念风也。总意明。由明具烦恼故起种种邪想。缘蕴等法而计我我所。由此生死不断故云于生死广野中转等也。无智慧下明能迷相也。是一向明迷相也。复次下迷悟相对而明。是述释上无智人初见之为水意也。水相喻人法二执按是水义。与缚通同。二执即缚义。出生无边门（八丁）云。□字愚夫法圣人法随入无二（文）此中二执是是愚夫法。二无我即圣人法也。俱字义。
    如是远圣下。明无智相。圣法者般若教法。般若是智慧。故知。远圣法者即无智。无智故不知二无我也。无我者人空。诸法空即法空也。
    于阴界入下明执相。谓无脱故起执见也。性空者。阴界入等因缘生故自性无性。故云性空。生人想等者。论云生人相男相女相（文）若准论文。想当作相。若随今疏。想即妄想也。华严大疏引论亦作人想男想女想。俱是异本。意云。诸法实相出过众相。然远般若圣法者。起于妄想于无相法中见男等诸相也。
    若近下明悟相也。意云。近般若圣法者达诸法实相故离入法二我。故云种种妄想尽除也。
    此经下正释今经也。如世人等。释彼依世人等文。远望旷野等即妄想也。强立假名者。释经成立已下意也。求其实事等者。释经性空二字也。此中有名相及想三字。名相可知想即分别故。是五法中前三也。名相或为遍计摄。或为依他摄。俱明非实有。今阳炎相举体是空。徒依妄想分别成立假名。呼为阳炎。求其实事都不可得也。瑜伽七十四（初）云。问。三种自性（相名分别）相等五法。初自性（遍计）五法（相名分别正智真如）中几所摄。答。都非所摄。问。第二自性（依他）几所摄。答。四所摄问（除真如）第三自性（圆成）几所摄。答。一所摄（真如）伦记二十一（初）曰景云。今此论初自性五法不摄。第二自性摄于四法。第三自性唯摄真如。旧乃佛性第二亦云。第一性五法并不摄。以无体故。第二性摄四法。第三性唯摄如如。又三无性论第一卷亦云。第一性无有体相。非五藏所摄。若法是有不出五藏。问若尔。楞迦又云相名是第一性。分别是第二性。正智如如是第三性。又中辨论第一性摄名。第二性摄相及分别。第三性摄真如及正智。如是等文云何会释。解云。文虽有异义不相违。所以者何。说第一性摄名相者据执空性名相毕竟无体与第一性无体义同。故得相摄因缘名相从心而生。不离心故总名分别。故云分别摄依他性中边论中相及分别据因缘法摄依他性。名据横计。无体义同摄第一性。正智一种依此论及佛性等。即依他也。以是有为依因缘故。以体变异非圆成实。楞伽及中边论。如如正智俱摄第三性者同据不颠倒义属圆成实。又依摄释分。正智亦属圆成实性。若解向来所辨通塞。世人不应辄起难词（云云）显扬第六（六丁）同瑜伽说。中边论中上四卷楞伽第一（二十六）如伦记会释。又十卷经第三（初）七卷经第二（十三丁）皆说往见。
    第十五（二十九）云。云何是有相耶。当知。世间种种有相之法取是形相。名之为相。因由此分别而为立名。名之为名。如是名相之法皆同十喻。但从因缘故有。因颠倒生。故说其实无生无性即同法界。如如性也。若能如是观者。即是与一切如来同会一处（云云）如真言下释如是真言想等文也。按疏及义释牒文作真言相。又检高丽及明藏经本皆作想字。若依疏释意作相者是。然诸经本皆作想不可辄改耳。真言相者于瑜伽中所现诸佛三密。故疏释云诸佛海会无尽庄严。无尽庄严即三业化用。具如第一卷所释。殊特境界者。第六（十八）云。行者修习瑜伽或观本尊。或观秘密印。或观真言时有种种境界现前。不与本观相应。皆是邪观也。如于定中或见日月众星光明粲丽。或见大莲华王遍满空中。或见宝树楼阁殊胜庄严犹如天宫乃诸净刹。或复豁然不复有身心相。或见诸佛菩萨无量大众。或闻种种异声。或见悬崖巉绝至无间狱。以不依本所缘故皆不应取。但如常一心作意虽得与定境相应。须深修观察十缘生句不应味着。若见异境界以为殊妙。而取着之名为我慢定。亦名坚执定。但与正观相应时自然得见俱胝佛刹。此中佛谓百千众事。刹为净处也。如是相应时即知承前已来种种事相非无因缘。以如是如是因缘故有如是如是事相。不由他悟而无所挂碍也（文）乃至者等世天及菩萨金刚。即外三重也。诸佛者中胎八叶。总明四重流现。谓之无尽庄严也。
    尔时应作下。释唯是假名四字也。离于慢著者。慢谓未得已得增长慢也。着即味着。味着于所现境界也。转近心地者。今有二解。一影像成就位。心地者初地净心地。第二正觉句也。影像成就邻于正觉句。故云转近。法界焰者。法界谓行者自心。焰即影像。第十一卷所明。自身圆明中观本尊像。本尊圆明中见自身相。互相照见无有障碍。是名影像成就。如是影像知自心现。故云法界焰也。问焰之与影其义不同。答第二劫疏引庄严论二光显现文。改作一影。焰与影像无体义同故通用耳。二初地净菩提心也。心地者究竟佛果。毗卢遮那心地也。初地尚信解分齐。故云转近。第三（二十八）云。大信解者。此信解梵音阿毗目底。谓明见此理心无疑虑。如凿井已渐至泥。虽未见水必知在近。故名信解也（文）法界焰者。镜曼荼罗第二正觉句。见此心佛云法界焰。是知心实际亦不可得故。深修观察不证作于心实际故云也。第七（十四）云。修瑜伽者有种种不思议事。或面见十方诸佛普现色身。亦是心之影像。以心本不生故当知。影像亦无所生（乃至）若了知心如实相时。影亦如实相。故不可得也（文）此释与上疏所云影像不出常寂灭光同也。今悟如是影像不出自心实际。故云法界焰已知焰则不味着也。
    经云复次下。第三明梦喻也。昼日等者明梦所经之时节也。昼日者一日二日等也。牟呼栗多者昼夜六时中之小分时也。俱舍第十二云。刹那百二十为一怛刹那。六十怛刹那为一腊缚。此腊缚为一牟呼栗多。三十牟呼栗多为一昼夜。有时增有时减有时等。三十昼夜为一月。总十二月为一年。于一年中分为三际。谓寒热雨。各有四月。十二月中六月减夜以。一年内夜总减六（云云）光记云。牟呼栗多此云须臾（文）刹那者时之最少。俱舍云。何等名为一刹量。众缘和合法得自体顷。或有动法行度一极微。对法诸师说。如壮子一疾弹指顷六十五刹那。如是名为一刹那量（文）岁者谓一年十二月也。时者即三际。或云四时也。释论云者。论总有四复次。今此下引第一文也。论意梦喻无明也。华严大疏四十四（七一）云。谓要在觉时方知是梦。正梦之时不知是梦。纯昏心故。设知是梦亦未觉。故觉时了梦知实无梦。然由梦方有觉故。辨梦觉时若。离于梦梦觉斯绝（文）得道觉时者。道谓如如。觉即如智。如智证如即始觉也。是明无间道。觉亦下即解脱道也。自笑者欢喜大笑也。三昧耶笑尊真言（笑声也。喜也）经云。获如来微妙笑（云云）微妙声者即欢喜大声也。起信论云。谓以一念相应惠无明顿尽（无名道）名一切种智（解脱道）。
    又如下合论第二三复次而引也。论云复次梦者。眠力故无法而见有。人亦如是。无明眠力故种种无而见有。所谓我我所男女等。复次梦中无喜事。而喜。无嗔事而嗔。无怖事而怖。三界众生亦如是。无明眠故不应嗔而嗔。不应喜而喜。不应怖而怖（文）。
    故今下正释今经。如文可知。如梦中等者。释如梦中所见等文。有种种国土等者。释种种异类等文。
    觉时下释觉已都无所见文也。觉时但一念间耳者。第十五（二十八）云。如是瑜伽睡真言行者住真言行过于一劫及其梦觉。乃少时顷耳。彼人不舍此身不往彼天。但犹眠法之心有此不思议事也。不可以心识而能测其所以。今成就悉地者游诸世界亦如是。但以瑜伽梦因缘得有此事成种种事。宛然不无。然知彼皆如十喻。不生取着也。眠法因缘者。谓无明为因行等为缘生三界苦果谓之眠法因缘也。又智度第四复次中。说五种梦论云复次梦有五种。若身中不调。若热气多则多梦见火见黄见赤。冷气多则多见水见白。若风气多则见飞见黑。又复所闻见事多思惟念故则梦见。或天与梦欲令知未来事故。是五种梦皆无实事而妄见。人亦如是。五道中众生身见力因缘故见四种我。色阴是我。色是我所。我中色色中我。如色受想行识亦如是。四五二十。得道实智慧觉已知无实。问曰。不应言梦无实。何以故。识心得因缘便生梦中识有种种缘。若无此缘云何生识。答曰。无。亦不应见而见。梦中见人头有角。或梦见身飞虚空。人实无角。身亦不飞是故无实（文）。
    而梦事下。释如是梦真言行等文。此中明梦假有义也。依经现文唯明梦无实义。然疏主自得经意。欲显加持境界从因缘而有故。释出此事也。
    今此真言下合法也。须臾间者指瑜伽中时也。备见无量等者。明世间成就。心外见尊故云见加持境界等也。
    不起于座下明出世成就。是初地果相。第七（三十）释到于修行地授不思议果文云。乃至此瑜伽者能不起于座至此是诸佛会中。亦能次第询求诸善知识。故云初地菩萨化满百佛国也（云云）又上释第三劫中云。又此菩萨能于毕竟净心中普集会十方法界诸佛菩萨。亦自能普诣十方供养诸善知识。询求正法唯独自明了诸天母人莫能知由此因缘复名秘密（文）此事诸众等者。意明四句推检毕竟不可得。但从行者自心而生。故云不出一念净心也十四本作此事于诸等。今疏脱于字。诸是明辞。
    然亦下。明虽是不可得从因缘有也。故云分别不谬。是了了感见瑜伽境界也。
    行者下结释也。初结有义。谓依内外因缘见不思议境故。不可云是无。故云当不疑怪等也。亦不下结无义。是因缘生故举体即空。故云亦不生着也。
    即以普现下。明中道也。即空故云普现色身之梦。即有故云作无尽庄严。有而空空而有。不思议中道。是云深修十句也。
    经云下第四明影喻也。此镜像喻由三密方便所得悉地果也。摄大乘论云。云何无义净不净业爱非爱果差别而生。为此说镜像（文）此中下。明智度有光影与镜像之二种喻。今取镜像而非光影也。
    彼论下。约四生明像无实义也。惠影疏第二云。此（文）破四种邪因。非镜作者破自因义。外道执言。自有一我能作得果。是神我自作。神我自受。故名自因也。非面者破他因义。外道执言。梵天喜时众生受乐。梵天嗔时众生受苦。今日众生所以受苦乐等。者并是梵天所作。非是众生也。非持镜人作者。破共因缘。若言我与梵天共作者本有我。云何得有神我共作众生。所以受于苦乐皆由往业因缘。造恶得苦。造善感乐。云何说言由共。是故破共因也。非无因缘者。要须有境有面持镜人等和合有像现。故言非无因缘也。明诸法因缘故有非是自然。论中五句义以自然为一。无因缘为二。此二同破无因义（文）三论玄义云。问。云何名为无因。答。复有外道。穷推万物无所由籍故谓无因。而现睹诸法。当知有果。例如庄周魍魉问影。影由形。形因造化。造化则无所由。本既自有即末不因他。是故无因而有果也。问无因自然此有何异。答无因据其因无。自然明平果有。约义不同犹是一执。难曰。夫因果生犹长短相形。已其有果何得无因。如其无因何独有果。若必无因而有果者。则善招地狱恶感天堂（文）此二计虽有少异实是一执。俱背因缘故以因缘生度破斥之也。何以非境作等者。已下有五征释。皆如文可知。第五征释中云应常无者。抄云。或本作若常有（文）义释亦同今疏作常无。按作常有者是。何者上应常有者先定彼计。次若常有已下正难。若除镜等者。是难常有义。此中无常无难。故知异本为好（矣）。
    当知下合法也。以我不可得等者。明以有三所以非自作也。以我不可得故者。彼所计我但是妄计实不可得。我不可得何能自作。故知非自作也。又我是自在义。一切法从缘生故。非是自在。不自在故。非自作也。又诸法系属因缘故。已待因缘知非自作也。
    若自无下。明非他作。是初明非他作所以也。意云。对自故有他。自已无他何有。故云也。故非他作者。正明非他作。谓他体既无。何有作义。故云非他作也。
    若他作下明他作过也。意云。若是他作而非自业所感则恶者得乐善者得苦。非是自业故。即失罪福力也。论全文云。若他作则失罪福力。他有二种。若善若不善。若善应与一切乐。若不善应与一切苦。若苦乐杂以何因缘故与乐。以何因缘故与苦（文）。
    亦非共下明非共作也。论云。若共有二过故。自过他过（文）二过者计二共故。过亦有二。即前自作他作二也。中论第一（五）云。共生则有二过。自生他生故（文）。
    亦非无因下明非无因也。此中摄略文句。或前劫交杂。用者往见。先世业因等者。依唯识论第二（十四）种子熏习义有三师异。一本有家（护月）二新熏家（难陀）三新古合成（护法）具如述记第二未（百丁）释。今此中与护法义同也。业因者是本有种。行缘即新熏。即是种子生现行。现行熏种子。三法同时展转相生义也。论云。一切诸法必有因缘。愚痴故不知。譬如人从木求火。从地求水。从扇求风。如是等种种各有因缘。是薰和合因缘生。先世业因。今世若好行。若邪行缘。从是得苦乐。是苦乐种种因缘以实求之。无人作无人受。空五众作空五众受。无智人得乐淫心爱着。得苦嗔恚。是乐灭时更欲求得。如小儿见镜中像心乐爱着。失已破镜求索。智人笑之。失乐更求亦复如是。亦为得道圣人所笑以是故说诸法如镜中像（文）以愚痴故不知者。指四生执计云愚痴。不知因缘故名为愚痴。即喻小儿也。
    今此下正释经文。此中文难解故。抄及指心皆作会文未尽解。不可依也。今云。经云面缘于境。疏释意。镜喻本尊身。面喻自修行。镜中面像喻悉地果。谓自己修行为因。本尊大悲为缘。生于悉也果也。镜中像因缘者。因缘即因义也。第十五（终）云。然由身口意业净因缘而得生。而得生此无生无性也。又次下。引智论云乳是酪因缘。即是也。又解。因缘者所以义也。上疏云。言彼法者离此无相菩提心外更无一法经中次说因缘云。何以故虚空相是菩提。无知解者亦无开晓（云云）演密云。因缘者所以义也。若行者下。明行位有浅深皆用此喻观也。悉地成就者。明世间成就也。即是第一（声字观）二（诸佛胜句）无畏也。具如世间品记。乃至起五神通等者。乃至言摄略第三四五无畏也。起五神通等者。明第六无畏也。第十二（成就悉地品）云。从此次思惟转此啰字门。逻字大空点。此之啰字是相义。上有点大空三昧。所谓无相之法诸相本空也（大空三昧即初地。如第六卷释）置之于眼位。见一切空句得成不死句。若欲广大智。或起五神通。长寿童子身成就持明等。真言者未得。由不随顺之。又云。如神通有多种。若行者以心离相无著故。乃至能得二乘五通。若更深修乃至能得菩萨五通。此五通即是入地菩萨自在之用。比于二乘之用如用日光等彼萤火。持明者谓持诵人得妙成就成就之果即能遍游一切佛土。供养诸佛成就众生也。若不观此离一切相本来空寂法门。（字）此仙亦不可得（世仙）此即是入于菩萨地也。长寿谓于寿得自在。常住世间利益众生。亲近诸佛。童子谓寿无量。常如十六童子容色鲜妙。亦是持明仙也（云云）。
    从自下。明如是悉地相四生推检都不可得也。初若谓下推检自生他生二句也。若共下明共句。何以故下征释二过相也。如文可知。我心为因者。上云以自三密修行为因。今云我心为因。即菩提心为因义也。众缘者以自三密修行及如来大悲为缘。故云众缘。疏中往往有此二义文虽有异义无违也。此中皆取智度意释。论第六（十三）云。问曰。镜中像从因缘生。有面有镜有持镜人有明。是事和合故像生因是像生忧喜。亦作因亦作果。云何言实空不生不灭。答曰。从因缘生不自在故空。若法实有是不应从因缘生。何以故。若因缘中先有因缘无所周。若因缘中先无因缘亦无所用。譬如乳中若先有酪。是乳非酪因。酪先有故。若先无酪如水中无酪。是乳亦非因。若无因而有酪者。水中何以不生酪。若乳是酪因缘乳也亦不自在。亦从因缘生。乳从牛有。牛从水草有。如是无边皆有因缘。以是故因缘中果不得言有。不得言无不得言有无。不得言非有非无诸法从因缘生无自性如镜中像。如偈说。若法因缘生。是法性实空。若此法不空不从因缘生。譬如镜中像。非镜亦非面。亦非持镜人。非自非无因非有亦非无。亦复非有无。此语亦不受。如是名中道（文）。
    然是下明非无因缘义也。故知论云等者。蹈前起后。蹈上从自生他生耶已下云故也。非有者空也。空故非自生也。亦非无者有也。有故非他生也。非有无者非共生也。此语亦不受者。破无因义。不共生故终归因缘。从因缘生故非无因也。因缘生即中道。故云如是名中道。又解。即空故非有即假故非无。即中故非有无。中亦不可得故。云此语亦不受。即是不思议缘起也。上疏云。复从众因缘生故。即空即假即中。远离一切戏论至本不生际（文）。
    如作如是观下总结也。
    经云下。第五明乾闼婆城。喻也。演密云。梵语乾闼婆此云寻者。乾闼名香。婆名为寻。西土乐人寻香（饮食之香）求乞造作戏城。从人为名名寻香城（文）谢肇浙五杂俎第三（二十四）云。登州海上有蜃气。射结为楼台。谓之海市。余谓此海气非唇蜃气也。大凡海水之精多结而成形散而成光。凡海中之物得其气久者皆变幻。不独蜃也。余象海滨。每秋月极明。水天一色万顷无波。海中蚌蛤车４之属。大者如斗。吐珠与月光相射。焂忽吐成城市楼台。截流而渡。香香至不可见方没。海滨之人亦习以为常不知异也至于蚌蚶蝤蛎之属。积壳厨下时中皆生光。尺许就亲之。荧荧然其为海水之气无疑矣。又卷四（四十三）云。万历乙未。淅师刘炳文提舟师从海道移登州。以备倭。四阅月始至。其记中云。过福山悬入龙山港。至栲栲岛乃云晴雨止。转泊八角山则斜曛凝耀。矶屿烟笼始若楼台。错列继若城郭周围。俄而人马纵横。又俄而旆帜掩映出没无定。变换不常。或告曰。此海市也。又第九云（三十四）尔雅曰。蜃小者珧是以蜃为蚌属。罗愿曰。蜃大蛤也。故海中车螯亦有谓之蜃者。然古人蛟蜃同称。若蚌蛤属岂能变化为人害。陆佃埤雅云。蜃形如蛇而大腰以下鳞尽逆。一曰状似螭龙。有耳有角嘘气成楼台。然则蜃有二种。而海所蜃楼及许逊所诛。慎即者必非珧蛤明矣。又雉入大水为蜃。雉本蛇所化。晋库中雉飞而得蛇蜕是也则其入水为蜃亦从其类耳。而罗氏以为蛤属。俱误也。愚按下释城喻中云。如海气日光因缘。邑居严丽层台人物灿然可观（文）依此释疏主亦海气之说也。千文城云句吒。唐梵文字宫云。第一云。摩醯首罗智处城。义释云宫。依此等文城之与宫同梵异翻也。干城喻身心非实有。故智论云。复次揵闼婆城人心想为城凡夫亦如是。非身想为身。非心想为心也（文）今悉地宫者。即悉地果又宫云。与赖耶字体同也。净治于类耶心地。即是成就悉地宫也。释论云下。如文可知。
    饥渴闷极下。论具文云。次有合法文。今引甚略。论云。无智人亦如是。空众界人中见。吾我及诸法。淫嗔心着四方狂走求乐自满。颠倒欺诳穷极懊恼。若以智慧知无我无实法者。是时颠倒愿息（文）谓凡夫计我。二乘执实法。今离人法二执故知身心无自性。正是干城喻之意也。
    声闻经中下。全文云。复次一切声闻法中无揵闼婆城喻。有种种余无常喻。色如聚沫。受如泡想如野马。行如芭蕉。识如幻。乃幻网经中空譬喻。以是揵闼婆城喻异故此中说。意明。大乘具明二空故用此喻。声闻经中唯说生空不说法空。故不用此喻也。惠影疏第二云。声闻经中但说生空不得法空。不无阴体犹在不无成城因缘。揵闼婆城因缘并无。是故不说。今曰。大乘生法并空。所以得明也（文）。
    又以城下。明声闻法中亦有城喻。是古德所云土木城也。谓土木等所集成之城以喻五蕴假成身也。说此众缘实有者。喻蕴法体实有。是明不了法空也。但城是假名者明城相假也。谓五蕴聚集身是假无实。故以喻城假相也。是为破人我。上疏云。今此五蕴尚从缘生都无自性。何况此积集中而有我耶（文）即此之谓也。
    菩萨下明简土木城用干城喻之所以也。谓菩萨知法空故用此喻也。寂然界菩萨既离蕴之扼缚故。云离一重法倒。是以成实论说干城喻。今是正明大乘菩萨观喻也。
    此中下释释地宫义也。上谓密严等者。瑜只经云。一时薄伽梵金刚界遍照如来。以五智所成四种法身。于本有金刚界自在大三昧耶自觉本初大菩提心普贤满月不坏金刚光明心殿中。乃至唯此佛刹尽以金刚自性清净所成密严华藏（净花敷地义）以诸大悲行愿圆满。诸有情福智资粮之所成就。以五智光照常住三世。无有惭息平等智身（自心所具五智五大为密严花藏也）理趣释云。其宫殿大乐不空金刚萨埵大曼荼罗。皆从毗卢遮那福智资粮出生大乐金刚五宝（五智五大）所成金刚峰宝楼阁（文瑜只经亦云金刚峰楼阁瑜只经。思之）密严经中（十）云。常住密严刹。此之清净处瑜只安乐宫（第十六二十六瑜伽座者阿字义。应知瑜只宫即字义。即无垢识也）又（十六）云。复告大众言。密严微妙土是最胜寂静。亦是大涅槃解脱净法界。亦是妙智境及以大神通。修诸修行者所依之妙刹。不断亦不坏常住无变易水亦不能濡。风亦不能燥（文）又下卷（二丁）有阿赖耶即密严品（广说诤阿赖耶。为密严也）又（八右）云。觉者常明见。如酪未钻摇酥终不可得。是故诸智者钻酪而得酥藏识亦然。诸识所缠覆。密严法诸定者觐观乃能得。密严是大明妙智之殊称。佛子勤修习生于此刹中（文）彼经始终阿赖耶识为密严土。即净赖耶无垢识也。即是此经所说中胎藏心亦即内心妙白莲干栗太真言心。瑜只及释经亦此义也。所云如实知自心心自证心者。密严佛国上品悉地也。今解密严名义者。密谓秘密。严即无尽庄严。所云秘密曼荼罗也。谓净治阿赖耶心地。成就于如是无尽庄严。名为秘密严佛国也。第十六（二十一）释入秘密曼荼罗品云。彼佛入三昧时。彼佛土等如是。等者等同也。犹如手掌平正。所谓地平者。以三昧而言。即是得见净国庄严。其地平正无有瓦石诸山及沙砾等也。然此即是净菩提心之义。以信力故平其心地也。除去所有阿赖耶之所含藏。沙砾株杭等类。唯除毕竟平等净菩提心体性之地。若能平净此地即可成就大悲胎藏佛会庄严（云云。广说往见）又菩提心义第二（本二十八）云。供养次第法云○此菩提心能包藏一切诸佛功德法故。若修证出现则为一切导师。若归本则是密严国土。不起于座成一切佛事○此文云。密严者是妙觉实报土。故密严经云。密严佛土是大智惠大定静（云云）大日义释悉地宫中云。上品悉地密严佛土。中品悉地十方净严。下品悉地诸天修罗宫（云云）彼文密严同今密严。彼文十方净严是他受用土。有方便故。诸天修罗宫得长寿住利生。是下品悉地（文）出过三界者。密严经上（初）云。一时薄伽梵住于超越欲色无色无想。于一切法自在无碍神通足力通之所游戏。密严世界。而此世界非彼外道声闻缘觉所行之境。佛地论第一地云。如是净土为与三界同一处所。为各别耶。有义各别。有处说在净居天上。有处说在西方等故。有义同处。净土周圆无有边际。遍法界故。如实义者实受用土周遍法界。无处不有。不可说言离三界处。亦不可说即三界处。若随菩萨所宜现者或有色界净居天上或西方等。处所不定。如是净土方所周圆。已超三界异熟果地。如涅槃等。应无有因（业）若有因者应三界摄（文）今按。若浅略释者。其实报土在三界外。故云出过三界。若深秘解者。三界者三毒也。第十（十九）云。所谓三世者世名贪嗔痴。降此三毒名降三世（乃至）复次三世者名为三界（云云）今离三毒至三平等地。即庄严心佛国也。第一云。此经诸菩萨真语为门（乃至）严净心佛国（文）又密严云。密严佛土是大智惠。是大寂静（文）智惠谓正智。寂静即如如。智证于如。即是自受用正觉密严佛国也。十方净严十四本云。十方严净土。诸天修罗宫者。即世间悉地。所谓入阿修罗窟等事也。今按。三品悉地配释于曼荼罗从因至果义者。第二十卷云。且如最外院八部等世天。即是前八心中从初解守齐已去（乃至）受用果等也。然有善根开发与正道相应。即是大悲胎藏华台之因也。如来以方便而引导之（乃至）令成世间八心以来即是外院之位。次渐渐向里。及二乘亦在此内（诸天修罗宫也）次又知有胜法无上心。稍进引入第二第三。皆是大悲句也（十方净严）次成佛果入中胎。即是方便句也（密严佛国也）若约三劫。初劫下品。二劫为中。第三劫上品也。
    若行者下明辨观相。如文可知。胜妙五尘者。谓菩萨知如是境界因缘生无自性故。即于五尘中无所挂碍。还以此为佛事及众生事。若深释者。出现品云。令得见法安乐住发欢喜心（疏法喜即初地也）或得长寿五欲嬉戏而自娱乐。为佛世尊而作供养（云云）第十一（二十四）释云。或得长寿者。谓得无数劫恒睹佛真也。或得净好五欲而自娱乐。又能供养一切如来（乃至）然此中以心自在说为长寿。如是寿量即是如来法寿之命也。五欲者谓四无量及菩提心。一切圣人以此现法而自娱乐供养如来。即是真法供养法身佛也。若行者依佛方便甚深缘生得世法成就。即于此中观本性空。即是无为成就也（文）此等释皆约上品成就。若约中下者。十方净土实报庄严及诸天等净五妙欲也。
    经云下。第六响喻也。释中初引论文。如文可知。峡胡夹切。山峭夹水曰峡。以语言声相击者。论云若语声若打声（文）打声即拍手等声。俱舍明八种声中云。有执受大种为因声者。谓言手等所发音声。颂疏云。有情身所发音声名有执受。谓言手等也。就中语业名有情名。能诠表故。拍手等声名非有情名。不能诠表故（文）咽口中有风等者。问。忧陀那在于脐下。何云咽口中等。答。忧陀那风上在口等中。亦名忧陀那。故论次偈曰。风名忧陀那。触脐而上去。是风七处触。项及龂齿唇舌咽及以胸。是中语言生（文）触顶者论作项。今疏恐写误矣。愚人不解等者。全文云。愚人不解此。愚着起嗔痴。中人有智惠不嗔亦不着。亦复不愚痴。但随诸法相曲直及屈申去来现语言。都无有作者。是事是幻耶。为机关等人为是梦中事。我为热气闷有是为无是。是事谁能知。是骨人筋缠能作言语声。如镕金投水。以是故言。诸菩萨知诸法如响（文）随诸法实相者。谓愚人闻好声而着。闻恶声而嗔。智人即知好恶之声本来不可得不出实相。故不起三毒也。
    真言行者下正释经也。经云以响喻解了真言声者。瑜伽中所发违顺之音。皆从三密众缘而发。故云真言声也。八风违顺者。谓利衰毁誉称讥苦乐。四是顺。四是违也。第十（二十八）云。如是一缘之时假便有种种障起。或作大可畏像。诸散心人见者狂乱或作大声。假便山王亦可破碎。有如是事时。行者住勇健菩提心。一缘不动无有取舍。名住于一见（文）第三（二十七）云。住勇健菩提心者。勇健是雄猛无怯弱义。取以须此心者。以真言行者未见真谛以来。当有违顺境界。或现种种可畏形色。或作异声（乃至）震动大地或有大力毗那野迦现作留难。尔时安心不动无有退屈。依于法教而净除之。犹行者见此净菩提心有大义利故。自然出生入死无怖畏相。彼彼魔事不能留碍（乃至）又当以十缘生句观之。心不取舍。但当勇进行菩萨道（云云）。
    或诸圣者下。明顺音也。所谓说法摩顶等是也。第十明世间成就相云尔时本尊及诸菩萨等随想而现。随念而至。随问而答（云云）是瑜伽中顺境界也。
    或由舌根下约行者释。法华（法师功德品）云。是人舌根净终不受恶味（乃至）以深净妙声于大众说法。以诸因缘喻引导众生心。闻者皆欢喜设诸上供养。诸天龙夜叉及阿修罗等皆以恭敬心而共来听法。是说法之人若欲以妙音遍满三千界。随意即能至（文）妙音即一音也。字有妙及一义故。又一音者阿字义第十一（十二）云。以一音声四处流出。谓是阿字出三字成四字。此四合为一遍布一切处也（文）此经宗明六根净。总有二种。一世间成就品疏所明。是所云相似六根也。成就悉地品所明。初地已上究竟六根也。今此中含二种义也。
    遇此境界下明用观也。
    但从三密下明观意也。三密众缘者。且约世间成就而言。依形音义三种而有此事。谓之三密众缘。第十（二十八）云。字真言观即是真言身。声真言观即是真言主。句义观即是真言之体。即真言心也。句是义趣所归趣处也。即本尊心也。身语意净。三事清净平等犹如内有明眼外观净镜。又无暗障。三事等故明了现前以此三事等故身口意皆住一见。众缘具故则有成就之乐也。此三事等明见本尊。故当于自处作也。又自观其身亦同本尊。以三事等故名世间成就。非生者空义。非灭者有义。非有非无者是中道本不生义即阿字三义。此三义即八不也。今约阿字而出三义。故次云戏论。戏论即八不也。上释住无戏论云。谓观缘起实相。无生无灭不断不常。亦非去来一异。是处诸戏论息法如涅槃。音声惠法门者。诸法无行经下云。若菩萨摩诃萨入是音声惠门者。纵使有人于恒河沙劫恶口骂詈诽谤毁訾。是人不生叶恨。若人于恒河沙劫。以一切乐具供养不生爱心。譬如漏尽阿罗汉。一切爱处不生爱心。一切嗔处不生嗔心。善男子入是音声惠法门菩萨于利衰毁誉称讥苦乐等八法。已惠心不倾动。譬如须弥山王（文）入音声惠法门者。即入阿字门也。阿字是音声惠体。上引第十一疏云。阿字一音声四处流出等。一音即音声惠也。第七（十一）云。经云。谓阿字门一切诸法本不生故者。阿字是一切法教之本。凡最初开口之音皆有阿声。若离阿声则无一切言说。故为众声之母。凡三界语言皆依于名。而名依字。悉昙阿字亦为众字之母。当知。阿字门真实义亦复如是。遍一切处法义之中也。悉昙藏第六（二十五）引大品语等字等文毕云。评云。据大日经。此等字义是遍一切处善巧法门。故知。即是入印经中。遍一切处入音声惠之法门也（文）又无行经明世间八法不能倾动等。是与勇健菩提心中义同也。阿字即勇健菩提心故。故知阿字即音声惠体也。第九云。阿是金刚不动义。加一点是遍一切处。又云。不动者真净菩提之心（文）又不动尊是曼荼罗三角。三角即大勤能印。应知。阿字即不动。不动即勇健菩提心也。第三（三十三）云。复次净菩提心安住谛理。坚固不动八方大风不能震摇（文）意明。入阿字门故知三毒声与佛音声平等无异。皆空如响。是以于违顺声其心不动。是云入音声惠法门也。
    经云下第七明水月喻也。释论下是明大乘法性缘起相也。真实法月者如如智也。如如法性虚空者如如也。凡夫心水者八识妄心也。是明凡夫不解法性缘起故。妄计我我所也。如如智即一心真如。真谛三藏所翻决定藏论九识品云。第九阿摩罗识。三藏释云。阿摩罗识有其二种。一者所缘即是真如。二者本觉即真如智。能缘即不空藏（大智惠光明等即月轮也。是阿字中有义也）所缘即空藏（阿字空义）若据通论此二并以真如为体。释曰。此二即起信一心二门。本觉在生灭门。一心即真如故。故论云。唯是一心。故名真如（出花严大疏十九上五十丁）又菩提心论云。犹如满月洁白分明。何者为一切有情悉含普贤心。我见自心形如月轮。又云。其圆明普贤身也（如如空藏。干栗太也）亦是普贤心也（如如智不空藏。即质多也）如如法性者。智度三十二（五）云。诸法如有二种。一者各各相。二者实相。各各相者。如地坚相水温相火热相风动相。如是等分别诸法各自有相。实相者于各各相中分别求实不可得。不可破。无诸过失。如自相空中说地若实是坚相者。何以故。胶蝎等与火会舍其自性。有神通人入地如水。分散木石则失坚相。又破地以为微尘。以方破尘。终归于空。亦失坚相。如是推求地相则不可得。若不可得其实皆空。空则是地之实相。一切别相皆亦如是。是名为如。法性者如前说。各各法空。空有差品是为如同为一空。是为法性。是法性亦有二种。一者用无著心分别诸法。各自有性。名无量法。所谓诸法实相。如持心经说。法性无量声闻人虽得法性。以智有量故不能无量说。如人虽到大海以器小故不能取无量水。是为法性。实际者以法性为实证故为际。又如阿罗汉名为住于实际。问曰如法性实际是三事为一为异。若一云何说三。若三今应常分别说。答曰。是三皆是诸法实相异名。所以者何。凡夫无智于一切法作邪观。所谓常乐实我等。佛弟子如法本相观。是时不见常是名无常。不见尔是名苦。不见净是名不净。不见实是名空。不见我是名无我。若不见常而见无常者是则妄见。见苦空无我不净亦如是。是名为如。如者如本无能败坏。以是故佛说三法为三法印所谓一切有为法无常印。一切法无我印。涅槃寂灭印（文）又云。法性者法名涅槃不可坏不可戏论。法性名本分种。如黄石中有金性。白石中有银性。如是一切世间法中皆有涅槃性。又云。实际者如先说。法性名实。入处名为际（文）。
    又如小儿下。明计实我实法也。初举喻也。谓二种我法无有自性如水中月。然妄执欲取。是为愚童凡夫也。身见故等者。明计实我也。唯识第六（十四）云。萨迦邪见谓于五取蕴执我我所。一切见趣所依为业。述记六末（九丁）云。萨迦耶达利瑟致（经部伪身见。有部有身见。相宗或伪或有通用。广如彼明）如显扬第一说。然俱生中如第七识。计心为我故。虽不如分别起者。简择别缘。蕴亦任运别缘故。然以此我见。为所依本。诸见得生故名一切见趣所依。趣者况也。或所起处也（文）。
    无实智故下执实法也。无实智者谓无无生观惠也。第十五（二十四）云。夫见住者。即是安住实智惠中。故名实也。犹觉了无性空本性净故。当知。诸法皆空。空谓离虚妄分别而住谛理。俱是为实也（文）。
    复次下。上明凡夫迷相。此下明菩萨悟相也。无明心静水者。喻无明暗钝相云静也。智惠杖者喻实智惠。按杖梵云□矩吒（杂名）是无相惠。即大空三昧（见第十二释字中）即实智惠也。俱有催破义。即实智之用。第十（九品）云。俱是摧破之义。又（七丁）云残害也。破障义（文）又杖云野瑟征（二合）华严七十六。唱字时。入般若波罗蜜门。名普光明。息除烦恼（文）普光明即智惠义也。又字般若无知义。具如第七卷释。虚空藏所问至一（十四）云。以智惠器杖出诸魔境（文）。
    持明行者下。正明瑜伽水月也。此中有二。初时诸佛海会现于行者心水。次行者自身亦现于众生心水。即自利利他。所谓得除盖障三昧（自利）现曼荼罗身（化他）是也。持明行者者。即真言行者。第九（十九）云。持明者梵云陀罗尼。持明谓总持一切明门明行（文）三密方便者。上所云供养行修行从是初发心是也。自心澄清者。谓瑜伽心水澄彻清净。即初地净菩提心也。诸佛密严等者。秘密庄严寂光海会现于心水中也。上疏云。又此菩萨（第三劫）能于毕竟净心中普集会十方法界诸佛菩萨。亦自能普诣十方。供养诸善知识询求正法。唯独自明了诸天世人莫能知。由此因缘复名秘密（文）第十六（二十二）云。以于行者自心之中而具佛会大海。十方道同为一佛土。唯独自明了他所不见。故名秘密曼荼罗也（文）。
    或自下明化他相也。如意珠身者即普贤色身义也。第九（十二）云。前已开示普门身曼荼罗。今复显示普门语曼荼罗。如意珠寂然无心亦无定相而能普遍一切皆令称悦其心。故名巧色摩尼从巧色摩尼身出巧色摩尼语示巧色摩尼心。普雨法财满法界众生希愿。如是应物之□常遍十方三世。以无量门植众德本无穷已。
    尔时下明水月观相也。此亦有二。初约自证以四不生观之。从我下破自生。从佛下明他生。自他实相下明共生计。意明。共生者自心为因佛心为缘。即是因缘。因缘性是空。故云实相也。对次无因云尚自等。谓因缘实相尚自不生。何况无因计耶。何况下明无因计。相违因缘即是无因也。
    又如下。次化他相不生义也。如文可知。
    故当下。劝示无自性义也。依上所引智论意而释。谓普现色身皆从心因缘而生故。自性无性。故云便知无实。
    既能下释彼持明者等文。是总结也。既能自静等者结自利义。谓智住如心自证心不见心外相故。云静其意也。
    复当下结化他义不动实际而为利益故。云如如不动等也。最胜王经（三身品）云。复次善男子。一切诸佛利益自他至于究竟。自利益者是法如如。利益他者是如如智。能于自他利益之事而得自在。成就种种无边用故。如是依法如如依如如智。说种种佛法。说种种独觉法。说种种声闻法。依法如如依如如智一切佛法成就。是为第一不思议。乃至如是二法无有分别自在事成。善男子譬如日月无有分别。亦如水镜无有分别。光明亦无分别。三种和合得有影生。如是法如如·如如智亦无分别。以愿自在故众生有感现应化身。如日月影和合出现（文）。
    经云下第八明泡喻也。声闻经下辨喻说不说也。智度第六（八）云。声闻法中（乃至）色如聚法。受如泡。想如野马。行如芭蕉。识如幻（文）般若下。明般若中亦受喻泡也。大品二十二（六度相摄品）云。佛言。菩萨住禅那波罗蜜观色如聚沫。观受如泡。观想如野马。观行如芭蕉。观识如幻。作是观时。见五众无坚固相。作是念。割我者谁。截我者谁。谁受。谁想。谁行。谁识。谁骂者。谁受骂者。谁生嗔恚。是为菩萨住禅那波罗蜜取羼提波罗蜜（文）虽无下明智度十向中不说泡喻也。虽无实性者。浮泡从雨水与河水因缘而生。其体是假。故云无实性。此泡所生因缘二水本是实法。故云因缘实法。声闻法中约折法观。泡喻人空水譬法有。故法喻相应。今般若中明人法俱空故。此喻不感。是以般若十句中不说此喻也。
    今此经下明此经说泡喻义也。今喻即心之变化故。与般若意不同。故云复殊也。如夏时下明喻也。雨水喻佛心。河水喻行者心。能化身有佛菩萨及天等种种差别。以喻渧之大小也。泡喻种种变化。变化亦种种差别。故云种种浮泡也。水性一味者谓雨水河水其性是一。河水为因雨水为缘而生浮泡。譬之佛心自心其体是一。故云水性一昧等也。四句下明浮泡无自性义也。无别所生之法者。谓水外无有别泡。泡举体是水故。
    是故下明泡无自性相也。此泡从二水因缘而起。故云举体从缘。从缘即无自性义也。泡起等者约法解者。变化起即是自心起。变化灭即是自心灭。故以泡喻即心之变化也。
    如行者下合法也。自心作佛者。上疏云。即心修万行。见心正等觉（文）又上疏云。空性即是自心等虚空性。上文无量如虚空。乃至正等觉显现。即喻此心也。又出现品所说第二正觉句。于镜曼荼罗自见心佛等是也。还蒙心佛示悟者。即是空性心警觉义也。还便也。转入无量法门者。上疏所谓以蒙佛教授故。转生极无自性心是也。入无量法门者即满足一切佛法义也。具如上除盖障三昧中所释。
    又以心下。约化他释也。以心为曼荼罗者。上疏所云于毕竟净心中。普集会十方诸佛菩萨是也。第四（三十一）云。曼荼罗者名为聚集。今以如来真实功德。集在一处。乃至十世界微尘数差别智印。轮圆辐凑翼辅大日心王。使一切众生普门进趣。是故说为曼荼罗（文）谓心自证心时诸佛海会于中显现。即是为曼荼罗身也。此境者即指曼荼罗。谓心中集会诸佛菩萨还与自心为缘。缘即大悲。是如来加持力也。心者以我功德力也。如来大悲与行者心。因缘相会故。能作种种变化现曼荼罗身也。
    是故下示用喻观意也。如从二水因缘而生泡。由心因缘。开见心佛。由心因缘现曼荼罗身。皆不离自心因缘。因缘生法毕竟无自性故。了知此义故不生取着也。
    释论云下。引论文明彼变化与泡喻同也。今具出文。论（十四丁）云。如幻者十四变化心。初禅二。欲界初禅。二禅三。欲界初禅二禅。三禅四禅。欲界初禅二禅三禅。四禅五。欲界初禅二禅三禅四禅。是十四变化心。作八种变化。一者能作小。乃至微尘。二者能作大。乃至满虚空。三者能作轻。乃至如鸿毛。四者能作自在。能以大为小。以长为短。如是种种。五者能有主力（有大力人。无所下故。言有主力）六者能远到。七者动地。八者随意所欲尽能得。一身能作多。多身能为一。石壁皆过履水蹈虚。手扪日月。能转四大。地为水。水为地。火为风。风为火。石作金。金为石。是变化复有四种。欲界药草宝物幻术能变化诸物。诸神通人力故。能变化诸物。天龙鬼神辈得生报力故。能变化诸物。色界生报修定力故能变化诸物。如化人无生老病死。无苦无乐。亦异于人生。以是故空无实。一切诸法亦如是。皆无生住灭。以是故说说法如化。复次化生先无定物。但以心生。便有所作皆无有实。人身亦如是。本无所因。但从先世心生今世身。皆无有实。以是故说诸法如化。如变化心灭则化灭。诸法亦如是。因缘灭果亦灭。不自在如化事。虽实空能令众生生忧苦嗔恚喜乐痴惑。诸法亦如是。虽空无实能令众生起欢喜嗔恚忧怖等。以是故说法如化。复次如变化生法无初无中无后。诸法亦如是。如变化生时无所从来。灭亦无所去。诸法亦如是。复次如变化相清净如虚空无所染着。不为罪福所污。诸法亦如是。如法性如如。如真际自然常净。譬如阎浮提四大河。一河有五百小河属是水种种不净入大海中皆清净（文）今解论文。大分为二。初十四变化下明变化体。次如化入下明变化无实义。初亦三。初明十四变化。二作八种下明十四变化各有八种。三是变化下明四种变化。是总明变化异类也。又有三复次。第一明从心生无有自性。第二明无初中后。第三明变化清净。如文可知。今疏所引中初出变化体。次如化生下明。无自性义。初出体中。初略明十四变化。天龙鬼神下。于四种变化出第三文。引文虽略。意明修定报得二种变化也。次如化生下。略摄第一第三复次文而引。引经此二文者。意为合二种泡喻也。修定者。者论无此语。今为明变化必从定生故云也。颂疏二十七（五）云。如所依定得者。如得初禅定必得初禅化。乃至得第四禅定必得第四禅化。以果化心与取依定俱时得故。又云。此十四能变化心。从定修生。无记性摄。四无记中通果无记也（文）十四变化者。颂疏云。从神境通生变化。总有十四。谓初定果有二。二定果有三。三定果有四。第四定果有五。且依初定有二化心。一欲界摄。谓初禅作欲界化也。二初禅摄。谓初禅作初禅化也。第二静虑有三化心。二种如前。加第二禅化也。第三静虑有四化心。三种如前加第三禅化也。第四静虑有五化心。四种如前。加第四禅化。诸果化心依自上地。必无依下。如初禅化。依初禅名自。依二禅等名之为上。二禅等化不依初禅。故无依下。下地定心不生上果者。谓势力劣故（文）天龙鬼神等者。明报得化也。颂疏云。若修得通唯人天趣。能入定故。生得除人通余四趣。皆有生得。咒药二种通人天鬼种。占相唯人也（文）。
    如化下意明变化从心因缘生故空无实也。先无定物者。总明无自性义。但以下别明无自性相也。谓能化心生便有所化境。但从心而生灭。毕竟无自性也。是法无下引第二复次也。谓变化喻从心生故。空无实。既是空。岂有来去相乎。故云无初中后也。
    复次如实下引第三复次也。变化清净者。以喻诸法毕竟清净。与如法性不异也。譬如下举喻。四大河等以喻诸法相。入大海中者喻与法性不异也。与泡喻意同者。此有二意。一论化生先无定物等者。与自心作佛义同也。谓由心因缘开见心佛。唯是自心。不离心因缘。是与化生先无定物。但以心生便有同也。二论诸法自性清净譬彼变化。与此中以此为曼荼罗义同也。谓论清净如虚空等者。与行者自性净同。四大河及五百小河与曼荼罗同也。入大海中等者。即曼荼罗身。是不离自心也。按阎浮提四大河等者。即曼荼罗义。四大河即四佛八叶。五百小河者三重曼荼罗。第十一（十二）云。从如来心出此平等妙音。分为四处。如从无热大池（中胎）生四大河（八叶）流注无竭（三重也）此真言依处亦如是。以一妙音能表无尽法界。展转相生无有穷已（文）。
    经云下。第九明虚空喻也。经列名中云虚空花。空中花喻众生寿命等妄见也。谓如眼迷乱故见空中花。心迷乱故生种种妄见也。经无量众生等者。于十六智见中。且出四种也。十六知见义具如上辨。如虚空者。依俱舍论。虚空者虚空无为也。今此中以空界为虚空也。论第一（三）云。虚空但以无碍为性。由无障故色于中行。光记（三十六）云。虚空但以无碍为性。容受一切诸有为法故。正理论云。虚空容受色等有为（已上论文）虽言容受而不可说虚空体性在此在彼无方所故。如眼识等。问。若不碍故说名虚空空界色性亦不碍。他应名虚空。解云。空界色（影光明暗）性虽非能碍。而是所碍。被余色障而开避故。其体不生。世言虚空者于空界色说虚空声（文）此中亦尔。于空界色说虚空声。故云。如虚空也。非可见法者。法宗源上云。有见无见者有彼眼见故名有见。非有眼见名为无见。七十五法中色名有见。余七十四法名无见。虽惠亦名为见。此中且约眼说（文）转见缥色者。下所谓空一显色。至下当悉。缥色者即青白色。以喻彼我等相也。如小儿者。喻凡夫迷见。有人飞上等者。喻圣人无漏智也。
    又如虚空下。已上明凡夫着我。此下明二乘偏见。各有所当故。引两个论文。至下当知此经云下。释今经文。心迷乱者。与论远视故眼光转见缥色同也。心迷乱者即远无漏智也。如人以疾下明迷乱相也。非人等者鬼魅所著等之类也。其心迷乱下。释生如是种种妄见。此中约违顺二境释。如文可知。若得本心等者。谓离疾病等也。是论所云得无漏心也。十四本作则知此事。今脱也。不染虚空者。虚空无相。设诸相生不能染也。灭时亦非等者。虚空本净。诸相灭时非始得净也。不碍虚空者。虚空无相容受万物。既是无相。谁能碍之。亦不异于空者。空中诸相举体是空。故云不异空也。
    行者下约行者用心释。种种魔事等者。即违顺境界。具如第三卷勇健菩提心中释。今种种魔事者。当智论初文。种种业烦恼者当论次文也。如净虚空者。此亦有二意。一观魔事等空。如虚空中种种之相毕竟不生也。二观业烦恼本来清净。如净虚空。当准智论二文而解也。虽于无量等者。以今净菩提心行者配论得通人也。上疏明除盖障三昧中云。常以四摄方便拔苦众生。乃至无量无边阿僧祇劫常在无间狱中。身心精进炽然不息。无有退没。不辞劳倦。何以故。净菩提心其性法尔如金刚故（文）此中意云。知如净虚空即论所云无漏智。得此智者即知阿鼻依正全处极圣之自心。故云意无挂碍。
    如得神通下。明无挂碍相也。空一显色喻自性清净心。证此心者即知地狱天堂同一实际。岂有何挂碍耶。空一显色者。俱舍第一（六丁）云。言色二者一显二形显色有四。青黄赤白。余显是此四色差别。形色有八。谓长为初。不正为后。或二十者即此色处复说二十。谓青黄赤白长短方圆高下正不正云烟尘雾影光明暗。有余师说。空一显色第二十一。光记（一之余初丁）云。有余师说。至第二十一者。第三叙异说。谓妙高山四边空中各一显色（南方青色）名空一显色。故正理三十四云。空一显色谓见空中苏迷卢山所现纯色。问空一显色以何为体。解云。以空界色为体。故正理第一云。有说。色有二十一种。空一显色第二十一。即是空界色差别。问。若以空界色为体者。何故识身论第十一云空一显色此即如彼青黄赤白。准彼论文。即以青黄赤白为体解云。彼论言如彼青黄赤白者。谓妙高山四边空中各现一色名空界色。如之言似。此空一显色似彼青黄赤白非即是也。或可。如之言是此空一显色。即是彼青黄赤白（广说往见）不为人法等者。经云种种妄见者即人法二执也。又论初释明人执。次释明法执。配彼二文云人法等也。
    经云下第十明旋火轮喻也。惠影疏云。如旋火轮者。被火烧显名依火□。提之急转遥看似如火轮。其实无轮。万法亦尔无实众生远离诸法实相故。见诸法似有观之则无色（文）今此中喻于瑜伽中见种种相。此相本从三昧因缘生故无体可见。若为实有见者名为戏论。故以为喻也。又前虚空喻约于显色。故云见缥色等。今此火轮约于形色。故云方圆等也。其异可知。第十五云。显形色显谓诸尊青黄赤白等。形谓坐位大小之事。色相貌也。谓喜笑忿怒静住之类（文）如人下。准旋陀罗尼门释。今此喻中亦具五字门等义。空中者是字也。方圆等者如次四字。大小长短等者其余诸字门也。
    真言行者下合释也。此中约旋陀罗尼门释。乃至者今且举一阿字门乃至于余诸字门也。旋陀罗尼义具如第七卷（二十五丁）释文广不引往见。
    尔时当造下。示行者观相也。第六（二十一）云。经云。时佛入于一切如来一体速疾力三昧者。谓入此三昧时证知一切如来皆同一法界智体。于一念中能次第观察无量世界海微尘等诸三昧门。知如是如是若干众生于彼彼三昧门中应得入道。知彼善知识已为若干众生作种子因缘。未为若干众生作种子因缘。或有众生入如是法门不可得超升成佛。入余法门久远稽留不得成佛。如是种种根性不同。进趣方便皆亦随异。乃至游戏其中。次第修习。出入超间于一一门各得能成熟无量众生。故名一体速疾力三昧。尔时世尊遍观察已了知种种三昧道同归一体。皆是佛乘。复为执金刚说一切三昧道中成菩提印（次说我觉本不生等五字。谓之成菩提印）又上疏释微吃哩抳多（踊跃义游戏义神变义）云一体速疾力三昧。即一体速疾力之异称。此梵中有大悲义（悲也梵言通也。）大悲即五字门故。上疏明五大喻中。皆云大悲地界等也。又五种三昧道即四重曼荼罗无尽庄严义。世间三昧及与二乘第三院也。菩萨金刚第一二院也。佛地三昧中胎藏也。即是五字门无尽庄严。如是诸相归于阿字一实体故。云一体速疾力。故知。一体速疾力者。即五字门义。五字是转释阿字义。故其实阿字一实体义故次上云于一阿字门旋转无碍等。第十七（二十六）云。一切法门不出阿字门。即是一道也。又云。言一者此即如如之道。独一法界故言一也。第十九（十五）云。以初算法从一起故。一切数法皆不离于一。乃至一万。即是万一不得相离余一切数可解也。今此一切法不得离于阿字。亦由是也（文）阿字即速疾神通法门故云速疾。故知。一体速疾者即阿字义也。今净菩提心者即五字门故。第六释五字云成菩提印。净菩提心即一体速疾力。持业释也。
    释论下辨彼此喻有无也。然论影喻中亦举旋火轮喻。成影无实义。故知。影与火轮其义相似。故下云喻意大同也。如影可见下明影无自性义也。又如影映等者。影喻三道。是初烦恼道喻也。如影映光者。谓有物障映日月光明。则影现也。论次下云。复次实有影有因缘故。因为树缘为明。是二事合有影生（云云）俱舍颂疏云。日焰名光。月星火药诸焰名明。障光明生于中余色可见名影（文）。
    诸结使下合释也。结使烦恼合影。正见合光明。如文可知。
    又如影下喻业道也。初喻次法。如文可知。报不断故下。明果报喻也。谓罪福业熟时。善恶果报随出生也。
    然是影下。引论一处文正明影喻与火轮不相违也。论全文云。影异于色法。色法生必有香味触等。影则不尔。是为非有。如瓶二根知。眼根身根。影若有。亦应二根知。而无是事。以是故影非有实物。但是诳眼法。如捉火□疾转成轮非实若影是有物。应可破可灭若形不灭影终不坏。以是故空。
    秘密主下。已上释十缘名生义毕。自下明其得益也。谓了知此者。即了知如上所明十缘生义也。大乘句等者出十喻异名是此六句大分为二。初三句明法体。次三句明次位初中第一句总出法体。第二句所证境。第三句能证智次明次位中。初句空性心。次句极无心。第三句从二地至佛地也。又初三句所乘法。后三句能成人。能所合称云大乘句。故知。大乘句者即总义也（有人出图配十住心今所不取也）。
    此十喻下释第一大乘句也。摩诃衍人者即真言门人。第三（十三）云。摩诃衍中亦以持明为秘藏（文）又大乘者别名真言门。如下引第十五卷疏。甚深缘起者对初二劫云甚深。上云此中深修观察者即是意明第三重。是也。缘起即缘生也。华严疏三十七（下二六）云言诸缘起者十二非一曰诸。前前为缘。令后后起。又由烦恼系缚。往诸趣中数数生起。故名缘起。亦云缘生。生即起义。亦约果说（文）非声闻等者。是明第三重深修缘起。故即离二种二乘。一共行二共闻。即是明非初二劫人之境界。故云非声闻等。上所云真离二乘者即此义也。安足之处者兼释句义。上疏释句云。如人进步举足下足。其□所住处谓之□昙（云云）安足之处即句义也。今大乘句者是总句也。问。如何十缘生句名大乘耶。答。大乘者空义。空即缘生也。十二门论云摩诃衍义无量无边。以是因缘故名为大。大分深义所谓空也。又第五（四）云。复次离缘业生得大空生。故云大乘生也（文）此经宗空者阿字门不思议空。字为大乘体也。又言大乘者曼荼罗之称也。曼荼罗即因缘生义。故十缘生句名为大乘也。又十缘生句要是阿字义。阿字即法界体性曼荼罗之体也。亦阿字三义即三句义。三句即因缘生义（如上辨之）又此六句皆阿字义至文当知。上疏释大乘七大义毕云。以如是七因缘故。于诸大乘法门犹如醍醐淳味第一。故云最胜大乘也（文翻梵语。优留曼荼译曰醍醐。亦云实也。文。曼荼即醍醐梵名也）乘名进趣。句名止息之处。故云大乘句也（文）第十五（三丁）云。大悲根原从大悲根本生。发大乘无上诸佛秘密者。谓此曼荼罗即是无上大乘根原也。谓此菩提之心以大悲而为根本。亦如胎藏。故云根本也。大乘者谓真言行菩萨事。由是具足方便故行大直道。一向无留难得至于真实。犹如乘调良之马行大直道至于大城。此即诸佛最上秘要之法（文是指十二真言王云大乘。十二真言即十二因缘义也）
    心之实性下释第二心句也。是明所证境。即指大乘句体。是与前所明七大中性大同也。上疏云。四者以性大故。谓自性清净心金刚宝藏无有缺减。一切众生等共有之（文）心之实性者释心字。此心即干栗太真实心。即所云自心实际。又干栗太即阿字义。第十七（十三）云。又复此中真言心（阿字）者。此心梵音汗栗太之心。即是真实心也。又上疏云。本不生际者即是自性情净心。自性清净心即是阿字门（文）阿字门即心之实性也。更无一法等者。上经于蕴界处（乃至）一切分段中以即离相在方便。一一谛观心不可得。故云也。亦不可授人者。上疏释一切智智云。如是自证之境说者无言观者无见。不同手中庵摩勒果（含庵摩罗无垢识义。无垢识即干栗太自性清净心也）可转授他人也。若可以言语授人者。释迦菩提蒙定光授决之时即应成佛。何故具修方便要待无师自觉方名佛耶。又如目睹世人为刀杖所伤。虽复信其受苦无可疑惑。然种种令说终不证知。若自身触受乃得明了耳。
    但如是下明无师自觉义也。指前心之实性不可得观（云云）如是深观察者。上所云第三重观智也。上疏云。今真言行者于初发心时直观自心实相了知本不生故。即时人法戏论净若虚空。成自然觉不由他悟。当知。此观复名顿悟法门也。
    如来智惠下释无等等句。是初释无等二字。即能证智也。是与智大同。七者以智大故。谓诸法无边故等虚空心自然妙惠亦复无边。穷实相原底。譬如函盖相称（文）如来智惠者。自觉自证之智也。第十四（十四）云。此中常明即是大惠日。此日即是菩提之心阿字之体。无生无作无有变易。非由造成。如是常住实相之惠故名常明也。于一切法中等者举所对法也。无可譬类等者正明无等义。第十七（十三）云。真言智者谓智中之智无上无过也（文）上疏云。今谓一切智智即是智中之智也。非但以一切种遍知一切法。亦知是法究竟实际常不坏相不增不减犹如金刚（文）一切智智即如来自觉证智。故云无过上也。又按仁王经云（奉持品）金刚三昧现在前时。而未能等无等等。青龙疏云。此位（等觉）由劣未能等佛。佛超此位故名无等。佛佛同齐名等等故（文）超此位故者即无过上义。今智住如平等无二即佛佛道同也。依此文无等等即佛智也。又佛智者无相妙惠。第十二释字义云。真言智发起真实智。是极上。一切诸佛财富者以入览字门故。离一切诸相即见如来。即是平等大惠真实之智。如是真言之智于一切法中最在其上。一切诸佛以此为资财（云云）而心之实相下释等义也。等谓此智等于如也。言智如于如平等无二云等也。上疏云。以心实相智觉心之实相。境智皆是般若波罗蜜故曰无境界（文境即实相般若所云如如也智是观照般若所云如智也）。
    若以十缘下释句义也。十缘生者无性观智。即大空三昧。第六（二十）云。及坐道场自证心性时。知如是等加持境界皆是心之实际。尔时心不住相亦不依空。而照见空与不空毕竟无相而具一切相。故名大空三昧。住此三昧者即是住于佛无碍智。佛说是人一切智智究竟圆满。了知心处者。心处即指心句。第十二释摩诃萨意处云。心处亦可名为心位。即指此众生自心之处即一切佛大悲胎藏曼荼罗也（乃至）若能自觉心处者。即知此心自性常净。如是净无垢处即是诸佛大圆满实相之地也（文）了知者虚空藏真言释云。了知也。是般若义。即是能证智。亦是能住也。心处者所证境是所住也。智住于如故云安住其中。安住即句义也。已上三句依起信论第一句即离言真如一法界大总相法门体。论云。所云法者谓众生心（乃至）依于此心显示摩诃衍义（文）应知大乘句即一心门也。第二三句即依言真如。于中第二如实空藏。第三即不空藏。如次所缘能缘也。验知。第三即大乘体也。
    诸佛以此下。第四释必定句。是约次位句初空性心也。诸佛以此等者。初明所信教法。即必定句也。此位住心与法花涅槃意同故。第三卷云。如说如实知自心名一切种智。则佛性一乘（涅槃）如来秘藏皆入其中。此十缘生者即空性无境义。上云此空智生者即是也。又上疏云。行者得如是微细惠时观一切染净法（乃至）少分邻虚无不从缘生者。若人缘生即无自性。若无自性即本不生。本不生即心实际（文）必定师子吼者决定说义。即必定句也。涅槃第二十五（师子吼品）云。师子吼者名决定说。一切众生悉有佛性。如来常住无有变易（文）今此十喻阿字门甚深缘起诸佛了义教故云必定师子吼。如来性即佛性也。举涅槃说。涅槃第八（如来性品）云。我者即是如来藏义。一切众生悉有佛性。即是我义。如是我义从本已来常为无量烦恼所覆。是故众生不能得见（文）上疏云。今复约真我明心实相。此宗辨义即以心为如来应正等觉。所谓内心之大我（乃至广明摸象喻）若瑜伽者开发心明道时。照见心王如来如大明中目睹众色。则不生如是诤论也。（文心明道即空性心也）按如来性者即空性也。如来是空义。仁王新经观如来品旧云观空品是也。心实相印者举法华说。方便品云。无量众所尊为说实相印（文）上疏云。彼言诸法实相即是此经心之实相。心实相者即是菩提更无别理也。
    若有下明能信智。信解即信解地。是如实智也。上疏云。今此菩萨以照见心明道故。即时无碍智生。于一切法皆悉现前通达无有错谬。犹如明目者于日光中睹见种种诸色。虽无量天魔皆化作佛身各说相似波罗蜜。不能动其少分疑网之心（文）第七（二十七）云。所云决定者。且如阿字门若声若字举体不生。声字之义即全举体不生。若证时还只证此不生。中间立更无间杂。亦无异路。见此真实义时。假便十方诸佛同时现前说种种相似波罗蜜。欲令改易其心。然亦不生疑惑。故云决定也（文）此中有二种决定。如来性等是境决定。信解是智决定。境智皆般若波罗蜜谓之必定句也。
    以此中道下。第五释正等觉句也。指上必定句云此中道正观也。谓以空性无境观住于心实际。即中道正观也。上疏云。复观内身五蕴。亦如聚沫泡炎芭蕉幻化。自求性实尚无所有。况于此中而得有心。如是从□至细去广就略。乃至现在一念识亦无住时。又复从众缘生。故即空即假即中。远离一切戏论至本不生际。本不生际者即是自性清净心。自性清净心即是阿字门。心入阿字门故。当知。一切法悉入阿字门也（文）第七（四）云。又不生者即是一实境界（心实际也）一实境界即是中道故龙树云。因缘生法亦空亦假亦中（文）第三（二十一）云。善巧修行般若波罗蜜者。即是深修观察十缘生句见甚深中道不可得空。是事如摩诃般若中广说（文）离有为无为界等者。正明极无自性心。具如上解。正等觉句者。即第二正觉句。具如第十一卷释。
    以深修观察下明第六句。是从二地乃至佛地次第转深义也。深修观察者。前所云第三重观也。是踏前起后。谓以初地深修观察故。二地以去次第深入也。如入大海等者。海梵云。与通同。曼荼罗者行者自心。故摩诃萨意处云大悲胎藏曼荼罗处。又曼荼罗者因缘生义。即十缘生句也。又第三卷释修行曼荼罗行。作十六重浅深不同。即此义也。乃至等者略摄二地至十地也。上疏云。复次深修者。得净菩提心已去（初地因句）从大悲生根（从二地至七地）乃至十地方便究竟（佛果）其间一一缘起皆以十喻观之。由所证转深故言深观察也。毗卢遮那者明第十一地也。上上智观者。依涅槃经（师子吼品）声闻为下智观。缘觉为中智观。菩萨为上智观。佛为上上智观。今约曼荼罗者。下中二观第三重也。上智观即第二第一重也。上上智观即中胎藏也。上疏释此四分之一度于信解文云。就前三句义中更开佛地为上上方便。至此第四心时名究竟一切智地是也。至上上智观中胎藏时。超八叶绝方所。故云尽其源底也。渐次大乘句者。大乘者如上辨之。即曼荼罗义。第三卷释曼荼罗行云。渐次证入者如初无畏。以声字观修曼荼罗行。乃至第六无畏于平等心中修曼荼罗行。离垢地已去各于自地观心中修曼荼罗行。略以行位分之。已作十六重深浅不同（云云）是即渐次大乘义也。
    当知下明六句次第也。相释者谓十缘生总名大乘。故云大乘句。大乘者心性为体。故云心句。此心无相言断心灭。唯有无分别智。能证此心。函盖相称。故云无等等句也。如智证如心自知心名为信解。故云必定句。此句成就则见心佛。故云正等觉句。此观次第转深转妙故云渐次大乘句也。相生者甚深缘起名大乘句。此大乘句何以为体。谓心为体。依大乘句次生心句。心是所证。智能证此。次说无等等句也。智证如故名为信解。依无等等句生必定句。已断疑网则见心位。依必定句生正等觉句。此句生时进向后位。依正觉句生渐次大乘句也。有人云准旋转陀罗尼者不可。旋转陀罗尼者一多相入顺逆无碍等义。与今次第相释大不同耳。
    毗卢遮那等下释当得具足等文也。上经云。了知大乘句等者总明自证。已自证故即起化用。故次此文来也。毗卢遮那者上云毗卢遮那方能尽其源底。即是佛自证义。今明化用方便。故先标毗卢遮那也。此十缘生者十缘生即本不生大空义。大空即不思议法界也。不思议法界者。诸佛自证三菩提。中胎莲华藏五字五大万德具足之体。亦即众生本具干栗太真实心也。毗卢遮那已证此心故。还以此心作无尽庄严藏也。第三（十四）云。由具大方便故。乃能说此诸佛自证三菩提。所谓自心自觉不可思议法界。出过一切心地。的无所依也（文）又云。不思议法界即喻莲华台。种种方便道即喻莲华叶（云云）又第九（十九）云。阿字是诸法本不生义。即是法界体性智（文）无尽庄严藏者。即具足法财义也。第十一（三）云。先生谓先觉是法者。若觉此法即无尽庄严。无尽庄严定惠力妙严之藏（乃至）不久满足诸财宝。谓法财也。即此德以严身。此先觉者即曾得如是法。一切诸佛亦皆得此身也（文）。
    从十世界下。述释上无尽庄严义。此有二种。初此下明所喜见身。次当出生下明所宜闻法也。十世界等者。上疏云。所云十佛刹微尘数者。如来差别智印其数无量。非算数譬喻之所能知。旦以如来十种智力。各对一佛刹微尘以表众会之数（云云）诸法界门者。中胎藏名为法界。菩萨金刚等名为门。从此门而入法界。法界之门依主释也。上疏云。若行人殷勤修习。能令三业同于本尊说此一门得入法界。即是普入一切法界门也。
    当出下。次明所宜闻法也。出生即加持义。第七（九）云。已知所加持处。如来以何法加持耶。故佛次言。秘密主如来无量百千俱胝那庾多劫积集修行真实谛语。四圣谛。四念处。四神足。十如来力。六波罗蜜。七菩提宝。四梵住。十八不共法。秘密主。以要言之。诸如来一切智智。一切如来自福智力。自愿智力。一切法界加持力。随顺众生如其种类开示真言教者。谓以如来无量阿僧祇劫所集功德而作一切处普门加持（云云）。
    一切如来。释出生种种工巧等文也。是明方便智。故云智业。智业即工巧大智。第十一云。即是巧智智之异名也。若非巧智岂能随一切众生种种心行现其所乐见身。说其所宜闻法。称其得解之机皆悉不虚而入一切平等法界。即是巧中之极巧也（文）由此具足者。内具十方无畏等无量佛法。故由此出生种种巧妙智业。故云由此具足。
    若于一念下。释如实遍知等文。明如实知觉知根缘也。上疏云。成佛者具足梵音应云成三菩提。是正等觉正知义。谓以如实智知过去未来现在众生数非众生数有常无常等一切诸法。皆了了觉知。故名为觉（文）第六（二十五）云。以如来无相无分别惠法尔无碍。常照法界根缘。如大海潮终不过限故。一念心中者。起信论证发心章云谓以一念相应惠无明顿尽名一切种智。自然而有不思议业。能现十方利益众生（文）义记云。前一念相应惠者。是无间道也。名一切种智者。是解脱道也（文）明见十缘等者。明十缘生观成就故得实智惠也。上云毗卢遮那以上上智观方能尽其源底是也。上极无尽法界者。明佛自证也。上疏云。法界者广大金刚智体也。此智所谓如来实相智身（文）第七（十九）云。法界者唯是自证净心无别法也（文）第七（二十五）云。心之实相即是一切种智。即是诸佛法界也（文）第三（十七）云。以如来本行菩提道时。立如是誓愿。我当成就一切诸佛法界。悉皆度脱无余众生界。今所愿已满。而应度众生不尽。以众生无尽。即是法界亦无尽也（文）其中一切等者。明实智知机之相也。依起信论。穷无尽法界者是无间道。极无尽众生界者即解脱道也。又此二句即无垢眼义。上释云。无垢眼者如来五眼。以菩提心毕竟净故（极无尽法界也）以一切种观一切法了了见闻觉知无所挂碍（穷无尽众生界也）又悲生眼真言。（空也。愿也）空即菩提心毕竟净。亦即无尽法界也。愿谓一切智愿。即极无尽众生界也。又解。此中总有三义。即阿字三义。十缘生者本不生义。上极法界是空义。下穷众生界是有义。于一念中了达于不思议三谛故。次云即空即假即中也。
    以皆从缘下。明自证他化法皆从因缘生也。不坏因缘而入法界。即有而空。故云即空。不动法界而从缘起。即空而有。故云即假。不坏因缘不动法界。即空时即中。即假时即中。故云即中也。第七（九）云。虽从机感因缘生而不动实际。虽善巧方便无所不为然非佛所作。虽普门异说。而但以佛之知见示悟众生。善行者。于此真言十喻中。妄见有为生灭更增心垢。则非如来之本意也。
    阿阇梨下。举三藏口说。示观行大意也。初修观行等者。第二无畏本尊三昧众相现前位也。境界现前者。境界梵云。降三世真言释云。佛境界者所谓诸法实相也（文）瑜伽中所现境界者。即实相身也。又清净云。通同故。境界梵中有清净义。清净即所现身也。第十一（三丁）云。如是三有无余。清净生者。合云如上所说之行亦同于空。除三有之障今无有余能生清净之法。所谓法性清净妙身之生也。同因外缘等者。上云。且如行者于瑜伽中以自心为感。佛心为应感应因缘即持毗卢遮那现。现所喜见身。说所宜闻法（云云）力者即以我功德力及如来加持力也。自然有缘起智生者。谓不着相而空智生也。义释第八（初）云。如来以甚深秘密藏不可以言说示人故。假籍世间有为事相以况喻法界藏中甚深缘起。若有众生通达此中世谛者。自然以加持力超悟第一义谛。悟第一义谛时则于世间实相倍复明了。故名世间成就也（文）不同常途等者。举常途义对明优劣也。今第二无畏当于小乘四念处观。故指彼云常途习定等也。梵本中等者。示梵本中明文生起也。持诵次第者。世间成就品及悉地出现品所明。四种念诵及三月持诵等是也。如法悉地等者。抄出二义。次私解云。私案如法悉地者。指悉地业。如法果者指悉地果。广引第十五卷（云云）今云。此解为好悉地业者作成就法。即世间成就。作是业义故云悉地业。验知。今如法悉地者总指世间成就品也。第十（世间品疏）云。如是于两月真言当无畏者。即是及悉地义（作成就法也）第十一（二十三）云。真言所成物是名为悉地者（种种药物等即指成就也）若得如此成就者。是名有分别成就也。以此药物等事犹是成就之法故。名有分别成就也。第十六（二）云。世间有相三昧犹有业。望报而修。故名成就。得是成就名悉地也。如法果者。指悉地出现品出现即心佛显现义。称之为果也。演密云。悉地出现品者是所成之果。出现即是果法显现。悉地即出现。持业为名（文）第十一（二十三）云。以分别药物成就无分别者。因有分别而得无分别成就也。此能分别为因也。依此有分别而得无分别者。无为无相不思议无染之果。虽非因成而以有分别为因。然成此无得无为之果也（文）悉地者未起成就。与无表来在身中。念念倍增尽未来际。而不灭义同也。如法果者已起成就。是与依无表功力当来得善果等同也。问悉地此云成就。法流至于现在名为成就。若如十五卷所明。当此悉地名得。果名成就。相违云何。答未起名成就者。是于得中立成就名（此义具如光记第二所明）故不相违也。已说净菩提等者。明次品生起也。次品疏云。上品已约种种心相对辨一切智心竟。然此妙果以何方便而能得至耶。故此品次明入曼荼罗行法（云云）又解。是约三句明一经大科。此品为因句故云已说净菩提心等也。进趣方便者是根句也。是指具缘品世间品出现品等明修行轨则文也悉地果者泛指世出世间二种果。上疏所云百字果等即答殊异心及功德句是也。此解为好。
    解脱书写。以此功能回向菩提实际众生
    享保九年岁次甲辰二月初七日阁笔
    同十四年己酉夏五阅校治
    沙门达摩扇底
    元文二年岁次丁巳夏四月初十日重正治竟
    宝历十辰年极月初三日善住师以御本书写了
    顺庸

大日经疏私记第二十
