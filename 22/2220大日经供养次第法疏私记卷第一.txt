No. 2220 大日经供养次第法疏私记卷第一

              金刚弟子阿寂记

		　　　　
		　　　　
		　　　　

    将记此供养次第法疏要义。略为三门。谓一明疏题目。二明疏主序。三明唱本作释。初中亦二。初正释题目。后举撰号。初中大等十一言举所依本经。为所诠之法体。疏一言出能依末疏。为能诠之名义。卷上两言。简异卷下以为义。二从零下出撰号。中零妙寺者。此疏下卷末云。此文造人新罗国零妙寺（云云）是即疏主所居之寺号也。僧者和合为义。就此有多种僧。如妙印钞引涅槃等广释之。今存二种僧。所谓声闻僧。菩萨僧也。外现声闻形之边即声闻增也。内证理智和合之义即菩萨僧也。禀释迦如来之大慈大悲氏故云释也。是即简异非于外道六祖之末弟也。不可思议者。此有内证外用悲智齐广大甚深不可思议。故云不可思议。撰者存略为义。所谓面随从于善无畏。能所视听统广存略。而着记故云撰也。问置撰号何人所作耶。答曰。弥天道安时始置之问何故名弥天耶。答曰。取秀句之词而为名。所谓有俗人。号曰习鉴齿。此人行道安之许对法师时。即道安问曰。汝何人。答云我是四海习鉴齿习鉴齿即问曰。汝何人法师即答曰。弥天道安（云云）故名弥天也。是即相互寄我智慧深广于一天四海而为自称也。
    二从稽下。明疏主序中自为三。一明归敬序。二明发起序。三明大纲序。
    初中亦三。一明归敬佛宝。二明归敬法宝。三明归敬僧宝。
    初中亦二初明能敬相。后明所敬尊。初中稽首者。即以此两言省三句之头。所谓奉稽首三宝也。是即以行者尊顶。而稽三宝之尊足。当知敬礼深重义相也。
    二从毗下。明所敬尊中。毗卢遮那佛者是即举心王摄心数所谓以两部曼荼心王心数悲智圆满之两足。案修真言者大度量勇锐之顶上。是三平等之深致也。又是诸佛灌顶之表仪也。以此不思议加持力故如来万德与行者众德无二无别。以无二无别故。为普门法界大导师。而堪能撰记此经甚深之奥义。故云稽首毗卢遮那佛也。
    二从实下明归敬法宝。中亦二。初举本有。后举缘起。初中实相者。即^h□字实义。所谓本不生之实相也。今宗所言实相者。唯是一相。所谓不生不灭无自性之一相是也。法者自性清净之妙法。所谓一切众生自己本来八分肉心是也。智者清冷无垢之月轮也。是即圆明之上普贤二法悲智二德也。故论云。于内心中观日月轮。又云其圆明则普贤身。亦是普贤心。后次实相者^h□字即佛部。法者^h□字即莲华部。智者^h□字即金刚部也。指如是法位常住普贤大菩提心。言实相法智也。是故略出经云。普贤法身遍一切。能为世间自在主。无始无终无生灭。性相常住。等虚空。大日经云。虚空无垢无自性。能授种种诸巧智。由本自性常空故。缘起甚深难可观。论云法尔应住普贤大菩提心。大般若经云。一切众生皆如来藏普贤菩萨自体遍故。以如是义故云实相法智也。缘起法者。总四种法身之说教。通以为缘起法。所谓十方三世一切三身如来所说之正法也。故归依方便偈云。三种常身正法藏。又疏第九释第一不舍正法戒云。谓一切如来正教。皆当摄取修行受持读诵。如大海吞纳百川无厌足心。若于诸乘了不了义。随一切法门□生奇舍之心。故知。今真言行者所归之法宝藏可如此。是即第一三昧耶戒也。
    问何故今以此一句七言。摄尽本有缘起诸法宝藏可得意耶。答。悉地出现品。说三世无量门决定智圆满法句云。虚空无垢无自性能授种种诸巧智由本自性常空故。缘起甚深难可难此中初二句。说本有圆明之上法尔无作悲智具足。是即能生之自体也。后二句。说缘起难思之上种种方便难见巧用是即所生之诸法也。就中此品。说四种真言二个秘印。是即一宗奥义。一经源底也。非面授不可知。是故如来为示如此秘奥。先说此圆满法句标ＮＫ本有缘起之诸法。不出^h□字大空无自性之法句也。爰以疏主依圆满法句偈。而案一句七言之法宝归依句也。所谓实相者虚空无自性之义也。法智者能授种种诸巧智之意也。又秘密曼荼罗品说如来发生之偈云。能生随类形诸法与法相等。此中能生之两言。彼法句之中初二句之义。即今实相法智之义门也。随类形以下。彼偈之中彼二句之义。即此缘起当之义相也。然则。巧以此一句七言。摄尽本有缘生之一切法宝藏也。三从圣下明归依僧法中。圣者等者。是即举深摄浅所谓从等觉至初地已上。号为圣者也妙音者。梵云曼殊。此云妙音所谓曼殊师利菩萨也。阿阇梨者。此云轨范师。此大圣以悲愍一切众生故。依大日经王。说此供养次第法。为未来恶世一切众生成不请轨范师。而流传三密之决要。为报此重恩故。殊归依此尊本誓悲愿。总归依两部理智和合僧也是故归依方便偈。云胜愿菩提大心众当智不可限大圣一尊也。
    二从垂下。明发愿序中自二。初明请加被。二明发起所期果海初中垂恩者。言愿垂布慈悲本誓令知见撰述之本旨也。后明发起所期果海中。法性者。自性清净无自性法也。海者深广无际之义。所谓清净法界。圆明常住海也。发起令证入如是平等一味诸佛果海也。
    三从大下。明大纲序中二。初明述大意。二明说来意。
    初中亦为五。一明举经总标总别两题。二明述自性圆明法体。三明三明三密加持化用。四明简择根机。五明举灌顶劝发。
    初中大毗乃至第一者。为标经轨大纲。先总牒总别两题。而总显有四门。其义在文可见。
     二从释下。明述自性圆明法体中。亦有四。一明总牒别列。二明本有大智。三明本有大悲。四明结归^h□字。初总标别列自可见。
    二从初夫下。明大智门中。真性者无自性也。至理者不生之理也。离言者出言句故。绝像者越形色故。
    三从应下。明本有大悲门中。应机示现者。法尔无作同体大悲应物而影现。譬如一相摩尼随缘现色。故云应机示现也。无相而现相无形而显形。故云无相非显也。
    四从所下明结归阿字中。阿字等门者。阿字本不生义也。以此阿字本不生故。从此阿字所生迦等诸字皆入阿字门。故不生不灭不可得。所谓迦字作业不可得。乃至诃字因业不可得者。即是迦等诸字实义也。所言不可得者。即是字字之圆明也。故云所谓阿字等门妙明其理也。妙谓妙极即妙印也。明谓圆明即真言也。其理者自性心莲之实理也（更问）。
    三从今下。明三密加持化用中。亦二。初举能说大经后明所说三密。初中。今此经者总指七轴妙经也。
    二从理下。明所说三密中。理蕴于词者指阿等诸字声字实相。所谓声字为能蕴实相为所蕴。所以然者阿字之声即蕴本不生之理。又阿字之字形即蕴本不生之理。故云理蕴于词也理者不生无自理也词者阿等声字也。然能蕴所蕴共毕竟不生。其意解断文句。故云意绝文外也（已上约意密明义）是故等者。如是内证真实境界虽非言句所诠如来以大悲方便门故。住自在神力加持三昧。普门令无量众生利益安乐故。云是故乃至真言也。此中对以秘印者身密门也。导以真言得。口密门也（已上约身口明义也）
    四从所以下。明简择根机中自三。一简慢法者。二简非器人。三简未入坛者。初中所以者言。次上明三密加持即身成佛之秘奥故。如此甚深秘密之法门慢法者及劣惠人。所不堪所闻故。而明简择其人之所以故云所以也。是故疏第三云。即心成佛旨趣难知。若不从师受学者。恐未来众生轻慢法故。不能咨谤善知识未蒙三密加持而自师心执文。辄自修学久用功力无所能成。反谤此经谓非佛说乃至以如是因缘感遗法业于无量劫堕恶趣中（云云）故云若不从师受学禁入其门也。所言其门者。即三密修行之门也。
    二从非下明简非器人中。非其入者。虽非前慢法者其根性劣弱。而无大度量勇锐之心。动住自调自度之思。是故。论云。若有上根上智之人不乐外道二乘法。有大度量勇锐无疑惑者。宜修佛乘。故云非其人者。制妄授传也。
    三从未下。明简未入坛者中。未经灌顶等者。今灌顶大略有二种。所谓授明与阿阇梨位也。就中有得授明灌明然后可听之法。复有得阿阇梨位。然后可听之法。如此次第法则是即十方三世诸佛同一本誓三昧耶戒也。若有人不经如是次第法则。而妄咨听见闻修行其法者。犯诸佛同一三昧耶。必定堕在大地狱。故云未经灌顶禁其辄闻也。
    五从若得下。明举灌顶劝发中自二。初举授明灌顶劝发。后举阿阇梨灌顶。劝发。初中若得见闻顶礼等者。于此中而有三种。不同。所谓遥见。投花。授明是也。秘密曼荼罗品中云初见漫荼罗乃至随教修妙等。二偈八句之文分明也（更问）灭除恒沙之罪者。具缘品中说此授明灌顶之功德。云无量俱胝劫所作众罪业。见此漫荼罗消灭尽无余也。以是义故。云灭除恒沙之罪也。
    二从如下。明举阿阇梨灌顶劝发中亦二。初明释传法义。后释秘密义。初中明义者。如说奉行乃至其身者。凡此一十二言兼含传法秘密浅略深秘等。种种无尽之灌顶。然间先以此文。显明传法灌顶法则得益者。如说奉行等者。依具缘品所说。择地造坛曼荼罗及世间成就品等有相持诵法则次第而修行故。云如说奉行者听海集于其身也。故秘密曼荼罗品。说传法灌顶云。复次许传教说具三昧耶虽具印坛位如教之所说。故云如说奉行者也。德海集于其身者。具缘品说传教灌顶之功德。云何况无量称住真言行法行此无上句真言救世者。止断诸恶趣一切苦不生。若修如是行妙惠深不动。又云尔时金刚手白佛言。世尊若有诸善男子善女人入此大悲藏生大曼荼罗王三昧耶者。彼获几所福德聚。如是说已佛告金刚手言。秘密主从初发心乃至成如来所有福德聚。是善男子善女人福德聚与彼正等。以如此义故。云德海集于其身也。二约秘密释其义者。所谓如说奉行等者。是即依悉地出现品四种真言。成就悉地品摩诃萨意处内心相应瑜伽。秘密曼荼罗法品以字烧字因字更生句。同位品等至三昧所现之布列庄严之大地。及通同法界之曼荼罗。秘密八印品之持诵。阿阇梨真实智品以心而作心之持诵。持明禁戒品等起自真实不生疑虑心之三平等秘句等。而如法如说习修观察三密相应故。等虚空无边德海聚集于其身故。云德海集于其身也。以如是等义门秘密曼荼罗品说秘密灌顶。云未逮心灌顶秘密惠不生。是故真言者秘密道场中具第五要誓随法应灌顶。当知异此者非名三昧耶。又具缘品云何况无量称（乃至）妙惠深不动。问此文是先引为传法灌顶之证。何故引之为秘密灌顶之证耶。答文依执见隐义追机根显。是即大乘机之所要也。何况今此经王文文兼四秘句句含三等。是故何况无量称之言宜通传法秘密。住真言行法之义岂不亘浅深。是故有智者须准行耳。问以何得知。今以若得见闻等二十五言略说。授明及阿阇梨位二种灌顶云何。答下持诵法则品云。得阿阇梨灌顶乃应具足修行。非但得持明灌顶者之所堪也。又御请来表云。禀授明灌顶再三。沐阿阇梨位一度。明文在之何致疑难乎。问云。若尔者六度本经。有此说耶。答尔也。问然者其说所何耶。答秘密曼荼罗品说五种三昧耶中。授明三种传法一种。秘密一种。 已上五种摄略为二种。彼现文明白也。非面授难知（更问）。
    问。今所言大意者。总为通七卷大意。将又别为限供养次第法大意耶。答。总亘七卷大意也。问。以何得知通七卷如何答。为宜七卷大意。先举本经具题目而以四门分别。明知通七轴也。何况今此供养次第法。既依六卷经。即如云我依大日经王说。岂何不通本经之大意耶。问。若然者亘七轴道理文证有之耶。答。有之。问。何文何品耶。答。今大意言真性至理离言像者。住心品所说之自证三菩提不思议法界是他。即如经云。云何菩提。谓如实知自心。是阿耨多罗乃至彼法少分无有可得。何以故虚空相是菩提。无知解者亦无开晓者。何以者菩提无相故。又应机示现无相非显者。如经云毗卢遮那如来加持故奋迅示现身无尽庄严藏。如是奋迅示现语意平等无尽庄严藏。非彼毗卢遮那佛身或语或意生。一切处起灭边际不可得。又阿字等门妙时其理者。如转字轮品云。善男子。此阿字一切如来之所加持。真言门修菩萨行诸菩萨能作佛事普现色身。于阿字门一切法转。凡于此经中处处往往难说阿字门。正说阿字一字真言。专有此处。故疏注云正是阿字真言。加之字轮品。阿阇梨真实知品。成就悉地品等文义一向此谓也。又理蕴于词意绝文外者。如成就悉地品摩诃萨意处念彼莲华处。乃至古佛所宣说等之瑜伽。以是等义门故云理蕴于词意绝文外也。又对以秘印者如密印品等。导以真言者。如普通真言品等。次若不从师受禁入其门者。如疏第十三云世人慈育稚子。虽复情无所吝。而不授与干将莫耶。以不知运用方便故必如伤其体。今此法门亦复如是。即心成佛旨趣难知。恐未来众生轻慢法。故不能咨询善知识。未蒙三密加持而自师心执文。辄自修学久用功力无所能成。反谤此经谓非佛说。以如是等因缘感遗法业。于无量劫堕恶趣中。所以修学真言者要令先入漫荼罗也。是即十方三世诸佛菩萨。同一本誓三昧耶也。故密印品云。若异此者同谤诸佛菩萨。越三昧耶决定堕于恶趣。又秘密八印品云。秘密主是名如来秘密。最胜秘密不应辄授与人。除已灌顶其性调柔精勤坚固。发殊胜愿恭敬师长念恩德者。内外清净舍自身命而求法者。此中不应辄授与人者。总说不可授于非器也。除已灌顶者。今文所言。未经灌顶禁其辄闻者。即此谓也。其性非调柔者。是即非器之人也。非精勤等者。此又非道之者也。今文言非其人者制妄授传者此义也。又恭敬师长念恩德者。今文言若不从师受学禁入其门者。即此意也。已上说佛性三昧耶戒之义门也。次若得见闻顶礼者等者。授明灌顶分是也。如说奉行者等者。传法秘密灌顶分也。当知。今此大意之一段文略义广。是故兼通七轴之大意也。
    第二从次说下。明说来意中自为二。一明出家以前宪政。二明出家以后德行。初中次说等五言者别标也。昔在以下演其意也。百寮者百官也。遗制者先皇之遗命也。不敢违逆者。违母兄之命者非仁义故。暂即位也。镇将者其国镇守府之将军也。礼拜遣使等者。镇将闻小子谏答之旨趣。甚坏哀伤令赞叹礼拜也。
    二从虽然下。明出家以后德行中。乃至经历五十余国等者。广经历五天普求显密。各尽其宗旨。终真言为怀矣。自余德如付法传及住心品记。
    大文第三明唱本作释中。大分为二。一明题目。二明随文解释。
    初明题目中亦二。初时总题。后明别题。初总题中亦二。初举所依本经题。后举能依次第法。初中大乃至经者如疏第一及同私记委悉释之。
    二从供下。明举依次第法。中亦三。一明供养义。二明次第义。三明法义。初中供养者等者。秘密曼荼罗品云供养有四种。谓作礼合掌。并及慈悲等。世间与花香。从平发生花。奉诸救世者。结支分生印。而观菩提心。疏十五释云。当知供养略有四种。一是供养香花乃至饮食。此是供养也（私云今所言事供养是也）二合掌。谓礼敬也。此是印也（私云何印更问）三慈悲供养。四运心。谓想香花满法界运心。即用合掌印也。此中初一事供养。第二合掌理也。第三慈悲第四运心须通于理事也。故疏释云。并慈悲三事皆运心也。所谓作印已即运心供养也。当知。今所言理事二种供养者。彼品所说四种供养是也。
    二从次下。明次第中。次第者作礼者。今所言作礼者非坛前普礼。着座普礼等。是即指九方便中作礼方便也。从此以前皆是先方便。而非正供养次第之法则也。及发遣等者。始从作礼方便终至发遣。即正是供养法则。于其中间有众多次第法则。故云及也。
    三从法下明法中。法者轨则之义。轨谓轨持。则谓轨则。所谓十方三世诸佛轨三平等而加持一切众生故云轨持。则本誓愿而安住圆明海会故云轨则也。复次深秘释者。于色心实相光明宝阁中。而受三世常恒法乐身心欢喜悦乐。此名为供养之义。故具缘品云。或以心供养一切皆作之。又疏十五云。四运心谓想香花满法界。运心已即用合掌印（乃至）结支分生印观菩提心（乃至）如供养花即用花真言等也。心不定何由得然故云三昧自在转也。此等意以住菩提心之圆明名为供养也。复次第者。今经十住心次第浅深是即诸佛大秘密。一切凡夫所不能知也。是即曼荼罗具体法身。故次第不次第共不可思议而横竖无碍自在也。故经第一金刚手问曰。大勤勇几何次第心续生。佛答云。胜上大乘句心续生之相。诸佛大秘密外道不能识。我今悉开示。一心应谛听（云云）疏一释云。心续生之相者。虽此心毕竟常净犹如虚空离一切相。而亦从因缘起有心相生。犹如大海波浪。非是常有亦非常无。若常有者不应风□止息则澄然而静。若常无者不应风□才鼓怒相续。当知是心从缘起故。即是不生而生。生而不生。无相之相常无相。甚深微妙难可了知。诸佛秘密之印不妄宣示。是故云诸佛大秘密外道不能识。我今悉开示一心应谛听。复次第者菩提心为初。大悲为根为次。方便究竟为后。如是三句相续然后满足。故云次第也。复次^h□字为第一。^h□字为第二。^h□字为第三。^h□字为第四。^h□字为第五。如是五点次第具足然当成自心花台。故云次第也。是即不次中论次。次中论不次。今宗初后不二横竖无碍自在安乐之义门也。复次法者。自性清净本地法身无为无作。而为情非情之轨范而亦法位常住。故云法也。是故悉地出现品云。虚空无垢无自性能授种种诸巧智。由本自性常空故缘起甚深难可观。略出经云。普贤法身遍一切能为世间自在主。无始无终无生灭。性相常等虚空。论云。法尔应住普贤大菩提心矣。
    二从真下。释别题中自三。一释真言两言。二释行学两字。三释处一言。初中真言者简虚妄者。如云真谓真实显非虚妄。又不空释云。真谓真如相应。言谓言诠了义。又如疏云真言者真语如语不妄不异之音。委悉如住心品记之。
    二释行学两言中。行学者今真言乘所受之戒行也。是故受方便学处品云。尔时金刚手白佛言。世尊愿说诸菩萨等具智慧方便所修学句世尊告执金刚言。今说善巧修行道菩萨持不夺生命戒乃至贪嗔邪见等。皆不应作。秘密主如是所修学句菩萨随所修学则与正觉世尊及诸菩萨同应如是学。又持明禁戒品云。菩提心及法及修学业果和合为一相。远离诸造作具戒如佛智异此非具戒。是则真言行者智慧方便具足而受持真言乘所学十善十重四重三昧耶等戒。而如教之学。如学之行。故云行学也。
    三释处一言中自四。一明约如法界自性释。二明约教本释。三明约传教师释。四明约妙山等释。初中如法界自性者。直指一切众生心莲华台上之意处。而为深智行者之行学处。是故成就悉地品云。摩诃萨意处说名曼荼罗（乃至）决定心欢喜。说名内心处。真言住此位能授广大果。念彼莲华处八叶鬓□敷。花台阿字门（乃至）知心性如是得住真言行（乃至）如是真实心古佛所宣说（云云）依如是等经文。今此次第法归敬法宝文云殊胜真言所行道。疏释云所行道者即是如法界自性矣。
    二明约教本释中。教本者指六轴三十一品经以为教本。以一轴五品而为教末。故今偈云道场教本真言印。疏释云。道场者妙圆坛也。教本者是毗卢遮那经。言依随此经方便学处品等。而为学处。故约教本而得释处之义也。
    三约传教师释中。传教者总指受大灌顶之师也。所谓具足十三种德法则阿阇梨也。又阿阇梨真实智品说深阿阇梨云。佛子一心听以心而作心余以布支心。一切如是作即同于我体。安住瑜伽座寻念诸如来。若于此教法解期广大智正觉大功德说为阿阇梨。依此等经文故今偈云亲于尊所口传授。疏释云亲于尊所者为灌顶之师。依随如是深行法则阿阇梨。而行学此真言乘三昧耶真无漏戒。故云传教师也。
    四明约妙山等释中。妙山辅峰等者林树花□庄严微妙故云妙山等也。具缘品所说山林多花□等是也。就此有浅深两义。其浅略如文。其深秘义。亦如下文释之。
    问。今此行学品。为文殊直说将亦为依本经说然者如何。答。依本经说也。问。云何得知耶。答。自云我依大日经王说有何疑乎。问。若然者依何等品何文耶。答。如二十五偈劝行制戒门者依受方便学处品等。如依正戒重禁门者依持明禁戒品等。如觉心得益门者依秘密曼荼罗品等。即如云善住若观意真言者觉心不得于三处（乃至）于诸法本寂常无自性中安住如须弥是名为见谛。如一生成佛门者依悉地出现品。即如云不舍于此身逮得神境通游步大空位而成身秘密。当知大圣依如此等经说而说当品也。第二从四随下明随文解释中自为四。一明别标。二明列名。三明略释三段。四明广释三段。标列略释自可见。
    四明广释三段中自亦三。一明序分。二明正宗。三明流通。初中序分中。亦二。初明归敬劝信序。二明精勤修行序。初中亦二。一明归敬序。二明劝信序问。前既明题目并序已。何意又重明题序乎。答。前所题者。是疏主首题。而非次第法本之题。故加疏卷上之三言而显其殊异。今三释题目等者。是疏主为唱本作释。举正经之本题而作解释也。又前所言序者。疏主为作此疏私归敬三宝而发愿回向。今所明序者。大圣为说此供养次第法而归敬三宝。是故两重明序及题也。
    初明归敬序中自三。一初二句归依佛。二我等一句归依法。三供等一句归依僧也。然疏于归敬劝信序中总分别四门。所谓初二门为归敬序后二门为劝信序也。初二门中敬主叹德门者佛宝。次于依经所现门中而摄法僧二宝故成三宝也。所谓敬主者。即奉归敬摩诃毗卢遮那如来故云敬主。是即大日经王教主故也。叹德者经所言开敷净眼等者。如来开敷八叶心莲华眼。而令圆满自性清净之众德故云开敷净眼。然世间一切莲华中以青莲华而为第一。如来亦尔。开敷净眼之诸尊中最为第一。故以为喻也。此净眼本经云如来眼。或云大慈悲眼。或云心莲华眼。是即从事而异名其体非异也问今此净眼者。诸尊亦得此耶。答当分得之。故悉地出现品云。时金刚手秘密主等及一切大众得未曾有开敷眼（云云）。
    问若然者。何以此开敷眼而叹大日如来无上无无上胜德耶。答。彼只云开敷眼。此云开敷净眼故为胜上也。又彼喻黄白赤等莲华此喻青莲华。故大论云。诸莲华中青莲华为第一。取意开悟妙理者。指阿字本不生之理也。
    二从我者下。明归敬法宝中我者文殊者。今此供养次第教主也。依大日经王说者。此经中总说十住心浅深无自性。统收显密二教之宗旨。是故四种法身所说浅略深秘之一切契经。皆是此经之所流所目也。故号为经王也。
    问。今大圣所归依法宝齐大日经耶。答。普可通一切法藏也。问。若然者何故今此归敬偈云我依大日经王说全不举余经。又下举后代法则中云及方广乘疏释云。方广乘者即是大日经也。明知限今经不通余经。然者如何。答。曰可通一切法宝藏事是即宗旨也更不可疑。是故今宗四重禁之中第一重禁名为不舍正法戒。然今此四重是真言乘命根也。若不归者如此真言乘命根故。疏九云。今此四戒是真言乘命根亦是正法命根。第一戒不应舍正法者为一切如来正教皆当摄受修行受持读诵。如大海吞纳百川无厌足心。若于诸乘了不了义随一切法门勿生奇舍之心。亦此一切法门皆是大悲世尊于无量阿僧祇劫之所积集为欲普门饶益一切众生故演说之犹如字轮不可弃一。如声闻人随舍一事犹固和合义断丧失律义。何况摩诃衍耶。如之今次第法中归依方便门中云三种常身正法藏。同疏释曰。三种常身者法身等三种悟生死本不生故言常身。正法藏者正者简邪法轨则。藏者含恒沙德也。当知大圣应归依十方三世一切诸佛法宝藏也。所以然者。合集十方三世诸佛之大智法门以为文殊师利菩萨。即如云文殊师利大圣尊三世诸佛以为母。十方如来初发心皆是文殊教化力。是故若大圣不归依大小权实一切法宝藏者。于文殊大智有取舍分别之过非无相无分别之大智。何名为大般若波罗蜜多菩萨耶。次至我依大日经王等偈者聊有深意。是即举无上无无上大经王而摄大小权实眷属一切诸经。有何不可耶。譬如国王圣朝百官随从。以是义故。今此经中始从异生羝羊心终至于秘密无上心内外邪正大小权实一切法门无不说尽。所谓如世间三心者。梵释所说四韦陀典。乃至庄老等教风皆悉说尽之。如唯蕴拔业者二乘行果无不说尽之。如他缘觉心者一切权菩萨乘行因得界无不说尽之。如一道极无权佛乘行因得果无不说穷之。是即为跨节之经王故。统收尽空法界一切内外邪正大小权实法宝无不摄尽故。疏释此经集会成就云。若少分未等一法未满即不名一切集会。既经王会坐一切大众之众德如斯。何况大圣文殊师利岂存执舍分别耶。爰以疏第三释通达三乘德云。通达三乘者谓于大小乃至是名通达三乘也。既称经王何有不统收之法乎矣。
    三从供养下明归敬僧宝。中所资者指一切曼荼诸尊而云所资也。是即大日如来所资故云所资者诸本尊也。此等诸尊皆悉理智和合故成僧义也。众亦是僧义也。
    二从为成下。明劝信序中。经言真言者阿字也。法者自性清净法也。如成就悉地品云念彼莲华处花台阿字门（乃至）知心性得住真言行。又持明品六月念诵真实智品以心而作心之瑜伽。秘密曼荼罗位品以字烧字因字更生之法等。指此等言真言法也。是即秘中之秘最秘之最也。为成就如是之秘密最极之真言法说秘密瑜伽次第法则。所谓三月念诵六月持诵五字三字等瑜伽三摩地门也。故云为成真言次第法也。如彼大日世尊之所成就。今依此次第法则。如法如说供养修行故。速令成无上悉地故云如彼当得速成就。疏云如彼者指惠日尊也。令本心者等者。所言本心者转字轮品云。时毗卢遮那世尊寻念诸佛本初不生加持自身（乃至）我一切本初号名世所依说法无等比本寂无有上。故言令本心者令悟本不生理之心。经言离垢故者。秘曼法品从阿字自体出生罗字智火还焚灭阿字之微垢。以是义故云又令本心离垢故也。我今一句等者。为结成上之一偈三句所说义理法门故。云结上已来之意也。经言我今者文殊之自称也。随要略者。如云为成次等者。指具缘品择地造坛次第法则。并秘密曼荼罗品等灌顶法则瑜伽三摩地次第法则也。如云真言法者。指悉地出现品所说四种真言。成就悉地品内心处法。阿阇梨真实智品阿字不生真言法。持时禁戒品所说缘明所起戒等也。如云本心离苦者。指秘密曼荼罗品以字烧字因字更生秘密瑜伽三摩地等。如此等妙解妙三摩地法门一经宗旨秘藏枢要。故云随要略宣说。举如是等之大纲。劝诱修真言者而令发起无上大信心故。云归敬劝信序也。
    二从精下。明精勤修行序中。大分为六。一明成就信解门。二明劝信三宝门。三明劝行制戒门。四明依正戒重禁门。五明觉心得益门。六明一生成佛门矣。
    初中又四。一明所成果。二明能成智。三明所证果。四明举因显果。初中然者押上之言子。初自他利成就者。就此有二义。一通地前一限地上。通地前者于凡夫地值知识经卷。始于真言乘教当发如实之菩提心即信也。依此如实正见真实之信证知地前五种三昧道即解也。夫真言行者从最初发心已来专利他为怀而自利利他成就。故云初自他利成就也。然于地前之一一行各各有分分果故疏云举所成果也。是即非极果也。次限地上者此中初者指初欢喜地也。自他利者悲智和融位故云尔也。此位是地前之果故云举所成果也。又地前信也。初地解也。故云成就信解门也。
    二从无下。明能成智中。无上智者。指如实大智也。愿者自他平等普贤行愿是也。方便者九方便等种种无量自利利他成就之善巧方便门是也。依如此等之智愿方便得如上之自利利他成就果。故云明能成智也。
    三从成彼下。明所证果中。指所证果等者就此有二义。一指初地所证之果。二通至第十一地所证之果准上可知。经方便虽无量者。凡四重法界尘刹圣众一一三摩地法门莫非为彼妙果之善巧方便故。云方便虽无量也。
    四从发下。明举果显因中。举果者经所言之悉地也。悉地者此云成就。其成就者所□证之果德也。发起者今此悉地之妙果非修因证得之始发新起。是则本有圆明之本发本起也。显因者初地乃至十地通名信解故。对十一地极果故。指信解云显因也。
    二从约第二下。明劝信三宝门中自三。一明总表佛僧。二明别释。三明释法宝。四明问答决疑。初中总表佛僧等者。于满等一句总表佛僧功德也。一切两言通佛僧。如来两言限佛宝。胜生子三言举僧宝也。如悉地出现品云。昔胜生严修此故得有一切如来行。疏十一释云。过去菩萨名胜生严此即佛子也。所谓从如来种姓中生故云胜生子。又以无量功德庄严其身故云胜生严也。此是悲智和合之僧宝也。
    二明别释中。彼等等者。此中一偈者恐转转书写误欤。应云彼等等二句。所以然者。次上于满等二句总表佛僧二宝。次彼等等二句别释佛宝三密故也。若不然者总表别释全不悬合。何者总表当表二宝至别释即释三宝者。表释大相违之上无法宝。当知转转误也。真言形者佛菩萨口密也。种种印等者三昧耶身即意密也。句初彼等者佛身而等菩萨身是即身密也。
    三从所行下。明法宝中。言殊胜真言所行道者。凡念经十住心之始终是不二一心圆明常住诸秘奥也。故经第一云胜上大乘句心续生之相诸佛大秘密外道不能识。又持明禁戒品云所说殊胜戒古佛所开演。故云殊胜真言也。所行道者偏指成成悉地品之瑜伽。以是义故疏言所行道者即是如法界自性也（更问甚深）。
    四从问下。明问答决疑中自二。初时问答前后两归异。后明问答文殊归三宝否义。初问意谓初稽首等一偈即归敬三宝也。何故于满等一偈半又归敬三宝也。然者两重差别义如何而问也。答意谓稽首等一偈文殊为说此次第法自归敬三宝。于满等一偈半为未来真言行者说应用归敬三宝也。是故虽似重说而其义理尤大要也。故云此中明后代修行者法则也。
    二从问文下。明问答文殊归三宝否中。问意自可见。答意谓。云依大日经王故归依法显然也。我者文殊自称。即是僧宝也。故三宝具足成就而答也。同体三宝可知者。一切众生本来具足三宝是也。复次三宝互具三宝。所谓佛所具自性清净之妙法是法宝也。佛所证德悲智圆满定慧和合即僧宝也。次于法宝有觉了义即佛宝也。有理智和合义即僧宝也。次于僧宝有觉义即佛宝也。备轨持轨则即法宝也。故云同体三宝可知也。
    三从约第下。明劝行制戒门中自为七。一明佛说证修法二明圣者随益开演。三明劝住金萨位。四明阿阇梨众德。五明弟子好相。六明建立圆坛。七明正行制戒。八明结说矣。
    初从有下。明佛说证修法中自二。初一句明有情信解。后一句明如来随说。初中有情者如疏文。信解者指凡夫地之信解如上记之。上中下者指三部悉地。所谓信解佛部胜德而为上。信解莲华部胜德而为中。信解金刚部胜利而为下。是即息灾增益降伏悉地也。故云信解上中下也。
    二从世下。明如来随说中。世尊者大日如来也。说彼者。随顺众生三种信解。而说三部悉地证修之行法。故云说彼也。证修法。真言乘行证也。其行证虽无量。不出有相无相世出世二种行证。所谓依具缘品及世间成就品等。如其法则次第。如说修行而成有相有缘之悉地。名为世间成就之果。此行即修也。此果即证也。故云证修也。如事业品云彼依世间成就品乃至是谓世间之悉地。复依成就悉地品等。如其法则次第等。如说修行而成甚深无相出世成就之妙果。是即证修也。如事业品云次说无相最殊胜乃至依此方便而证修当得出世间成就。以如此等义门故。云说彼证修法也。
    问。何名为修位何名为证位耶。答。修阿字不生之实相为修。住暗字圆明海为证位也。故疏十五云。初依佛教发心即阿字。后成佛等于佛即庵字。又云。前阿入阿字字门。虽云了知心性。然亦未得究竟现前。是故更入庵字门。此是将用成就菩提心也。
    二从哀下。明文殊随益开演中亦二。初一句举所哀群迷。后一句明圣者悲演。初可见。次句中随顺者。圣者随顺世尊之证修法故而开演。后次文殊饶益六趣之轮回苦故而开演。以如是二义故。而说此供养次第法。故云开演也。
    三从应下。明劝发金萨心中。应当如论云。法尔应住普贤大菩提心。是即应谓定惠相应。当谓时机相当。言今行者应当彼金刚萨埵悲智相应之坚固菩提者。时机契当之精勤决定。故云应当恭敬决定意也。恭敬者。大论三十云。谦逊畏离故言恭。推其智德故云敬。决定意者。我及一切众生毕定可成无上正等正觉。坚固信知。不致微尘许之疑虑。故云决定意。故成就悉地品云。决定心欢喜。说名内心处。又持明品云。等起自真实不生疑虑心。又持诵品云。行者应生决定意。故云决定意也。亦起者。对恭敬决定意故云亦起。勤者精勤义。诚者坚固义。深信者。不动如须弥大菩提心也。故略出经说金刚萨埵名义云。一切众生所有心坚固菩提名萨埵心。住不动三摩地精勤决定名金刚。明知。今应当等二句义门全同彼经文意。是则先劝诱初心始行之人。令发如是金刚萨埵之心也。

大日经供养次第法疏私记卷第一
大日经供养次第法疏私记卷第二

              金刚弟子阿寂记

		　　　　
		　　　　
		　　　　

释真言行学处品第一之余

    四从若于下。明阿阇梨众德中。一明知真言行德。二明修习别律仪德。三明解了具支德四明得受传教德。初中若于等一句。即指大日经王以为所依。次句中知妙真言者。如成就悉地品云。念彼莲华处花台阿字门知心性如是得住真言行。知者如实知自心义。妙者妙极妙满义。即彼印（更问）真言者真如相应言诠了义。所谓阿字门此大菩提心。以是法则乃深行阿阇梨降伏四魔。而招集万德宝幢幡也。是举阿阇梨十三种德中德发菩提心而为第一。又悉地出现品中出阿阇梨十六种德。发菩提心为第一。是即诸阿阇梨为成一大事因缘。先发菩提心修菩提行。然后证菩提果。故论云所求菩提者。发菩提心修菩提行。调伏行等者。所谓受方便学处品及持明禁戒品等所说五戒十戒。及四重根本佛性三昧耶戒等也。如此之禁戒。调六根之故逸。伏四魔之强贼。故云调伏行也。加之具缘品所说十三种德悉地。出现品所说十六种德。秘密八印品等所说众德之里。皆是制戒也故知今调伏两言巧统众德。普摄诸戒而为真言者禁戒也。复次行之一言。是今宗甚深秘奥之妙行。所谓如成就悉地品云。摩诃萨意处说名曼荼罗。乃至知心性如是得住真言行。乃至如是真实心古佛所演说。自余三摩地法门。皆是或一门或普门方便助行。非真实内心之秘密妙行。故云如是真实心也。毗卢遮那如来犹引古佛。而以证此内内真实真言行。何况于自余诸尊乎。当知今此知妙真言调伏行一句。是要略宗旨。诠集戒德。故云调伏行者不犯三味耶也。
    二从随喜下。明修习别律仪中。善逝者诸佛通号也子者。诸内大金刚菩萨等。从诸佛悲智和融之胎藏而生。故云子也。所修习者。指如此金刚菩萨等之所修习真言上乘持明别律仪也。是即随顺一切诸佛菩萨持金刚者之所修习真言乘别律仪。如佛无有异。故持明品云。随所住法教皆依明禁故。等正觉真子一切得自在调伏难降者。又云缘明所起戒住戒如正觉也。问。前句调伏行。真言乘戒律皆具足已。何故重明别律仪耶。答。前句是受方便学处品所说十善戒等。犹是余教付顺之戒也。非真言乘别律仪。今无上持明别律仪者。正指持时禁戒品之缘明所起戒也。是即余教不共之禁戒。故云别律仪也。前十善戒等。智惠方便具足终至无为戒。今此持明禁戒。三三平等。等同于佛。故禁戒品云。所说殊胜戒古佛所开演缘明所起住戒如正觉。疏十七释云。佛又引佛为证。此戒过去佛所说。我今亦如是说也。究竟之法古佛道同故。引此证明无上道。又云。佛意言。如佛所住之戒。行人亦当如是而住。即是三平等故。福智增长故悉地得成也。以是义故。云无上持明别律仪也。是则上上根智之所持。故云无上。余经不共之律仪故云别律仪。是故称大日经王。诚有所以哉。
    三从解下。明解了具支德中。解了具缘众支分者。是即阿阇梨十三种德之中。妙解曼荼罗画之德也。所谓择地造坛之具支众缘。一一次第通达解了。更不见他面也。故今疏云是修道场支分也。
    三从得下。明得受传教德中。得受等者。是十三种德中得传教灌顶德也。
    问何故只举此二德。不出自余诸德耶。答。略举此二德。阿阇梨众德皆悉摄尽故云等。所言等之一言。摄尽自余众德也。是故上偈云我今随要略演说。即此谓也。复次今此二德外仪显了故。弟子见闻而生大信。自余发菩提心等之众德。内证真实之法。余人所不见。而非弟子所侧之境。故举外仪而摄内证也。
    问。若然者。持时禁戒等。皆是内证之法也。何举之耶。答。彼虽内心所持之戒。访非止恶之相显外故出之。
    五从见如下。明弟子好相中自七。一明见师德致敬礼。二明利他心德。三明于师作佛想。四明发大殊胜心。五明供给其师而令师意欢喜。六明师慈悲摄受。七明请我授胜行。初中见如是师者。若有人见如上之戒德具足众德圆备之人。而随喜赞叹恭敬敬礼。如善哉求于南。常啼寻于东。此中恭敬礼者。恭敬如上记之。礼者大论云。礼有三种。一口礼。二屈膝头不至地。三头至地是为上礼。今见师德而致如是恭敬礼也。
    二明利他德中。为利他故者。虽自未得度。而度苦之心铭肝。是故求胜利而悬心于德行。而一心安住也。是即五德中常念利他德也。三明于师作佛想中。瞻仰犹如等者如上。于其师作恭敬顶礼已。而瞻仰其师。犹如大日世尊。故云犹如世导师也。亦如善友者。夫趣向佛道莫胜于善友。如大般若善友品涅槃经等中说。及所亲者。祖父祖母父母兄弟等也。今此弟子见德行阿阇梨。作甚深直信。犹如佛如善友如密亲。如是人必堪应教导之法器。故菩提心论云。因其相亲亦可教导也。又弟子五德中第一堪忍法器德是也。
    四从发下。明发大殊胜心中。殷勤者是殊胜决定义也。是则五德中勤勇深信之德也。故略出经云精勤决定名金刚也。
    五从供下。明供养给侍令欢喜中。供养给侍者。如花千岁给侍。又如常啼善哉以诚心给侍其师。今此弟子亦如是。发勇猛大心而以种种珍宝布供养。舍身命致给侍。故云供养给侍也。随所作者。舍果采薪汲水资身。随时宜而致给侍。故大论云。复次随时所宜。若寒时应以薪火上衣温室被蓐及以饮食。热时应以水水扇盖凉室生薄之服上妙之食。风雨之时熟送供具。如是等随时供养。又云善身口意业是为供养。以如是等之义故云随所作。是又五德中远离诸垢德也。以何故。舍身命财之尘垢故。云远离诸垢也。又是有大信解德也。以何故。以有大信解故。远离一切妄分别之诸垢故也。是故此摄二德也。
    六从慈悲下。明师慈悲摄受中。慈悲摄受等者。如此弟子众德兼备。随顺教说而相□师意。是故其师文欢喜。自往以种种方便说法教导。令摄受弟子于真言乘教。故具缘品中说五德已云。若弟子具如是相貌者。阿阇梨自往欢发告言。佛子此大乘真言行道法。我今正开演。乃至作方便成就当获萨般若。当知今偈慈悲摄受相对时者。即此义门也。
    七从稽下。明请我授胜行中。请胜善逝行者。如阿阇梨劝发偈云。三世十方诸佛。解真言妙法。勤勇获种智。坐无相菩提。乃至是故汝佛子。应以如是惠方便作成就当获萨婆若。师如此垂悲愍而劝发时。行者自他悲念心增坚固。而愿请授胜妙之行法也。善逝行者。诸佛所行之真言行道法也。然言胜者。超过常途诸教佛行故云胜也。尊者指阿阇梨。如应者。相应其机根而请教授于我也。如劝发偈终云。行者悲念心发起令增广彼坚住受教当为择平地。故云愿尊如应教授我也。
    六从彼师下。时建立圆坛中自五。一明自在造坛。二明依法召入。三明随器授三昧。四明教本真言亲授。五明如说修行。初中彼师者。指众德具足阿阇梨也。自在而建立者。阿阇梨既戒德众行具足。弟子亦好相五德圆备。能授所授如教说而相顺。故堪能自在无难建立大悲胎藏曼荼罗故。云彼师乃至妙圆坛也。
    二从依下。明依法召入中。依法等者。今且有三部分别。所谓佛莲金也。故随其弟子之乐欲。可召入其坛。故云依法召入曼荼罗也。
    三从随下。明随器授三昧耶中。随器等者。夫今于根器略有五种。上所释五种三昧耶是也。故秘密曼荼罗品云。正等觉略说五种。五种三昧耶随法应灌顶。当知异此者非名三昧耶。
    四从道下。明教本真言印亲授中。道场者且有二种。一者具缘品所说择地造坛。二者秘密曼荼罗品所说秘密坛是也。此中择地造坛。是彼五种三昧耶中前四种之器所入之坛也。秘密坛是第五秘密坛之人所入之坛也。疏言道场者妙圆坛者。今此灌顶之法息灾法故。云妙圆坛也。若秘释者。妙者妙印褒美之义。圆者圆明常住之体。坛者自性清净心坛也。故成就品云。摩诃萨意处说名曼荼罗。是即秘密道场也。教本者是毗卢遮那。经者此大日经。三十一品唯说阿字义门。所以然者。从此一字流出诸字故。名句文身遍法界而作大佛事。是故疏十一释四所流出真言云。如从一字而生二字。二字生四字。四字生八。八生十六。如是展转无穷尽。然实最初字即同第二。第二字亦即同第三。平等无差别也。此四字是此一部经中正宗体也。疏云一部经中正宗体。正宗体岂非教本耶。故如此等义唯指阿字而云教本也。是即今经正宗体也。故云教本乃至那经也。真言者别指阿字总宜诸真言。又印者别指此真言相应印（更问）总通普通一切诸印也。亲于尊所者。面于师所真言密印口受也。
    五从获下。明获三昧耶戒如说行中。获胜三昧耶等者。既如上于师所真言密印令口受已。是即当世所授从十八道至于护摩。次第法则及授明灌顶等密印真言是也。如是传受修行已。为得受传法阿阇梨位。得受三昧耶戒之时。以成辨诸事印言等。作种种加持结护。故云获胜三昧耶及护也。是故今疏云获胜三昧耶及护者。受传法灌顶之人所得。问。上云随器授与三昧耶。今云获胜三昧耶。其差别。答。夫三昧耶总有五种中。其第一·第二·第三三昧耶。是授明灌顶之人所受之三昧耶也。是则前所说随器授与三昧耶是也。又其第四三昧耶。是传法灌顶之人所受也。是即今所言获胜三昧耶是也。胜彼第三三昧耶故云胜也。尔乃应当者如上。其弟子有智眼。而见知师德行。敬礼随顺请教授。师又见弟子好相。而欢喜建立圆坛。乃至受得三昧耶。堪能自在可行如说之妙行故。云尔乃应当如说行也。
    七从然此下。明正戒制戒门中自十。一明说不应退菩提戒。二明说不应轻毁三乘戒。三明说不应舍三宝。四明于大乘不通解处不可生疑惑。五明说应和悦已发心戒。六明说可摄受未发心戒。七明说对小邪人不应说深大乘戒。八明说不可发邪见等法戒。九明说于外道前不应说我具妙戒。十明说于众生有损无利心不可作戒。
    初从然此下一偈。明说不应退菩提心戒中。然此契经之所说者。依今经受方便学处品等。说如此十戒等故。云此契经之所说也。摄正真言等者。摄谓摄持义。正谓正见阿字实相也。真言平等行者。无相无自性三平等大菩提心也。故住心品说三平等正体云。性同虚空。即同于心。性同于心。即同菩提。心虚空界。菩提。三种无二。持明禁戒品云。菩提心及法及修学业果。和合为一相。远离诸造作。具戒如佛智。异此非具戒。故云摄正真言平等行。又疏云于本不生理中安心不动也。既开发如此大菩提心已。为哀愍不知一切众生。分别渐次修行法则次第也。故云如是愍劣惠弟子故分别渐次之仪式也。
    二从于造下一偈半。明不轻毁三宝及三乘法中。于者从也自也。造者至也。胜利者无上大菩提最胜之大利。所谓第十一地佛果也。天者第一义天也。然觉第一义谛之人中最上最胜故云天中天。是即心王大日如来也。所谓三宝中佛宝也。从正觉心者即佛也。菩萨从佛心生故。云从正觉心所生子也。即僧宝也。下至世天等者。如是五类诸天。皆是心王毗卢遮那佛普现示现万德。故不可舍之。身者诸尊大曼荼罗身也。语者法曼荼身也。印者三摩耶曼荼罗身也。羯磨通上三种故别不出之。所谓不可舍离四种法身境界故。如此而说也。入真言等者。疏释云。入者解也。言此入是非啻以仰信故入真言门而已。正知解如实菩提心。故云解也。故住心品疏云入住之义以兼修行故。此宗意。修行者。唯如实解了不废退。名为修行也。是以疏一云。一切诸佛如法实相知解已。亦如诸法实相为众生说。最上乘者疏云。最上乘者即是毗卢遮那所证理自体（云云）所谓大日经所说摩诃萨意处内证真实之无自性理是也。是即举经王所说极理之时。余经自摄属。故不别说也。所以然者。上句独不弃舍世天。岂法宝藏除余乘乎。已上一句说法宝藏也。导诸密行者。导谓教道也。密行谓所教之三密妙行也。轨范者谓能教之传持阿阇梨也。此一句犹是上正觉心所生子之摄也。故僧宝也。然上句总指一切菩萨大圣。此句别指真言传持阿阇梨。故为两句。而其中间置传持法宝也。如此三宝及三乘教法。归敬尊重不可轻毁。故云皆当敬重不轻毁也。
    三从以能下二句。明说不舍离三宝归邪法中（常此或为第二。依今现文如是列之）以能饶益诸世间者。夫舍离三宝故。一切善法皆悉殄灭归依邪法。故无量恶法世间兴起。是故天魔破旬国土充满。令一切众生自然造作无量恶业。依之现受刀兵疾饥短命无福等忧悲苦恼。当遭八寒八热鬼畜□诤之极大剧苦。是则由舍离三宝归依邪法也。若舍离邪法归依三宝故。现远离无量灾难。福寿长远安稳丰乐也。当远离生死苦轮。福智圆满自在法乐也。故云以能饶益乃至舍离心也。
    四从常下一偈。明说于大乘不通解处不应生疑惑中。常应无间而系念者。言行者安住正见真实念惠。于甚深广大经论义理法门。设虽有不通达之处。更不可生疑惑之心。其时须系心于一大事因缘。而应作是念。夫于极圣境界者。十地等觉犹不能伺。何况于地前未证智力哉。以是义故。于斯诸法明道位。更不可生一念疑心。但随己分智力之所及。而发起坚固之信心。可习修观察供养承事。故云常应无间乃至承事而供养也。
    问。若然者。何故疏言广大诸功德者轨范者即是功德大海。即广大功德而为阿阇梨之功德。然者相违。如何可会通耶。答。经云彼等广大功德。然彼字所克。指上句之真言最上乘及密行而云彼也。等之言兼含上句之轨范者也。然于真言密行之广大功德者无所论。云最上乘。故广大无量之功德显明也。轨范者功德。现文未显明故。疏为释显轨范者之众德故。云广大诸功德者轨范者即果功德大海乃至严其身故也。疏经云者。指具缘品中说灌顶者之功德也。以五种真言心等者。悉地出现等及持明禁戒品等。以^h□^h□^h□^h□^h□之五字。安布行者五大。而庄严其身。是故此五字名为五种真言心。是即五部种子字故。云五种也。五佛心真言故。云真言心也。故法则品云此五种真言心。第二品中即说及印等者。随真言而有五种印。如悉地出现品等中说。
    五从佛声下半偈。明说应和悦叹美已发心中。佛声闻等者。言若有众生。初发菩提心。相亲其师者。即真言行者。致随喜可称美赞叹。然后说尽苦之道。令所发菩提心。而倍增广故。云佛声乃至尽苦道也。
    六从授学下半偈。明说可劝摄未发心者戒中。授学处师者。此人未入真言门以前。受五戒十善等摄律仪戒。指彼师而云授学处师也。同梵行等者。同受摄律仪戒习修净戒同学伴侣也。指此同行。而云同梵行也。言如是受学师。如是同梵行者。未发真言门如实菩提心。我身既入真言门发菩提心。是故于彼显乘之师及同梵行者乃至一切未发菩提心者。更不可怀毁慢之心。须令劝诱发菩提心也。故云授学处师乃至毁慢心也。
    七从善观下半偈。明说对小邪人不可说深大乘戒中。善观时宜者。能观前人之大小邪小之堪否。辨其机之相应不相应。然后应病投药。小病邪疾莫不消愈。故云善观时宜所当作也。如是依时宜而教道故。邪和小敬。故云和敬也。复次邪小共和敬故云和敬。复次师和邪小敬。故云和敬也。如是师弟和敬故。机法相应。而其弟子欢悦给侍奉行。故云和敬相应而给侍也。
    八从不造下一句。明说不可发邪见法戒中。不造愚童心行法者。所谓断常二见因果废无邪见外道法也。如住心品云。无始生死愚童凡夫。执着我名。我有分别。无量我分（云云）。
    九从不于下一句。明说于外道前不可说自具妙戒中。不于诸尊等者。言对诸外道而说。我具无上妙戒。汝未具此戒。故彼以嗔恨故。还于诸佛世尊横起嫌恨。以是义故。彼邪人所起之嫌恨。即成行者所起之嫌恨。故云不于诸尊起嫌恨也。
    十从如世下一偈半。明说于众生有损无利心皆不应作戒中。如世导师等者。指大日世尊。契经者如疏文。复次世导师者。指释迦牟尼世尊。契经者指花严大品等诸大乘经。然疏举经王而摄眷属之诸经也。莫嗔过者。谓嗔有上中下三品。大论八十云。嗔有上中下。上品害杀。中者骂詈。下者心嗔。又同论十四云。复次诸烦恼中。嗔为最重。不善根中。嗔报最大。余结无此重罪。如释帝婆那民问佛。佛答偈言。何物杀安稳。何物杀不悔。何物毒之根。吞灭一切善。何物杀而赞。何物杀无忧。佛答言。敬嗔心安稳。杀嗔心不悔。嗔为毒之根。嗔灭一切善。杀嗔诸佛赞。杀嗔则无忧。以如是义故。云能损大利莫嗔过也。已上释十无尽戒竟。
    问。上之师德中。云无上持明别律仪等。说戒行毕。何故重亦开此戒等耶。答。前出师之戒德。今举弟子所受之戒相故别也。问。若然者。何故今疏委悉不释之耶。答。经文其义分明。故不别释也。复次祖师意乐各各不同也。或开序略正。或略序开正。或共开。或共略。是故今此疏略序广正耳。问。今此十戒为圣者直说为依本经说耶。答。依本经之说也。问。以何得知耶。答正戒制禁门之偈。然此契经之所说摄正真言平等行（云云）是故当知依本经然说也。问。若然者。依何等文耶。答。是即开四重根本戒。为十无尽戒。无畏禅要即此意也。如三昧耶戒私记矣。
    二从净菩下六偈半。明说四重根本戒中自四。一明说不舍离菩提心戒。二明说不舍正法戒。三明说于一切众生不可作不饶益戒。四明说于一切不悭□戒。
    初从将下一偈一句。明不舍离菩提心戒中自二。初一偈明菩提心胜利。后一句明结戒护持。初中净菩提心者。如实大菩提心是也。此菩提心以无自性故。虽不生不灭。能圆满世出世一切大愿。犹如意宝。虽无相无分别。而随前人之果报因缘。自然出现无尽之珍宝。令充满其人之所有希愿。故云净菩提乃至胜希愿。是故略出经云。普贤法身遍一切。能为世间自在主。大日经云。虚空无垢无自性。能授种种诸巧智。菩提心论云。能含无量种种珍宝三摩地。若行者于此色心实相本来不生大菩提心。住坚固大信解。精勤决定不疑。故云除疑究竟获三昧。是以成就悉地品云。决定心劝喜说名内心处。真言住此位能授广大果。持果禁戒品云。等起自真实。不生疑虑心。常住于等修行戒当竟。菩提心及法。及修学业果。和合为一相。远离诸造作。具戒如佛智。异此非具戒。自利利他因是生者。如上大菩提心开发时。无边万德莫不具足圆满。故云因是生也。
    后故应等一句。明结戒护持中。故者指如上自证利他希愿满足。以是义故。坚固护持。犹超过于护惜自己之身命。故云应守护倍身命也。
    二从观下一句。明说不舍正法戒中。观具广大功德藏者。上从秘密甚深无相大乘。下至于犊子部等小乘。皆是从如来普门法界大功德海而流出。故一一声一一字一一文一一句。莫不具足广大无量大功德。夫大小权实而有于机根。佛意何有明昧浅深之殊耶。是故真言跨节之行者。若舍离一微尘许之大小权实之法者。即破诸佛同一三昧耶。是故坚固护持犹如护惜身命。故次上句云。故应守护倍身命（云云）是即总四重戒结戒印成句也。是故以此一句省三戒之终。可成结戒护持也。
    三从若身下一偈半。明说一切众生不作不饶益戒中自三。初二句说戒相。次说善巧方便。后二句说极大难忍境能忍。初中若身口意等者。付之有四种。所谓若身若口若意若身口意等分是也。以如是三业不善。虽为微薄少分。不可娆恼于一切众生。故云若身乃至远离也。
    二从除下二句。明善巧方便中。除异方便者。若依不饶益事。有多众生。应得大利益者。内心住大悲愍之心。而外示现嗔怒降伏之相。令得大饶益。故云除异乃至而现嗔也。
    三从于下二句。明极大难忍境能忍中。于背恩德者。夫忍辱境界虽无量。难忍之中甚难忍。唯有背恩德之者。是即第一难忍之境也。虽然以极勇猛之忍心。能忍此难忍之境界。观察恩与不恩不可得。而勿见其过罪。故疏云于世间法忍难忍唯有背恩德者故劝励忍也。是即举极难忍之境。摄自余易忍之法也。四从又常下三偈半。明于一切不悭□戒中自五。一明住四无量心。二明住四摄方便。三明无力待时得度。四明无力发菩提心故得度。五明依财施成法施。初中又常具足等者。是如次慈·悲·喜·舍四无量心也。然此四无量心是不悭□之根源。一切菩萨之元意也。是故先说此戒。令具足四菩萨三摩地也。
    二从随下半偈。明住四摄方便中。随力所能者。若法财若世财。随自己力分之所能可施与之。此犹初心始行之所行也。若深解菩萨者。身命犹不可悭□。何况余法财哉。法食施者。法谓法施。食谓财施。以如此二种之施物。犹如慈育于一子。而欢善爱乐施与之。是故兼爱语也。以兹利行者。外以财施及爱语故得世间利。内以法施及爱悲故得出世之利。复次以法施令得法喜禅悦益。以同事令得俗谛成就益。故四摄方便悉具足成就。故云法食施以兹利行化群生也。
    三从或由下半偈。明无力者得时得度中。或由大利相应心者。夫传法灌顶是唯以一大事因缘也。辄尔不可授与。必时宜契合然后可授与。若有人虽插殷勤之志。此人非但无财力。亦智力未达。是故阿阇梨虽无□法之心。恐秘法隐覆之罪。暂相待时克到来之时宜。垂大悲愍可授与。而于当会者。奇舍暂可阁之也。故云或由乃至而奇舍也。此中大利相应心者。所谓传法阿阇梨位一生成佛之大利是也。非彼授明灌顶等行依仪法则也。若有欣求授明灌顶者。或遥见或投花或授明。随顺其人之求请。不论有力无力有智无智。阿阇梨以平等大悲。须授与之。是即于结缘者。以不舍一毫之微善故也。若于传法阿阇梨位。全不可然。当择十德五德之好相。宜待支缘丰足之时分。可授与之也。疏言正欲修真言者三昧之时者。非结缘之分故云正也。所谓传法灌顶受三昧耶戒之时也。忽有檀越等。若欲授三昧耶戒之时。有施主求请诵经讲说者。当诱语云。只今为一大事因缘。我应劝修三昧戒。必以后日为汝可讲说。今日不可□之由。可和顺诱语也。故云忽有乃至当时不可也。
    四从若无下一偈。明虽无力发菩提心故得度中。若无势力者。夫于传法灌顶者。阿阇梨若有人求请传法阿阇梨位者。先如经说。简择五德及十德相好形貌等毕。若能堪可传授者。如具缘品等所说。择地造坛道场庄严具缘支分一一次第令兼备。然后可修之。然今此求请之行者。菩提心及求法之勤心虽无二。世财支缘都以无之。虽然依之不可空过于彼一大事因缘。是故阿阇梨以大悲愍之心。观试彼之甚深广大菩提心开发之智力。而须授与之。故云若无乃至菩提心也。此中无势者。非强势。一向世财阙无故。云无势也。广饶益者。阿阇梨随喜彼之发菩提心乃求法之殷勤。以广大悲愍之心而饶益故。云广饶益也。住法者。安住自性清净三平等法位。而观察彼之发菩提心也。以三平等故。诸佛万德阿阇梨及弟子众德无一无别。以无二无别故。此弟子内证真实福智二严成就圆满。行愿风之所吹。智日光之所照。普遍满尽空法界。供养诸佛利益群生。阿阇梨观察彼所发菩提心不可思议功德势力。阿阇梨以自力。随分功德道场。而为可授与传法灌顶。故云住法乃至淳净法也。疏体理中者。指菩提心所具万德庄严也。是故为阿阇梨之人者。能能安住诸法实相。观众生堪否。应授即授之。不可授即不授之。若不然者。自损损他犯三昧耶。
    二从以布下一偈。明结成不悭□法戒中。以布施等一句结财施。摄受等一句结法施。此大乘者。此大日经是也。令住受持等者。如世间成就品。及与思惟等者。如成就悉地品之所说。
    第三从智者下二句。明略说十善戒中自十。一明不夺生命戒。二明不与取戒。三明不欲邪行戒。四明不虚诳语。五明不恶语戒。六明不两舌戒。七明不无义语戒。八明不贪欲戒。九明不嗔恚戒。十明不邪见戒矣。一明不夺生命戒者。受方便学处品云秘密主。彼诸菩萨。尽形寿持不夺生命戒。应舍刀杖离杀害意。护他寿命犹如己身。有余方便。于诸众生类中。随其事业为解脱彼恶业报故。有所施作。非怨害心（云云）有余善巧方便义。疏委释之。大论第十三云。问曰。不侵我者。敬心可息。若为侵害强夺逼。当云何。答曰。应当量其轻重。若人杀己。先自思惟。全戒利重。全身为重。破戒为失。丧身为天。如是思惟已。知持戒为重。全身为轻。若茍免全身。身何所得。是身名为老病死薮。必当坏败。若为持戒失身。其利甚重。乃至如是定心。应当舍身以护净戒（云云）。
    二明不与取戒者。经同品云。秘密主。菩萨持不与取戒。若他所摄诸受用物。不起触取之心。况复余物不与而取。有余方便。见诸众生。悭□积聚不修施福。随其像类害彼悭。故离于自他为彼行施。因赞时施获妙色等。若菩萨发起贪心而触取之。是菩萨退菩提分越无为毗奈耶法（云云）有余方便等。如疏可见之。大论十三云。如佛说。不与取有十罪。何等为十。一者物主常嗔。二者重疑。三者非时行筹量。四者朋党恶人远离贤善。五者破善相。六者得罪于官。七者财物没入。八者种贫穷业因缘。九者死入地狱。十者若出为人勤苦求。
    三明不邪淫戒者。经同品云。秘密主。菩萨持邪淫戒。若他所摄。自妻。自种族标相所护。不发贪心。况复非道二身交会。有余方便。随所应度摄护众生（云云）善巧方便等。疏文可见之。大论十三云。如佛所说。邪淫有十罪。一者常为所淫夫主欲危害之。二者夫妇不穆常共□诤。三者诸不善法日日增长于诸善法日日损减。四者不守护身妻子孤寡。五者财产日耗。六者有诸恶事常为人所疑。七者亲族知识所不忧喜。八者种怨害业因缘。九者身坏命终入地狱。十者若出为女人多人共夫。若为男子妇不贞洁。疏可见之。
    四明不妄语戒。经同品云。秘密主。菩萨尽形寿持不妄语戒。设为活命因缘。不应妄语。即为欺诳诸佛菩萨。秘密主。是名菩萨住于最上大乘。若妄语者。越失佛菩提法。是故秘密主。此法门应如是知舍应不真实语。疏文可见之。大论云。问曰。妄语有何等罪。答曰。妄语之人。先自诳身。然后诳人。以实为虚。以虚为实。虚实颠倒不受善法。譬如覆瓶水不得入。妄语之人心无惭愧。闭塞天道涅槃之门。观知此罪。是故不作（云云）。
    五明不恶口者。经同品云。秘密主。菩萨受持不□恶骂戒。应当以柔软心语随类言辞。摄受诸众生等。何以故。秘密主。菩提萨埵初行利乐众生。或余菩萨见住恶趣因者。为折伏之而现□语善巧方便等。疏文可见之。
    六明不两舌戒者。经同品云。秘密主。菩萨受持不两舌语戒。离间隙语。离恼害语。犯者非名菩萨。不于众生起离拆之心。有异方便。若彼众生随所见处生着。如其像类。说离间言语。令住于一道。所谓一切智智道（云云）。
    七明不无义语戒者。经同品云。秘密主。菩萨持不绮语戒。以随类言辞时。方和合出生义利。何以故。菩萨有差别语故。或余菩萨以戏笑为先。发起众生欲乐。令住佛法。虽具出无义和语。如是菩萨不着生死流转（云云）。
    八明不贪欲戒者。经同品云。秘密主。菩萨当时不贪戒。于彼受用他物中。不起染思。何以故。无有菩萨生着心故。若菩萨心有染思。彼于一切智门。无力而堕一边。又秘密主。菩萨应发起欢喜生如是心。我所应作。令彼自然而生。极为善哉。数自庆慰。勿令彼诸众生损失资财故。
    九时不嗔恚戒者。经同品云。秘密主。菩萨应当持不不嗔恚戒。何以故。非菩提萨埵而坏恶意。所以者何。菩萨本性清净故。是故秘密主。菩萨应持不嗔恚戒（云云）。
    十明不邪见戒者。经同品云。秘密主。菩萨应当舍离邪见。行于正见。怖畏他世。无害无曲无谄。其心端直。于佛法宝。心得决定。是故秘密主。邪见最为极大过失。能断菩萨一切善根。是为一切诸不善法之母。是故秘密主。下至戏灾亦当不起邪见因缘（云云）。
    问曰。今于此智者等半偈文。有何意而含容如此十善戒。可得心耶。答文巧义广。是即大圣巧辨也。所谓情者六识。根者六根也。所以然者。虽十戒广多。而不出六识六根所谓杀·盗·淫者。身根之所犯。恶口·两舌·妄语·绮语者。舌根之过罪。贪·嗔·痴意根之所发也。眼·耳·鼻随应可摄入也。六情者。准六根而应知也。不举六境者。诸妙境非所制故不明也。如此十善戒。于本经中委悉说此。疏中微细释。是故今此供养次第法。让于经而极略。不可思议任于疏而不记也。经言智者者。如是巧说非所可愚者测量。故云智者制止也。制止者即戒也。六情根者戒相之略也。唯有智者。于此制止六情根之五言。可分别如此十善戒之戒相义门也。常当寂意修等引者。上句制止六情根者。受方便学处品所说之制戒也。然住此制戒。而智惠方便具足。得至无为无漏三平等戒。是故受方便学处品说十善戒已。结劝印成云。菩萨受持如所说善戒。应具谛信当勤修学。随顺往昔诸如来学处。住有为戒。具足智惠方便。得至如来无上吉祥无为戒蕴也（云云）所言无为戒者。持明禁戒品所说三平等戒是也。故云修等引。能能可思之（更问）。
    第四从毁坏下。明说二事戒中自二。一初一偈明不饮酒戒。二后二句明不坐卧床。初中毁坏事业等者。毁废损失世出世一切吉祥之事业莫过酒狂迷乱。故大论十三云。问曰。酒能破冷益身。令心欢喜。何以故不饮。答曰。益身甚少。所损甚多。是故不应饮。乃至出三十五罪过。毁坏事业由诸酒也。一切不善之根本者。梵网经云是酒起罪因缘。大论云能令人心动放逸。放逸是众罪之源也。故云一切不善法之根也。殁生命断善根如恶毒。梵烧功德林如猛火。断绝惠命如利刀。损失善苗如霜雹。故云如毒火刀霜雹等也。唯非此五喻而已。可有多种譬喻。故云等也。故疏云。今已等者。叹略言义深也。以如是义故。殊真言行者坚固护持如护惜身命矣。
    二从又由下二句。明不坐卧高床戒中。又由佛说增我慢者。三三昧耶品云。复应不作二事。谓饮诸酒及寝床上（云云）又律中不坐高台床是也。如是法应佛之所说中。当有此二戒。故云又由佛说也。
    第五从取下一偈半。明结成诸戒中。取要言之者。舍自损他事是也。具惠者者。安住如实之大菩提心。智惠方便具足行者是也。我者大圣之自称也。依正三昧耶之道者。大圣依大日经受方便学处品及持明禁戒品三三昧耶品等而演说。故云我依正三昧耶道也。今已次第略宣说者。今此序品中。始从十无尽戒终至不作二事。善巧略说不违本经之元意故。疏云今已等者。叹略言义深也。显明者。义理显现而照明佛意之义也。佛者指大日。说修多罗者。远指十万颂广本近指六轴妙典。令广知解者。今以此品所说之善巧略说之说戒。显明彼广略两本所说之广说三昧耶之深义。而令真言行者知解广大法界尘数佛性三昧耶妙戒。以知解佛性三昧耶戒故住佛戒。住佛戒故。得生决定信解。而证初法明道位。故云令广知解生决定也。上来略说制戒门竟。
    大门第四从第四下。明正戒重禁门中自为二。一明指三平等戒义。二明离犯因。初中亦三。一明总表。二明别表。三明随释。初总表自可见。二明别表中正住平等戒者。正谓正觉正智之义。住谓住住如实妙戒故。持明品云住戒如正觉。言正觉正智故。自住三平等戒。住平等戒故。如正等正觉世尊。无有差别。故禁戒品云。缘明所起戒。住戒如正觉。令得成悉地。为利世间故。等起自真实。不生疑虑心。常住于等引。修行戒当竟。菩提心及法。及修学业果。和合为一相。远离诸造作。具戒如佛智。异此非具戒（云云）住如此戒故。云正等平等戒也。
    三从住戒下。明随释中。或性者无自性是也。不起持戒心者。以住无自性故。能持所持及持犯业果。悉以不可得。故云。菩提心及法。及修学业果。和合为一相远离诸造作。具戒如佛智。异此非具戒。得诸法自在。通达利众生。常修无著行（云云）以如此义故。云住戒性心不起持戒心也。
    二从前以下。明离犯因中。前以明德者。指无自性圆明之众德也。是即叹上句之依此正住平等戒之德。而为能离之正体也。此禁犯因者。破下二句恶心。而为所离之妄法。是即经以三句而显明广略两经之广大之义。疏以八言而开释圣者巧说之三句之旨。所谓于法界平等大圆明镜中。种种显像随缘而起。随缘而灭。如此起灭唯是自性清净。自己本来圆明镜中随缘所生之影像。非可取舍分别之法。然诸凡愚于此无自性不生不灭之影像。起妄想分别生灭去来之见。造执着我慢放逸业因。流转生死海。无有转息期。故于彼圆明镜中之随缘之诸法。而有所著为犯因。无所著为住正戒。是故持明品云。缘明所起戒住如正觉也。所言缘者。随缘诸法。即无自性之影像也。所言明者。六大圆明。即无所住之法身也。为此戒光之所照。犯因业报皆悉消尽。故云复当离于乃至谈话等也。此中习恶者。习恶而成恶性故生恶心。故云习恶心也。及懈者。依此恶心故失善心。失善心故懈怠起。依懈怠故放逸懒惰。依放逸懒惰。莫妄念不起。莫恶业不造。是故现遇怨敌恶仇刀兵疾气之恐怖。依之无利之谈论弥盛也。故云谓习恶乃至谈话也。
    大门第五从第五下。明觉心得益门中自为三。一明别表。二明牒经。三明随释。初二自可见。
    三从智者下。明随释中亦三。一明真言者戒德。二明灭罪益。三明生善益。初中等相应者。释如是正住三昧耶句也。所言等者。三昧耶之义。疏十七云。等引者。梵云三摩^8□多。即以三平等法引摄一切功德摄在自身。故云等也（云云）次上言正住者。即相应义也。所谓定惠相应。悲智平等而住。真实等引故云正住。故疏十七云。又定惠等合为一名为等引。能住如此真实乃至等引。即是住佛戒也（云云）故牒经之正住三昧耶。今疏云等相应也。有二。初先观本尊。后观自心同本尊也。言先观达已成佛自性清净本觉之实理。而明了无碍故云先观本尊也。如此明了观达已。然后观达自己本来自性清净八叶心莲之妙理。而令同先佛本觉之实理。无二无别无障无碍故（云云）观本尊熟自身作本尊。此心不散乱。言相应也。故疏十七释等起自真实文云。自真实。谓自持真言手印想作本尊。以专念故能见本尊。本尊者即是真实之理也。非但见本尊已而。又如实观我之身即同本尊。故名真实。以如此等义故。秘记云。我本来自性清净理。于世间出世间最胜最尊。故曰本尊。又已成佛自性清净理。于世间出世间最胜最尊。故曰本尊。当知今此第四·第五两门。专经疏共以持明禁戒而为依凭。演说作释也。疏言智者指经之觉心者。即是觉与智其义相亘。故呼觉心者直言智者也。悟本不生理者。指句初之妙真言门也。所言妙者。叹阿字之褒美之言也。真言者阿字真言也。是即本不生真实之体性。所谓无自性也。门者直以本不生而为门。还能通本不生故云门也。如是真言实相与心实相本来无二。而觉悟不生不灭。故名为觉心者。如是觉悟者名为住正见真实三昧耶戒。故云如是正住三昧耶也。问。何故经疏前后耶。答。此两句明真言者戒德同段也。故不言文前后。随义便疏释之也。
    二从当下。明灭罪益中。障者三障也。盖者五盖也。所谓除盖障三昧是也。故云渐消尽也。三从以下。明生善益中。福者前五波罗蜜也。德者智德。即第六般若波罗蜜也。诸者兼福·智二严。自证化他之万德增长满足。故云以诸福德增益故也。

大日经供养次第法疏私记卷第二
大日经供养次第法疏私记卷第三

              金刚佛子阿寂记

		　　　　
		　　　　
		　　　　

释真言行学处品第一之余

    大门第六从第六下。明一生成佛门中自为二。一明劝行人发入悉地心。二明五种三昧耶行仪。初中欲于此生者。今提此父母所生之肉身。欲得入法佛自内证之悉地。而当发深重誓愿也。故云欲于此生入悉地也。是故大日经云不舍于此身逮得神境通等。论云。不起于座。三摩地现前。父母所生身。速证大觉位。疏一云。今此真言门。菩萨若能不亏法则方便修行。乃至于此生中。逮见此无尽庄严加持境界。非但现前而已。若欲超升佛地。即同大日如来亦可致也（云云）依之高祖大师面现即身成佛。故奉□承撰记即身成佛义。即此谓也。次入悉地者。成就满足义。夫于悉地即有种种不同。所谓于地前地上及极果。总有六种。故大日经秘密曼荼罗品中。如来即答金刚手悉地有几种之问而告言。逮得菩提心悉地最无上（已上极果也）从此有五种诸悉地差别（云云）疏十五释云。夫言成就悉地者。谓住菩提心也。此菩提心即是第十一地成就最正觉。是名悉地。诸悉地中最在其上。故经云。彼悉地更无过上也。谓此无上悉地以前。略有五种悉地。一者信（私云。指地前五种三昧道也）二者入地（私云。初地也）三五通（私云。非世间五通等。是即约地上菩提心观智之明昧。假立此名也）四二乘（私云。是亦约观智也）五成佛（私云。指九地十地）已上约普通浅略门而作此释而已。故疏云。然诸经论师大略皆作如此说（云云）若依深秘门者。于初地横有五种悉地。乃至第十一地亦如是。故疏云。若秘藏中义复有异。谓初欢喜地自有十心。从初心至第四心。得度五通境界。从第五至第八心。得度声闻缘觉境界。从第九心一向行菩萨道至第十心名为成佛。佛者觉也。谓觉自心性净本来常寂灭光也。乃至第十地亦有十心。即是凡有百心。一一转胜可准知也（云云）故知今所言悉地者。初地为本摄尽自余悉地。即身义持明悉地者。今五种中第一信。是即地前悉地也。法佛悉地者自余四。谓初地上已是也。问。今言入悉地者。依大日经何品耶。答。依秘密曼荼罗品也。问。若然者。依何文耶。答。依逮得菩提心悉地最无上等文也。问。此经品品皆说悉地成就之句。何故必限当品文耶。答。品品文文皆说悉地成就之义门。如所难置所不论也。然殊指当品而所以为依凭者。此品中金刚手。直问真言行者之成就悉地。云悉地有几种。如来答曰。逮得菩提心悉地最无上。从此有五种诸悉地差别（云云）故知。正说今宗之悉地相。即有萨埵之巧问如来正说而穷尽。自余皆说悉地一分之相。未说普门悉地全分之旨也。疏十五卷能能可勘之问。今欲于此生者。依何品作此说耶。答。依悉地出现品及秘密曼荼罗品。而如是说耳。问。若然者何故即身义唯引悉地出现品文。不引秘密曼荼罗品之文耶。答。就此且有二意。所谓一者彼悉地出现品偈文。是总标说一大宗大事。故引彼品而略摄秘密曼荼罗品也。二者悉地出现品。犹虽标说传教之分。未说秘密。秘密品说传教之上秘密。故秘而不引证也。问。若然者。依何文句耶。答。秘密品金刚手问曰。云何身秘密（云云）此问意言。上悉地出现品中说风轮观成就相之时。不舍于此身（乃至）而成身秘密（云云）如来虽如是说。未说其身秘密义相。故甚深无相秘密之惠未生。是故金刚手为未来众生设此发问。而奉问身秘密之深义如来。是故如来答此云何身秘密之问。而告言。如乾闼婆城。所有诸人民身秘密。如是非身亦非识。又如于睡梦而游诸天宫。不舍于此身。亦不至于彼（云云）疏十五释曰。次答云何身秘密者。如乾闼婆城（乃至）复悲识（末会引牒也）言此悉地不舍此身（五大）不舍此识（识大）而能秘密其身。犹如乾闼婆城。于中见种种宫殿人民众物之相。虽似有。而实非有亦不有。或可见。或时而无。此行人秘密其身。亦如乾闼婆城。但从众缘而生。其实非实。或隐或显。由真言观行众因缘故。而合此身随缘生灭亦如是也（云云）已下次第以梦虹霓如意珠虚空等譬。委悉说之。能能可见彼文。故知悉地出现品标身秘密之相。未说其深义。然至秘密曼陀罗品。金刚手与如来问答决疑。说彼身秘密之深义。是故今欲于此生者。大圣为通摄传教秘密二机。依彼两品之意而作如是说也。鸣呼宗源在之。深智人能能可思之。
    二从随其下。明五种三昧耶行仪中自三。一明受明灌顶行仪。二明传教灌顶行仪。三明秘密灌顶行仪。初中亦二。初明遥见投花合说。二明授明灌顶。初中随其所应思念之者。是即五种三昧耶中。第一遥见第二投花三昧耶合说也。所谓随其所应者。合说第一第二灌顶之言也。谓大日经秘密曼荼罗品而说五种三昧耶云。正等觉略说五种三昧耶。初见万荼罗具足三昧耶。未传真实语。不授彼密印（已上第一）疏十五释云。此中五种者。第一但得遥见曼荼罗（乃至）忽有人善心随喜。欲求礼拜供养。尔时阿阇梨听令引入于坛外。遥令礼拜以花香等遥散道场而作供养得见如是法会。故无量罪业皆得灭除。然未合授彼真言及印。是第一（云云）言随其人所望之所应。而教导合除灭罪障。故云随其所应思念之。又说第二投花灌顶云。第二三昧耶入□圣天会。疏释云。第二见万荼罗坐位。谓引彼人入于坛中。礼拜供养投花散于本位。师告彼。汝花堕某尊位上。为说本尊名号。并得入坛门内悉见诸位。此人说名第二三昧耶。若得随所应者授之（云云）是即第二投华灌顶人之所应也。故又云随其应思念之。问。若然者此第二人符合经疏随其所应之义可然。其第一之人文相不分明。然者云何。答。疏既言善心随喜欲求礼拜供养。是即随其所应之意也。况此人进求入于坛中供养。阿阇梨即听入之令投花供养。若不进求者。唯止于坛外。而不入坛中。既有进不进之两际。岂非随其所应之义耶。又疏释第二已。而言亦得所应者授之。亦之言所克。是即对第一三昧耶之随其所应。故云亦也。明知。于第一三昧耶。可有随其所应义也。
    二从亲下。明受明仪则中又二。初一句明得受印明。次一句明相应成就。
    初中亲于尊所者。亲对阿阇梨也。受明法者。今疏云明法者真言也（云云）。
    问。何故不说印耶。答。明者真言也。法者印也（更问）复次本经说印而摄明。故云第三具坛印。今说真言而摄印。故云受明法。是即彼此影略互显。而可成其义也。故疏十五释授明灌顶云。又授真言手印（云云）因兹大师六七两月受明灌顶具有印明耳。
    二观等一句明成就相应中。观察相应者。本经云随教修妙业。疏释云。谓阿阇梨从首至末。为此人而作曼荼罗。乃至诸尊印等一一告示（云云）是即今始从十八道至于许可等。次第相续而受阿阇梨之教导。观行相应。故本经云随教修妙业。今云观察相应。疏言一一行法皆教授之此是第三也。
    二从当自下。明传教灌顶仪则中自四。一明如说法则通达。二明礼尊请白。三明结前生后。四明择所居处。初中当自安住真言行者。前受明灌顶人。弥进所修真言妙行随顺。师教所有仪轨法测次第一一通达。乃至备五德等。堪能受传教灌顶。故云当自安住真言行如所说明次第仪也。是故本经云复次许传教说具三昧耶。同疏释云。第四者已能依随行法修真言门。所有法则一一通解。具知缘坛所须方便众艺。堪在师位悦可师意矣。
    二从先礼下二句。明礼尊请白中。先礼灌顶传教导者。指众德兼备阿阇梨也。如上劝行制戒门中云。解了具缘众支分。得受传教即可等。见如此明师。致信心而敬礼。故云先灌顶传教尊也。请白真言所修业者。弟子将备五德好相。而相□阿阇梨自利利他平等意乐。故欢喜悦意。而住慈悲摄受之相貌时。稽首顶礼而求请传教之大业也。故上文云。善顺师意令欢喜慈悲摄受相对时。稽首请胜善逝行愿尊。如应教授我。故云请白真言所修业也。所言所修业者。传教灌顶之弟子所要一切事业也。
    三从智者下明结前生后中。智者者。此弟子具足五德。而有如实解了。故云智者也。蒙师许可已者。众德具足之阿阇梨。见弟子五德具足。此人欲堪作阿阇梨久度众生故。初发彼人而为开演真言行道法。故云蒙许可已也。爰以大日经第一自往初发偈云。佛子。此大乘真言行道法。我今正开演为彼大乘器。乃至是故汝佛子。应以如是惠方便作成就。当获萨般若。依于地分所宜处者。弟子如此蒙阿阇梨听许已。五德倍增进。安住坚固之大菩提心。故阿阇梨为度此人择治地分也。是故本经一云。行者悲念心。发起令增广。彼坚住授教。当为择平地。以如是义故。云依于地分所宜处也。
    问曰。今疏言智者蒙师等二句结前起后者。此料段意如何。答。智等一句结前也。依等一句起后也。言蒙师许可已者。指前受明灌顶而结前也。是故当世所受许可。即彼授明灌顶分也。是即入受明灌顶者。必定可得传法灌顶之储君也。是故具缘品疏曰。谓阿阇梨从首至末。为此人而作万荼罗。乃至诸尊即等一一告示（云云）故云蒙师许可已也。次依于等者。如是授受明灌顶已。传法已前所作已辨。于今者所可作之事者。所谓择处治地等之所宜也。是故依于地分等一句。是传法初事业。故云起后也。
    四从妙山下。明择所住处中自为四。一明择妙山龛窟处。二明择河池遍严处。三明择悦意树林处。四明择诸圣所游处。初中妙山者。如西天灵鹫山·雪山·大唐清凉山·天台山·日域高野山·比睿山等是也。故云妙山者高妙名山也。大山怀里之峰者。其山广大。而回峰如墙。除风寒之难。其内平正。而无出入行住之危。半严间者。半者大山之半腹也。严间者。彼此多严相列。其间如石壁而有可居坐之穴。故云石壁之中有穴可居也。自余可见。两山者。两山相双。其中间而有泉水石囊。微妙清净而离诸垢秽。故云泉石乃至安隐也。于一切时等者。四季昼夜等也。所谓春无雨水等难。夏无毒水极热等难。秋无大风等难。冬无深雪坚水等难。加之远离恶贼恶兽等诸难。故行道安隐成就易得。尤可居住（云云）之处也。二从河等下。明择河池遍严处中。阙无别表。恐展转书写之误欤。应云二明河等处。所以然者。既于此中有四个文段。然于一三四之三段者。具有表释。于第二段阙二明之两言。当知准余段同可有表也。余文自可见。
    三从三明下。择悦意树林处中。敷茂貌者。其花妙开敷。其叶严好茂盛也。次二句明其可不者。指无有等二句。谓若虽如上之树林等。若其处有蚊虻等诸难。非行道相应之住处。疏明其可不者。始之无之一言可也。有等十三言不也。故云可不也。
    四从四明下。明诸圣所游处中自六。一明举能游圣者二明举所游寺塔。三明释练若。四明自心意乐处。五明简可不。六明结劝诸胜处。初中或诸如来者。如鹫峰山白鹭池等。圣弟子者。如鸡足山无热池等。于如是等处。住昔作广度众生之事业。皆是吉庆吉祥相应之灵地也。故云或诸乃至所游居也。二明举所游寺塔中。寺塔等者。其何可知。
    三明练若中无諠动处者。于练若有多种义中。今所用无动乱愦闹之处也。自余且非当用。故云约摩登伽也。
    四从当下一句。明意乐处中。当依自心等者。虽非如上之胜处。远离诸难。有相□于阿阇梨意乐处者。于此处可行道。故云当依自心意乐处也。
    五从次一下。明可不中。次一句者。指舍离等一句也。谓舍·离·绝之三言者可也。在家諠务之四言者不也。
    六明结劝诸胜处行道中。勤之一言举能勤之正行。转等之六字出所转之非法也。五欲者如文可见。诸盖缠者。盖谓五盖。缠谓十缠。大论第七云。十缠。嗔缠·覆罪缠·睡缠·眠缠·戏缠·调缠·无惭缠·无愧缠·悭缠·疾缠。
    问。今疏举五盖而出其八种云何。答。悭贪为一。嗔为一。昏沉·睡眠合为一。棹举·散乱合为一。疑为一。已上五种也。故不相违也。
    问。五盖十缠虽开合不同。其义相同。然其差别云何。答。盖覆所见之法体故云五盖。是即所知障摄也。缠绕行者之善心故云十缠。即是烦恼障摄也。故大论云。一切烦恼结绕心故。尽名为缠。烦恼者。能令心烦能作恼。故名烦恼（云云）。
    四从悉地下。明秘密灌顶义相中自三。一明深乐法味。二明堪忍惠。三明净命矣。
    初中一向深乐于法味者。今就此应有地前地上不同。所以然者。未于秘密之五重。前四重地前。秘密第五人者即地上也。故疏十五云。第五已具前事。又见己身于大会中。自作阿阇梨师。即是入地人也。知前四重犹是地前也。第五即地上也。
    问。若然者。次句云长养其心求悉地。既云求悉地知非地上。若地上。应云成悉地。何云求悉地耶。
    答。夫悉地名言通地前地上。所谓于地前有世出世有相无相等悉地。于地上亦初地乃至第十一地皆有悉地名言。故疏十五种悉地最无上句云。夫言成就悉地者。谓住菩提心也。此菩提心即第十一地。成就最正觉。是名悉地。诸悉地中最在其上。故经云彼悉地更无过上也。但言求悉地者。初地菩萨求第二之悉地。乃至第十火菩萨求第十一地之悉地。故求悉地之义尤有其谓耳。
    问。若然者。悉地是成就义。然地前未得成就。何有悉地之名耶。答。秘密曼荼罗品云。逮得菩提心。悉地最无上。从此有五种诸悉地差别。所谓入修行及胜进诸地世间五神通诸佛缘觉等。疏十五释云。此无上悉地以前。略有五种悉地。一者信。二者入地。三者五通。四者二乘。五者成佛。初信者。谓随分净诸根。深信如来秘藏。决定不疑。信佛有如是如是方便。若依行者必成菩提。此是地前信行也（云云）明知。五种中第一信者地前之人也。依之无畏禅要。于地前建立五种心云。既能修习观一成就已。汝等今于此心中。复有五种心义（云云）此亦于地前。立成就义。以如是等义故。悉地可通地前地上也。复次一向者。一心住阿字本不生之圆明。更不缘余境也。故秘密万荼罗品说见谛云。于诸法本寂（私谓阿字）常无自性中。安住如须弥。是名为见谛。阿阇梨真实知品云。佛子一心听以心作心。禅要云。唯见明朗更无一物。又云。安心静住莫缘一切诸境。疏十五释初地云。一向观于如来不思议界秘密功德（云云）如是等经释文。皆约地上释之。深乐于法味者。是即苏多罗之义也。谓乐着内心秘密曼荼罗。更不外缘诸境也。故成就悉地品云。决定欢喜说名内心处。时明品云。等起自真实不生疑虑心又禅要释甜美心云。甜美心。谓种功不已。乃得灵然朗彻。身心轻泰玩味于道。故云甜味（云云）若又约金刚界者。修菩提心·成金刚心·证金刚心等。即此位也。故云一向深乐于法味长养其心求悉也。
    二从又常下二句。明堪忍惠中。堪忍知者。是即于本不生之观。有忍智不同。所谓忍者。柔顺忍之观。惠者无生忍之观也。故大论五十三云。无生观有二种。一者柔顺忍观。二者无生忍观。前说无生是柔顺忍观。不毕竟渐习柔顺忍观。得无生忍则毕竟净。今亦先修习无生忍。能成就无生智。故忍智具足故。能堪忍寒热饥渴等之疲苦。而安住大菩提心。令精进修行也。
    三从云净下。明释净命中自三。一明净命行。二明邪命行。三明良助伴矣。
    初中又三。一明别表。二明都摄汉名。三明胡音多舍。初别表自可见。
    二明都摄汉名中。小欲知足之行者。是即以如来大慈大悲之自在力。于无分别中作有分别。为一切佛道修行之者而所听许也。所谓食才支身命而知足。衣亦除风寒而知足。更敢不期明日明后日等衣食。何况畜藏室哉。故涅槃经第二十云。师子吼菩萨言。世尊少欲知足者何差别。善男子。少欲者不求不取。知足者得少之明心不悔恨。少欲者少有所欲。知足者为法事不愁恼（云云）云又不求未来所欲之事。是名少欲。得不积聚。是名知足（云云）。
    问。佛弟子净命之正行广大无量。何故唯此少欲知足之行为都摄汉名耶。答。虽正行无量。不如此少欲知足。是即除四种重病。得四种甘药。故涅槃经云。复次善男子。出家之人有四种病。是故不得四沙门果。何等四病。谓四恶欲。一为衣欲。二为食欲。三为卧具欲。四为有欲。是名四恶欲。是出家病有四良药。能疗是病。谓粪扫衣欲治为衣恶欲。乞食能破为食恶欲。树下能破卧具恶欲。身静能破比丘为有恶欲。以是四药除是四病。是名圣行。如是圣行名为少欲知足（云云）以是义故。少欲知足为都摄汉名也。
    三从胡下。明胡音多含中又三。一正出多含胡音。二表名数开合。三明释开合不同矣。
    初中胡语。即是指梵语而云胡语。故智光记云。古谓梵书曰故文故知。今胡语者从古而作释耳。二从具有下表名数。自可见。
    三从十六衣下。明开合不同中自三。一明十六头陀名数。二明十二头陀名数。三明引论随义摄略。
    初中又四。一表。二列。三释。四结。初二自可见。三释中亦三。一释衣名数。二释食名数。三释处矣。
    初中亦四。一释粪扫衣。二释毳衣。三释纳衣。四释三衣。初中又二。初正释粪扫衣。后明问答决疑。
    初中火烧者。虽少分自然为火所梵烧之衣也。牛嚼者。自然马牛等嚼损之衣也。鼠啮者。鼠蚰等啮损之衣也。死人者。着死人而舍之衣也。如是等衣者。印度之习俗为极大不净灾殃之凶物。故即弃舍于旷野等。而类同于粪秽。更无有人系念故。故云粪扫。乃至名粪扫也。取浣深染者。如此等不净衣。散在山野道路。而无人之希望。故行者取之。能洗泽其血肉垢秽等。令无垢清净已。染墨缀缝而用之。故云取浣染缝治用供身也。
    二从问何下。明问答决疑中亦四。一问答受四衣不受余衣。二问答不受僧衣。三问答不受檀越衣。四问答受粪扫不受余衣。
    初中问何唯受此衣之六言问也。所谓唯受此衣者。总指四种衣而云此衣也。
    问。若然者。释粪扫已。次云问何唯受此衣。明知。所言此衣者。可指粪扫之一衣。何故总指四衣可得心耶。答。就今问答。有总别之问答。所谓从问何唯受至于且越受粪。总约上粪扫等四衣而致问答。从何不受僧至于无罪故唯受之。各别约僧衣等而致问答也。能能可料简文前后也。
    二从三品下明答也。此中约三品成义。自可见。二从何不下。明问答不受僧衣中。何不等七言问也。僧法以下答也。此中僧法须同断理等者。夫僧事法聊不乱止时作持之律仪。宜断其理致。所应作之僧事。必和合处分而作之。敢不守其宾客之心。是故其宾人欲受之时。而之不被与。欲不受之时亦与。故与不与共乱其心。而废其道。故不受僧衣也。仍云僧法乃至乱心废道也。
    三从何不受檀下。明问答不受檀越衣中。何等五言问也。若受以下答也。此中略出七种过。故云为衣追求乃至是多过是故不受檀越衣也。
    四从何唯下。明问答受粪扫不受余衣中。何等四字问也。少事以下答也。
    二从言毳下。释毳衣中。湿洗鸟狩细毳者。鸟兽毛羽湿润垢臭时。自洗其身拔舍旧细毛。故云湿洗鸟狩细毳也。无粪者。鸟兽粪等而不染着。择取之而结缀连续以为衣也。
    三从言细下。释约衣中自三。初表。次释。后问答。初表自可见。
    二从朽下明作释中。朽故破弊等者。积年序故。朽损更无好色。破坏弊垢故。都以无人之希望故。取之缝缀而资其身。当修道行。故云朽故破弊缝纳供身也。
    三从不着下。明问答次疑中。不着等六言问也。若求以下答也。此中有三过故不着好衣也。四从言三下。释三衣中自三。初表。次列。后释。初二自可见。后明作释中自四。一明上行不畜余衣。二明问答所由。三明随时着五七大。四明着三衣缘起。初自可见。
    二从何者下。明问答所由中。何者之两言问也。白衣以下答也。答中有二之由绪。故不畜多衣也。
    三从若下。明随时着五七大中。各随其明宜。或五条或七条或大衣用着之。其文可见。四从故往下。明着三衣缘起中。故往一时者。指如来在世也。如来者。释迦如来也。佛便作念者。如此虽寒烈无极。如来在世根机上利故。犹能堪忍而修道。于灭后者。机根劣弱。而不可能堪忍极寒严切。作如此之悲念故。许者此三衣也。故云佛便乃至畜三衣也。
    问。三衣梵语云何。答。大衣云僧伽梨。中云□多罗僧。小云安陀。
    问作三衣其长短数量云何。答。不空云。二长一短相交（私云已上大中衣也。小一长一短相交也）律制可寻之。问。大衣有几种耶。答。大衣有九种矣。
    问。何等九种耶。答。一九条。二十一条。三十三条。四十五条。五十七条。六十九条。七二十一条。八二十三条。九二十五条也。
    问。若然者。今真言宗殊用何等衣耶。答。用九条也。秘记文可思之（更有面授）。
    问。以何等作之乎。答。用荷绢麻布□等作之。此中以荷绢而为上。律制可寻之。
    问。若然者。于袈娑有何等功德利益耶。答。其功德利益无量。不可胜计。且依悲花经。有五种圣德。彼经第八云。若有众生。入我法中。出家着袈娑者。或犯重戒行邪见。若于三宝轻毁不信。集诸重罪比丘·比丘尼·优婆塞·优婆夷。若于一念中生恭敬心尊重世尊。或于法僧。世尊如是众生。乃至一人不于三乘得受记□而退转者。则为欺诳十方世界无量无边阿僧祇等现在诸佛。必定不成阿耨菩提（已上一事）又云。世尊我成佛已。诸天龙鬼神人及非人。若能于此着袈裟者。恭敬供养尊生赞叹。其人若得见此袈裟少分。即得不退于三乘中（已上二事）又云。若有众生。为饥渴所逼。若贪穷鬼神下贱诸人乃至饿鬼众中。若得袈裟少分乃至四寸。其人即得饮食充足。随其所愿疾得成就（已上三事）。又云。若有众生。其相违反起怨贼想。展转□诤。若诸天龙鬼神人非人及共□诤时。念此袈裟。寻王悲心柔软之心。无怨贼心。寂灭之心调伏善心（已上四事）又云。有人若在兵甲□讼断事之中。持此袈裟少分。至此辈中。为自护故供养恭敬尊重。是诸人等无能侵毁触娆轻哢。常得胜他。过此诸难世尊若我袈裟不能成就如是五事圣功德者。则为欺诳十方世界无边无量阿僧祇等现在诸佛。未来不应成阿耨三菩提作佛事也。没失善法。必定不能破坏外道（已上五事）。又大集经第五十云。彼诸众生于我法中。出家剃发被服袈裟。不持禁戒。若有供养彼等人者。如是众生亦得大果。又云。若有众生。与我出家剃除须发被服袈裟。设不持戒。彼等悉已为涅槃即之所印也。若复出家不持戒者。有以非法而作恼乱。骂辱毁訾。以后刀杖打缚斫截。若夺衣□及夺种种资生具者。是人则坏三世诸佛真实报身。则排一切天人眼目。是人为欲隐没诸佛所有正法三宝种故。令诸天人不得利益。堕地狱故为三恶道增长盈满（云云）大乘经等所说如是。其功德甚深广大也。是即三世十方诸佛解脱同相法衣。大悲无尽福田衣也。譬如世间田厚薄上中下。虽有其数。依时宜致耕作下种。随其上中下田之分。无不得其果实。袈裟福田亦如是。信心之厚薄持犯之上中虽无量。才着袈沙少分乃至四寸者。随其根机上中下等。无不得其功德之果实也。幸哉我等虽破戒无惭。剃发而着袈裟衣。既是为涅槃之印所印。当知永远离外道之伴类入三乘道。而渐渐修学成无上大菩提耳。
    二从食中下。名释食名数中自三。初表。次列。后释。初二自可见。
    后明作释中自六。一释乞食。二释次第乞食。三释不作余食法。四释一坐食。五释一揣食。六释不中后饮水矣。
    初中亦三。一释下品。二释中品。三释上品。初下品可见。二释中品中。舍离前过者。除前耕田工巧等种种自在邪命。故云前过也。僧食者。夫于寺有多种物。所谓三宝物常住物。现前僧物。十方僧物等。其中依现前僧物受食故。云僧食也。檀越请者。夫有檀越请僧时。有别请有次第请。其别请食属前下品。今檀越请者。指次第请也。
    三从上行下。明上品乞食中。有种种问答。自可见。
    二从次第下。释次第乞食中。通亦乞食者。不论上下贫富。次第乞食。是亦有三品。上一家。中七家。下得为期也。收彰者。虽微少□品之食。而受收故。云收彰也。
    三从言不下。明不作余食法中。数得正食者。饮食也。余食法者。饼□等也。然于得正食之处。数食其余饼□等故。云于求处乃至数数食也。
    四从一坐下。释一坐食中自二。初释其相。后举复次义。自可见。
    五从一揣下释一揣食。其义自可见。
    六从所言下。释不中后饮浆中。初明其相。后明能治方便。自可见。
    三从处中下。明释处名数自六。此中所言六处者。明随其人进而次第迁居也。其义可见。随别细分者。今疏主以别意乐而细分为十六也。故云随别细分有十六也。
    第二从依四下。明依四分说十二中。自有表列释。其义自明。不及别释耳。
    第三从大下。明引智度证十二十六广略。其义亦自可见。
    大门第二从已下说下。明邪命不净行中自三。一总表。二明四种邪命。三明五种邪命。初总表自可见。
　　二从邪命四下。明四种邪命中。有表列释。自可见。
    问。何故名邪命耶。答。舍正直住邪曲。故名为邪。故疏释邪见戒云。曲即邪见也。犹如蛇未入竹个所行屈曲（云云）是即背如来前制之净命正行。住烦恼谄曲之不净邪曲。故云邪也。命者。所谓如来□命。然非如其□命。故云邪命。故疏云。邪见谓各各于其本法之中。即见理不正。顺于邪道者皆是也（云云）。
    三从十住下。明释五邪命中自三。表列释也。初中十住者。即十地论也。是即呼地为住常习也。次列自可见。
    三从矫下明作释自五。一明矫异。二明自亲。三明激动。四明抑扬。五明因利求利。初中矫异者。为贪供养恭敬故。矫伪当现头陀净行之相。故云矫是即矫净命之外相也。故云有人贫求乃至名为矫异也。
    二从二下明释自亲中。亲无异者。彼虽无亲心。此自伪亲而向檀越云。我亲思于汝。不异我之父母兄弟等。虽何事随汝之所存可作之。不可存内外。不可有怪想。如是伪以种种口辨为取其心。即能示现随从亲厚之相。故云有人贪利乃至索别人心也。别谓他也。非亲故云别也。
  三从三激下明激动中。激犹遮也。言为贪利故。兼为发动檀越之施心。激演我若得如是等物应悦喜受用之旨。而现动放逸无惭之贪相。故云激动也。我以亲旧者。言我多年之间。久既作师坛之契约。以如此之旧香故。可被与之。由频令发言。故云我以亲旧必当见与也。见犹被也。
    四从四抑下明释抑扬中。抑谓毁也。扬谓叹也。言此人或为利显明檀越之悭心。故檀越怀惭愧而施与之。故云有人贪利乃至施与也。或为利赞叹檀越之ＰＹ得。故檀越怀庆悦而施与之。故云又至余家乃至是名抑扬也。
    五从五因下明释因利求利中。因利者。捧己之前日得物。而令发起檀越之施心。故云因利也。求利者。因檀越见前施物。起类同之施心而施与。故云求利也。已上广释净命竟。
    三从善伴下。明说良助伴中自三。一明总说善伴。二明说四重为伴。三明总结。
    初中善伴者。为佛道修行成增上缘。而助其行仪不作障碍。是即善伴也。故涅槃经云。尔时佛告诸大众言。一切众生为阿耨菩提近因缘者。无先善友。何以故。阿阇世王若不随顺耆婆语者。来月七日必定命终堕阿鼻狱。是故近莫若善友。又法华经云。善知识者是大因缘。是故净命国净行者。得如是等善友。可成就一大事因缘。故说善伴也。次无伴者。若不得如此善友者。唯须不如更无。何况于作障难者哉。故云无伴也。
    二从常下。明说四重为伴中自四。一明不舍正法戒为伴。二明不舍离菩提心戒为伴。三明不悭□法戒为伴。四明不饶益行戒为伴矣。
    初常与等一句。明说不舍正法戒为伴中。常者。昼夜四威仪深归诸佛之正法。不舍一句一偈。故云常也。妙法者。指显密大小权实一切佛教。以为妙法。例如妙乐释曰通指佛教以为大法。今亦如此。指一切佛教而通云妙法也。就此有重重义。若约浅略明义者。对彼外道之□法故。总指大小之法教而云妙法也。若约深秘明义者。彼宗约开会明义。今宗约跨节明义。复次今此经说五种三昧道皆是佛。是故彼一一教法。莫非普门通入之妙法。以是义通一切佛教而云妙法也。
    问。若然者。以小乘名为妙法。有其诚证耶。答。有之。问。其文出在何经论耶。答。涅槃第三云。若有比丘。能师子吼广说妙法。谓修多罗乃至达摩。有如是等九部经典。为化广说利益众生（云云）诚证有此。更不可疑也。与俱者。善伴具足义也。
    二从若下三句。明不舍离菩提心戒中自三。一明以离相故同佛菩萨。二明白净信心义。三明住十缘生句观。
    初中疏行人者。指真言行者。所谓知心性如是得住真言行之行者也。捧心示于佛者。捧如实菩提心而示同于诸佛。所谓行者安住离一切相大菩提心故。故持明禁戒品云。菩提心及法。及修学业果。和合为一相。远离诸造作。具戒如佛智。异此非具戒。疏十七释云。菩提心即是如来正因（谓心王也）法谓心法。即是一切地波罗蜜自在力等。以要言之。一切功德之法皆是。此法皆是佛之眷属。亦是菩提之眷属。如华台之有叶□也。此妙果即同于佛。所谓业者是善业。即是如来妙业。以此行等同于佛。从初发心乃至戒及业皆等同于佛。佛离一切相而住净戒。所谓离诸相一切一味。若能如是离一切相而住于戒。即是佛戒也。其所作业即佛业也。其所得果即佛果也。以其一相无相离作业故。若行者分别此是戒此是持者此是所持法。以此不真实故。有所得故。即非持佛戒也（云云）以是义故。云若顺诸佛菩萨行。疏云行人捧心示于佛也。以此身心对人畜等者。身心者六大法界也。此六大法界情非情同持。而无自性故。离一切妄相分别。以离妄相分别故。对人伦犹如对畜生。对畜生犹如对人伦。是即以住无住无自性之实相故。更不见其差别之相也。故疏云。六趣众生毗卢遮那本无二体。但随众生种种妄想立种种名。又华花经云。一切众生无性为性。一切诸法无为为性。即此谓也。又对墙如人面等者。前人畜相对而明无自性。是情非情相对而显无自性也。言以一切诸法无生无灭无相无性故。对墙壁即如向人面。对人面即如对墙壁。故持明品云。常修无著行。等砾石众宝。疏十七释云。离于是法非法等种种差别之见。心无所住也。由无住故。等于兼恶及珍妙之宝。心无增减。尔时行者观五逆阐提与如来功德等无有异。不生增减何况余耶。若至观于一切烦恼恶业与如来功德。不生取舍。况瓦砾之与金宝耶（云云）无处造恶者。处者广指十方法界。于如此一切处。以住无自性故。无有取舍分别自他彼此之差别。以离取舍分别故。不存恶爱怨亲之思。无恶爱怨亲之想故。更不作小罪。何况于大罪耶。故大般若经五百五十二云。我应从今尽未来际。如痴如□如聋如盲。于诸有情无所分别。假使斩截头足手臂。排目割耳劓鼻截舌。锯解一切身分支体。于彼有情终不起恶。若我起恶。则便退坏所发无上正等觉心。障碍所求一切智智。不能利益安乐有情（云云）故云无处造恶也。佛欢喜故者。凡一念发菩提心之功德。恒沙非喻。是故华严经云。菩萨于生死最初发心时。一向求菩提坚固不可动。彼一念功德深广无边际。如来分别说。穷劫犹不尽。又上偈云。净菩提心如意宝。满世出世胜希愿。除疑究获三昧。自利利他因是生。若无势力广饶益。住法但观菩提心。佛说此中具万行满足净白淳净法。当知于菩提心如是之功德满足成就故。诸佛知见发菩提心之人大欢喜。故云佛欢喜。故经云若顺诸佛菩萨行也。
    二从于正下。明知白净信心出处中。正真言者。正直指阿字真言也。故疏十二释转字轮品阿字真言云。阿此是阿字真言门（云云）是正彼自性清净莲华台上境智不二体也。可思之（更问）清净法界者。一切众生自己本来自性清净圆明常住之法是也。此中知者。如实知自心之妙解妙知也。以此如实白净信心之大菩提心故。于一切诸佛及一切众生自性清净圆明海德之平等法界。坚固常住如金刚。不动不变如须弥。故菩提心论云。其圆明即是普贤身。亦是普贤心。与十方诸佛同之（云云）故云此真言乃至坚信解也。
    三从具净下。明住十缘生观智中。知此身心者。今此父母所生之身心。从一念不知之妄想生。都无自性。所谓烦恼具足六大法界即是也。然性海底动修风上加。当发如实菩提心。安住白净信心之时。不知之。妄云速除散。三部日月星忽炳现。是即以十缘生之观智观察此身心。离四句百非三世十方之域。而无性无自性也。犹如镜像水月等。唯有名想终无实体。不生不灭无性无自性。而唯有明朗更无一物。不见身心。净如虚空。故云知此身心乃至能堪忍也。所言堪忍者。安住如上之大菩提心故。于违顺二境。能堪忍不退。故大论十五云。云何名法忍。忍诸恭敬供养众生及诸嗔恼淫欲之人。是名生忍。忍其恭敬供养法及嗔恼淫欲之法。是法忍。法忍者。于内心六情不着。于外六尘不受。能于此二不作分别。何以故。内相如外。外相如内。二相共不可得（云云）。
    三从精进下二句。明不悭□法戒为伴中。弃舍名利等者。悟瓦砾与金玉而等。故舍珍宝。而与求者犹如舍瓦砾。又达此身心与镜像水月不异。故舍名利。而住佛行犹如弃涕唾。观察一切有为诸法苦空无常无我故。更不生贪着。故云莫心回愿如烂尸也。不悭□诸世财如是。若又有求显密一切法者。须能鉴其人利钝浅深信不信可度不可度等之行相。随其机根可投于药。若不然者。自损损他为人天之怨。努不可不察。不可不察随不失如师子者。师子王欲取禽兽之时。随其所在不回转。于前后左右而自在取之。菩萨亦复如是。随所在之方。不失于度众生之事。必定师子吼令利益安乐。故云随不失如师子是以坚固不怯弱也。
    四从自他下二句。明不饶益行戒为伴中。见他得益等者。夫菩萨发大誓愿。流出于无量珍宝饮食衣服等。随一一众生求愿。授与之令其心饱满欢喜悦乐。乃至不□身命。随彼所求令彼满足。何况于财宝耶。以是义故。见他得利即为自身得利。见他衰苦即为自身衰微。以何故。即以平等大悲故。即如论云。观十方含识犹如己身。故云见他得利自获也。苦见自身等者。夫菩萨为得不可得之菩提。及度不可度之众生。身命犹不□。何况畜财宝耶。凡随有所得。皆悉施与于众生。无有少分之保着。故云若见乃至作成就也。所言作成就者。以如此之四摄之方便。渐令众生入佛道。自他平等令成无上大利。故云自他现法作成就也。住心本尊者。专系念于自性心莲之本尊。不望六欲四禅之果报也。所言本尊者。秘记云。我本来自性清净。理于世间出世间最胜最尊。故曰本尊。又已成佛自性清净。理于世间出世间最胜最尊。故曰本尊。成就悉地品云。念彼莲华处八叶须□敷花台阿字门。乃至知心性如是得住真言行（云云）凡于显密一切之行。自非此妙行者。更无直入直进之正行。故云直进修之也（更问）傍闻赞天者。或闻赞欲天乃至第三禅乐果。若闻说二乘得果三明六通若四家大乘等果满功德等。发乐欲欣求之心。皆是与今宗大菩提心不相应之法也。是故一道极无犹可厌离。何况于世间三心耶。是故若真言行人有发动如实大菩提心不相应之心者。自责其心怀惭愧。而忏悔退三昧耶之罪。弥精进修行不可空费时日。例如大般若经云。若时菩萨摩诃萨。一切智智相应作意不现在前。是时菩萨摩诃萨。应作是念。我于今日。勿行非处。令我不忆一切智智。如是菩萨应自责心。我于今日虚费时日。舍利弗问具寿满慈子言。齐何名为虚费时日。满慈子言。菩萨摩诃萨。于此六波罗蜜多。随一现行不能忆念一切智智。不能回向一切智智。是菩萨摩诃萨。虚费时日。损时日果。若菩萨摩诃萨。于此六波罗蜜多。随一现行不能忆念一切智智。不能回向一切智智。是菩萨摩诃萨。虚费时日。损时日果。若菩萨摩诃萨。于此六波罗蜜多。随一现行。或第二日或三日。乃能忆念一切智智。及能回向一切智智。是菩萨摩诃萨。虽有所犯。而得名为有时日果（云云）以如是义故。云傍闻赞天乃至无畏依也。
    三从具下一句明总结中。世间出世所有善者。今宗所言世间者。如世间成就品所说。出世者。如悉地出现品成就悉地品等所说。如是等内外相应供养持诵。一切聚众皆悉知见证明。而随喜赞叹。故云世间乃至皆随喜。凡如上之四重根本戒。是真言行者命根也。命根若亡。己体皆丧。是故行者刹那不可舍离。若刹那舍离之者。四魔三障得便。妨碍无上大菩提心。不能速疾成就大菩提果。譬如世人依止强力之助伴。故除怨敌盗贼之难。令得寿福长远之乐。是故净命如实之行者。依止四重三昧耶之良伴故。魔军退散三障消尽。速令成就无上大菩提妙果。故云具此名为良助伴矣。已上释真言行学品竟。

大日经供养次第法疏私记卷第三
大日经供养次第法疏私记卷第四

              金刚佛子阿寂记

		　　　　
		　　　　
		　　　　

释增益守护清净行品第二

    将释当品大分为四。一释别题。二明来意。三明宗旨。四明入文判释。初中又自三。一释清净行。二释守护。三释增益。初中随修性理者。性者不改义。所谓无自性也。理者不生不灭之妙体。所谓^h□字门也。随顺如是自性清净之自体不生不灭之妙理故。无始之间隔忽荡。自心之花台速显。故云随修花台阿字门。所谓念彼莲华处者。自性清净之自体也。花台阿字门者。^h□字不生之极理也。如是知解暂不废退。即是清净之戒学清净之佛行也。故彼云知心性如是得住真言行。今云清净行也△二护等七言。释守护义。中护戒者。指上品之四重根本等诸戒之护持。保身者。护持如此妙戒故。等同于金刚不坏法身。故持明品云。具戒如佛智。住戒如正觉。故云保身也△三修心等七言。释增益义。中修心得果者。发大菩提心。修清净之行。赞持佛性戒。故云修也。具足是佛戒故。毕竟应得其妙果。故云必得果。是故持明品云。菩提心及法。及修学业果。和合为一相。远离诸造作。具戒如佛智。异此非具戒（云云）行者具戒故等同。于佛身之万德故云增益也。问。何故所释非如经文次第耶。答。经约从果向因之次第而说之。疏约从因向果之次第释之。是即经疏影略举显。而为显二门之不一不二之义也。复次经约佛金莲次第说之。所谓增益者。万德圆满义。即佛部也。守护者。金刚不坏义。即金刚部也。清净者。自性清净义。即莲华部也。行之一言通三部也。疏约定惠具足而释之。所谓清净莲华部者定也。守护金刚部者惠也。增益佛部者。定惠不二而万德开出义也。是又为显三部各具三部互融无碍也。复次约三句而明义者。增益者。净菩提心如意宝义。即菩提心为因句也。守护者。大悲覆护义。即大悲为根句也。清净行者。三密妙行法界遍满义。即方便为究竟句也。复次约三三昧耶而明义者。增益者。除三障入三平等众德圆满。即是入佛三昧耶义也。守护者。以法界自性。护持自心亦能护他。即是法界生义也。清净行者。以三平等故。必定师子吼。而说三密教行。利益安乐一切众生。即是转法轮义也。二从二来下明来意中自二。初举前品所持净戒。后明今品能持行人。初自可见。
    二明能持行人之。此品等者。上品所说戒行是即当品所说行人之所持也。故云此品能护乃至此品来也。复次上品说真言行者之学处。此品说真言行者护净。是即来意也。
    三从三宗下。明宗趣中亦二。初明所宗法力。后明所趣佛心。初中能修行人者。指三平等之行人。蒙法力者。坚固安住上品所说净戒。通达离一切相之大菩提心故。等同佛世尊。无有差异。故持明禁戒品云。菩提心及法。及修学业果。和合为一相。远离诸造作。具戒如佛智。疏十七释云。菩提心即是如来正因。法谓心法。即是一切地波罗蜜自在力等。以要言之。一切功德之法皆是佛之眷属。亦是菩提心之眷属。如花台之有叶□也。此妙果即同于佛。所谓业者一向是善业。以此修行等同于佛。从初发心乃至戒及业。皆等同于佛。佛离一切相而住于净戒。所谓离诸相一切一味。若能离一切相而住于戒。即是佛戒也。其所作业即是佛业也。其所得果即佛果也（云云）以如是义故。云蒙法力以用此品为所宗也。所言宗者。因果契酬之义也。谓如是妙因妙果之所契酬故。云所宗也。
    二从用不下明所趣之佛心中。用不坏身者。行者住阿字金刚不生之妙理故。父母所生肉身转成金刚身。故经云。但观字因起等同于大空。坚住金刚住全成金刚体。速转自身分便同金刚身。故云用不坏身也。住佛心者。又是阿字门也。故真实智品云。所谓阿字者。一切真言心。又云。以心而作心。是即以阿字而布行者之心上。即说云以心而作心（上心阿字心也下心行者心也）然住此阿字圆明。故云住佛心。故经云以此十五尊。共为一佛身。如世月团圆。佛性亦如月。是故所言不坏身者。彼共为一佛身也。住佛心者。彼佛性亦如月也。又论举阿字观云。当观圆明净识。乃至其圆明者。则是普贤身。亦是普贤心。与十方诸佛同之。乃至凡夫心如合莲华。佛心如满月。所言圆明满月者。即是阿字光耀圆明也。行者住此圆明故。云住佛心也。
    问。何故身心共云阿字耶。答。身心只是阿字本不生之大圆明所现之色心。而其体同一。故疏十七云离心无身。虽身无心。亦同于阿字。故互文。论文亦尔也。能能可思察。自悟悟他者。自开悟已。亦能令他开悟。是即方便为究竟之旨趣也。所趣者。趣向义趣入义。言自利利他大愿成就已。皆悉趣入于平等一味圆明海故。譬如千河万流皆悉趣入于同一□味大海。故云所趣也。
    从四摄下。明入文判释中。大分为二。初明当品总序。二明别释。
    初中又二。一明结前生后。二明日夜行仪（矣）初中彼作成就等者。彼者指上品。作成就处者。所言处者通于二处。所谓行处·学处也。行处者如妙山等之诸胜处是也。学处者四重十无尽等之诸净戒是也。言所者所谓所修所宜也。其所修约行处。其所宜约学处。即如上偈云。请白真言所修业依于地分所宜处（云云）成就者。于如此之所宜行处。成就所修妙业。如上之一生成佛门中所说。故云彼作成就处所已也。已上结前句也。每日先住于念惠一句。明生后句中。受法当日者。上品所说净戒是第六日作法受得也。所言受法当日者。第七日授职灌顶之受法也。是即入坛灌顶之最初故。云初修也。乃至成佛者。就此有十一重明晦。故云乃至成佛。是即从持佛性三昧耶戒而授传法灌顶之职位已后。近得初欢喜地。即名为分证成佛。远得第十一地。名为究竟成佛。如此之间。唯以一行一道。决定修证。更无余行。所谓自性清净悲智具足三平等妙行是也。如是胜行乃至无明暂息。故论云。胜义行愿三摩地为戒。乃至成佛无明暂息。三明者。昼夜各有三时。所谓初夜·中夜·后夜。晨朝·日中·日没也。故大论云。菩萨昼三时夜三昧。常行忏悔随喜劝请三事。以满足之。今三时者。当知论所言昼夜各三三时也。念师惠者。忆念阿阇梨之慈惠甚深广大而难可报谢也。如大般若一百云。佛告阿难。弟子法者。所谓以善身口意业供给师。有弟子心好。身口意业不称。有弟子身口业好而心不称。若弟子以善心深爱乐师。身口相称。不惜身命。不难勤劳。自舍其心随师教□。阿难尽具足此事（云云）又秘密八印品云。其姓调柔精勤坚固。发殊胜愿恭敬师长。念恩德者。内外清净舍自身命。而求法者（云云）又苏悉地经云。若不授和上阿阇梨处。坛诵真言。从施功劳。终不获果。夫弟子法恭侍阇梨。犹如三宝及菩萨等。何以故。谓能授与归依之处故。于诸善事而为首因。现世安乐当来获果。谓依阿阇梨故。当嗣不久而得无上正等菩提。以是义故。敬之如佛以为弟子承事阇梨无有懈怠勤持不阙。所受明王及明王妃当得悉地。必无得疑（云云）以是义故。云念师惠也。复次念师惠者。持念阇梨智惠甚深微细而不可思仪如佛世尊。如是念持故。信任师言堪。能受阿阇梨付属故论云。既亲近已。信任师言。因其相亲。亦可教导。如此且忆念师之慈惠施。且忆念师之如实大智。故云念师惠也。
    二从依法下。明内外行仪中自四。一明依法寝起。二明障者对治。三明三句法体。四明如法澡浴。初中依法者谓依大日经·金刚顶经等法则次第故云依法。所言法者。五部·三部等行仪法则也。故苏悉地经供养品云。复次奉请尊已。次依部类或诸事业观其大小。依于法则而供养之。又云。若不依法作皆不成。苏摩呼经云。不依法则非直不成。且当自肉。念诵之人纵不依法。诸真言主终不拔^7□。其侍从见彼过故即便损^7□（云云）寝息者。初夜后夜中间。念诵疲极故虽非贪睡眠。少时即寝息。故大日经具缘品云。持真言者。次发悲念心。依于彼西方系念以安寝。思惟菩提心清净中无我（云云）右□而卧者。苏悉地经云。不卧大小床榻。亦不人同处而卧。欲卧之时清净而卧。寻思智惠。不面地卧亦不仰卧。如师子王右□而卧。当卧之时不张目睡。故云依法寝息也。以如是义故。释迦如来入涅槃之相亦尔也。是则不生不灭之表相也。所谓右手为枕者。头是自性法身位也。表以右手受之。修得五智悉归自性法身。是故修性平等而万法遍法界。是即不灭义也。表以左手押髀。修得大悲悉归本有五大。是故性相平等而妄想更不动。是即不生义也。既安住不生不灭已。自证化他同际。而三世常恒化道无穷。所谓头上是自性法身之位。即上求菩提自证圆满义之也。腰以下是三乘六道之位。即下化众生利他满足之义也。豪际以下齐轮已上。是自利利他平等冥合同体不思议法身也。复次右五指者五智也。尤五指者五大也。即是五古金刚也。是即显行者己体自性自然五古所成。而三十七尊具足圆满之标相也。是故真言行者念诵疲极欲寝息之时。依如此法则。而思念心莲华台上圆明常住之法而眠卧。故作意与不作意住运相应。不切佛法恒沙功德自然成就。故禅要云。行住坐卧一切时处。作意与不作意住运相应。无所挂碍。一切妄想。贪嗔痴等一切烦恼。不假断除自然不起。性常情净（云云）故云依法乃至即是也。后明初起中受法夜者。上品所说净戒是第六日所授也。今品受法是第七夜所授也。正授职灌顶夜也。故云受法夜也。出明相时者。指寅初也。即是应作后夜之时分也。
    二从为障下明除障中。为障者等者。指不知一切诸法本初不生之妄想分别。云为障者也。故云障者。乃至即是除障也。是夜等者。无明妄想黑闇名之为是夜。如实大日轮之明相出现时。放逸所生之生闇忽消尽。故云是夜乃至依法念诵也。
    三从寂根下。明住三句法体中自三。初明菩提心为因。二明大悲为根。三明方便为究竟。初中寂根两言明菩提心句。所谓寂根者。即离一切相之义也。不生不灭无相无自性之法也。
    二从具下。五言明大悲为根句中。疏言惠者。言以悲智平等之大智。简自利沈空之拙劣。而度生大悲之根牙。莫不□每一切众生之心地。故云具悲乃至勇猛也。
    三誓等一句。明方便究竟句。自可见。
    四从如法下二句。明内外澡浴中自二。一明外浴二明内浴。初中如法者。内外二浴共依法而浴。故云如法也。澡浴者。指外之香汤等也。而用览鍐等而加持作护故。云如法澡浴也。
    二明内浴中。不浴等者。住莲华合掌印。而观达三种世间一切诸法自性清净妙莲不染之妙理。持诵净三业真言。依此印明及观念之加持力故。净除三业所犯之罪垢。显明三密平等之胜利。是则真实清净之澡浴也。非彼外浴所及。彼外浴唯沐肉身。而不能浴法身故。云如虚空如莲花不着水心清净超于彼也。彼印名虚心合掌。名莲华合掌。故云如虚空如莲华。不着水者。不着于外浴。故经云或不浴也。又苏悉地经云。若求悉地。当须三时洗浴三时持诵（云云）此文意甚难行也。但三时持诵之时。先入道场以前。必以此印明加持自身内外。而作净护持。故云三时洗浴也。以何得知者。今经云或不浴。后呗文云不着水。但此沐浴智者之所用也。于初心及浅智者。尤可依于外浴也。不可不达。不可不达（更问）。
    大门第二从次于下。明别释中自十六。一明坛场严净。二明作礼方便门。三明出罪方便门。四明归依方便门。五明施心方便门。六明发菩提心。七明随喜方便门。八明劝请方便门。九明奉请法身方便门。十明回向方便门。十一明入佛三昧耶明门。十二明法界生真言门。十三明转法轮真言门。十四明金刚甲胃真言门。十五明览字真言门。十六明无堪忍真言门矣。初明坛场严净中自二。一明所住净室。二明奉献花香。初中门皆有等者。十五门皆段段有偈颂真言。故总标显也。经言次于者。如法澡浴而令三业清净已。渐至初夜之始。故云次也。于齐室等者。最初所释山林河江等之处也。如具缘品所说。故云妙山辅峰乃至悉地室也。二明明奉献花香中。各随诸尊者。随三部诸尊之部类。其曼荼罗显形众色各异。是故见其曼荼罗之色形。识知其尊之性分本誓。而可奉献相应花香等也。委细如具缘品所说。皆一一尽心运诚而应奉献也。故云散妙花等乃至则令诸尊欢喜护念也。
    二从随置下。明作礼方便门中自三。一明偈颂。二明真言。三明印。
    二中亦三。一明运心作礼观念。二明现身作礼仪则。三明口唱偈颂。初中前所造堂者。就此有二义。一者前所造堂得。于前胜处中之堂。令安置佛像经典故。云随置形像胜妙典。胜妙典者。疏言典者大日经。故虽无异论。将又随行者之意乐。安置自余真言经等者。更无相违欤。二者前所造堂自元安置佛像经典故。云随置形像胜妙典（云云）龙言诚心思念十方佛者。思谓思惟。念谓念持。言以三平等故。我三密遍于法界。诸佛三密遍于法界。是故行者在于十方法界油麻诸佛之每前。奉恭敬顶礼一一诸佛菩萨。如目前。谛信明了。而运心顶礼也。是故大日经云。先当为一切如来作礼。如妙印记之。故云诚心思念十方佛也。心目现观者。以心内智眼。观察十方法界不可说不可说微尘刹土遍满云海诸佛世尊。而令明了现前。如亲对目前。故广大仪轨云。思惟诸佛现于前。谛想自身在其前。又摄大仪轨云。目心视观谛明了。
    二从一心下。明现身作礼中。结心本尊者。系心于现前本尊三密平等之妙境。更不他缘。而一心一境。故广大仪轨云。瞻仰本尊明印法。一心恭敬而作礼。以此义故。云结心本尊目不暂舍也。五轮投地者。手足头面着地。而舍身作礼。故云五轮投地也。疏言身中五支者。两手两足一头也。
    三从归命下。明口唱偈中自四。一明归三宝。二明归真言明法。三明归诸密印。四明以净业敬礼。初中又三。初二句归佛宝。次一句归法宝。后一句归僧宝。初中归命者。夫于众生略有三种之财。所谓身·命·财也。此之中最重者命根也。是故舍第一无上之命。而奉归于三宝。舍珍宝供养三宝。其功德犹不可思议也。况舍珍宝供养三宝。其功德犹不可思议也。况于舍色身哉。何况于舍命根哉。今行者是故能舍难舍之命根。而望得难得之常寿。既心之所乐无等比。何不得无上长命。故大论云。随心所重受身形（云云）又云。色作心转。又云。福德从心于所受重。持用供养。得福增多。如阿育王。小儿时以所重土持用奉佛。得阎浮提王。一日之中起八万四千塔。若大人虽以多土投□。而无所得。非所重故（云云）是故以心之所重命。奉献曼陀罗圣众而归命顶礼也。故云众所重命乃至奉献三宝也。用真言印等者。致此作礼之时。必可三业相应也。所谓作礼身业也。真言口业也。印意业也。是即以行者之清净三业。而遍入于十方法界三宝之三密之时。以三平等故。成不可思议之功德。故云用真言乃至言净业也。十方正等觉者。举横平等。三世一切者。显竖差别。具三身者。通摄显密三身。故云一切具三身。如御释云。释迦三身大日三身各各不同。次明法宝中。一切大乘法者。总指十方三世一切诸佛所说之正法。以为大乘法。例如云彼宗通指佛教以为大法。若限大乘而除小乘者。相违于第一不舍正法戒。当知今大乘者。以跨节之眼照见彼二乘浅近法。莫非从此一门得入法界之乘。例如云念处道品即摩诃衍。当知一切大乘法者。指一切诸佛所说之正法也。
    三从不退下。明归僧宝中。不退菩萨众生者。梵云阿毗跋致。此云不退。法花疏二释证位行念四不退云。十住是证不退。十行是位不退。十回向是行不退。十地是念不退（云云）今宗意。以见谛而为不退即初地以上是也。
    问若然者。以何等行相故。可知不退未不退位耶。答。大论云。须菩提言。世尊复以何行类相貌。知是阿毗跋致菩萨摩诃萨。佛告须菩提。若一切无行无类无相貌。当知是阿毗跋致菩萨。又云。复次初发心来。所行因缘所得果报。是阿毗跋致。受记必当作佛。如人受职已得印信心无复疑。又云。复次须菩提。常人身中。有八万户虫侵食其身。是阿毗跋致菩萨身无是虫。复次恶魔于阿毗跋致菩萨前。化作八大地狱。一一地狱中。有千亿万菩萨。皆被烧煮。受诸辛酸苦毒。语菩萨言。是诸菩萨皆是阿毗跋致。佛所授记。堕大地狱中。汝若为佛授阿毗跋致记者。当入是大地狱中。佛为授地狱记。汝不知还舍菩萨心。可得不堕地狱。得生天上。须菩提见此事闻是事。心不动不疑。不惊。作是念。阿毗跋致菩萨。若堕地狱畜生饿鬼中。终无是处。须菩提以是行类相貌。当知是名阿毗跋致菩萨（云云）当知以如上之行相故。名不退菩萨也。众者众集义和合义。谓是即僧义也。
    问。所言菩萨者。通显密一切菩萨耶云何。答。就此可有二义。所以然者。一义可通欤。彼显乘菩萨虽无如实之菩提心。而度生大悲深重也。夫菩提萨埵利物为怀。是故行者虽不归其大智门。何不归其甚重大悲门耶。故无量寿经云。佛心者大慈悲心是。又广释菩提心论云。若欲速证一切智者。总略标心住于三处出生悲心。从悲发生大菩提心。所有最胜一切佛法。皆由悲而为根本。如圣法集经云。诸菩萨不应修学多种法门。但于一法而自勤行即于一切法如掌中得。何等一法。所谓大悲（云云）当知大悲即万德根茎。何不归命哉。一义不可归欤。所以者何。彼六个住心是所离之心。何还致归依。当知今不退菩提众者。可限真言乘不退菩萨也。
    二从诸明下。明归诸真言法中。诸明者。圆明常住之中所现故。云诸明也。真实言者。一一字门真实不虚。而彻照法界海之底。故云真实言也。
    三从一切诸下。明归三昧耶密印者。今经密印品及秘密八印品等所说之一切密印是也。非但今经所说之密印而已。通归一切真言经轨所说之印契。故云一切诸密印也。
    四从以身下。明以净业敬礼中。以身口意等者。夫投妄想所生之凡身。归悲智圆满之圣身。故身业即清净也。舍烦恼具足言句。归法宝真明。故口业即清净也。离虚妄分别念处。归平等一味圆明。故心业即清净也。故云以身口意清净业也。殷勤无量者。如上之诸佛菩萨等一一三遍。遍满于法界海。无量无边。无有空隙之处。亦行者三业遍满于法界。无量无边无有空隙之处。是故能归所归同共遍满于法界海。无有毛端许空隙之分。而能礼所礼宛然。性相无碍无障也。故云殷勤无量恭敬礼也。
    二从作礼下明真言中。方便者。夫于真言门有无量善巧方便门。今且略九方便门也。凡取要言之。不如三密之方便。故段段有真言·印·功能。是即三密相应方便具足门也。诸教虽云智惠方便具足。未具三密相应方便门。是故经三大无枝之修行。期多俱胝劫之成佛。一道极无犹虽唱顿极满之名称。因极因满而非果极果满。何况于他缘觉心耶。况于唯蕴拔业耶。出世六个犹尔。何况于世间三心耶。具足三密之善巧方便。遂顿极顿成佛。唯独有此大日宗而已。更余宗之所无也。故疏云入真言门略有三种。论云。凡修习瑜伽观行人。当须具修三密行证悟五相成身义也。又云。若决定如教修行。不起于座。三摩地现前（云云）如是秘密瑜伽成就。皆悉无由三密方便而不成就。故作礼等九段皆名方便门也。
    问曰。夫自证三菩提离一切相。何故用三密方便耶。答。虽离诸相而其体不可得。菩提萨埵为证此离一切不可得菩提。能舍身命财。勇猛精进而修习三密相应之妙方便。因兹即获得离一切初后平等之大菩提。是故如来品云。菩提虚空相离一切分别。乐求彼菩提。名菩提萨坛。是故真言行者。为证不可得大菩提。而修习离相方便。又普为度脱安乐一切众生。而亦修习离相方便也。故具缘品云。佛法离诸相。法住于法位。所说无等比。无相无为作。何故大精进。而说此有相。及与真言行。不顺法然道（已上萨埵发问也）法离于分别。及一切妄想。若净除妄想。心思诸起作。我成最正觉。究竟如虚空。凡愚所不知。度脱彼等故。随顺方便说而实无时方。无作无造者。彼一切诸法。唯住于实相（云云）是故修习九方便门也。复次离有相无无相。离无相无有相。故大般若云。一切如来应正等觉依世谛说。不依胜义。何以故。非胜义中可有身行语行意行。非离身行语行意行胜义可得。善现当知。即有为无为平等法性。说名胜义。不动胜义而行菩萨行。成就有情严净佛土。能证无上正等菩提。又大日经云。常依于二谛。五教章引证云。智障极盲闇。谓真俗别执（云云）是故修行九方便门也。真言中。初归命一切如来也。次句之最初迦字为种子。是则作业也。入阿字门故。一切作业即不可得也。所谓能礼所礼礼事业毕竟不可得故。安住三平等本际。不遍而遍。不礼而礼。故云由此作礼真言即能遍礼十方佛也。就此真言。广大摄大两仪轨上所出。专同金刚持遍礼真言更无异。当经质多不。除缚曰罗而加幡娜。两轨及持遍礼中。质多下除幡娜而加缚曰罗。各有存略。可决之。又此经不说印。两轨共同出持地印也。是即阿□触地印也。所谓定拳安腰侧。惠舒按地。是即左手作拳安腰者。显自证之大我。惠手舒五指按地者。是即表作礼义。所谓因缘所生之五轮。投本不生之心地。普奉礼无相法界圆明常住诸佛菩萨也。是故修性和融境智圆满。而成不礼而礼不可思议之作礼。故疏云。诸尊以实相智为身心。以实相智真言诵。即遍至实相智尊。实相智尊一时顿受真言礼。故言即能遍体十方佛。此中实相智者。阿字实相也。所谓本不生是也。悟一切诸法本来不生之智。名为实相智也。故疏十九云。不入实相。云何得名阿字自然之惠实相之智耶。诸尊以实相智为身心者。实相者五大也。智者识大也。所谓六大无碍色心实相也。已上作礼方便门毕。是即于大圆镜智所现之自他三密。以不思议感应之因缘。令见能礼所礼性空寂之圆明。所谓不动佛三摩地法门也。故用触地印也。
    三从右膝下。明说出罪方便门中自二。初颂复真言。初中亦二。初明忏悔仪则。后明口唱颂。所谓初一句调身业之威仪。次思惟两言摄意地之念虑。次五言标口业之陈忏。疏同实相智自无罪者。指作礼方便门之如实大智。由住此本不生智故。罪福本来不生不灭也。以罪福本来不生不灭故。众罪自无。故云同前实相智自无罪也。是即真实无生之忏悔也。故云若执有罪乃至出罪也。罪体转不生。故云出罪。非谓出入去来也。故经云。时障者忽然现身。作金刚萨埵形。又香象云。障体即德不待转除。又智障极盲闇。谓真俗别执。如是体达时。妄体即不生。不生故无自性。无自性故名离一切相大菩提心。离一切相大菩提心之外更无一法。无一法故无罪可存。是名真实内证无性忏悔。
    问。当段印云何。答。言合爪掌者。即当段印也。是大惠刀印之印母也。依之广大仪轨及念诵次第。同出大惠刀印。然此印母金刚合掌也。当经及摄大仪轨同一也。此大惠刀者。是如意宝珠印也。然当段南方开敷佛三摩地法门也。然当段并摄大仪轨出印母金合。此即业障除印与忏悔出罪。其义即同。广大仪轨并念诵次第举大惠刀印。是亦与如意宝珠印而同一。如次上记之。又最秘莲花合掌印也。是净三业印即自性清净义也。依此印力故。灭除极重无尽罪也（更问）故云合爪掌也。
    二从我由下。明口唱颂中自四。一明能覆烦恼。二明所犯境。三明根尘和合重罪。四明忏悔后誓。初中我者。行者自称也。无明者。诸教所说无明其数无量。且如大轮。略有二种无明。即彼论云。无明有二种。一者厚。二者薄。薄者名无明。厚名黑暗（云云）此中黑暗者。元品无明是也。故经云。无明住地其力最大。佛菩提智之所能断。今此宗所言无明者。不知之妄见是也。所谓从此不知之一念。出生三毒等分之无量无边烦恼重障。能覆弊自性清净本心。不能令显现故。云我由无明乃至覆心故也。
    二于佛等三句。明所犯境中自二。初一句明圣贤境。后二句明凡愚境。初中佛者佛宝也。正法者法宝也。贤圣僧宝也。已上于三宝境界所犯之罪障也。后明凡愚境中。二师者真俗之二师也。知识同准知之。
    三从无始下二句。明根尘相对重罪中。无始者。大论云。无始空者。世间若众生若法。皆无有始。如今世从前生因缘有。先世复从先世有。如意展转无有众生始。法亦如是。何以故。若先生后死。则不从死。故生亦无死。若先死后有。生则无因无缘。亦不生而有死。以是故一切法则无有始。如经中说。佛语诸比丘。众生无有始。无明覆爱所系。往来生死始不可得。破是无始法故。为无始空（云云）广说。恐繁不书。极重者。四重五逆谤法阐提因果拨无等重罪是也。从无始已来所作之重业不可胜计。故云无量罪。
    四明忏悔后誓中。亲对者有二种。谓一事二理。其事对者。今此所图四重法界曼荼圣尊。总摄尽十方三世诸佛菩萨。是故奉对此曼荼罗。以至心殷勤之心。陈说无量之重罪也。次理对者。如运心作礼。观十方法界遍满之油麻诸佛菩萨。而我身亦遍满一切法界海于一一诸佛菩萨前。以清净法界之心。入无性三摩地。是即真实广大之忏悔门也。以如是事理亲对忏悔故。无始罪障自归于本净。故云悉皆忏悔也。无自性忏悔如金刚。而不知妄念更不起。故云不复作也。
    三明当段真言门中。此真言摄大广大两轨并念诵次第。皆与当经无异。此真言以初萨字为体。引声中有阿。是即实相知行也。一切重障为此本不生智行之所照触。自然消融无余。故疏云同前实相智无自罪即此谓也。又萨字谛不可得也。所谓真谛俗谛是也。然入阿字门故。真俗皆不可得也。其俗者苦集谛。其真者道灭谛也。十恶五逆等极重罪是三恶道之修因也。猛火坚水等即恶道之报果也。如此等种种无量苦因果。以悟入于阿字本不生故。即时转而归于大智圆明之自体。世间因果既尔。出世因果亦如此。是故真俗两谛共成就。不生不灭虽离一切相大菩提心。是即真实忏悔灭罪大方便也。已上花开敷佛三摩地法门也。
    四从南下。明归依方便门中自三。一明颂。二明印。三明真言。初中又二。一明所归三宝。二明能归我身。初中南无等十一言佛宝。次正法藏三字法宝。次胜愿等一句僧宝也。此中胜者胜义。愿者行愿。谓胜义行愿平等无相名菩提。安住此悲智具足大菩提心。名为大心众。是即理智和合僧也。
    二从我下明能归。自可见。
    二明当段印者。当经不说印。摄大并广大两仪轨出普印。念诵次第举金合掌 。故知两仪言普印者。金刚合掌印也。此印是凡圣和合印也所谓左五指五凡也。右五指五圣也。是故以左五指各顶戴右五指。是即五凡归于五圣。而显邪正不二平等。故疏云。此真言智外无忘。外无忘处。即是真言自身（云云）。
    三明当段真言中。此真言以终颉利字为体。此字贺罗伊恶四字合成。所谓贺罗伊三字。如次贪嗔痴。然入^h□字门故。无贪无嗔无痴。无贪嗔痴故。超度妄想远离生死。故具远离不可得之恶字。是即不生不灭大寂涅槃也。以如此大涅槃之处。而为所归依所也。已上无量寿佛三摩地法门也。
    五从我净下。明施身方便门中自三。一明颂。二明印。三明真言。初中我净此身者。以自性清净加持力故。我身清净而远离尘垢。故云我净此身离诸垢。然此自性清净身口意。遍满法界海。而倍过刹海尘渧。以此一一无尽无余之身。奉献法界遍满无尽无余一一诸佛善逝。故云及与三世乃至诸如来也。疏言真身以外无别身三世如来亦同体者。指阿字字形而言真身也。所谓阿字字形即体本不生也。行者自身即本不生。故阿字身即行者身。行者身即阿字身也。故云真身。乃至亦同体是即三平等故。真言身行者身。如来身同体也。故经第一云。性同虚空即同于心。性同于心即同菩提。心虚空界菩提三种无二也。然众生妄分别故。感种种身。横谓佛身众生各别。故疏云。六趣众生与毗卢遮那本无二体。但随众生种种妄转立种种名。故云众生妄执乃至无别故言色身也。
    次明当段印者。当经不说印。然广大仪轨及念诵次第同用独□印。摄大仪轨云身同独□杵。故知是又独□也。是即显生佛皆同独一法界也。是则天鼓音佛以普现色身三昧故。佛身众生身同居交杂。一如法界之标示也。
    次明真言中有六句。其第六句中阿引为体。然此阿字引声中有寂静义。所谓不生不灭之妙行。依此行证大寂无为之果。即大涅槃也。是释迦牟尼佛三摩地法门也可思之。
　　六从净菩下。明发菩提心方便门中自四。一明颂。二明印。三明真言。四明长行。初中又三。一明总举三种菩提心。二明悲智开发义。三明出所度生。
    初中净菩提心等者。即直指自性清净如实大菩提心也。胜者胜义菩提心。愿者行愿菩提心也。宝者如意宝。即不二平等三摩地菩提心也。是即诸佛之奥义。一宗之源底也。菩提心论。法尔应住普贤大菩提心者。普者愿也。贤者胜也。法尔应住者。理智色心不二平等三摩地如意宝珠是也。又论下文云。其圆明则普贤身者。行愿是也。亦是普贤心者。胜义是也。其圆明者。不二冥合之体即三摩地菩提心是也。又略出经云。普贤法身遍一切。能为世间自在主。此中普贤法身者。今胜愿是也能为世间自在主者。今所言宝是也（更问）二我今等一句。明悲智具足义中。我今者。指机根相应时也。起发者。行者既开发如实大菩提心已。是故无缘大悲同时俱起。而令一切众生度脱安乐。故云济群生也。是即悲智具足大菩提心也。
    三生苦等一偈。明所度生自四。一明见思所绕。二明无明所害。三明解脱烦恼障。四明尽所知障。初中生苦等者。生老病死也。是即举生苦而等老病死。故云生苦等也。即苦谛。所谓三界六道苦果也。集者即集谛。所谓三界六道苦因也。为如是苦集烦恼之所缠绕。轮回三界之苦海。无有出期。故云所缠绕也缠者十缠也。大论云。十缠。嗔缠·覆罪缠·睡缠·眠缠·戏缠·调缠·无惭缠·无愧缠·悭缠·嫉缠也。绕者。同论云。一切烦恼结绕心故。尽名为缠（云云）故知缠与绕只一法一义耳。
    二从及与下。明无明所害中。及者。待于见思故云及也。与犹为也。无知者。无明烦恼也。大论九十七云。又无明重数甚数。有菩萨所破无明。有佛所破无明。有小菩萨所破分。有大菩萨所破分。新发意得诸法实相故。亦名破无明。乃至佛无明尽破无余。又云。无明有二种。一者厚。二者薄。薄者名无明。厚者为黑暗（云云）所言薄是佛菩萨所破之无明也。黑暗是凡夫二乘所覆之无明也。已上常途诸教所说之无明烦恼也。今宗意者。无知者唯是不知之妄见是也。所谓如实不知自心之实相。是故轮回六趣。今值此教如实悟自心即阿字之时。一念顷获得无脱之脱。故云救摄归依令解脱也。见思无明即烦恼障故。别不释第三科。如大论云。烦恼者。能心烦能所恼。故名烦恼（云云）故知令解脱者。令解脱见思无明等烦恼障也。
    四常当等一句。明尽所知障中。常当利益者。先句依不生不灭真言智。令体达生死本无已。此句依离一切相大菩提心。令得唯有明朗犹如虚空之大利。故云常当利益诸含识也。
    二明印者。当经不说印。广大仪轨并念诵次第定印也。摄大仪轨缚印也。是善无畏译也。然间当经虽不说印。可用缚印勿论也。然此缚印者。定印之印母也。所谓定印从缚印而起。左五指五大也。右五指五智也。五智五大和合而成拳。是即普贤大菩提心之体也。故论云。其圆明则普贤身（左五指即五大）亦是普贤心（右五指即五智）所以然者。当段发菩提心者。即是普贤菩萨三摩地。故说缚印也。定印亦不相违此义。所谓八指者八叶即普也。掌内者月轮即贤也。是即理智不二悲智具足之大菩提心开发之义也。
    问。今此缚印及定印。同其佛心如满月印也。然者可为大日印。何故为普贤印耶。答。普贤者即金刚萨埵也。金萨与大日。依时随事更互用之。是故秘记云。毗卢遮那经阿字为毗卢遮那种子。吽字为金刚萨埵种子。金刚顶经吽字为毗卢遮那种子。阿字为金刚萨埵种子。金刚界仪轨亦如此。每会此二字相代。当知如是更互用之。今亦如是可得意也。
    三从发菩下。明真言中自二。初表后说真言。初中发之一言能发即修生智也。菩提心所发即本有境也所谓修性冥会境智具足。即离一切相大菩提心也。离一切相故。生佛无隔。迷悟无差。是故疏云。我身佛身既无别。佛菩提智同我智（云云）如是如实觉知诸法自性更无疑虑心。名内证真实发菩提心。故疏云。此真言令悟此法能令知。云发菩提心也。后说真言中。唵归命三身义也。菩提觉义知义。质多心义母怛幡（引二合）那夜弭离一切物相之义也。于长行中其义宛然也。
    四明长行中。是中增加句者。译者叹释梵语之多含义。而增加谓蕴以下三行余之文句。重显明离一切物之义。故云增加句也。又疏云增加者能显真言义加也。自性清净自觉也者。指摩诃萨意处。所谓行者自心耳。此自心非如手中奄摩罗果授人。自心自证自心自觉。故云自觉也。心者中实义也者。是即真言中质多也。是即虑知心有情等心也（此云第六有分别识）然今疏释上质多。言中实义者。此质多虑知。心从于栗多处中无分别识而出生。故从出生之处。而云中实义也。问。有何文证立此义耶。答。大日经成就悉地品云。摩诃萨意处说名曼荼罗（私云。本有净菩提心之体也）诸真言心位（私心。阿字真言也）了知得成果（私云。如实知自心发菩提心是也）是故增加文云。自心平等。本来不生。如大空自性。如佛世尊及诸菩萨发菩提心。乃至菩提道场。我亦如是发菩提心。同品次句云。诸有所分别（私云。第六分别识也）悉皆从意生（私云。第九识是也）分辨白黄赤（私云。分别识也）是等从心起（私云。中心于栗多心也）依如是文证义理立此义也。又质多呼为处中者。于栗多住在质多之中故。云处中心也。故秘记云。于栗多名处中。非情等心也。质多名虑知。有情等心也。唯以心在中故。质多亦得于栗多名（云云）以如是等之义故。云心者中实义也。已上发菩提心方便门。普贤菩萨三摩地法门也。是即慈无量心也。

大日经供养次第法疏私记第四终
大日经供养次第法疏卷第五

              金刚佛子阿寂记

		　　　　
		　　　　
		　　　　

释增益守护清净行品第二之余

    七从十方下。明随喜方便门中自三。一明颂。二明印。三明真言。初中诸正遍知者。指三世十方一切诸佛世尊。其体遍法界海。无所不至。故云大海众也。已上随喜诸佛功德也。种种善巧者。自证化他一切善巧方便也。所谓金刚胎藏两部二十万颂。及十方三世诸佛所说大权实一切教法是也。已上随喜一切法实功德也。及诸佛子者。指显密一菩萨。从佛心生故。云佛子也。菩提萨埵利物为怀故。云为群生也。诸有所修福业者。指前五波罗蜜也。等之一言等第六般若波罗蜜。所谓福智二严以度众生故。法华经云。定惠力庄严。以此度众生也。已上随喜僧宝功德也。我今者。行者当坐也。一切者。指如上三宝功德。尽随喜者。于如此一切三宝所有善根。随其见闻觉智。皆悉随喜而不成违隔之思。何以故。妄住离一切相大菩提心故。无自他彼此差别。无自他差别故。一切法界功德善根。皆悉自心圆明所现之万善万行。而成自身善根。故持明品云等起自真实不生□虑心。疏文可见之。是故今疏云。如实智自无有□故。言随喜方便法也。
    二明印者。当经不说印。广大摄大及念诵次第。同□用归命合掌。所谓金刚合掌也。是则虽凡圣一如。五圣而应敬。五凡而应救故。左五指各载右五指。是即随喜五圣之功德。而暂时不离也。五圣亦住下化之悲哀。刹那不舍。是故以此印为随喜方便印也。南方理智和合修性不二可思之。
    三明真言者。终吽字是种子也。所谓理智冥合之体。即五股也。上点五智也。下点三昧也。字体诃字因业也。入阿字门故即因业不可得也。即是离一切相大菩提心也。此菩提心定惠具足。十波罗蜜满足。十地究竟。是即五股义吽字字义也。秘密曼荼罗位品。南方门标上置五股。即此意也。已上随喜方便门竟。即虚空藏菩萨三摩门。所谓悲无量心也。
    八从我今下。明劝请方便门中自三。一明颂。二明印。三明真言。初中劝请诸如来者。夫法佛如□虽离去来。而随缘应赴。犹如如意大宝虽于□无一物。而随前缘出众物。诸佛世尊无作应□亦如是。众生致劝请者。法尔而垂应。是故行□至心奉诸请佛世尊久住法轮时。垂不来之应□转不说之法轮。三世常恒。从巧色摩尼之身。出□色摩尼之音。示巧色摩尼之法。故疏云。真智大悲恒利物。利物故降法雨。乃至故云劝请也。是即观自在菩萨三摩地法门也。故西方名转法轮智。即此谓也。
    二明印者。当轻及摄大仪轨不说印。广大仪轨并念诵次第金刚金掌印也。是即左五指能劝请行人也。右五指赴劝请之五佛也。然定惠和合者。表机感相应说法得益三世常恒也。
    三明真言者。以终吽字为体。所谓吽字者三密种子也。亦是三解脱门也。即转三平等法轮。令一切众生灭三业众罪成三解脱门。故以此字为体也。已上劝请方便门竟。是即观自在菩萨三摩地法门也。又是喜无量心也。八从愿令下。明奉请法身方便门中自三。一明颂。二明印。三明真言。初中愿者。大悲行愿也。凡夫□处者。指妄想颠倒业力所感之六趣四生之处□。众苦者苦果也。所集者苦因也。身者果缚□。□苦报之体也。所谓三界六道之依身也。如此等依正苦报。以本初不生真言智加持故。皆悉消尽。获得安住本来无垢清净密严华藏世界。故云愿令凡夫乃至法界身也。
    二明印者。当经并摄大仪轨不说印。念诵次第金合印。广大仪轨说大钩召印。然金刚合掌不说印。之诸尊通印也。然念诵次第出此印者。左五指即众苦所集身。以自性清净法界加持力故。垢身即成无垢清净身。于无垢身之满月圆明中。而招请诸佛及一切众生之自性法身。令不二平等故。以右五指而安左五指之上。即五智五大无碍无障义门也。是故经云。当得至于无垢处。安住清净法界身。疏云。以恒住故。令至法身也。次大钩召印者。一切诸尊通用钩召印也。印母内缚。自性圆明佛心如满月位。是即自证圆极拳菩萨位也。然以右头指召之者。从清净法界。而出现大悲方便之作业。所谓四摄方便也。以此四摄方便。能招诸佛菩萨及一切众生自性清净□有法身。而令冥会我本来自性清净满月圆明之体故。疏法身恒住于本真者。印母内缚位□。言以恒住故令至法身者。钩召位也。以此义故。用大钩召印也。
    次明真言者。以第五句达摩驮都而为体。所谓法界也。法界者。已界佛界众生界也。如此法界依此达摩驮都法界加持力故。已界佛界众生界平等一味。皆同安住无自性法界。故经云。当得至于无垢处。安住清净法界身也。安住清净法界身故。蕴界处能执所执等我我所皆悉舍离。证本来不生大空圆明。故疏云以恒住故令至法界也。
    十从所修下。明回向方便门中自三。一明颂。二明印。三明真言。初中所修一切等者。损已前所修八个方便门福智之业。故云所修一切众善业也。次一句举所度之生。不漏尽空法界一切群迷故。云一切也。次一句以上来作礼乃至奉请等所修功德。皆悉回向自心本来自性三菩提。而乃至不散失微渧之少善。何以故。法界即是功德。不出一尘之自性故。疏云。本觉真智外无散。乃至归真本法。云回向也。
    二明印者。当经并摄大仪轨不说印。广大仪□及念诵次第出金合印。其义大旨如上。若□□当段义门者。左五指坛戒忍进禅五波罗蜜也。右五指惠方愿力智波罗蜜也（秘记右小为□左小为惠。是不二意耳）是即十波罗蜜满足义也。故云所修一切众善业利益一切众生故也。复次十指十地圆满义也。十地圆满故。分段·变易二种生死。如昨日梦。证毕竟清净大菩提。故云我今尽皆正回向除生死故至菩提也。复次左五指胎藏界曼荼罗。即本有境也。右五指金刚界曼荼罗。即本有智也。境智冥合悲智和融。故云合掌也。可思之（更问）。
    三明真言者。终吽字为种子。是即^h□^h□^h□^h□四字合成。所谓^h□字本初不生义。是即大菩提心门也。然大菩提心离一切物故无字体。唯诃字引声中有阿。是即东方自心发菩提位也。次字体^h□字因业义。入阿字门故。即一切诸法因业不可得。以因业不可得故。七识相应四烦恼性相空寂也。是故南方名平等性智也。次^h□字譬喻义。入阿字门故。譬喻不可得。而如幻如梦如阳如焰。如城如轮如空谷。如镜像如水月如空花。如是诸喻唯有名相。其实□不可得。以不可得故。无法可舍。无法可取。如法实相觉知。名为成正觉。是即见心正觉义。即西□妙观察智也。^h□字吾我也。入阿字门故。即吾我不可得。是即离一切相大空也。住此大空故。人法二执本来不生而无自性也。以本来无自性故。即归不生灭之大寂涅槃。是即不空成就佛三摩地法门。是故此佛名破有法王。即此谓也。故今此吽字四智具足。是故秘经此字为四佛通咒。是则四智各具四智。不离不离之义门也。四智具足故即大日也。以此义故。当段为中台所向之处也。印义可思合之。
    问。若然者。两部大经等。以吽字为大日种子。未分明云何。答。处处说之。问。出在何处耶。答。秘经中说十五尊密言。其初说三身种子真言中。说法身如来种子真言曰。^h□^b□^h□^b□^h□。所谓自性法身大日也。又说报身如来种子句曰。^h□^b□^h□。又金刚界大供养会大日种子即吽字也。是故秘记云。毗卢遮那经阿字为大日种子。吽字为金刚萨埵种子。金刚顶经吽□为大日种子。阿字为金刚萨埵种子。金刚界仪轨如此每会。此二字相代。当知互作主伴之义也。有如是等文证。不可疑之。问。何故上来九门□云方便耶。答。段段皆有颂·印·真言。是三密相应方便门也。所谓颂者颂其意密门。印者表其身密门。真言者显语密门。如是三密各互具三密。三三平等而遍法界。是故一一方便门即第一实际。此门之外亦无有宝处。故疏一云。自心发菩提心。即心具万行。见心正等觉。证心大涅槃。发起心方便。严净心佛国。皆以无所住而住故。曰入真言门住心品也（门即实相义能能可寻之）
    十从复造下。明择入佛三昧耶明门中自五。一明诸余福事。二明法界加持。三明说印。四明真言。五明印明功德。初中言复造等者。如上之九方便门之外。可修自余方便事业故。念诵次第。于此处有发菩提心等六个方便门。故疏言所余者。念诵真言以外也。经言读诵经行者。如下事业品云。次复起增上心。修行殊胜事业。于清净处。或住自性。依前方便。以真言密印加持。然后以法施心。读诵大乘方广经典。或以心诵。而请诸天等令听受之。故知今复造等二句总通摄也。方便以后念诵真言之外自余事业等也。
    二从遍清下。明住法界加持中自四。一明加持自□。□明加持他心。三明自他心性自清净。四明生法身向本尊。初二三疏文自明镜也。委悉义门如妙印钞细记。
    四从身随下。明生法身向本尊中。是生法之身者。生谓从缘生之身也。法谓自性清净之法也。即是一切众生身即普贤法身故。云生法之身。故略出经云。普贤法身遍一切。能为世间自在主。无始无终无生灭。性相常住等虚空。又大般若经云。一切众生皆如来藏普贤菩萨自体遍故（云云）然言生法之身者。为显生身即法身。法身即生身也。故契经云。即此法身流转五道。名为众生。即此法身修行六度。名为菩萨（云云）以如此等义故。云生法之身也。面向本尊者也者。今行者住广大法界圆明常住之加持故。即体自性清净本地法身。而非如向他面。故云面向也。本尊者。如上说之。即是面。观达自已本来自性清净之妙体。不存自他彼此去来异。故云面向本尊□又于三部等者。此自性清净本尊遍满三种□间性相而非一非异展转不可思议也。故于三部五部诸尊之身中。以三平等故。此本尊无不遍满。即是行者自己本来本尊也。又于我及一切众生之身中。以三平等故。彼诸尊本□本尊无不遍满。故疏九释广大法界加持云。梵音毗富罗是广大义。谓深广无际不可测量。如是诸法自体。名为毗富罗法界。诸佛实相·真言实相。众生实相。皆是毗富罗法界。以此更相加持故。名为法界加持（云云）所言实相者。更无别法。唯不生不灭无自性是也。故经一云。性同虚空。即同于心。性同于心。即同菩提。之·虚空界·菩提。三种无二（云云）以如此三平等实相。而诸佛加持行者。行者亦以之加持诸佛。是故入我我入不可思议。而摄取于已成今成当成诸佛之万德。而为行者之众德。是故与本地法身之身。更无二无别也。故持明禁戒品云。等起自真实不生疑虑也。疏十七释云。自真实。谓自持真言平等想作本尊。以专念故能见本尊。本尊者即是真实之理也。非但见本尊而已。又如实观我之身即同本尊。故名真实也。此有三平等之方便。身即印。语即真言也。心即本尊也。此三事观其真言究竟皆等。我此三平等与一切如来之平等无异。是故真实也。行者修行时。佛海大会决定信得入。若得疑虑。则真实之行终不能成。故重加诫劝令不生疑。以无碍故而得等引。等引者。梵云三摩啰多。即以三平等法。引摄一切功德。摄在自身。故云等也。举此三平等。即是普摄一切功德。照此三事究竟皆等摄入自身。名为等引。又定惠等合为一。名为等引。能住如此真实乃至等引。即是住佛戒也（云云）以如此义故。云又于三部五部中以何尊是我本尊者也。若行者不安住此广大法界三平等加持者。所作之惠业不可成就。故先说此广大法界加持妙观也。随所应者。或结跏坐。或半跏坐。而随行者之所堪能。可安坐也。但堪能于结跏坐者。尤可为所宜。若又依跏趺坐可有发病之难。可用半跏也。故无畏禅要云。端身正住。如前半跏坐。以右押左不须结全跏。全跏则多痛。若心缘痛境。即难得□。若先来全跏坐得者。最为妙也。故疏云以安坐者乃至及半坐等也。
    问。摄大仪轨言分明谛观初门者。指何等观耶。答。今此法界加持之□观是也。问。若然者。所言初字者。指何等字门耶。答。指真言之初阿字也。是即正毗富罗法界之□体也。故疏九云。诸法自体。名为毗富罗法界。诸佛实相·真言实相·众生实相。皆是毗富罗法界（云云）问同轨言轮围九重虚圆等者。指何等观耶。答。举阿字圆明之行相也。问。言轮围九重者。为横将为坚云何。答。祖师先德异义多之。或云横或云坚。但所传非横非坚。犹如虹霓等（更问）问。虚圆白者。阿等义耶答。有相传（更问）三从印者下。明说印中自二。初明印名。后说印相。初中经言次当经三昧耶印者。疏十三释此印明云。明告金刚手。有印名为如来庄严具同法界趣□帜同者。言一切佛以此为庄严故。得成如来法界身也。若有众生行此法者。以印加持故。亦同如来法界身。此印者即是法界之□帜。以此印故。□示法界之体。即名法界幢也。印者真言所依身也者。印身密也。真言语密也。依有身故必有语。所谓身所依。语能依也。故云印者真言所依身也。次问。身智云何别者。前择成身与语之差别已。故亦为显身与心不同。而致此问也。然答意约体用显不同。净除三业道者。□十三云。得现三法谓成就有三法。谓本尊之力。真言·及印。此三法具即得成就也（云云）是即于此印有三密具足加持力。故能净除三业所犯之重罪。能通三部之妙极。故云不生三业不净即是道也。
    二从应知下。明说印相中。诸正遍知说。是即十方三世一切诸佛救世大印也。故密印品云。此一切诸佛救世之大印正觉三昧耶。于此处而住（云云）所谓佛佛道同无有二法。故云诸正遍智说也。当合定惠手等者。此印之印相也。疏十三释云。今此三昧耶印。先合三补吒掌（先以手相远渐近令相着。掌内稍空者是也）以二空指并而直竖之。勿令太低。勿大傍侧。正合二空指向上也（其五指中。小指名地。无名指为水。中指为火。头指为风。大指为空。左手为定。右手为惠也）亦可左手小指为檀度。以次向上数之。大指为定。右手小指为惠度。以次向上数之。大指为智度。此三昧耶印。若初修行作诸善法之时。若先不作者。不合作诸法也。非直作。此亦须诵前真言作法。凡诵真言作印。喻如耕牛二牛同进不得前后也（云云）宗源在之。能□可师承（更问）四从入佛下。明说真言中自二。一明先住法界加持三昧耶。二明择真言义。凡此中释义。如疏第九□私记第四十委悉记之。聊无相违耳。
    第十二从次结下。明说法界生真言门中自三。一明别表来意。二明印。三明择真言。初中是养法之身者。既以生在于佛家故。以本初不生甘露无比味无过上味之醍醐。而养育明妃所生微细法身。故云皆悉圣胎具足生在佛家是养法之身也。二从般若下说印相。如经文。其印义如密印品私记。具义门可见彼耳。如法界自性者。显能观体一也。当见住法体者。既能所平等无二观智成就。住三平等加持故。体达自性圆明之极理。而安住无相法身如虚空之自体。故疏云明行者所得之益也。
    第十三从为令彼下。明金刚萨埵真言门中（亦名转法轮）自六。一别表列。二明坚固法身。三明说印相。四明结印得益。五明救世者所见相。六明举宝轮咒法轮。初表列自可见。
    二从为令下。释坚固法之身中。是坚固法之身者。前既住法界自性而生在佛家已。是即养法之身也。为令此养法之身不坏坚固故。说此金刚萨埵真言门。故云为令彼坚固所言彼者。指前养法之身也。
    三从结金下。明说印相中自三。明结印得益。二明救世者所见相。三明举事轮况法轮。其义门如密印品私记。可见之。
    四从是人下。明结印得益中。是人者指行者也。当不久者。夫随行者根机而利钝远近不同也。谓上根上智不起于座。中·下机一月二月乃至终身。必定可同救世者也。故云是人当不久同于救世者也。
    五明救世者所见相中。显救世者所见之相者。所言救世者即如来也。然此真言印观念等功德威力。十地以去犹以分见而非极见。唯独如来世尊穷尽其源底。故云显救世者所见之相也。如是甚深广大功德威力。行者三密相应。不久而获得除盖障三昧时。如救世尊当得见之。是故亦云真言印威力成就者当见也。
    六从常如下。明举宝轮况法轮中。宝轮者。轮王之宝轮也。大法轮者。如来无上大法轮也。法譬合自可思之。
    四从金刚下。明说真言义。其委悉义门。如疏第九并同私记矣。
    五从故此三下。明总结释三种三昧耶。是又如疏第九并同私记。
    六从诵此身下。明我与萨埵等观中。当住于等引者。夫一切众生皆悉虽本有萨埵。为忘想颠倒之所覆藏。不能令显现。然今发如实菩提心。精勤决定故。即体全与金刚萨埵同等。无有差异。故略出经云。一切众生所有心坚固菩提。名萨埵心。住不动三摩地。精勤决定名金刚。论云一切众生本有萨埵。故云当住于等引乃至勿生疑惑心也。勿心生疑等者。行者于三平等大菩提心。犹有微尘许疑惑之心者终不能证得平等法界之体。故持明品云等起自真实不生疑虑心。成就悉地品云决定心欢喜说名内心处。故疏云勿生疑惑者劝修行者令定信心也。
    第十四从次以真下。明金刚甲胄真言门中自四。一明表列。二明说印相三明结前生后。四明说真言。初表列在疏自可见。
    二从初二下说印相。又可见。其印义如密印品记。
    三从次二下。明结前生后中。诵彼等者。金刚甲真言也。此结前句也。当观等者。生后句也。此览字观也。此二句。甲胄真言之次罗字之前。可有之。然者烂脱可读欤。摄大仪轨此两句之下有罗之一字。广大仪轨。无诵彼等二句并罗字也。
    四从次说下明说真言者。其释义并如疏第九并同记。
    第十五从罗字下。明览字真言门中自四。一明表列。二明所置处。三明持明者得益。四明字义。此中引供养仪轨品。持诵法则品·具缘品·悉地出现品等众多经疏文。而明其义显然也。是故不能细释。如彼品品私记。要览人披彼可见之。
    问曰。念诵次第。无堪忍次复作览字加持。其次作惊发地神。其义云何。答。具缘中说择地及治地竟。其次说惊发地神。然其治地深义者。对治行者无明烦恼百六十心等之尘垢以为实义。以此义故。作览字加持已。此无垢妙清净圆镜常现前之后。于此平正无垢之心地。而惊发自己本来之地主。令作证明。是故于无堪忍后地神前。令作览字加持也。
    第十六从次为降下。明说无堪忍大护明门者。此中义门与经第二疏第九而全同也。仍不及别释。委细释义如妙印钞第四十记之。要览人可见之。
    上来从入佛三昧耶至无堪忍真言门。是即具缘所说入曼荼罗所要真言也。但彼金刚甲真言之次。说如来眼明·六种供养明·阿阇梨庄严明。而不说览字真言也。复于入佛三昧耶之前。而说无堪忍大护真言也。问。何故本经所说次第与今第七卷所说次第。其所列不同耶。答。本经从健行三昧所开演之所出次第也。今卷约行者之修入次第。故无相违也。
    已上增益守护品竟。从是下卷也。

释供养次第品第三

    将释当品。住疏文以四门可分别。一明释名门。二明来意门。三明宗趣门。四明解释门。初中自二。 初明总圣海欢喜名供养。后明别释三种供养。初中行者供养者。次下所举三种供养也。合谓应也□也。圣谓曼荼罗圣众也。海谓海会大众也。言以如法修行故。相应曼荼海会诸尊圣众本誓悲愿。而垂欢喜。故云合圣海圣海欢喜。初供一供者。供一华一香等时。运心观照法海遍满云海油麻之诸佛菩萨。而此自身有于一一诸尊每前。住实相心而奉供养。是故一一供具与法界海而齐等。无有数量分限。所供圣众亦如油麻。而遍满于法界海。故华严经第二云。一一菩萨所供养具。各与一佛世界微尘数等。一一供具复与一佛世界微尘等。皆大欢喜供养世尊（云云）既一华一香犹以如此。余一切种种无量供养之具。随供而遍满法界海诸佛菩萨等之前。故云种种供养满圣海也。
    二从所谓下。明三种供养中自三。疏文显然。自可见。今所说三种供养。与秘密曼荼罗品所说四种供养。其同异云何。答。只是开合不同耳。问。其开合不同如何。答。彼品四种者。一香花等供养。二作礼合掌。三慈悲。四运心是也。是即彼第一香花等供养。与今外供养。是同也。彼品第二作礼合掌及第三慈悲。与今第二行供养。是同也。彼第四运心。与今第三理供养。是同也。故知只是开合不同也。二从二者此品下。当当品来意中。前品守护等者。第一序品明持戒人。第二品为守护此持戒人而令无四魔三障之难。说障者退散之法。故云前品守护能持戒者也。正供养时者。持戒人除魔障故。今无障无碍。而修如法如说之供养。是即来意也。
    三从宗下明宗趣中。尽心供养本尊者。宗谓契酬义。所谓行者尽心至诚。供养本尊圣者故。而酬其功德力。契本尊悲愿力。故云尽心乃至以为宗也。来世作佛为趣者。回此尽心供养之功德。终趣向佛果。故云作佛为趣也。问。今宗意。即身成佛为宗义。何故云来世作佛耶。答。于一念中而有三世分。所谓一念之初中后刹那是也。尽心供养初刹那为过去。本尊领受中刹那为现在。得果作佛一刹那为未来。例如华严三生成佛义门。又今宗十六生成正觉义。可思合之。
    四从四释下。明入文解释中二。初先标摄颂门。后明次第别说门。
    初从其摄颂下。明先标摄颂门中自九。一明如等一句摄现等三偈半。二明住等一句摄最初乃至而相应。三明或等二句摄若观乃至而转。四明以真一句摄次以乃至心众生。五明先等一句摄次奉乃至欢喜故。六明稽等一句摄所献乃至摩莎诃。七明行等一句摄次奉乃至莲华印。八明真等二句摄复次乃至普护之。九明次等四句摄及余乃至生疑悔。
    初明如等一句摄现等三偈半中又二。初从现前至三毒垢一偈三句。明能观住处。二从诸至如是一偈三句。明所观净地。初中现前者。于行者之前一肘。而观罗字。是即能观之心所住处也。具点者。上加空点。其观相如成就悉地品等所说。念声等者。览字之字形身密也。声者语密也。真实义者即意密也。如是真言三密与行者三密。互相涉入平等无二。是故览字三密全分行者三密也。行者三密全分览字三密也。是故一切妄想分别之尘垢。为此平等法界心之智火之所烧。更无遗余。故云能除一切障解脱三毒垢也。
    二从诸法下。明所观之净地中。诸法者。指行者心地一切众生心地及道场地等。而云诸法也。亦复然者。依如上之览字加持故。如是如是心地中尘垢皆悉焚灭。更无有余。犹如大虚空中唯有圆明炽焰之大日轮。故云诸法乃至此地亦如是也。
    二从第二段下。明住等一句摄最初乃至而相应中自五。一从最初至南阿。明世界成就门。二从是至置其中。明道场庄严门。三从次当至髻冠。明画大日门。四从若释下至者所居。明画释迦门。五从若持至南满。明画文殊门。初中自三。明风轮。二明水轮。三明地轮。初中最初于下位者。如云安立器世间水轮最居下。今智正觉世间安立亦如是。于罗字之劫火焚灭大虚空界中。起大菩提心行愿大力之风轮。令遍满于尽空法界之大空。故疏云诃字是菩提乃至能满一切希愿也。
    问。罗字阿故不入世界成就门中耶。答。大劫是坏劫之相也。非成劫之相。故除之。
    二从上下明水轮观中。次上者。对风轮观故云次。彼风轮上观水轮故云上也。其观相如成就悉地品等所说耳。
    三从复于下明地轮观中。毗卢遮那真言心门者。是即指阿字而云真言心也。言一切诸法皆依心而出生。然此心终无所依。阿字真言亦如是。一切真言皆从阿字而生。虽然此阿字终亦无所依。以如是义故。阿字云真言心也。故经云以心而作心。疏十七云一切心真言者所谓阿字门也。
    问。何故今说世界成就门耶。答。以器世间安立次第。为况喻无相甚深智正觉世间安立次第也。是即俗而真之深奥。而非显略所谈之分位耳。问。若然者。标何等义门耶。答。其标相义门甚多。且先标示三句次第义门。所谓最初诃字门标勇健大菩提心。即是菩提心为因句也。是故疏云。诃字是菩提幢。亦是自在力。犹若大将能破怨敌故。又诃字是菩提心宝。犹如摩尼宝王能满一切希愿（云云）次鍐字门标精勤决定大悲方便。是即大悲为根句也。是故疏云自性清净即金刚萨埵身也。所谓金刚萨埵者。离行者发心修行之外。更无别人。唯能发离一切相之大菩提心。而安住忍乐修行坚持不舍之思。以决定成就心。精进修行更不退转。名为金刚萨埵。故金刚顶经云。一切众生所有心坚固菩提。名萨埵。心住不动三摩地精勤决定。名金刚。论云。一切众生本有萨埵故。今疏云。以生不可得故。何故生不可得。以自性清净故。自性清净即金刚萨埵身。故坚固不坏。百非所不能干也。是故鍐字门标示大悲为根句也。复水大从高趣下。而普资生一切物之义。可思之。次阿字门者。以自证圆极故。普为无边法界一切众生。示现三密平等普现色身三昧。即是方便为究竟之义门也。是故疏云。从毗卢遮那自证之心。为欲饶益众生。以加持力而现是事。然实即体不生。同阿字之法体也（云云）复次诃字金刚部也。故云亦是自在力犹若大将能破怨敌也。次鍐字莲华部也。故云何故以自性清净故也。次阿字佛部也。故云毗卢遮那真言心门也。或三宝常住义。或三身圆满义。或三密相应义。以如此等众德成就之义门故。而为智正觉世间安立之表相也。问曰。何故今此第七卷并摄大义轨。不说惊发地神乃至持地等四个印明。而说三轮器界次第耶。答。此事难思。但今卷意。作三轮器界加持故。浅略深秘地神。当被惊觉而自作证明。故更不说之欤。故疏释阿字地轮云。谓然实即体不生。同于阿字法体也。此字于真言中。最为上妙。是故行者常当如是受持也（云云）此中云即体不生同于阿字之法体。是彼惊发地神之时。与云自身即为地主。而全同其意。所谓地主者。以阿字本不生为心地之即体故。云自身即为地主也。以是义故。当经并摄大轨不说惊发地神也。问。何故广大义轨说惊发等四个印明。而不说三。轮器界次第耶。答。前说览字观时。于其览字之下而观^b□字。是即风轮观之意也。又说洒净香水真言。是即水轮观之义也。又说持地印明。是即地轮观之谓也。故不说三轮器界次第也。又念诵次第不说三轮器界者。道场观时。初用五字严身。次作三轮观。故别不用三轮器界观也。如此存略。祖师意乐不一准耳。
    二从二庄严下。明庄严道场中自为二。一明等至所现布列庄严大地及诸佛菩萨等。二从其复下。明观行者内心秘密通同法界曼荼罗。初中是轮如金刚等者。即是五字严身观也。又云自心观。是故秘密曼荼罗品云。秘密主彼身地即是法界自性。疏十五释云。此云身地者。此语即含地水火风也。云何耶。谓无当建立瑜伽之座。瑜伽座者即是所持真言之字。以加持之取彼所持真言最初之字。即是真言心也。其字当去点等。但取本体。即是阿字。阿字是金刚地也。所以如此者。犹如释迦初成正觉时。入金刚三昧而成正觉。除金刚地更无能胜者。今此亦如是。为欲建立内心毗卢遮那大曼荼罗会故。若不先建金刚心地则不能安立（云云）以此义故。念诵次第云。先以五支字布身等。可思之。如金刚者如理也者。有返点与下。读之二意。下读意。谓真如之当体即金刚也。真如之当体即理性。所谓本不生无自性之理也。返点意。谓如金刚者喻也。所喻即^h□字本不生之理也。如理者。言如金刚坚固不坏。阿字本不生理亦如是也。大因陀罗等者。如因陀罗网重重无尽而一网具众网。阿字本不生之妙理重重无尽而众德无量无边不可思议也。然实超越因陀罗。更非比类所及。故云大也。光所作尊者。于光中所现之尊故。云所作尊也。水者能观定也者。是即行者于自心圆明中。而观缚字而成白乳水之义也。故疏十六释因字而更生之文云。师以何方便。令此灰烬生妙牙。谓生缚字门。当于心上观圆明。于圆明中而安缚字。从此缚字而生水轮。犹如白乳而以注之。以此方便复生净菩提心佛种子也（云云）是即大悲大定也。故云水者能观定也。白者本不生理也者。白谓众色之本也。本不生实相亦诸法之源也。故云白者本不生理也。是即约字当体而明义。故云本不生理也。莲者理等者。是即一往约譬而明义。若约再往之义。当体即莲华也。金刚茎者无非理者。茎是中心义也。即阿字之中道实相也。秘记云。干栗多处中非情等心也。质多名虑知。有情等心也。唯以心在中故。质多亦得干栗多名（云云）是即阿字真言之心也。是故云无非理。所谓阿字实相毕竟无性。而远离四句百非。故云无非理也。上佛所放等者。指大日而言上佛。是即圆明常住诸法能生之自体也。所放佛菩萨者。所生四种法身等也。故次上释导师诸佛子之句云。导师诸佛子者光所作尊也（云云）所言光者。能生之圆明也。所作导者。所生四种法身等也。故知。今句言常者。常住不变之阿字之圆明。次上句言光焰净金色即是也。指无相法身而云上佛也。是正十方三世一切诸佛所证得之体也。故论云。其圆明则是普贤身也。亦是普贤心也。与十方诸佛同之（乃至）故大毗卢遮那经云。如是真实心故佛所演说（云云）百千众莲绕者化主所坐者。有无量眷属莲华。而围绕毗卢遮那所座大莲华王也。已上依秘密曼荼罗位品等至三昧所现布列庄严大地所示佛菩萨也。是即三世诸佛佛佛道同成等正觉之仪式也。故疏十六云。等至者三昧名也。犹过去一切诸如来皆乘此道至成正觉。如过去。未来·现在一切如来亦复如是。皆从此道乘此方便而成正觉。故云等至。如三世佛至成正觉我亦如是。如我今乘此道而至道场。一切佛亦如此。佛佛皆等。本末究意悉等。故云等至也（云云）彼品同疏十六卷并同私记。能能可传受之。
    二从其上下。明行者内心通同法界秘密曼荼罗中。其上者指前布列庄严大地。所谓本经云。尔时大日世尊入于等至三昧观未来（乃至）所资长身即时出现（云云）于如此平等法界布列庄严大地之上。复观达内心通同法界曼荼罗。而令现前。故云其上复观想也。依之念诵次第。五字严身三轮器世间等观想已。其次作大海持华莲华王苏迷卢五色界道等之加持。其次复住定印。观满月圆明等。是即前器界等观想。是彼布列庄严大地等之观想也。次住定印而观心上满月等。是彼通同法界内心秘密曼荼罗之观解也。大觉师子座者。彼菩萨师子座是也（更问）宝王者。彼物也（更问）大宫殿中者。广大金刚法界宫也。所谓水坛也（更问）宝柱以下说彼宫殿种种无量严饰之想也。皆是悲智具足圆满之标相也。委细如秘密曼荼罗法品位品并疏记。可见之。宝树王乃至化主德者。今经以沙罗树王种子根茎花□等。而喻如来成正觉悟中终。故云显能化主德也。智能养义者。此智即六波罗蜜相应之智也。所谓如坛度者。以此智故。不见能施所施施物之三相。如戒波罗蜜者。不见能持所持持犯之果相。乃至如智度者。不见能知所知知物之相。如是于六度。各不着三相。而勇猛精进。是故于彼彼度门。以三无性之甘露。能养育自性法身。令同不生不灭之体。故云彩女般若智智能养义也。佛波罗等者。佛者。指遍智院释迦院。波罗蜜者。指虚空藏。于此院中置十波罗蜜。可思之。然今言佛部真言者。以十三大院而配当三部之时。以中台及东方遍智院·文殊院·释迦院·并西方持明院·虚空藏院·苏悉地院等。而为佛部。故云佛部真言也。等者等取金刚也者。南方金刚手院·除盖障院等是也。菩提等者。北方观音院·地藏院等是也。菩提所觉者。离一切相之自体也。妙严华能觉者。自性清净八德也。方便者应机者。三密方便也。所谓从巧色摩尼身。出巧色摩尼语。示巧色摩尼法。古云方便者应机也。众妓者能说者。众乐器譬于身密也。妙法音等者。譬于意口二密。所谓妙音意密。即是摩诃萨意处之妙法莲华是也。音者从此意处所出之音声。即语密也。当知方便两言三密之总句也。作众等八言三密别说也。右依深秘释道场庄严之相。皆是秘密曼荼罗位品所说之通同法界内心秘密曼荼罗也。故彼品云。内现意生八叶大莲华王。抽茎敷□彩ＸＭ妙。其中如来一切世间最尊特身超越身语意地至于心地。逮得殊胜脱意之果。疏十六释云。谓在此内心大平等庄严中。有大莲华王座（乃至）此莲华上有一切人中尊。即是毗卢遮那也。此是行者自性无师智大毗卢遮那佛。非从外来也（云云）以如此义故。云右释深秘道场庄严也。凡从罗字以来。皆是非世间成就义相。内心秘密之瑜伽通同法界之曼荼也。是即一宗源底秘藏肝目也。因兹于此道场庄严之前。而作罗字观。是即入秘密曼荼罗法品以字烧字之义门也。是故广大轨。于此了观之处。而引用法品之全文。其次引当卷之现前观罗字三偈文。而其次说道场庄严。即是甚深秘密义趣也。然今其次说三轮器界之观。是即彼品所说因字而更生之义门也。即疏十六释云。师以何方便令此灰烬生妙牙也。谓生缚字门也。当于心上观圆明。于圆明中而安缚字。从此缚字而生水轮。犹如白乳而以淫之。以此方便复生净菩提心佛种子也。生此清净之身。内外无垢。如百练之金。而加莹饰。随用成器。当知火动之时即与风俱。风轮者即是诃字义也。又缚字上加点。此点即是大空·缺字也。微妙法水从空而注。以净其心器。当知即具地水火风空五字之义也。然此皆是如来秘密之义。非徒如文而已。当善思之（云云）即是五字。严身六月持诵等甚深秘密义门也。是故念诵次第广大仪轨等。于此处以五文字而作加持也。凡从是轮如金刚至供养诸如来十余行之文。开内心之库藏示圆明之万德。所谓是轮如金刚等者。是即秘密曼荼罗位品布列庄严大地。乃悉地出现品·持明禁戒品等秘密甚深之瑜伽之义门也。其上复观想等者。秘密曼荼罗位品通同法界曼荼罗。及成就悉地品念彼莲华处等秘密瑜伽等是也。如此等一一秘密瑜伽。一一秘藏三摩地等。辄尔非可持诵。能能师资相承。而口授传持经疏品品持诵方便次第浅深。然后可观察修行也。故疏云。此经圣者所秘故。不说明白次第也。又云此经前后相成俱为一事??互其文。是故行者甚须观察乃可知也。是故智者入秘密坛。而面密受师授。通达此经始终本末。可修此深秘道场观。若不尔者。犯三昧耶。可自损损他也。故疏结云。右释深秘道场庄严也浅略释可知也。发愿如上等者。行者于定中作如此愿。我愿拔出尽空法界一切众生之善根。令安住自性清净心莲华台上。如此以大慈大悲故。攀缘而发愿已。结普供养印。诵转明妃真言。故云发愿如上所说尽心供养本尊也。此中如上所说者。指释当品宗趣之下文也。经曰者。指悉地出现品也。但文言少有异。彼经文云。于是薄伽梵。于尔时如来说虚空等力虚空藏转明妃曰。今此不思议疏云。尔时如来复说虚空藏力虚空转明妃真言曰。然虚空藏力之藏之言。本经并疏无之。今疏亦无等之言。然结释云故名虚空等力。当知恐藏之字应作等字。是即展转书写误欤。只任本经并疏十一卷可心得也。如前所发悲愿者。于定中而生离相之攀缘。起极大悲愿。以我及佛众生三平等功德力故。度脱一切众生。同共令成无上正等菩提。而住广大悲愿。故云如前所发悲愿也。是即悉地出现品之意也。专如疏十一（云云）凡所献等者。其供养具众多。故云等。如此作一一供养时。各各运心而发起悲愿。回三等力功德。速疾令成就自他大愿。故云凡所献乃至自在成也。真言者如金刚等者。如彼布列庄严大地者。微妙广大周遍法界。于一一诸佛前。而作大佛事。于一一众生处。而成大利益。离苦得乐舍邪归正。而发大菩提心。令修习菩萨行终同共成大菩提妙果。如此发愿供养修行。故云如金刚乃至无不随心也。

大日经供养次第法疏私记卷第五
大日经供养次第法疏私记卷第六

              金刚佛子阿寂记

		　　　　
		　　　　
		　　　　

释供养仪式品第三之余

    三从三成下。明画大日门自三。一明别表。二明说种子。三明尊形。初明别表自可是。二从一切下明种子中。想念者能观心也者。行者所发如实之智心也。故云能观心也。问。若然者。其所观境如何。答。行者内心处是也。问。其观想云何。答。观自身八分肉团。成八叶莲华台。上观阿字而变成大圆明。今遍满于法界是也。问。此观想于当经不见云何。答。言略而义处处明白也。问。其所说云何。答。今文一切法不生等一偈（是一）初品中殊胜真言所行道（是二）又云摄正真言平等行（是三）又云净菩提心如意宝等一偈（是四）又云若无势力广饶益等一偈（是五）又云依此正住平等戒（是六）又云当自安住真言行（是七）又云一向深乐于法味长养其身求悉地二句（是八）若顺诸佛。菩萨行于正真言坚信解等（是九）增益守护品发菩提心方便门（是十）十同品奉请法身方便门（是十一）同品入佛三昧耶门（是十二）三轮中地轮真言（是十三）道场庄严中是轮如金刚导师诸佛子水中观白莲大觉狮子座室王以校饰在在大宫殿中等（是十四）持诵法则品中行者应生决定意先当一缘观本尊等三偈文（是十五）又云复于其首内想念本初字等五偈半文（是十六）同品大日如来种子心（是十七）同品如前转阿字等八偈文（是十八）真言事业品次说无相最殊等三偈文（是十九）已上取要略举之。如此一一文文句句。莫不说此宗旨。是故此卷末结劝云。此供养法一卷从初至末。唯有为一大事。所谓彼于真实缘生句内心支分离攀缘（云云）。
    问。若然者。如此义门。本经有其说文耶。答。处处说之。问。何等品何文耶。答。悉地出现品长行偈颂四个真言。成就悉地品摩诃萨意处。乃至古佛所宜说等十二行文。转字轮曼荼罗品我一切本初号名世所依乃至欲求一切智智者于此一切佛心当勤修习等偈颂长行等文。字轮品阿娑缚三字。秘密曼荼罗品如来发生偈。并真言者圆坛等二偈半文。及三种灌顶五种三昧耶。又最初正觉等敷置曼荼罗密中之秘密等四偈半文。秘密曼陀罗品谓以字烧字因字而更生等二句。秘密曼荼罗位品全文。持明禁戒品缘明所起戒乃至异此非具戒等三偈半文。同品六月念诵之秘观。阿阇梨真实智品一切真言心。及以心而作之两句文。如是等明文。字字句句所含说。莫非为显此甚深无相缘生之句彼常住不生之体。是即真言行者深密所观之境也。因兹菩提心论。依此经说内证真实之观智云。诸佛大悲以善巧智。说此甚深秘密瑜伽。令修行者于内心中观日月轮。由作此观。照见本心湛然清净犹如满月。光遍虚空无所分别。亦名无觉了。亦名净法界。亦名实相般若波罗蜜海。能含种种无量珍宝三摩地。犹如满月洁白分明。又云。八叶乃至寂静智。又云。其圆明则普贤身也。亦是普贤心也。乃至故大毗卢遮那经云。如是真实心故佛所演说（云云）是故当知。今想念者能观心者。住正见真实如实之大菩提心。而观案相应内心真实秘密瑜伽。更离疑虑心。故持明禁戒品云等起自真实不生疑虑心。故云想含此真实也。置其中者等者。指彼中（更问）所谓三昧耶身也。
    三从次当下明尊形中。次者本不生法等者。先既说种子及三昧耶身已。其次欲说尊形。故经云次当转阿字也。然疏言次者本不生法者。指种子字。此法虽言语道断。自然应用普赴应根机。无色相之中示色相。无言说之中储言句。从圆明常住之体。而现大日尊特相海之身。镇说大悲真法教。故云次者乃至强导大悲之法也。谓即能现字也者。正出能生法体。所谓圆明常住之本初不生是也。是即行者内心处自性清净圆明常住真实之法体也。从此无自性圆明海之中。而示现自性受用等随类应现之身。故云即能现阿字也。乃至成大日牟尼也。于明镜中等者。且举譬而况释也。尘垢者罗字门也。即入阿字门故。云本不生。然此罗字是始来真实大智圆光也。故云如来圆光也。千界等者。三千大千世界是且应佛通领一佛刹土也。以一佛刹土为数之初。故云大千为一数。以此一数而为初。次第展转至第六十。名为一阿僧祇。过此阿僧祇。名为不可说。过此不可说。名不可说不可说。过此不可说不可说。名不可说展转。如严经阿僧祇品所说。今亦超越此不可说展转。百千万亿倍不可胜计。法界尘渧犹非比量。何况百十万阿僧祇之数量耶。是故经云无尽刹尘众。疏云不不可说不可说也。光焰谓所致法也者。于彼圆光中而所出现种种无量诸尊三摩地法门等也。所谓弥陀阿□等圆光中化佛化菩萨乃至不动明王火光中迦楼罗焰等。皆是圆光所致之法也。经言佛心亦复然者。次上句言事语遍一切者身口二密也。加此佛心遍法界。而成遍法界三平等。故云佛心亦复然也。阎浮净金色者。阎浮檀金是自然镜彻色。而非假人之磨莹而明净故。以喻自性法身如来法尔无作之净色也。金色是标五初不生之智体也。自然发髻冠亦如此。非人之栉结而庄严。只是自然无作之大悲万德法尔庄严。故云自然发髻冠。自余一一庄严皆以如此。凡大日如来字印形像一一标示一一功德。无量无边诸佛世尊同时出现。于无量阿僧祇劫中。以不思议四辨八音。西虽演说其众德。不可穷尽。何以故。以法界无有边际故。如来众德亦以无有边际。诸佛大智犹如是。何况十地三贤乃至二乘凡夫之智力。非比量校计之所及。只是法佛如来法尔常恒任运无作大悲应用之加持力故。我等内熏密益。而自发舍邪归正之心。外缘宜资而闻三密之教义。于血肉之首载五佛之宝冠。以凡迷之身受法佛之职位。是即从非此顿极成佛神通乘教大阿阇梨大方便加持力者。因何得致如此胜义耶。是故褰微少之智灯。照莫大之师德。仰愿累代相承诸大阿阇梨耶。垂哀愍加证知耳。问。圣善之等三藏和尚（云云）然指何三藏耶。答。指善无畏三藏也。问。若然者。何故禅要举善无畏所住寺。云那烂陀竹林寺耶。答。彼天竺所住之寺也。此大唐所居之寺也。故不相违也。
    四从四成下。明画释迦门中自三。一明别表。二明尊形。三明种子。初别表可见。二从彼下明说尊形。中彼中者。牒经之彼中两言也。八叶莲中台者。正指中台之体。故本经说释迦牟尼之花坐云。坐白莲华台住彼而说法。言坐彼本觉常住自性清净白莲华。而为令一切众生觉知此自性心莲之万德故。以于法自在力故。于无明无言之中。而示现八相作佛。转不退法轮。故云住彼而说法也。此是彼物之中。故以秘中深秘。不能显说。故云彼中也。是即隐秘彼故。疏云八叶莲中台也（更问）勤勇者佛异名者。释迦牟尼佛以精进力故。超劫成佛。以此义故云勤勇。勤勇是精进之义也。故云佛异名也。
    三从释迦下明说种子中。婆字是三有者。于八叶中台藏中。令有圆明之照。越亿日之光明。于彼圆明之中观^h□字。是即释迦牟尼佛之种子也。所谓^h□婆是有义。入阿字门故。即诸有不可得也。诸有者三有也。以三有不可得故。远离三界六道之生死轮回。令至不生不灭之大涅槃。故加远离画。故转声成^h□缚字。故云婆是三有傍有二点即是除遣三有义也。故云法华经云常寂灭相终归于空。又云破有法王。又云今此三界皆是我有。其中众生悉是吾子。而今此处多诸患难。唯我一人能为救护（云云）瑜伽者等者。瑜伽此云相应。所谓理智冥合三密相应之义也。行者者。今住此理智冥合三密相应之三摩地之人是也。能观心者。本有之智心也。所观本尊者。本有之理心也。所谓从本有之境发智。而此智还照本有之自境。故疏一云心自证心心自觉心。菩提心论云。于内心中。观日月轮照见本心。然此处虽绝能所之域。强论能所。唯是为诱引于初心。故云能所别故有相也。是故瑜伽者唯安住色心实相之圆明。更不见身心之别。无相无境界而念诵。得入本不生际。此中一身者。自性身也。二身者受用身变化身也。乃至无量身者。普门随类等流身也。是即所流出身也。同入于本体者。能生之体。即六大一实圆明是也。然能所融即体用无二也。故云本体者所放乃至若多若少皆亦如是。得菩萨为本尊者。释经之当观本所尊义也。言于此花台上。以菩萨为本尊者。指彼尊所具自性清净之理。而云自本尊。是即普贤菩萨自体遍故之意也。即定门眷属也。前后花台等者。非啻前后而已。亦能遍于十方两释显也。故云非但乃至亦得也。次句何故者。征问其所由也。菩萨大眷属无有方所故等十言者。答其所由也。金刚眷属等者。释金刚眷属亦能遍于十方。故云金刚眷属乃至十方亦得也。次句何故者。亦征问其所由也。金刚内以下十言者。其答也。问若以下有三个问答。自可见。
    五从五文下。明画文殊门中自四。一明别表。二释种子。三明问答决疑。四明真言义。初别表可见。二明种子中。八叶花台者。释经之中置之两言。犹如前释迦段云彼中想婆字。所谓自己之心莲华台也。于此花台中置种子字。故云中置无我字也。
    三从问下。明问答决疑中。问何故等者。问意谓深位诸大菩萨多之中。何故次佛殊说此菩萨耶而问也。答中。三藏等者。指善无畏三藏也。言奉对彼和尚。而奉问受之时。和尚言。此文殊师利是诸佛如来甚深无相大智门。故直佛次说之也（云云）佛部中摄亦得者。约如上之大智门故。遍智院次置文殊院。以隐语故。或释迦院次置文殊院。虽有如是列次不同。中台前后诸院皆佛部摄。故云佛部中摄亦得也。莲花部摄亦得者。约五部门时。西方四亲随一。故云莲华部中摄亦得也。是即大悲门具足成就义也。如是悲智二门相兼。次佛而此尊最胜也故持诵法则品云。契经略说有二相。正遍智观最为先。次及菩萨圣天观。妙吉祥尊为上首。以如是义故。云是故佛次列也。
    四从瞒下明真言义。自可见。
    三从三段中下。明或观等摄若观乃至而转等三偈中自四。一明别表。二明列众。三明印言结界等。四明不动真言门。初可。
    二明列众中。若观世自在者。北方莲华手院主也。或金刚者。南方金刚手院主也。慈氏者。八叶中东北尊也。若出外者。莲华部摄也。普贤者。是又八叶中东南尊也。者出外者。金刚部摄也。地藏者。北方地藏院主也。除盖障者。南方除盖院主也。佛眼者。遍智院中尊也。白处多利毗俱知者。并莲华部眷属也。忙莽以下金刚手院眷属也。问。若然者。马头是莲花部持明王。何故有金刚眷属中耶。答。兆莽商羯是罗是金刚部持明王也。马头又莲华部持明王也。故定惠持明王一具而举说也。然此持明王必有明妃眷属。故云持明男女使也。忿怒者。五大院大力持明王等也。诸奉教者。如上菩萨金刚等。各名无量刹尘眷属奉教者。前后左右围绕揭仰。故云诸奉教也。大概略说如是。委说如具缘品秘密曼荼罗品等所说。随其所乐欲者。如上诸尊等随行者之所乐。各转字成三昧耶形。转三昧耶成尊形。如上大日释迦文殊等转字成形。故云衣前法而转也。
    三从为全下。明印言结界等中。心喜等者。是即非圣者为自利故欢喜。行者依供养之功德故。得无边德海之福利。故心喜。故云心喜者乃至供养故心喜也。若无自法者。若不说其尊各别自法利者。通用不动印真言。令去垢清除也。故云若无自法依不动去垢等也。若依苏悉地经者。于三部各说三部各别阏伽香花灯明饮食等加持去垢真言。随行者之意乐。而存略可任心欤。故云本法自相加也。及护持等者。结护道场檀地等自身及弟子等之法也。此亦有通有别。通谓不动降三世军荼利等是也。别谓随三部各有护持避除等言。如前所出之苏悉地等所说。故云及护持乃至相别义也。此中及诸等五字经文阙。可勘他本也。余文自可见。
    四从圣者下。不动真言门中二。初明真言义。后明说下。初中时佛又复一切乃至此大摧障真言者。今此文依普通真言品。即彼品云。复次薄伽梵。为息一切障故。住于火生三昧。说此大摧障圣者不动主真言曰（云云）疏十一以未会文引牒之。今亦如疏而引牒。故未会引之也。凡于此一段者。全分如疏十一。故不能细释也。
    二从当以定下明说印。疏不释之。其义如疏十一卷私记。已上第三段明诸尊三蜜相应观行也。四从四段下。明以真等一句摄次以乃至心众生中自三。初明以本誓故来。二明说真言。三明说印。四明诸佛能召十地及恶心众。
    初中言次以真言印者。如上作诸尊三密相应行仪已。结诵大钩召印明。而召请圣众。故诸佛菩萨各顾本誓悲愿。乘三昧耶来坐道场。故云次以乃至而来也。
    二从召请下明说真言中。此中行者等者。所言行者。指真言初阿字也。此阿字真言体性。本初不生义也。一切诸法所依止处也。傍有点。是本初不生大悲万行也。所谓诸佛大功德也。又具五点等。是则远离义。谓以大悲本誓召集不调伏之者。摧害彼一切妄执。令至大般涅槃之妙果。故云此中行者谓由乃至亦令得此道也。以下诸句皆转释此字之功德。故云故次句云乃至而得满足也。
    五从第五下。明先等一句摄次举乃至欢喜故。中。次奉三昧耶者。前所说入佛三昧耶印言是也。故云印相如前说也。说三昧耶教者。指三昧耶四义而云教也。正示三昧耶者。虽有法界生转法轮二种三昧耶。正示中台净法界体。专在入佛三昧耶。故云正示三昧耶也。则能普增益者。依此入佛三昧耶加持故。速开发一切众生心莲华台上如意宝玉。而增益无上大菩提大愿。故云则能乃至无上愿也。令本真言主者。阿字之自体也。一切真言从此而出生。亦一切真言于此所而入住。以出没自在无碍故云主也。诸明者。诸谓普遍义。明谓圆明也。所谓六大一实圆明前佛后佛体同。故云诸明也。故菩提心论云。其圆明则是普贤身。亦是普贤心。与十方诸佛同之。如此圆明大海是诸佛自受法乐之境界。故云欢喜故也。是即自性清净体性诸法出生之源本。故疏云诸明者本尊也（更问）。
    六从第六段下。明稽首等一句摄所献乃至莎诃中自二。初明以虚空藏转明妃加持诸供物。二明以阏伽印言浴无垢身。初中明转明妃者。如上释之。下动印言示如上。二明以阏伽真言门者。句义等虚空无等也者。依此印明加持故。一渧净水遍满尽十方界。与虚空法界等同。无有空隙之处。而以此净水奉沐浴等同虚空油麻诸佛菩萨无垢之净身。依此大功德力故。及如来加持力故。法界力故。洗除我及一切众生妄想颠倒之垢秽。而令等同于如来无垢自体。故云复次乃至是为阏伽真实言也。但此中阿沙摩者。经现文无阿言。然疏云阿沙摩者。娑字引声中有阿声故。云阿娑摩。是不等义也。注云以不动等者。先以不动印言。二十五反加持。去垢避除已。次以阏伽印明而奉献也。故疏云以本真言印者不动尊印真言也。
    第七从第七段下。明行等一句摄次奉乃至莲华印中。所敷者。敷犹开也。所谓开敷莲华座也。具密印者。八叶开敷印也。真言者。归命阿真言也。记置一切处者。遍至于十方一切诸尊圣众之处。一一奉献此花座。更无有限量之心。故云遍置一切处觉者所安座也。以此功德加持力故。行者及一切众生。速证无上菩提。得开发自性清净心莲华台之万德。故云证最胜菩提为得如是处也。阿是障者。天竺之梵俗以阿为一切本初。以此本初而为实有。更以不知此本初无性。若夫有本初者生灭。若生灭者是大菩提障也。故云阿是障也。然入阿字实相故。即本初不生。以本不生故。即本来不灭也。以不生不灭故。远离四句百非三世十方之妄想。而无相无性。故云傍有二点乃至此即盖障义也。何故阿字是障等者。阿字之字相即障也。以何故。见有本初故。阿字之字义即菩提心也。以何故。知本初不生不住妄想故。当知此障从余处而不来。故阿字即障也。故云阿字是障也。此障余处而不去。故阿字即自除。故云阿字能除障也。
    问。何故此处不说振铃耶。答。即说印相中云。犹如铃铎形（云云）当知此一句中含振铃义而不说欤。
    第八明真等二句摄复次乃至普护之中自四。一明不动印明德。二明成金刚萨埵身。三明降魔真言。四明结大界真言门。初中自身所生障者。自心障品云。障者自心生忆念菩提心。行者离诸过。不动摩诃萨而结彼蜜印能除诸碍（云云）今所言自身所生障亦然。是即瑜只所言本有俱生障也。是即无始间隔不知一念是也。无从来无所去。无始无初际。然不知故。忽然而现。故现法华经云。忽然火起。论云。忽然火起。名为无明。瑜只云。忽然而现。只是不解知离一切物之菩提心之处。即此障也。然以即见真实之智。观达此自身所生之障。不从自生。不从他生。不从共生。不从无因生。远离四句百非。超越三世十方。而从来所者终不可得。以不可得故。不生不灭无性无自性。故大日经云。于诸法本寂常。无自性中。安住如须弥。是名为见谛（云云）然诸愚夫如实不知自身之实相。故不能住如是见谛。是故从此不知自身而此障生。故云自身所生障也。以大惠刀印者。不动□印也。当见同于彼者。所谓结诵□印及真言。至于从八叶九尊以下外部天等。如持一一诸位之时。一一诸尊皆与行者身同等。而观察安住三平等。以三平等故。行者之三蜜与彼彼之尊之三密无二无别。是故成就彼彼尊之功德智惠。发最上殊胜智焰。焚灭我及一切众生烦恼垢障。故云当见同于彼乃至无有余也。
    二从二智下。明成金刚萨埵身中自五。一明能成生印种子。二明能所作印言。三明或用半印。四明被眼金刚铠。五明顶上安缺字。初中问何以故等者。问意。谓今此供养次第中说鍐字。大经普通真言品说缚字。其意如何。而问也。答意。谓当经说金刚萨埵之自体。本经说此尊转法轮之大用。故无相违而答也。二从当知下。明能所作印。能所作印者。行者能作金萨印观察本誓悲愿也。
    问曰。能成生萨埵印与能所作印同异云何。答。别也。所以然者。能成生萨埵印者。谓行者于心上观鍐字。转字成萨埵身。而顶上令有缺。左手持铃安腰。右手执五钴杵。而作抽掷之势。如此观想名能成生萨埵印也。次能所作印者。行者如此观想已。自能作印。诵言加持故。行者成萨埵。而无别无二故。此五股印名能所作印也。故经云。以具印等故即同执金刚也。以此义故。念诵次第云。金刚萨埵结内五股印。顶上欠字。心上鍐字。成金刚萨埵真言曰曩莫（乃至）吽。是故疏云。当知已上二颂能所作印也。是故别也。真言句义等。自可见。问。第二品中说等者。问意。谓第二增益守护品。说转法轮印言。而名金刚萨埵印言如何而问也。答中。第三品中等者。言今此供养仪式品第三所说能成生萨埵印者。五□印也。是说萨埵自体。第二品中转法轮印言者。说萨埵转法轮作用。故别而答也。故云答第三品中乃至法轮用。
    三从作半下。明或用半印中。右手无暇半作亦得者。疏十四云。凡上来所说地居之类之印。双手作或一手作。皆得。若持诵作务等因缘。不暇两手结。但半手作即成耳（云云）问。彼言地居天之类。今金萨也。其义如何。答。夫菩萨金刚等其半印甚多。所谓军荼利半五□印半三□半独□印第也。然者无相违。余契经等者。指金刚顶苏悉地等也。
    四从金刚铠下。明被眼金刚铠中。前已说者。指第二品所说金刚甲胄印言也。以此印明及观念加持力故。于所成生之金刚萨埵身。令被金刚不坏甲胄。故一切为障者。不能以恶眼而□见。何况得障碍咀坏耶。故云次当周遍身乃至依法说也。
    五从佉字下。明顶上安欠字中。右非但金刚等者。言持真言者非啻以能所作印等加持故行者与萨埵同等而已。亦行者念诵时。以欠字门安顶上。而大空严饰。如金刚萨埵也。三从三次下。明降魔真言中。总成觉金刚等者。前已依金刚萨埵加持故。成金刚萨埵身。故云成觉金刚行者身也。既成金刚萨埵身故。布降伏魔军之大用。故云降伏魔真言门。其义自可见。
    四从次用下。明结大界真言（亦名无堪忍四方四大护）中。犹比丘结界等者。事钞记云。结谓白二限约。即能被之法。界谓分隔彼此即所加之处（云云）又云。结界众同之本。理须通和。余法众同之末。并因后起。是知除结界外羯磨。并依法地（私云。法地者指已结界地）又云。羯磨法既尊特。常地莫行。如持秘□。必结坛场。羯磨□术其类颇同。私谓。夫总界法有三。一摄依界。二摄食界。三摄僧界。就摄僧界又有二。一者自然界。二者作法界也。其自然界者。钞云。人所至处住运界起故曰自然。约处有四种（空有水陆）不同。定量分六相差别（云云）私谓。空者兰若也。有者丛落也。水者船上。陆者道行也。然于兰若又有无难兰若难事兰若。丛落亦有可分别不可分别。故成四种。并水陆故云六相差别也。其作法界亦有二。谓大小界也。其大界者。钞云。戒坛极少容二十一人（云云）私谓。二十一人居其上许分量也。记云。必兼二众容四十一人（云云）私谓。僧尼二众也。其小界者。钞云。三明小界者。此并因难事（云云）私谓。其难事者。于如前大界内。欲令受戒之时。有不和僧。故受戒不成。为遮此难。即于空处四人已上和合结界而授戒。是唯许其僧众居坐处下许。而令无其间。是即为遮不和合僧也。如此等者名小界。故云此并因难事也。然今疏比丘结界所法事者。所言结界者。通如此之大小二界。于此大小二界内。作受戒羯磨之时。于其结界之外。设虽有不和合比丘。不入于界内者。不作受戒之障破也。故云犹比丘乃至不能障破也。今秘密宗结界者。夫一大圆教意。言其分量者。等与虚空无所不至。论其时分者。超越三时圆明常日也。时处既法界量等而不可得也。故云结大界。虽然真言行者。从一散乱心。四魔三障得其便。令破损持诵所修功德业。是故十方三世诸佛。以同一本誓故。说此结大界真言。依使此真言大勇猛之光威照曜十方一切方处故。因妄想分别而得便。诸魔军恶心为障者。不能暂时亲近。远逃散无边方。更不知所去。以何故。以大菩提心势力故。以大悲万行而所庄严故。以正等觉光所照曜故。以大温槃城而安住故。是故经云。无量天魔军及余为障者。必定皆退散。疏云此中大界谓从初发大菩提乃至不退菩提即大界义。凡此段如疏第十卷及同私记聊无相违。故更不记耳。
    九从第九下。明次应等四句摄及余供乃至生疑悔中。即开当段为第九·第十两段。所谓前摄颂列名时。除不动及六种真言等。然今至此释处。举不动等七种真言而为第九段。举及余以下品终而为第十段。其第九段中自为二。初是成辨门。后明营辨门。其成辨门自可见。从二一广下明营辨门中。如经说者。即指具缘品。即彼品中。欲说惊发地神而说长行云。先当为一切如来作礼。疏第四释云。阿阇梨将欲惊发地神。先运心思惟此毗卢遮那无尽庄严身固遍法界。十方三世一切如来亦复如是。一一无尽庄严身周遍法界。从十住地乃至初地菩萨分证庄严身。无量无边满于法界无有间隙。如胡麻中油。当观此身遍至于一切圣众之前。以清净三业至诚而作礼。以此因缘故。刹那获得无量福。当以无倒之心施彼弟子。愿无障难。速成无上菩提（云云）今所言先恭敬礼亦如是。应运心作礼也。复献于阏伽者。当品中。前既入佛三昧耶之次。说阏伽印言已。对彼故云复也。是即本经具缘品所说香水洒净是也。即如经云。秘密主。如是所说处所。随在一地治令坚固。取未至地瞿摩夷及瞿模怛罗。和合涂之。次以香水真言洒净。疏第四释云。于最初日。阿阇梨当住大日自性。然后惊发地神严身方便。皆如供养次第中说。惊发已。即用不动尊真言加护之。故云献于阏伽如经说香等依法修供养复以圣不动也。用种种香花乃至洒之者。是即具缘中所说白标曼荼罗之持诵也。疏第四释白檀曼荼罗云。凡释地平治了。知其方分。即穿曼荼罗中心深一肘许。用成辨诸事真言加持。五宝五谷五药安置其中。去垢譬除等。皆如供养法中说（云云）此中皆如供养法中者。专指当处之经疏。是故今经言如经说者。具指具缘品也。加持所献阏伽水中等者。是即彼灌顶瓶持诵也。是故疏四云。如是安置了。更复次涂便极平正。应取欲灌顶瓶。贮以净水勿令大满。^7□诸花□。中置五宝谷药。于埋宝处置之。如法所持等者。释经之依法修供养之句也。阏伽严水中者。以五宝谷药等。入彼如法所持阏伽瓶水中。而观想五智成就之圆明庄严之。故云严水中也。复以圣不动等者。具缘品云。持诵者思惟而住于佛室。当受持是地。以不动大名。或用降三世。一切利成就（云云）故云加于所献阏伽水中乃至所有供养中洒水也。经文准之可知。各说本真言等者。香花一一各别真言也。及自所持明者。行者自所持本尊印言也。
    问。次有涂香等六种真言（云云）然现文有五种。何云六种耶。答。具缘品说入曼荼罗所要真言中。其第六说阏伽真言。故准本经说。虽举六种。今当前既说阏伽。故不说之。然疏主且访本经。且兼前后。而作此释也。问。皆是入曼荼罗修供养时所要故（云云）然说何事耶。答。今此一段传法灌顶所要故。如此释成也。
    问。若然者。何唯限此一段而殊作此说耶。答。何皆虽曼荼罗所要。于当段殊说惊发地神白檀曼荼罗洒净香水及灌顶瓶等之持诵次第故。云皆是入曼荼罗乃至于此品中说也。右句义中以下说涂香等五种真言字义句义。如疏第九并同私记而已。
    二从第十段下。明说运心等广大供养中。有力者等者。是即非财富之有力者。指甚深秘密广大无边法财有力者也。所为成就悉地品摩诃萨意处秘密内心之瑜伽。曼荼罗法品以字烧字等秘句。秘蜜曼荼罗位品布列庄严大地及通同法界曼荼罗。秘蜜曼荼罗品种种无量三摩地法门等是也。皆是阿阇梨灌顶人及秘蜜第五人所应修证之法财也。非彼受明灌顶人智力不及。故云有力者也。非但五种供养等者。指已前五供养也。是即秘蜜。曼荼罗品所说四种供养之中第一供养也。所谓疏十五云。供养略有四种。一是供养香等乃至饮食。皆是世间供养也。但以物献也（云云）如是供养是世间浅近无财微薄之供养。而非智力财富究竟圆极之供养。然今此持诵者。先严备世间浅近五供养。而兼修运心等广大供养。故云有力者乃至亦有广大供养也。就中亦有广大供养者。法财有力行者安住法界平等悲智圆满之智力。从大悲广大法界海。而流出意生法界之供具。遍满十方法界云集油麻诸佛诸大菩萨等之前。以至诚殷勤之三蜜。于一一圣众之御前。而奉供养恭敬尊重赞叹。虽然以能供所供及供物之三相本来不可得故。一一功德法界量等无有边际。何以故。以自在神方加持三昧之力故。秘蜜曼荼罗品云。而观菩提心各各诸如来彼所生子等。以是无过花供养仁中尊真语。以加持三昧自在转胜妙广大云法界中出生。从彼两众花常遍诸佛前。同疏第十五并同私记委细释之。谓四海水作莲池者。入秘蜜曼荼罗位品可说布列庄严大地等是也。即彼品尔时大日世尊乃至令得欢喜等十余行长行文所说。地平如掌八功德水等种种无量之布列庄严大地也。今疏所言广大供养者。专指彼品庄严大地意生供养也。广释如疏第十六及同私记。要揽人可见彼也。
    普通供养印者。合掌印也。疏第十五释四种供养中。第一如前引。二者合掌（谓礼敬也。此是印也）三慈悲。四运心。谓想香花满诸法界。运心已即用合掌印。并慈悲三事皆运心也。故经云。乐欲供养佛者。即作普通供养印。所愿皆成就也。平等如法界者。如本经说地掌如掌五宝间错等是也。平等者所谓三平等也。如法界者三平等自体。所谓自性心莲华台也。是即十界平等如如法界之极理也。故云如理。真言行者正见真实如实大菩提心开发时。契当此如理之极理。将即函盖相称。故云契当也。福德而生起等者。是即秘蜜曼荼罗位品所说无量菩萨福德所感之宫殿门标檀等也。即如彼品云。无量菩萨随福所感宫室殿堂意生之座。如来信解愿力所生法界标帜大莲华王。出现如来法界性身。安住其中。依此文。今经云依诸佛菩萨福德而生起。乃至众香花云等无际犹虚空是也。问。从运心生耶等者。问意。谓如是福德生起。从佛菩萨之力而生耶。为当从。印言之力而生耶问也。答非从独生等者。答意。谓若如是福德从四句而生。妄计所生而非能生。从四句而不生故。是即不生之生也。故云故名能生也。是即举自句和合句。而略句及离句。故云答非从乃至能生也。言非从佛菩萨生。非从印言生。非佛菩萨印言和合生。非亦离而生。当知行者三密之池水澄净。诸佛天月之影像自浮。行者不上。天月不下。感应道交不可思议而生。故名能生也。幢幡等者。释幢幡乃至无际犹虚空一偈半也。谓所本经说于八方隅建魔尼幢而悬五宝璎绳。无量菩萨随福所感宫室殿堂种种浴池时。花杂树敷荣间烈等。与今一偈半文略义同。所生者。是即非从因缘造作而生。从自性清净摩诃意处而生。故经云。意生之坐如来信解愿力所生法界。疏云。即是诸本尊等。皆当座于意生所感之生。乃至从法身而出现也。各两等者。疏十方释经之从手发生花文云。又以此花等周遍法界。为一大树。如天意树无异。雨种种花云花香幡盖等及饮食物。无量无边不可穷尽。普遍一切如来之前。种种供养令一一周遍。如此运心。即以真言及印加持也（云云）故云两者乃至无穷尽故也。思惟等者。所供一切本尊圣者一一三密周遍法界。互相涉入。彼此摄持。自在无碍。而无有空隙之处。如是观察已。结彼印诵彼明。而运心供养也。故秘蜜曼荼罗品云。真语以加持三昧自在转（云云）疏十五释云。行者供养香花时。当以真言及印加持。然后运心。此花香美。无诸过患。如供养花。即用花真言等也。心若不住定。何由得然。故云三昧自在转也。能出供养法者。指虚空藏明法。如此观想虚空界遍满诸尊圣众已。于一一每前。令遍满无量无数供养云海。然后以此虚空藏转明妃印契。而加持供养。故以能供所供不可得故。获得三平等功德。行者与诸佛菩萨之功德。等同无有异。故经云。以虚空藏明乃至所愿皆成就也。虚空者理虚空也者。指阿字本不生妙理也。此理能遍能供所供物。故诸尊行者及供物。皆悉遍满自性清净圆明海。与无相法身无别也。故经云。性同虚空。即同于心性。同于心即同菩提。心·虚空界·菩提在三种无二。故云理虚空也。能出者。能出生无尽众德故。能藏者。能含藏无量珍宝故也。显能义者。以此增加句显明彼虚空藏之功能。故云显能义也。经言如法所修事者。如上种种无量供养之具。以观想运心故。一一尊前遍满无不丰足。以三力故。行者及法界与如来功德同等无异。故云如法所修事也。随时等者。秘密曼荼罗品中。金刚手问曰。弟子复几种（云云）如来答云。诸佛二足尊灌顶传教者。说四种弟子。时非时差别。一者时念诵·非时·俱·非俱。具有一切相。佛说亲弟子（云云）疏（云云）疏十五释云。次分别弟子之相有其四种。一者明念诵弟子。二非时。三时非时俱。四者时非时俱非。此谓四也。私谓其时念诵者。其师明知此人经历若干时分而精进修行。可得成就已。而授真言法要而精进修行。毕定得成就者是也。二非时者。如前虽修行真言。于其时不令成就。故名非时。三非时俱者。虽受师教。未修行。此不在时不在非时。故名俱。四俱非者。师虽摄取之。未受真言法要。故名俱非也。如是四种中。随顺修正行故。云随时修正行出。经言。是则无定期者。第一弟子有定期。第二以下无定期。故云是则无定期也。以是义故。疏云随时等二句道心劣惠人也。此生求悉地等者。本经所说第一时念诵者是也。先依法持诵者。谓先依世间成就品等之次第法则而持诵故。云尔也。但作心供养者。然后依成就悉地品瑜伽及秘密曼荼罗法品·同位品·禁戒品等所说。而修内心秘密瑜伽三平等运心供养等。令成就无相法界大悉地。若不尔。唯成世间悉地。不得成就无上大悉地。故经云若诸真言人乃至所为既终竟。疏云惠力勇猛期□佛果也。是则论所言大度量勇锐无疑惑者是也。是故秘密曼荼罗品云。未逮心灌顶。秘密惠不生。是故真言者秘密道场中。具第五要誓。随法应灌顶。当知。异此者非名三昧耶也。至显相者。至谓所到处。即十一地也。显谓能显体。即显德果也。故云终竟也。经言次经于一月者。浅略可见。若深秘释者。即持明品所说第六月念诵是也。言彼品中说六月念诵。然前五月是自证圆极已。而至第六月。一向是经方便为究竟句。处风火轮曼荼罗。安住无作无功用三世常恒普现色身三昧。是名为第六月念诵。所谓次上言所为既终竟。是则依前五月念诵之运心大供养。至悉地成就位已。故次说第六月念诵法。故经云。次经于一月具以外仪轨而受持真言。此中外仪轨者事相供养也者。今此第六月者。前第五月自证圆极之上。住自然无作普现色身之外仪。而常于三世。不坏化身利益有情。无时暂息。故云外仪轨者事相供养也。是即第五月念诵。字转无分观之义也。第六月是后供养之义也。故经云。又以持金刚殊胜之讽诵。乃至速成就也。执金刚以下。乃至三界无所依等长行偈颂文。是则一向叹佛之成佛已后化他功德。所谓第六月念诵风火黑赤曼荼罗所现三世常恒普现色身三昧是也。所以然者。初从无等至苦患一偈。即拔苦门也。二从普能至愿法一偈。即与乐门也。三从等同至具一一偈。即拔与无际门也。四从恒于至譬喻一偈。即果愿无尽门也。五从常无至能蔽一偈。即随愿无蔽门也。六从作众至大身一偈。即义利普遍门也。七从离障至就愿一偈。即离障与愿门也。八从于无至所到一偈。即令至究竟门也。九从唯不至胜处一偈。即授无上果门也。十从广及至所依一偈。即满愿毕定门也。上来十门中。初偈无等无所动平等坚固法之二句。正叹如来自证功德。悲愍以下九偈半。偏叹普现色身妙用。所谓其自证德者。罗字三角火轮如来智火之体也。即第六月念诵之时。脐以上令遍满罗字赤色三角火轮是也。其普现色身者。脐以下令遍满诃字黑色半月是也。是则悲智和融。自证同际。常恒三世化道。无时暂息之义相也。次如是以下六偈半。乞重制禁门。此中有六段。其义自可见。次从门弟下。明问答断简中。第一第二请者。此中第一者。前偈中之无等无所动等二偈八句拔苦与乐之愿是也。第二者。后偈中之唯愿众圣等二句。乞愿是也（此中第一者指前偈。第二者指后偈）复次第一第二叹者。此中第一者。前偈中之第同于虚空乃至及其一拔苦无际之叹是也。第二者。后偈中之复次为欲乃至法界力之果愿无尽之叹是也。次答中前愿请果者。前偈初言无等者。即果中之大菩提心也。无所动者。果中之大悲也。平等者。果中之成正觉也。坚固者。果中之大涅槃也。法者。如上之四点自体。所谓自性清净心即中台藏之自体也。圆满如是五智果德已。自然起果用。故经云悲愍流转者攘夺众苦患等也。疏云后愿请果用也。次前叹佛我德者。前偈初等同于虚空乃至尚不及其一者。是即专叹等虚空不可比类如来大我之体。故云前叹佛我德也。后叹虚空藏明具众德者。后偈复次为欲乃至法界力者。我修功德力。诸佛加持力。法界普贤力。如此三力即是自性清净圆明常住大虚空藏所具万德。故云后叹虚空藏明具众德也。

大日经供养次第法疏私记卷第六
大日经供养次第法疏私记卷第七

              金刚佛子阿寂记

		　　　　
		　　　　
		　　　　

释持诵法则品第四

    今准疏文自为四。一明释名门也。二明来意门。三明宗趣门。四明判释门。初中能修心中者。损行者解了之心也。所修法则者。亲随师所受之次第法则也。如此法则。外书记于纸面。内记忆于心腑。故云记也。身持印契。心念字句。故云持也。能持因心者。行者所发大菩提心也。所谓等起自真实不生疑虑心之三平等大菩提心是也。所得果报者。此三平等妙行之所□成。更非别体别离。心虚空界菩提三种无二妙极也。故云毕竟不差。是即法尔常住法佛身内证之轨持轨则。故云故言法则也。
    二从二来下明当品来意中。前品中者。指次上供养仪式品第三。故云供养之人。所谓彼品所说事理供养是也。今品所修。彼供养后所持诵之法则也。是即彼世出世持诵品所说世出世持诵法则是也。故云前品中乃至故此品来也。
    三从三宗下明宗趣中。宗趣者。事理内外供养持诵契当事理内外之妙镜。故云宗。自利利他之旨趣俱时。名为趣。故云所说不差乃至是为趣也。
    四从四释下。明入文判释中自二。初明标门。后明解释门。初中亦六。一明结前生后。二明稽首佛菩萨等。三明住座入三昧。四明标有相念诵门。五明标无相念诵门。六明标转字等八门。初结前生后门。自可见。
    二从圣天下。明稽首佛菩萨净天中。天者净也者。五净居天也。大日所化等者。今大日如来色相庄严。当应同彼天之形相。故云大日乃至应机天故也。
    三从住相下。明住座三昧中。住相应座者。若对诸佛而坐结跏趺座。对菩萨而坐半跏座等是也。入道场者。入三密瑜伽道场。对所念本尊。而坐本尊相应座也。即时者浅略义可见。若据深秘者。即有相而见无相。即无相而悟有相。有相无相即体即时故。云即时也。故出生义云。得之者即五根而入正受。就万有而照大空（云云）专注一境者。通达有相无相世间出世间平等一昧大圆明之一境。不见色心之别。故禅要云。唯有明朗不见身与心。住心本尊者。指自性清净之本心也。心不暂舍者。论云。胜义行愿三摩地为戒。乃至成佛无时暂忘。即此意也。
    四从四种下。明标有相念诵门中。四种者左文者。指次下智者如先等一偈一句之偈文。其四种者。一者观本尊。下偈云现前而观本所尊即是也。二者本尊心中圆明者。下偈云于其心月圆明中即是也。三照见真言字者。下云悉皆照见真言字即是也。四次第而受持者。下云即应次第而受持即是也。谓如上于圆明中照见真言字句也。而依其真言字句。一一次第念诵也。如是观本尊。观圆明。观真言字。而念诵其字句。是曰四种也。住心四处者。如是四种定是也。今称本心生喜乐故者。观内心八分而开发自已心莲。如成就悉地品云决定心欢喜说名内心处也。真言上中等者。于真言之初中。而安置真言心字。此心字之字义者。即真实仪也。所谓不可得门也。此不可得门即阿字真言。所谓真言心也。依此阿字本初不生加持故。当安住真言正行。能成三平等妙果。以此义故。成就悉地品云真言住此位能受广大果。今偈云真实义加持故当得真言成等引。疏云以真实义乃至合本不生故也。
    二从约后下。明解释门中自有十门。一明有相念诵门。二明无相念诵门。三明转字成身门。四明本尊三昧随息门。五明意支念诵真言门。六明劣惠小福门。七明乐求现法成就门。八明大日三密速得门。九明释迦真言成就门。十明秘密事业可解门（矣）。
    一从初中下。明有相念诵门中。捻珠初起等者。初致正念诵法则也。今者上时者。指正念诵之时也。于供养仪式品中者。彼品中总有九段。其第二段中亦有五门。指其第三成画大日门也。并如前品所说故。云所开示乃至开示本尊也。是即观想本尊。明了令现前也。故次句云现前而观本所尊也。然后于此本尊心月轮中。而观圆明净镜。故次句云于其心月圆明中也。于此圆明中。观想真言字。令古而布列。故次句云悉皆照见真言字也。如是本尊·圆明·真言字。明了令现前已。然后一次第句句字字明了令念诵。故次句云即应次第而受持也。令心净无垢等者。一一字一一句。通达明了而念诵故。本尊·圆明·真言。洞然明彻卷舒自在。无垢无障。如百练真金柔耎无垢。故云令心净无垢者贪嗔痴等不起念。数者等者。念诵遍数百遍千遍乃至万亿。如教说令诵满。故云所说数满也。克限日月等者。成就之时限也。即世间成就品云次一月念诵。疏第十释云。次一月念诵。谓一月之中。先当作如此。如上观之。又秘释。此中得一月之分。即是入初住地。故云时分者克限日月也。相现等者。如世间品云第二名为声句想为本尊。疏第十释云。又当观想字字句句真言之声。如前次第相续轮环不断。一一声明相明了。如铃铎风梵之音。次第不断而入其身。遍其体内。以此因缘。能令身心扫除垢浊。如火起时诸尘悉净。以如是义故。云相现等者乃至光明也。自以身外者。于心外而观察故云尔也。
    二从二四下。明无相念诵门中。四支者右四种也者。指有相念诵之中观本尊等四种。故云右四种也。复殊异者。观本尊等四种名字虽同。彼于心外观之。此于身内观之。是即秘密曼荼罗所入之人所观。而非授明传教等之人所观境界。故云复殊异乃至不观本尊也。凡正观时等者。依秘密曼荼罗法品。作以字烧字因字更生之瑜伽。依持明禁戒品等。入六月念诵之三摩地。依秘密曼荼罗位品。观想布列庄严之大地。及依同品通同法界曼荼罗成就悉地品内心真实行瑜伽等。正开自心秘密之花台。显自已本来本地法身。故云凡正观时即作自大日也（已上一一三摩地法门非面授不可知。更问）少者修时不多也者。若有上根上智之人。修如上之秘密最殊胜内心真实之瑜伽。更不生疑惑故。不起于座而能成就大悉地。故成就悉地品云。决定心观喜。说名内心处也。真言住此位。能授广大果。又持明禁戒品云。等起自真实。不生疑虑心。常住于等引。修行戒当竟。又此经终偈言次说无相最殊胜具信解者观察者。是则如上之甚深最无上秘密瑜伽是也。故经云虽少福者亦成就。疏云少者修时不多乃至难辨也。下一句引证说者。指瑜伽胜义品中说之一句也。所言瑜伽胜义品者。是即指成就悉地品摩诃萨意处乃至得成不死句等十二偈半之文。凡一宗源底唯有此事。故此经终偈云。出世间品瑜伽法。乃至当得出世间成就（能能思之更问）。
    三从三身下。明转字成身门中。转变明字者。转阿字大日。转^h□成执金刚等是也。而以观作本尊形者。秘密曼荼罗位品云。尔时世尊复告执金刚秘密主。善男子。谛听内心曼荼罗。秘密主。彼身地即是法界自性真言密印加持。而加持之。以本性清净故。羯磨金刚所护持故。净除一切尘垢（乃至）内现意生八叶大莲华王。抽茎敷□彩绚端妙。其中如来。一切世间最尊身（云云）疏十六释云。此莲华上有一切人中尊。即毗卢遮那也。此是行者自性无师智大毗卢那佛。非从外来也。故经云而以观作乃至之标帜。疏云三身秘乃至尊形也。此中逮见身密标帜者。秘密曼荼罗品中。金刚手问曰。云何身秘密不舍于此身。而得成天身种种诸变化。如来答曰。如乾闼婆城所有诸人民身秘密。如是非身亦非识（云云）疏十五释云。次答云何身秘密。如乾闼婆城（乃至）非身后非识。言此悉地之人不舍此身。不舍此身不舍此识。而能秘密其身。犹如乾闼婆城。于中见种种宫殿人民众物之相。虽似有。而实非有。亦不有。或时可见。或时无。此行人秘密其身。亦如乾闼婆城。但于众缘而生。其实非实。或隐或显。由真言观行众因缘。而令此身随缘生灭。亦如是（云云）故云逮见身秘也。标炽者。秘密曼荼罗品云。法界标示大莲华王。出现如来法界性身。疏十六释云。标标即从法界生。即是法界坛标炽也。此标中有性义。梵文语含也。标即是性也。法界体性本来常净第一无相。还用法界而庄严之（云云）言法界体性本来第一无相。名为标炽也。本自者。其体性本无作。自非造作迁流之法。故云本自也。以斯义故。自身本来不生不灭第一无相。而远离四句百非。超越三世十方。虚空及法界同体。而最胜最尊。故云见自身本尊形也。契经略说等者。指大日经而云契经。此经中虽说四重法界诸尊无量三摩地法门。大略不出普门一门之二相。故云略说有二种也。其普门者。大日自内证三摩地门。是即超于八叶绝于方所。非诸有心智之境界。故云正遍知观最为先也。次及菩萨等者。次明一门三摩地。是即对正遍知为先而云次及也。菩萨者。指文殊观音等诸大菩萨也。圣天者。指五净居天等二乘诸大天等。如是等菩萨圣众中。文殊师利为第一。故云妙吉祥尊为上首也。问曰。若然者。何故不举四佛三摩地门耶。答。开大日四德而为四佛。统四佛众德而为大日。是故大日之外无四佛。故说正遍智而摄四佛也。问。何故不举诸金刚耶。答。举菩萨而摄诸金刚无咎。何况现文云圣天。即所言圣者。指圣者不动降三世等大力持明王也。彼乘位者等者。言依如上之三部诸尊一一三摩地法门。而属行者有缘诸尊。转其种子字为三形。转三形为尊形。结诵彼尊相应印言。于彼尊本位而作加持故。云亦依乃至及真言也。文殊乃至前品者。指供养仪式品第三也。
    四从四以心下。明本尊三昧随息门中。本尊者。以一切诸尊皆具自性清净之理故。名为本尊。秘记可思之。以心者种子字者。就中有总别二种。总谓之字为彼彼真言之心。然今以心者种子字者。通二义。所谓总约普门者。即以阿字置行者心上。是故真实智品云。以心而作心（云云）若别约一门者。以诸尊彼彼种子字。置各各尊心上。亦置行者心。而成三平等。故云以心置心为种子也。今此文殊亦以阿字为种子。如八叶院。以瞒字为种子。如供养仪式品等。故云彼应如是自观察也。安住清净菩提心者。普门持诵印真言也（更问）众所知识之形像者。一门随类应现仪相也。随顺彼行而勿异者。为普门机而作普门相应之加持方便。为一门机而作彼类相应之持诵次第。故随类而勿异也。文殊师利菩萨真言门等。并如具缘品及普通真言品等。故不及别释。可见经第二疏第十·记四十二也。当知诸佛菩萨等者。指释迦牟尼及贤劫诸佛等也。菩萨者。指观音弥勒等诸大菩萨也。转字瑜伽等者。举大日文殊而例同其余也。瑜伽者。各各所住三昧也。所谓如普贤住佛境界庄严三昧。弥勒住发生普遍大慈三昧等是也。或余经说等者。指金刚顶瞿醯苏悉等。或依彼说异仪轨等者。指诸尊各各仪轨等。或以普通三密门等者。夫于三部五部等各有通印通明。又总于诸佛有通印明。又于菩萨有通印明。左一两出之。所谓南么（乃至）迦者。出通种子之归命及字体。南么（乃至）莎诃者。举通真言之归命及种子并成就句也。当得等虚空等者。说佉字等空不可得实义。是即五字严身之意也。所谓五大所成之大虚空也。故云理虚空也。说诸法亦然者。一切诸字门皆悉入阿字门故。成不可得之实义。故云但伽字一切字亦然也。从复于下。正说随息之仪相。初字者金色阿字者。释经想念本初字。是即成就悉地品所说摩诃萨意处花台阿字门之阿字也。所谓诸法本初不可得。而为诸法之本初。是即彼圆明中字也。住此不思议法界瑜伽。为最无上真实真言行。故彼品云。知心性如是得住真言行（更问）故云金色阿字也。此事。上无相三昧门转字成身门中。引本经文大概释之。有传之人明白之。呜呼悲哉。无惭无知之徒。不受面密之相承。檀披文随情□义。是故亡如来加持之元意。失大圣弘经之本怀。能能口传相承。可救闇路耳。纯白等者。正说百光遍照王加持也。成就悉地品中说正真言行已。次说遍照王云。次于其首上顶会交际中。标以大空点。而思惟暗字。是即前阿字真言真实正行也。此暗字成正觉正果也。故疏云。初依佛教发心阿字。后成佛等佛暗字也（云云）是故今文想念本初字者。阿字门。是即真实真言行也。纯白点严饰最胜百明心者。暗字门。是即真实果体也。眼界等者。是即揽字观也。前以心眼而观内心处令现前。是眼置知火字。成罗字之明灯。以此即事而真之明灯。明照见内心八叶心莲台万德之时。前心见与今眼见。平等无二。唯见一满月圆明。更不见色心之别。故成就悉地品说暗字门已。说揽字观云。啰字为眼界。辉烛犹明灯。俯头舌近于齶间而以观心处。当心现等引。无垢妙清净。圆镜常现前。如是真实心。古佛所宣说（云云）当知今此偈颂文全体彼偈义相也。所谓彼偈中啰字为眼界。乃至舌近于齶间者。今偈中眼界乃应当如是见等一偈半文是也。已上说能观义相也。又彼偈而以观心处乃至圆镜常相前者。今偈又观彼心处乃至能破无明宫等三偈文是也。已上说所观境及观成之相也。明知今此偈颂秘观全依成就悉地品深密瑜伽也。疏文以此义文可见之。更无相违也。已上说暗字心王观已。次迦字以为首以下。说迦字等心数布列。是即二十五对文之初。故云初也。迦伽次第相续生故。云初者因也。是即暗字心王故。迦等心数围绕于心王。而心王发心。则心数同发心。乃至心王入涅槃。心数同证涅槃。心王心数暂时不离故。次暗字而说迦字等也。复次迦字是诸尊通种子故。诸菩萨真言归命句下可有之。故云迦字以为首者初也。所谓真言初句之初也。故云初者因也。从此字而生诸字。故云因种子也。余字门等者。萨字以下诸字等是亦诸尊种子字也。字门别故者。萨字谛不可得。罗字尘垢不可说等。别故云尔也。本尊别故等者。诸尊本誓各不同故。其种子真言亦别也。故云本尊别故言或复也。皆当修是法者。大途诸尊以迦字可为种子故。云迦字以为种子也。理无造作者。迦字字义也。所谓作业不可得也。谓诸菩萨度众生之作业。以入阿字门故。皆与本不生际而相应。成自性清净之真言行。故云或所持乃至真言也。环列者广真言者。以一真言之全。于一圆明中令布列。故云尔也。心圆明也者。行者于本来常住自性清净满月圆明中。而令布之。是即圆明所起诸法也。是故所起诸法离四句百非。超三世十方。不生不灭不动不变。故圆明即诸字。诸字即圆明。是故离圆明无诸字。离诸字无圆明。即离同际不可思议。故云心圆明也。是故成就悉地品云。而以观心处当心现等引无垢妙清净圆镜常现前。即此义门也。单字者种子者。如一切物种子唯一而从和合不生。诸菩萨等大菩提种子亦如是。唯单而以多字不为种子。故云单字也。句因者三字以上者。三字四字等合集成句。谓如^h□^b□^h□^h□等者。诠金刚不坏轨持法则之义。故云句因乃至故令物解故也。随息而出入者自息也者。是即真言家最上秘密之持诵。就此且有世间出世间二种随息出入观。其世间念诵随出入息而其字出入。其出世间念诵不然。出入息即字字即出入息。息外不见字。更不作字与息之别也。故疏第二十。释世出世持诵之品之出入息念诵云。前出入息为者。前出入息变字为出入息。今世间念诵见出入息中有字了了分明。是有分别也。前出世间不作如是分别也。今此偈中随息而出入者。专依彼持诵品所说。而明世出世有相无相念诵也。疏言自息者。行者之出入息故云尔也。
    六从五或下。明意支念声真言中。意支者简心外事者。是即安住自心本性圆明。更不缘心外有相有缘之事法也。故世出世持诵品说出世意念诵云。当知出世心远离于诸字（云云）疏第二十释云。出世间者。当知如是意念诵之法。离于文字也（已上别牒）岂拨离前来真言字等。方名离文字耶。不如是也。谓能达字之本性即是圆明。当住本来不生者。即心是也。心之体性圆明清净。具足众德而无分别。当观如是字。此字者还即是前来本尊真言之字及句耳。但了知此字从心而生。心既圆明湛寂。从心所生之字其性亦尔。所云离字声等者。谓离分别缘念之心及声想等也。然持诵时。有诵有观。或可观行。或可兼行。或但修观照也。诵谓如上缘于声字或出入息等。照谓观此字之体性也。然初观时带于有相。若观种子一字。其圆明初即小作。若具观句等即大作。圆明状如连环等。以心观照令宛然分明。后即从此而观其性也（云云）是即以欲经既终故。举上来所说瑜伽之法。而结劝印持弥令甚深也。以是义故。疏第二十释世出世持诵品云。此世出世间持诵品。上来一部经意。皆为修真言行诸菩萨等作持诵入道之法。而今此品长得其名。当知说一部之要旨也。经初金刚手已曾问佛持诵之法。上来亦有略答之处。然未具足悉。今为决择故。更具分别其宗要之行也。其秘密者。上来诸品所明非不秘密。然此中宗要乃秘密中之秘密也（云云）当知今言意支法者。彼品所明秘密中之秘密。所谓出世间意念诵法是也。乞愿有智有行之人以之为示南。而可觉察宗要之正行耳。应理者。与心内秘密圆明海之理性而相应故。云应理者心至理也。缘念成悉地者。谓一缘一境而不缘余境。专念圆明而不念余法。如是缘念不动不变。而湛然常寂故。速圆满悉地。故云缘念成悉地也。普利众生心者。无缘大悲普覆法界。悲济有情。犹如救一子。以三平等本誓故。我所修内心瑜伽功德力。及一切众生本来具足自性清净功德力。诸佛大悲加持力。无二无别而遍法界。是故行者不起于座供养奉事。尽虚空遍法界两部界会诸尊圣众将。又利益安乐尽虚空遍法界六道四生一切众生。虽然行者不见。众生不知。冥薰密益。拔苦与乐。舍邪归正。发菩提心。修菩萨道。故三十七尊出生义云。至如普现色身等百千三昧及四无量心饶益方便六波罗蜜行。不起于座游诸佛刹。供养承事利乐有情。以不可思议薰。而密移众生界。如是理用。余修多罗或但有名目而无其法。至于作用仪轨。皆备此教门（云云）方乃等者。乃犹时处也。谓十方世也。其浅略如具缘品等所说。若深秘释者。超于十方而绝方处。所谓中台不思议之花台是也。越于三世泯昼夜。所谓圆明常住之圆镜是也。如是离心外方处。无想无分别而持诵。故云方乃作持诵也。随其深密意思念声真实者。谓运布真言字之时。唯思念其字义。而不见其字相也。故云随其乃至真实也。如是受持者者。总从无相念诵至于今意支念诵而结释。以为真言行者一行一道唯一大方便。故疏一云。今此真言门菩萨。若能不亏法则方便修行。乃至于此生中。逮见此无庄严加持境界。非但现前而已。若欲超升佛地。即同大日如来亦可致也（乃至）谓初发心欲入菩萨位故。于此真言法要。方便修行得至初地（乃至）如是次第乃至满足十地。唯以一行一道而成正觉（云云）故云复为一方便乃至依此法故也。
    六从六诸下。明劣惠少福门中。劣惠等者。未得心灌顶故。秘密惠不生。故不能修如上之出世无相意支法。故云劣惠。以有相有缘之浅智。修习世间成就之法。故云少福也。是即持明灌顶人等也。故下文云。若依此如来行者。当于大悲胎藏生曼荼罗王。得阿阇梨灌顶。乃应具足修行。非但得持明灌顶者之所堪也。是故疏云初念诵人也。当习意支法者。如世间成就品云。当字字相应句句亦如是。作心想念诵。善住一落叉。初字菩提心（云云）疏第十释云。如上一一字各有字义。从此字入实相门。即真言也。又此诸字合而成句。则有句义。此句正诠实相之体也。是故行者持真言行者。必令字字相应句句相应也（云云）如是修习故。云当习意支法也。问。何故第五段云修意支法。今段云习意支法耶。答。前直修内心之瑜伽。不习心外事法。故云修。今习心外字句。渐诠实相之体。故云习也。无有定持分者。是即对深惠之行者一生可辨故。云无有定时分也。是故疏第十释善住一落叉初字菩提心之句云。所谓一落叉者。此是隐语。梵音别意。即是一见义（乃至）行者住真踊健菩提之心。一缘不动无有取舍。故名住一见。若不如是者。虽经百年诵满千万落叉。犹不得成就何况一落叉耶（云云）今此劣惠意支法不住勇健菩提心故。无一见义。无一见义。故落叉义不成。故悉地成就时分。无有定量故。云无有定时分也。
    七从七若下。明乐求现法成就门中。深□勇猛人者。入秘密坛发甚深无相密惠。大度量勇锐。而安住勇健大菩提心故。云深惠勇猛人也。故秘密曼荼罗品云。于诸法本寂常无自性中安住如须弥。是名为见谛。又持明品云。等起自真实不生疑虑心。又论云。大度量勇锐无疑惑者。宜修佛乘（云云）如是深惠勇健行者。必定一生可成现法乐。故云苦乐欲现法也。上中下悉地者。如次佛莲金三部悉地也。问。若然者。何故今疏云下者断烦恼声闻耶。答。断烦恼者。是金刚部降伏门之义也。声闻者。专住大智圆明之自证。不缘受苦众生之偏。一旦寄齐声闻之自调自度。故云声闻。非以彼灰断入寂声闻而谓下品现法成就之人。经言应以斯方便者。指成就悉地品瑜伽。及世出世持诵品出入息念诵法等也。心受持者简辨事者。无相意支持诵故云心受持。心内秘密瑜伽故云简辨事。岂离辨事而别有心内秘密瑜伽耶。达一一辨事本来不生不灭性相常住等同虚空。而不执其差别事相。故云简辨事也。如是圆明常住真实心。十方三世如来同一本誓而说之。故成就悉地品云。摩诃萨意处说名曼荼罗（乃至）念彼莲华处花台阿字门（乃至）无垢妙清净圆镜常现前。如是真实心古佛所演说。菩提心论云。其圆明则普贤身亦是普贤心。与十方诸佛同之（乃至）证本尊身满足普贤一切行愿。故大毗卢遮那经云。如是真实心故佛所演说（云云）当知上来所说无相意念诵法。诸佛甚深秘密奥藏。故如来忝引古佛以为证。故云正觉诸世尊所说法如是也。随力者亦得者。秘密曼荼罗品所说三种灌顶中。第一印法灌顶者是也。亦名离作业。彼品云。若秘密方便则离于作业。是名初胜法。疏第十五释云。一者以印法作之离诸作业。乃至作时。随力令辨少供供养三宝。此第一最胜。谓本尊身语意三合为一。三俱净故。以印印之。此最胜也。师秘授其真言手印之类也。又如行学品云。若无势力广增益住法。但观菩提心。佛说此中具万行满足清白淳净法。故云或奉香花等随力修供养也。是中先持诵法者。指如上世出世有想无相持诵法。于此持诵法。各有时与相。时谓遍数日月等限量也。故云略有二种。一者依时故乃至日月限等。相谓燸气光焰等也。故云相谓乃至音声等也。如是时限满而瑞相现。当知灭罪生善之喜瑞也。故云当知是真言乃至净除之相也。如疏第二十云。若得三相当是罪得除也。先明身相。谓身体先时兼重。今则轻安。乃至或行百里千里。迅疾而往不觉劳倦。速疾异常。先时静坐系缘。多为小虫蚊蛇等所恼。今悉不生。无复腻垢可恶之相。广如大品中所说。此是身相也。口相者。随有所诵。暂发声时。本尊即至又如大品所说。口发诚言。非人不娆于他之类。皆是语业清相也。意亦有殊异相。谓发生无量惠解。如经一月四月分别不尽等。先时贪嗜如是如是食味。或不得者身即不安。今时寂然不复思念。乃至多日不食。恬然得喜悦之味。无余食相。身亦不困。或先多种种烦恼。今皆净息。皆是意净相也。由具此三净相故。名三落叉。若不尔者。徒口诵遍数。无所益也。以如是义故。今经云。是中先持诵法略有二种。乃至复持满一落叉。疏云。一落叉者十万也。乃至得见本尊故言见也。已上依世间成就品作心想念诵善住一落叉初句菩提心之句。并世出世持诵品之意而说初一月念诵也。故彼品疏云。若不尔者。从口诵遍数无所益也。世间品疏云。若不如是者。虽经百年诵满千万落叉。不得成就。何况一落叉耶（云云）经第二月等者。先一落叉是一见义故。一见本尊圆明种子了了分明。名为初一月。故疏第十云。第一月谓成种子故（云云）故云要得定心得见本尊故言见也。次经言经第二月具支方便乃修者。是即于第二月成位也。故世间品说第二月云。次一月念诵行者。前方便一一句通达为成正觉故。回向自菩提。疏第十释云。第二月谓成位故也（云云）然今疏乍牒经二月具支方乃修者。而不释第二月义。即云第三月一月等。作第三月之释。是即似自语相违。虽然委见经文言。从此经第二月乃修具支方便十二字。是正说第二月也。次然复随其本愿作成就者。是即说第三月出世成就法也。所以然者。第二月之终。必可为第三月一日故。疏主则取于然后之义。第三月一日而得意故。释第三月一日也。为初作成就法者。于此第三月。初作出世成就法。故云为初成就法。是故世间品说第二月已而结云。如是于两月。真言当无畏（云云）其次说第三月云。次满此月已行者入持诵（云云）疏第十释云。次满此月已行者入持诵者。成世间说者。即是初一月持诵。次一月于世间法中而得成就。若出世义说。即是随其成就之时。能满一切所愿也。故知今为初者。自此第三月一日初作出世成就法。故如是释成也。谓待蒙佛指麾方便者。作世间成就已时。以感应因缘故。本尊及诸尊等随问善答。随愿能与等。将有种种未曾有瑞相。□见如是之瑞相之后。可作出世成就法也。以此义故。疏第十结世间成就相云。又即自观其身亦同本尊。以三事等故。名世间成就。尔时本尊及诸菩萨等。随想而现。随念而至。随问而答。然后入修学出世真言之行。不如此者。徒损其功。无有益也（云云）故云谓待蒙佛指麾方作也。此中言方作者。初作出世成就法也。以心意持诵者者。疏第十云。又行者观本尊时。初忽见随灭。不应爱味取着或生忧悔。但当一心行之。久自谛了分明。若见尊时。诸有所相。自然成就圆光月轮及字等随念而现。洞然明彻。故云以心意持诵者待见光等也。
    八从八段下。明大日三密速得门中自三。一明正大日三密门。二明如来豪相真言门。三明五种真言心门。初中亦自四。一明总乐修三密。二明修意密。三明修身密。初中后为乐。修习者。对前现法成就门。故云复也。为乐修习者。为乞愿修修翟如来三密之物。而说三密方便故。云为乐修习如来三密门也。二明意密中。经于一月者者。一月是一见圆明故。是即意密也。故云满一落叉亦言一见也。欲满者。行者当乐欲令圆满三平等圆明之觉月故。云欲满也。欲见者。欲求令得见圆明常住之本尊故。云欲见也。次说以下一偈一句。为明三密具足相应。于意密门中。说真言印也。当依如是法者。如意密中。语密身密亦如是。可三密具足相应。故经云当依如是法。疏云当依者左法也。三从大日下明语密。自可见。问。此阿字是种子等者。问意。谓于前第三品中。以大勤勇种子。即名大日种子□□□云。欠者勤勇种子也。佛坐道场伏诸魔故。一切天人号为大勤勇也。即毗卢舍那也（云云）故知。既以欠字而为大日种子。何故今以阿字为种子耶。而问难也。答意。谓阿字生菩提妙果真实正因也。欠字现不生不灭大涅槃空无相大空也。所要虽别其体是一。故二俱依事用为种子而答成也。三从是中下明身密门。问曰。是中身密印者。即大日身密印欤如何。答。尔也。问。若然者。次句云正觉白豪相。即是可云如来豪相印。何故云大日身密印耶。依之一具说毫相真言。明知非大日身密印云何。答。是以豪相印为大日身密印。更无诤。所以然者。所言豪相者。非别体。即是大日如来豪相也。故名如来豪相。以此义故。密印品云。此名豪相藏。佛常满愿印也。以才作此故。即同仁中胜（云云）此中佛者。大日世尊也。仁中尊亦尔也。无诤。豪相印即大日身密印也。问。若然者。阿字真言无印如何。答。是即例印也。隐密不说故。云已如前说。更勘耳。二从如来豪下。明如来豪相真言门中。阿行者。是即第二阿也。经言去声急呼者。□□□点之阿也。所以然者。疏云以此不生之行净一切因也故也。
    三从如前下。明五种真言心中自亦三。初明能成字。二明广以字严身。三正明说五字门。初中如前者。指供养仪式品第三次当转阿字成大日牟尼之文也。总叹能成字者。指暗鍐等五字门也。其所成谓行者之五轮耳。法力所持故等者。以五字能成之加持力故。大日与自身无二无别。故云法力所持故与自身无异也。
    二从住本尊下。明广五字严身中自三。一明转成身。二明字所安处。三明能观作用。初中依能成字者。指前能成之五字也。前中者。指次上总叹能成字也。
    二从广释中下。明字所安处中。住本尊瑜伽者。指成就悉地品内心处瑜伽也。加以五支字者。阿鍐□唅欠是也。
    三从于三下。明能观作用中。能观心者。五轮圆明观心也。故云五种乃至为身也。所作用者。百光成果坐无生宫等。是即所作用也。故云豪印乃至坐无生宫也。并如成就悉地品所说。
    三从阿字遍字。明正说五字门。其义如本经。注□又此五偈者。阿字遍以下五偈也。传受者者。指善无畏也。颇以经意足之者。以悉地出现品等广说意。而调备成五偈也。百光遍照王等者。第三暗字门也。故云有点阿字也。问曰。若然次上疏文云阿字为百光成果。彼指无点阿字门为百光。然者相违如何。答。次上所言阿者。成就悉地品所说花台阿字门之阿也。依此阿字加持故。成就内心真实秘密瑜伽。而得安住真实妙行。是故彼品云。念彼莲华处花台阿字门知心性如是得住真言行。凡彼品者。如来秘藏一宗源底众生内心行者目足也。就中从时吉祥至于得成不死句。总有十九偈其中初四偈。金刚手现威光叹佛德。而奉问真言无上无无上之正行。次从摩诃萨至真言行六偈半。如来起请而说最上最无上真言行。当品所说无相四支禅门。转字成身正遍知观。无相意支念诵。大日种子心及五字严身等。专偏依彼品十九偈及悉地出现品五字布字观而说之。当知此品初。从云住相应座入三昧。至于当见如是人赫奕同金刚。是依彼成就品瑜伽。而说真言最□□□行也。但此中说世间成就法等。是即依世间成就品所说。非可泯彼成就悉地品瑜伽。今宗元意。为彼秘密坛能入之人。说此内心真实之瑜伽。成现法成就之正行。是即如来之本怀大圣之心腑也。故次偈云。次说无相最殊胜具信解者所观察。若真言乘深惠人此生志求无上果随所信解修观照。如前供养之仪（指供养仪式品是轮如金刚乃至普供养而住十偈余文也）及依悉地流出品（指悉地出现品）出世间品瑜伽法（指成就悉地品瑜伽）彼于真实缘生句（指彼物也）内心支分离攀缘（指摩诃萨意处）依此方便而证修当得出世间成就（云云）如是既说真言正行已。次说此正行之果相。是故彼品云。次于其首上顶会交际中。标以大空点而思惟暗字（乃至）逮见如来句（云云）故今偈云又于首中置百光遍照王。是即正说阿字真言妙果也。故疏十七云。初依佛教发心阿字也。后成佛等佛暗字也。以此义故。今疏言阿字为百光成果者。阿字两言指上来所说真实真言行也。为百光成果者。阿字正行之因成暗字果。而为百光遍照王。故云阿字为百光成果者。非谓阿字当体即百光王也。故今百光遍照王。非前无点阿字。是即第三暗字。故□有点阿字也。当知前无点非百光遍照王也。次无垢者□字也者。释经之安立无垢眼乃至等同如来身一偈半文。即是依内心秘密之^h□字圆明真言行。证边际智满之暗字百光真言果已。是即依内心瑜伽。而证心内果位。未能眼见。故以于法自在秘密方便。□字安眼。无垢妙清净。超亿千明灯。以此无垢之明灯。俯颈低头。舌近齶间。专念一缘。如前摩诃萨意处曼荼罗。谛净明了观察相应而□见自性圆明所现曼荼之众德。与彼心眼之所见无有异故。故行者自体即是与无相法身等同也。故成就悉地品云。啰字为眼界。辉烛犹明灯。俯颈小低头。舌近于齶间。而以观心处。当心现等引无垢妙清净。圆镜常现前。如是真实心古佛所演说（云云）依此偈意故。今偈云。安立无垢眼。犹灯明显照。如前住瑜伽。加持亦如是。智者观自体。等如来身（云云）如是内外相应。明了观照故。自圆镜现前。而于中见自形色也。故论云其圆明。则普贤身。亦是普贤心也。与十方诸佛同之。亦乃三世修行。证有前后。及达悟已。无去来今。凡人心如合莲华（无点是也）佛心如满月（有点是也）此观若成（□字观是也）一一国土若净若秽。六道含识三乘行位。及三世国土成坏众生业差别。菩萨因地行相三世诸佛。悉于中现。证本尊身。满足普贤一切行愿。故大毗卢舍那经云。如是真实心故佛所演说（云云）此文是专依成就悉地品瑜伽而作此说（更问非面授者不可知。穴贤穴贤）次心月圆明处者。是即为遣行者之着想。转尘垢不可得□字。而于两眼安相不可得逻字。于明以□字惠眼所得见之圆明所现自形色。而不生爱慢也。所谓入相不可得逻^b□字三摩地。观甚深无相十缘生句故。即相而无相。即无相而有相。犹如镜像水月等。故无相三昧品云。秘密心无自性。离一切相故。当思惟性空。秘密主。心于三时求不可得。以过三世故。如是自性远离诸相。秘密主。有心想者。即是愚童凡夫之所分别。由不了知。有如是等虚妄横计。如彼不实不生。当如是思念。秘密主。此真言门修菩萨行。诸菩萨证得无相三昧。由住无相三昧故。如来所说真语。亲对其人常现在前（云云）是即彼成就悉地品。略说此逻字一切空。此无相三昧一品。广说此无相三昧。此成就品内心瑜伽行果。当欲说终故。说此离相方便。而含容一品之宝玉。彼无相品。一部妙经既欲说终故。说无相三昧。而统收一部始终。问。若然者。成就悉地品。云何说耶。答。彼品云。从此次思惟。转此罗字门。逻字大空点。置之于眼位。见一切空句。得成不死句（云云）问。若然者。与今偈言心月圆明处乃至速得成悉地二行文。其义如何同一耶。答。此中所云心月圆明处者。^h□字本初不生心月轮。及暗字百光圆明是也。处者。谓摩诃萨意处是也。于如是自性清净满月圆明体。劣惠有相念诵之人。缘心外之境。不修心内之瑜伽。故指所持之本尊心月轮圆明。而云心月圆明处。是即未逮逻字无相三昧故。速不能得悉地。故疏云。心月圆明处者。有想念诵者。处见本尊心处也（云云）然今无想念诵人。直于内心处。修无自性瑜伽之行。证暗字圆明之果。然后以□字惠眼。数观照如前之瑜伽行果。而与无相法身令同等已。修逻字无相三昧观。于如上内心秘密瑜伽自性圆明众德。不生着慢故。速得成就悉地。故经云心月圆明处乃至速得成悉地。疏云若无想念诵人乃至□□□真言也。所言自本尊真言者。行者心莲华台上阿字门是也。凡此第八门一段者。是非有想劣惠所修之行处。专是无想深惠所修之行仪也。一一行仪非面授者不可知。甚深甚深耳。

大日经供养次第法疏私记卷第七
大日经供养次第法疏私记卷第八

              金刚佛子阿寂记

		　　　　
		　　　　
		　　　　

释持诵法则品第四之余

    九从九下。明释迦真言成就门中自七。一明所入三昧。二明句义。三明体字。四明私谓。五明余尊印明依经持诵。六明简浅择深。七明四支余经所缺加诵无过。此中初·二·三·四段。皆悉如本经第二及疏第十一。更无相违。故不别释。就中私谓者。非零妙寺之语。是即疏家之语也。今全写第十卷故也。
    五从如是下。明余尊印言依经持诵中。如是者。指上之大日及释迦持诵法则也。如所庄严身者。大日以五字而为能庄严。释迦以彼真言而为能庄严。大日及释迦身即所庄严也。或余等正觉等者。大日释迦持诵如右。指自余弥陀阿□等。而云或余等正觉密印真言也。各依本经者。是等诸佛各依大日经密印品普通真言秘密曼荼罗品等所说。如此经大日释迦持诵法则。而应持诵也。故云或余等正觉乃至持诵所受真言也。疏言本经者简别经也者。大日经之外简自余诸经也。亦当如前等者。如当经大日释迦持诵方便。而云如前方便。故云此经也。若依此如来行者等者。就此如来行者有傍正二义。谓傍虽通诸世尊四佛等。犹是一门有心镜界。非普门方绝瑜伽。是故正指大日普门持诵方便。云若依此如来行者也。问。若然者。何故云简菩萨金刚等。不简四佛耶。答。是即以四佛即大日之义故作此释。虽然正心王毗卢遮那三摩地者。超四佛绝方处。是即非有心之境也。得阿阇梨灌顶等者。如秘密曼荼罗品·同疏十五·并同私记细释。
    七从四支以下。明四支余经所缺加诵无过中。四支禅等者。如前无相念诵中所说。令声字本尊圆明等四种了了分明故。云四支禅者本尊等也。本法者入佛三昧耶等者。夫入佛三昧耶法界生转法轮等三种三昧耶。是即真言行者行住坐卧常恒持诵之本法也。是故行者设余经轨虽不说之。真言者得此意。一切诸尊法要可通用此三种也。若不然者。法则不具足。法则不具足故。不能速得成就。故云虽余经乃至速得成就也。
    十从十段下。明秘密事业可解门中自五。一明总释本尊所住色彩。二明总标略释。三明释色形。四明广释悉地作用。五明转变真言门。初中有四句。初二句明随得本尊造坛。后二句明释彼色形坛。初中三部等者。随彼持时灌顶及阿阇梨灌顶之时所得尊位。而能得知其本所持本尊。于三重曼荼罗中。依其佛之位。随其本誓悲愿。而造方圆三角坛。图降伏摄受之形。及画白赤黄青黑等色。故云得何尊乃至造坛尔也。次二句释彼形色者。即次左之义也。故不别释也。
    二从二初下。明总标略释中。初二句者。当知等二句也。总标三种悉地名字。故云总标也。次二句者。分别等二句也。略释三种深义故。云略释也。于降伏中释出摄召义。故云凡四分也。
    三从三纯下。明色形中。凡四分者。圆坛·方坛·三角坛·八角莲华坛是也。问曰。所言凡四分文。是前略释内文也。仍释出摄召义。而加增息灾增益降伏。当成四分毕。何故于当段引牒而作释耶。答。前从降伏开出摄召□。□□四分。在文显然也。今为开出莲华坛而成四分。虽文段各别引牒释成四分也。纯色等者。言纯素等一句中。素黄赤深玄五字。配当四种坛已。今所残者。首尾两字也。此纯与色通四种坛。所谓纯者白也。白是色之本。故通四坛。色亦通显形众色。故云纯色二种字通四场也。
    四从北面下。明广释悉地作用中。胜方者。即北方异名也。大论云四方中北方为最胜。即北谓也。莲坐者跏趺坐也。淡泊者寂静之貌也。初方者。世间以东方为方初。故云初方。菩提心万善万行之最初故。东方为菩提心。即此义也。吉祥座者。半跏坐也。是即地上菩萨所座也。已上二种座作法。在文明白也。在贤座者。居贤位之者所座也。所谓诸奉教者等之所座是也。亦名具吒坐。在文可见。是即慈悲忿怒相俱通用。故云喜怒与俱摄召事也。蹲坐得。诸忿怒者之所座也。在文可见。性谓慈悲忿怒等本尊之自性本誓等也。位谓四重阶级三部五部之次位也。形谓降伏摄受等形色也。色谓白赤黄青黑等也。或兼二用或兼三用等是也。威仪谓随四种法行住坐卧四威□□□。真言行者随其所修之法。能知如上之四种座及标示性类。又辨其本尊慈悲降伏等本誓。可奉花香饮食等。故经云若知秘密乃至广分别。疏云标帜乃至随本尊供何花香也。舍处者。诸尊舍去此坛住本居。或远游十方作佛事。为强刚众生现降伏之相。摧害彼之烦恼重障。为信仰众生现慈眼之相。开发彼之自性心莲功德。故云舍处乃至亦得也。
    五从真言之初下。明转反真言门中自四。一明息灾转字。二明摄召转字。三明增益转字。四明降伏转字。五明通三种。其义相自可见。增其名号在中间者。已上七句说诸真言之初后转字已。但于其中间。或有兼二用。或有兼三用。或于句义字义等。有种子名相。故云增其名号在中间也。如是于真言初中后。随其真言字义句义字形二合三合等真言相。能能分别知解而可持诵。故言如是乃至知解也。已上释持诵法则品了。

释真言事业品第五

    将开为四。一明分别释名门。二明分别来意门。三明分别宗趣门。四明分别判释门。初中真言如前者。指初品也。事者差别者。从供养持诵之初至于回向等。其事作法种种差别不同故。云事者差别也。业者造作者。以身口意造作种种三业平等善业。故云造作也。
    二从二来下。明来意中。前品乃至持诵者。结前句也。诵者乃至中来者。生后句也。结前生后钩锁相连。是即来意也。
    三从三宗下。明宗趣中。上来虽依迎请而来赴。更不动于本座。不来而来。今修业既终所作已辨。故不还而还归于不生不灭之圆明海。岂论往还去来之相耶。譬如一大圆镜。依面而影现。面无即影不现。当知有影与无影。唯在面之在无。非谓镜中有生灭。今本尊往还之相亦如是。于自性清净一大圆镜中。行者心垢净。本尊之影即现。行者心垢厚。本尊之影不现。是故现与不现。唯任行者心垢厚薄。非谓本尊有去来现灭之相。真言饮食等者。行者食阿字本不生之甘露味故。不为三毒之所夭死。持第一义空之天命。归甚深无相之本觉。故云真言乃至为趣也。
    四从四明下明判释门中。自为十门。一明上求下化门。二明如佛我修回向门。三门献阏伽后送尊门。四明被甲现修如佛门。五明自住佛身读经门。六明搏食奉献本尊门。七明请十力明世尊瑜伽饮食门。八明修业得益门。九明净水澡浴摧障门。十明无相最胜证请门。初中自五。一明结护。二明自加持。三明上求菩提。四明下化众生。五明微妙称赞。初中如前事业等者。如供养仪式品云。或以不动尊成辨一切事。护身处令净经诸方界等。令亦如前。以不动印言结方所护自身故。云如前乃至真言印也。
    二明自加持中。作金刚等者如供养仪式品云。智者当转作金刚萨埵身。真言印相应。遍布诸支分。以具印等故。即同执金刚。故经云。复当如前。乃至萨埵身也。但此如前两言兼用结护自加持。故疏云如前乃至成身也。
    三明上求菩提中。思惟佛菩萨等者。观自心八叶心莲华台上佛菩萨及第一第二第三重等无量无数内心曼荼罗之众德。是即上求之义。将又自证极满也。
    四明下化众生中。于无量众生界等者。自证既极满。是故同体大悲但时发动。不□□□。而度脱安乐无量众生。故云兴大悲心乃至而修供养也。
    五明微妙称赞中。又当一心合掌等者。供养仪式品云。当合定惠掌。五轮互相叉。是则持众物普通供养印（云云）对如此文故。云又当一心合掌等也。
    二从等二下。明如佛我修回向门中。内证境界者。如彼成就悉地品所说瑜伽·及秘密曼荼罗位品布列庄严大地·及通同法界曼荼罗等是也。如来大住者。以阿字本不生而为大住。所谓无所住而住。名为大住。是即诸佛大住。故云如来大住者本不生处也。兴大悲愿等者。以大悲愍心而兴大悲愿。如普贤观音等大悲愿。所谓专以自所持诵广大功德。皆悉回施一切众生。令彼拔苦与乐舍邪归正发心修作。如诸佛菩萨。回向方便颂曰。所修一切众善业。利益一切众生故。我今尽皆正回向。除生死苦至菩提。故云自所得理欲与一切众生也。问第一段兴大悲心。与第二段兴大悲愿。有何等不同耶。答。第一是自发大悲心也。第二如诸佛菩萨兴大悲愿□亦如是令誓愿也。当如普贤行愿者。华严经说普贤十愿为愿王。而于一一愿中。以法界尘数而为眷属。今行者所发大悲愿亦如是。于法界尘数众生界。而为一一众生。各发法界同体大悲愿。以决定不疑三平等之心。令修三平等妙行。不起于座令无尽众生发心得脱。故云当知乃至以决定意而称述之。此中及余大乘者。指大集大品悲华经等也。
    三从第三下。明献阏伽后送尊门中自四。一明献阏伽水。二明奉送圣众。三明解界。四明三种自加持。初中真实功德者。诸佛菩萨等所证得自性心莲华台上内证真实功德是也。诸有者。三有也。一切过者。佛果一障也。无量功德者。以如上内证真实功德。各庄严其身。已上二句赞大智门。一向等一句赞大悲门。我今等一句。以悲智二德具足圆满故。奉归命顶礼也。
    二明奉送圣众中。现前等一句佛宝也。救世等一句僧宝也。即四行菩萨等即大眷属也。不断大乘教一句。即指毗卢遮那经。到殊胜位者。大力持明王等即内眷属也。圣天众□。□□随类普现身。即第三重十二大无等也。如是等诸尊圣众。各愿本誓。随行者召请。不动本座。不来而来。依行者奉送。不去而还本位。故云各当乃至还本不生也。后复等一句。乞愿亲近不离也。若依深秘义者。能应所应俱自性清净等同。虚空本尊不时暂相离。何论往来离不离耶。故云若深乃至佛海也。
    三明解界中。次当以三昧耶者。三种三昧耶也。
    四明自加持中。复用者。前解界时。用三种三昧耶。重复为自加持。用三种印言。故云复用也。法界者。入佛三昧耶也。本性者。法界生也。而住金刚萨埵者。转法轮也。是中明印第二品中已说者。于增益守护品第二中委细说之。故云尔也。问。若然者。何故疏云法界本性者览字也耶。答。案增益守护品。作三种三昧耶加持已。次说金刚甲胄印言。其次说览字印言。然今经言是中明印第二品中已说。专任第二品加持次第。加之次下句。以此三印加持身（云云）疏释此文云。三印者入佛法界萨埵也。明知次上言是印明印者。三种印明也。□□□□用法界。乃至皆悉圆满。三行余文明三种自加持勿论。但至疏文者。三种自加持为本体。而就法界本性文言。释览字加持许也。是则第二品中。于三种印言次甲胄。甲胄之次说览字。故当知。于此一段者。可任第二品所说次第也。既言是中明印二品中已说。有何不审耶耳。
    四从四从下。明被甲现修如佛门中。又应如前方便者。指第二品中。所谓彼品说三种三昧耶已。次说甲胄印明。庄严行者故。为障者四散。故云又应如前方便也。对前复用故云又应。是即并依第二品次第故。重重作如是说观法界字者。□字也。以此字置行者顶上。被服金刚胄故。依三种三昧耶自加持所成之自性金刚之体弥坚密。如大日世尊。故云观法界乃至无有异也。疏言依法者。指□字并金刚甲胄印明也。
    五从第五下。明自性佛身读经门中。次复起增上心者。行者安住如实大菩提心。修行无相甚深四支念诵。供养称叹解界奉送等既终竟以三种三昧耶。作自加持□□□□□□。以□字及金刚甲严其身。令同等大日尊也。渐出道场之时。于如前大菩提心及甚深秘密瑜伽等。弥起增上之意乐。于行住坐卧。修行即事而真殊胜事业。诸有所作皆悉莫非为一大事因缘。是故奉献一花一香之时。即色香遍法界海。作大佛事。莫不成自利利他妙业。故经云起增上心乃至严以香花。疏云于出道场以后外读经处事业也。先令自身作观世音菩萨者。呼于十方三世诸佛大慈大悲之体。以为观世音菩萨名。故行者自利利他弥增进。专安住大慈。是故自身即作观自在菩萨也。故云先令乃至菩萨也。或住如来自性者。三种三昧耶□字等加持方便也。故云依前方便也。或以心诵者。观心莲华台上阿字圆明。而令周遍法界海。令一一诸天等住在彼圆明之中。而听受本初不生醍醐甘露味。故云或以心诵乃至令听受之也。前读诵大乘等心外之法施也。今此心诵者心内之法施也。眼者诸佛眼门者。一切诸佛以大慈悲而为青莲花眼。故经云观音莲花眼。疏云眼者诸佛眼门也。□□□可见。
    六从第六下。明搏食奉献本尊门中。搏食者。如初品所说。如膏车辖等者。譬意言。膏车非为令车非为令车润滑。唯为易旋转不损伤车人而令得至所思之处也。行人用随意食。亦复如是。非为令其身而肥满悦泽严身好色。唯为暂任持有待身命。习修三密妙行。令得常住不变之金刚身也。故云当生是心我为住持乃至严身之想也。然后观法界心字者。□字加持也。以事业金刚者。转鍐字成金刚萨埵。以彼印言而加持自身也。
    七从第七下。明诵十力明本尊瑜伽饮食门中。真言心者。施残食明终悼漫二字也。
    八从第八下。明修业无间得益门中。忏者此云请受者。谓亲奉对帝网重重不可说不可说曼荼罗圣众。主诚而请受众罪消除。依圣者加被。而令解散消除无始妄想戏论。故云忏者乃至解也。常当系意在明者。浅略分见疏文。其深秘分。谓其安寝时。正身威仪已。当系意于自性圆明令安寝也。得名号者非人间者。释经得真言门修菩萨行□□□。是即成就悉地品所说知心性如是得住真言行之义也。十方佛国等者。此行者离人间之分。而住在佛国。但未入初地位故。云十方佛国佛边也。策谓励也。
    九从第九下。明净水澡浴摧障门中。内法者。指成就悉地品瑜伽也。不知外法空者。一切凡夫执着五蕴假法。更不觉其相空。何况识知法空耶。故云着相凡夫不知外法空何况知空也。若知相空者。渐渐得入法空所言法空者。阿字本不生门是也。故云若能解了乃至阿字门等也。而澡浴者等者。澡浴有二种所谓内外也。外谓用香汤令离垢清净是也。内谓入一切诸法于阿字门。故自性本不生而本来清净。如是体达不生妄分别。是即真实澡浴也。故云常依内法乃至外净法也。触食等者。以不知人法本来不生故。存触之义。然知能解所解一切诸法本来无自性故。更触不触之义不成。故云触食者乃至何有触也。若有行者起念动心者。净不净触不触之起念若生者。怀羞耻须惭愧。所谓觉察一一起念即本不生故。远离□□□□□。□无不知之妄念故。断绝生死之资粮。无生死之资粮故。永绝离生死流转。既流转止息故。安住本初不生之本住。所谓无所住也。故云若有行者乃至得阿字等故也。若起念吃食者。贪着食味而啖食也。净念乃吃者。能吃所吃吃物之三相本来不可得。而体达乃啖食也。若得不触等者。次上起念及净念。于触食等。而释着不着之二义也。今若得不触者。若得不触秽之食。虽食啖之。要知三相不可得。成阿字本不生甘露味。而可食也。故云若得不触乃至要知食空也。任持是身等者。夫行者令任治是身。正为众生傍为治自执也。故次上经云。我为一切众生。志求大事因缘故。应当爱护是身。少时安寝。非为贪着睡眠之乐。故云。任持是身有二。一为护他故。二除自执故也。法界心者。□字加持也。安字以下住者。以□字画流水中。而于其画流水次下。居住令浴故。云安字以下住也。自性观等者。自性清净本尊观也。降三世种子真言门等者。如经第二及疏第十并同私记。要览人可见彼文。经言具三昧耶者。具足三昧耶而可□□□□□□□中及一切支分。令同无相法身之体也。□□心等者。如上澡浴洒净已。着法服正威仪入道场。如例令持诵相应也。故云为净身乃至对本尊时也。同本尊者。以三平等故。自身三密之实际。与本尊三密之实际。无二无别而同一圆明也。故云限量者同本尊也。句者法也者。句是满足义也。所谓自性清净之法身无边众德成就满足故。云尔也。为求上中下法者。息灾为上。增益为中。降伏为下。如是三种悉地。行者安住三平等之圆明海故。随其意乐皆悉成就也。彼彼世间成就品者。指本经世间成就品第五也。或复余经者。指金刚顶苏悉地瞿醯苏摩呼等经也。如是等经仪中所说有相有缘供养念诵等。皆是世间浅近持明悉地。故云供养支分众方便如其次第所修行未离有为诸相故是谓世间之悉地也。问。若然者。今此世间成就悉地。为限世间成就品说之。将又为余品中说之耶。答。品品中皆有此仪。但约纯说指世间成就品也（有重重习更问）。
    十从第十下。明无相最胜证请门中自五。一明最胜真实缘生句。二明问答□□□□□三明译者会意省略。四明复释要句。五明问答决疑。初中自六。一明标无相最胜。二明择观修人。三明深惠一生成佛。四明所依经轨。五明真实缘生法句。六明结归也世成就。初中次说无相最殊胜者。对前彼依故。云次说。对前世间成就故。云无相最殊胜。又前有相有缘次第修行。故今云无相。前供养支分未离有为造作之□缘。故今云最殊胜也。然言最者。对秘中深秘故。云最殊胜。所谓秘秘中深秘是也。
    二具信解一句明择观修人中。具信解者等者。通地前地上。以何得知。初品中说一生成佛门云。欲于此生入悉地。亲于尊所受明。法法观察相应作成就。是即指地前薄地极上信心之凡夫。故云欲于此生入悉地。此生指此父母所生之身入悉地者。指初法明道之位。亲于尊所者。传受阿阇梨是。亦通凡圣二师。受明者。受明灌顶也。法者。传法阿阇梨位也。若此人圣者。何云此生亦云受明。何况既作择地造坛曼荼罗。若圣者可作秘密坛。明知今具信解者者。可通地前地上也。所观察者。观察□□□□□□也。
    三从若真下三句。明一生成佛门中。深惠人者。此人入秘密坛。得甚深秘密如实之惠。体达生死本来不生。证凡圣不二之圆明故。云若真言乘乃至修观照也。
    四明所依经轨中。如前心供养之仪者。指前持诵法则品也。问。若然者。指彼品何文耶。答。从四禅门至品中说二偈半之文是也。故疏释彼文云。二四支禅门复殊异。乃至瑜伽胜义品中说。二无相念诵门（云云）及依悉地流出品者。指本经悉地出现品第六也。问。若然者。彼品云出现。今云流出。其文不同一准如何。答。流与现字异义一也。何致疑难。是故彼品长行文云。尔时毗卢遮那世尊（乃至）告执金刚言。善男子。各各当现法界神力悉地流出句（云云）又云。诸执金刚为毗卢遮那世尊作礼。复请佛言。唯愿世尊。哀愍我等。示现悉地流出句（云云）又善哉谛听善思念之。我当演说真言成就流出相应句·诸流出相应句·真言门修菩提诸菩萨速于是中当得真言悉地（云云）又云。即时世尊（乃至）以一音声四处流通。普遍一切法界。与处空等。无所不至。□□□□□□□□文有五之流出。当知译者依梵语多含□□目显出现大智门。于长行显流出大悲门。为显如是悲智具足圆满之义故。译者两向而译也。是故圣者依大悲门之义。说及依悉地出现品也。以何得知。依大智门故云出现。依大悲门故说流出如何。答。案彼品说相。初世尊无问自说。而说三世无量门决定智圆满法句。后诸执金刚愿请佛为哀愍我等示现悉地流出句。当知如来自说决定智者。如来自证大智门也。请执金刚请说哀愍我等示现悉地流出句者。大悲门也。问。出世间品瑜伽法者。指何等品耶。答。指成就悉地品也。问。若然者。今云出世间品。彼云成就悉地品。其相违如何。答。今经习先说世间成就。后说出世成就故。前说世间成就品也。其后说出世间法。即有二品。先说出世间悉地出现真言。次说出世间相应瑜伽三摩地法则。故指成就悉地品。而云出世间品瑜伽法也。是故于今经品品中。先说世间法。后说出世间法。所谓住心品中。先说世间三心。后说出世七心。世出世护摩品中。先说世间四十二种护摩。后说□□□□□□□□。如世出世持诵品。前说世间持诵法。后说出□□诵法。加之说曼荼罗之时。先说择地造坛之曼荼罗。后说出世秘密曼荼罗。说灌顶法之时。先说浅近受明灌顶。后说传法阿阇梨位秘密灌顶。如是一经始终本末先说有相浅近。后说无相甚深。然说有相无相不二平等。然后说自性法然圆明影像无碍自在。是即如次浅略深秘中深秘秘中深秘之四重也。非但一经初中后。品品始终一一文句一一字句。皆悉兼统四重秘释。而成四种法身之众德。故疏一释皆悉集会云。由此众德悉皆一相一味。到于实际。故名集会。若少分未等。一法未满。即不名一切集会也。依之今此供养次第法中。总有五品。而兼通本经三十一品之义理。于品品中。先说有相有缘供养次第。后示无相无缘秘密瑜伽。就中当品是流通段也。仍结判世间出世间有相无相等。以流通一部之宗旨。所谓彼于世间等一偈半。结释此经及本经有相念诵世间成就之法。次说无相以下三偈。结释当经乃本经内心无相出世成就之法。然正结释其最殊胜一生成佛之秘要□□□□□□□□处。流通如来一大事之元意。真言乘深惠人须明思察而观行相应（甚深甚深不可不面授矣。更问）。
    五从彼于下二句。明真实缘生句中。依本不生理也者。是即以无所依而为依。所谓无所住是也。是故疏一云无所住而住耳。缘生者等者。圆明所现影像是也。是故经云深居圆镜中应现诸方犹如净水月普现众生前缘明所起戒住戒如正觉。故云缘生乃至示现声字故也（更问）内心支分者能证智也者。内心友分之境即具智性。此智自照了自境。此名为能证智。故次下秘秘中秘释云。本不生理自有理智。自觉本不生（云云）又疏一云。心自证心心自觉心（云云）沉心本不生理者。缘明所起影像本来不生不灭。而体达更不起分别妄相。故云沉心本不生理。非谓如彼沈空尽灭之空理也。
    六依此等以下。明结归出世成就中。依此方便者。指次上彼于真实等二句义。当得出世间成就者。近指初法明道位。远指十一地佛果也。
    问。如所说优陀那偈曰（云云）指何等经耶。答。指大日经及当经持诵法则品等□□□□□□□□两经中此文不见云何。答。□□□□□□□□机根而显。仍虽无全文。于义者处处散在。
    问。若取意说者。可云义曰。何忽云偈曰耶。答。虽取意之说。旦约现文故云偈也。问。若然者。宜引全文可证之。何故以取意之偈证之耶。答。了义大乘。依义而不依文。极智演说。取意而不论相。忝何致执难哉。问。若然者。依本经及当经何等文义。而作此说耶。答。其文义处处散在不可胜计。且出一两而摄自余。深惠之人能能可思察。所谓大日经秘密曼荼罗品。说五种三昧耶中。第五秘密三昧耶云。未逮心灌顶秘密惠不生。是故真言者秘密道场中具第五要誓随法应灌顶。当知异此者非名三昧耶（云云）第一遥见。第二投花。第三授明。第四传教。已上四种三昧耶。以浅略劣惠故。不能入秘密坛。故秘密惠不生也。是即秘密第五三昧耶。非前四种之三昧耶入之人所堪。故云未逮心灌顶秘密惠不生。今云甚深无相教劣惠所不堪也。复当经持诵法则品。说五字严身方便及内心秘密自性圆明观等□。□结说□□□□。□□□□来行者。当于大悲胎藏生□□□□□□□□灌顶。乃应具足修行。非但得持明灌顶者之所堪也（云云）此文全依秘密曼荼罗品。大圣演说之。所谓当于大悲胎藏王乃至具足修行者。第五秘密坛所入深惠之人也。何以故。秘密惠已生故。是故此经云若真言乘深惠人此生志求无上果也。问。为应彼等故兼存有相说（云云）然者指何等法而云有相说耶。答。就之有种种不同。所谓若约曼荼罗而论之。择地造坛曼荼罗为有相。秘密曼荼罗为无相。若约护摩论之。外护摩为有相。内护摩为无相。若约持诵之法论之。世间成就持诵为有相。出世成就持诵为无相。如是先说有相而兼存无相。或先说无相而兼存有相。是即为利钝根劣惠之人。全非为利根深惠之人。故云为应彼等故兼存有相说也。问。若然者。何故世间成就品疏释世间成就之相云。又即自观其身亦同本尊。以三事等故名世间成就。尔时本尊及诸菩萨等随想而现随念而至随问而答。然后入修学出世真言之行。不如此者徒损其功无有益也（云云）又云若有众生欲得□□□□□□□□当依此品次第。□□□□□□□□□□□□如此文者。虽出世成就之人先依有相而修习。然后可修学出世真言之行。何云非为利根深惠耶。答。深惠之人者发如实菩提心安住自性清净金刚不坏决定智。更不倾动犹如须弥山。故经云云何菩提谓如实知自心。疏云又如虚空远离戏论分别故无知解相无开晓相。诸佛自证三菩提当知亦尔。唯是心自证心心自觉心。是中无知解法无知解者。非始开晓亦无开晓之者。分别少分能所犹如微尘。即取法非法相不离我人众生寿命。岂得名为金刚惠耶（云云）既云分别少分能所等。岂深惠人缘心外之法而分别能所之相耶。若分别能所者不可名金刚惠决定智。故经说决定智圆满法句云虚空无垢无自性。能授种种诸巧智。由来自性常空故缘起甚深难可观。又云决定心欢喜说名内心处。真言住斯位能授广大果。又云等起自真实不生疑虑心常住于等引修行戒当竟。又此经持诵法则品说无相念诵云。行者应生决定意。先当一缘观本尊。又云于诸法本寂常无自性。中安住如须弥。是□□见□□□□□□□□□□□量勇锐无惑者宜□□乘□□□□□□□□□□□教修行不起于座三摩地现前（云云）如是等经论疏等文说今真言乘最无上甚深智之人所发决定金刚惠也。若取少分外相全非深惠人。但至世间成就品疏文。为本立久修有相有缘之行不知内心离相瑜伽之人令引入出世真言之妙行非作如是说。非直入直满如实行者也。
    三从右阿下明译者会意省略。中翻译家者指善无畏三藏和尚也。阿阇梨者圣者等者。和尚面奉对大圣文殊师利菩萨。禀受此供养次第法。而传来弘通故。指文殊而云阿阇梨也。
    四从又说下。明复释要句中。彼者阿字等者自证大智门也。缘生等者化他大悲门也。句者法也者悲智满足门也。次依于真实等者明阿字实义。缘生者等者明阿字圆明随机示现也。内心支分者等者境智同际故境即智也。故云能证智也。离攀缘者等者。常恒安住不生不灭之实际故云沉心本不生理也。
    五从问唯下明问答决疑。中自有三问。初问沉心之妙用有无。故云问唯□□□□□□□□□能沈圆明海应□□尔也故。□□□□□□□□。第二问意谓。于不生理处有色心耶而问也。答意谓。若能用其印等者。两手合是理智冥合义故也（更问）第三问意谓。阿是本初不生而离能造所造之相。然于其本不生之前。有何物向此阿字本不生本法而呼造本生之名耶而问也。其答自有二种自可见。故此供养等者正以一卷所诠一大事而结归。第三秘密中深秘也。故云故此供养乃至一大事也。其秘秘中深秘者不出二句法句及一偈优陀那。故云所谓彼于乃至有相说也。此文者此供养次第法疏二卷是也。随分者十地犹非究竟极满故云随分。穿阿赖耶识之崛藏而示平等法界之圆明。凿三毒热恼之干地流不生一味之甘水。故云穿凿也。愿此文者明劝末学而三密相应令证本不生之实际也。所谓见者身密也。触者耳触即语密也。知者意也。问经修行者综括上下文义耳（云云）然者其综括之意如何。答今经是秘之中秘密之中密。故如来为治慢法之者次第相续而不说。故疏云此经圣者所秘□不明□□□□□□□□□资面授深惠□□□□□□□□□□□□无相浅深之机缘等。殷勤综括一部始终之文义可成一大事因缘也。是故疏十七云。此经皆前后相成共为一事绮互其文。行者甚须相照览乃可知之（云云）故云修行者当综括上下文义耳也。△倩以如来对萨埵而开十万。大圣因无畏而现供养。疏主面谒和尚禀宗眼。造供养疏二卷润末代。爰小僧从先师当相承经仪七轻两疏二十二卷。因兹先师存生之时奉命随分录三十五帖钞。明师印可随喜名为妙印钞。阇梨入寂之后及元德年中。为报师德为救末第而加再治成八十卷。其旨趣有先本耳。然间门第等频记调一部经仪之宗源可示于末叶之由求请发言及数度。仍去历应第四（辛巳）八月二十一日。虽多冥显之惮偏存弘通不顾越法。谨以初执笔。虽然昼疲于造塔而不暇调文句。夜沈于老病而不能案义理。才志之计□而继文忍疲而省义。凡愚草成八卷。号为供养次第法疏私记。老眼弥暗不能再治冀有智后学随义宜□□□□。

    仰愿八叶心莲台  遍观金持第一院
    文地除虚第二重  释迦二乘五类天
    五智十六惠门尊  四八四摄定门妃
    并及三国相承祖  各愿本誓垂哀愍
    知见弟子行愿心  所记文义契佛意
    利益群生发大心  恒修不退平等行
    同证不二圆明海  普现色身遍法界
    三世常恒无穷尽  愿以弘通深法力
    分报累代付嘱恩

大日经供养次第法疏私记卷第八

    此私记八卷（复四帖）从醍醐报恩院僧正御寄附也（其状添之）
    于时延宝二年六月
　
