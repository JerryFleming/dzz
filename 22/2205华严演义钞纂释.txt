No. 2205 华严演义钞纂释
日本 湛睿撰

演义钞一上纂释第一

    疏。大方广佛（文）问。圆经题名云。大文广佛等（云云）尔者为如来亲立此名。为当结集者译者之所立欤。答。译者之所立（见）又会解云。问。所释中余经论中目之不同。如摄论约数目为百千经。涅槃等经约喻目为杂花经。智论约法目为不思议解脱经。又出现品离世间品皆有十名。译者何独取大方等标题岂不依诸经论所目哉。答。清凉云。前三异名义多总略二品。十目多从别名。又局当品故。今译者具以六字为名。则人法双题。法喻齐举。具体具用。有果有因。理尽义圆。故标经首。问。若尔余经论等。何不指此具名哉。答。余名依一义略标指。如后人但云花严经之例也。若标经首。须取具名尔（已上）此二个之问答者。自是初重之答上重难重答也。问。宝性论第三云。花严经性起品言。次有乃至邪见聚等众生身中皆有如来日轮光照作彼众生利益（等文）梁摄论第十五云。花严经有百千偈。故名百千经（已上）金刚仙论第一云。如大花严经世间净眼品。即成道日在寂灭道场说（等文）并见今经名。花严经是则略举下三字。明知梵本经具有上四字欤。若具题云。摩诃毗佛略勃驮健拏标诃。此云大方广觉者杂花严饰经。然今翻经三藏译彼梵本经题时。省略杂饰二字。又直存觉者之梵语故。即云大方广华佛花严经也。岂是觉贤等来汉土方始立此号哉。若云译者自以六字为名者。梵本经如何题之哉。答。此事虽暗难定。而且愚案之。今六字之题名者。结集者之所案也。但至清凉云故今译者具以六字为名者。是大疏一下总释经题门中释也。彼释意云。诸经论之所目义多总略故。今翻译者依用彼结集者之立题。具以六字为名也（为言）非谓译人来汉土始立此名欤。若如是会通之者。诸经论之所说更有何相违乎。问。祖师既明判译者以六字为名。然有何依凭强云结集者之安立哉。答。若译人来汉土始立此名者。何得诸经论中本有此名哉嘉祥游意（释经题目中）云。依天竺梵本。前皆无题。但云悉昙。此云吉法。亦名成就。立名皆在经末。而回后在初者。盖是译经之人随震旦国法。欲令因名字不同识部类差别故也（已上）经前经后虽处有异。梵本有此题名者。实分明也。尔者岂非结集者之安立哉。问。密严经中佛自说云。十地花严等。又涅槃经观佛三昧经等。并呼今经名。杂花经是即佛亲立名（见）如何。答。离世间品云。此经出生一切菩萨诸行功德深妙义花（等文）探玄记十七云。名中有十。一生诸行。二出功德○功德义花者。是功德妙行间错如花花。花严之名依之而立（已上）问。题中云大方广者。为今经不共之名欤。为当如何。答。若约名言同。则非不共。若约义理别。则是不共也。谓如大方广三戒经·大方广十轮经大方广宝箧经·大方广圆觉经等。有十余部（云云）是则名言同也。义理别立圆觉。略钞三之上云。花严显亦云大方广。与此同异。答配属三大则同。释义随宗。则异。花严疏释大云。一切相用皆同真性而常遍故。持则双持性相具十玄门。轨则一切诸法一一能生解故。藏和尚于一尘中说百门义述成两卷。广则能包能遍。相即相入。重重无尽。一一对此同异可知（已上）持则双持等者。释方字也。故今疏一下云。方者法也（等文）法者以轨持为义故如是释也。花严疏释大等者。今疏一下也。
    里云。
    花严传第（隐显第二）一云。大智度论云。不思议经有十万偈。摄大乘论云。有百千偈名百千经。释论云。即花严经十万偈为百千也。又涅槃经名此经为杂花。然百千举数而标目。杂华即相以彰名。举数者失其源。即相者遣其主。不思议则推宗有在直造其庭。佛花严则以人标法。曲详其致四名之中。后二为得矣（文）一义云。花严经之名字正出自佛语。何属译者等乎。彼涅槃观佛等诸经。共云杂花经。问。至相等立搜玄等名。今何不立别名。但云某经疏乎。答。会解云。问。今疏何不依搜玄等立别名哉。答。以彼约搜索玄妙并探取玄妙故。别立搜玄探玄之名。所以二疏但撮略而已。以此疏既全取所释立名。则简而实备。约而实丰也。故义科章门落落星布。非但撮取玄义而已。故别立不立各有以也（已上）。
    疏。清凉山（文）问。清凉山与清凉寺。为同处异名。为当处所各别乎。答。清凉山者。总指五台山。是总名也。清凉寺者别举山中一寺总别不同。有何相滥乎。问。演义钞（大下住处品）云。言清凉山者。即代州雁门郡五台山也。于中现有清凉寺。以岁积坚冰。夏仍飞雪。曾无炎暑。故曰清凉。五峰耸出。顶无林木。有如垒土之台。故曰五台（已上）如此释者。清凉山即是清凉寺见如何。答。彼释圆经住处品云东北方有菩萨住处名清凉山之文。为显经说符合今现事故。云于中现有清凉寺也。故花严传卷。第一（论释第五）云。案此经菩萨住处品云。东北有菩萨住处。名清凉山。现有菩萨。名文珠师利。与一万菩萨常住说法故。今此山之下有清凉府。山之南面小峰有清凉寺。一名五台山。以五山最高。其上并不生林木事。同积土故。谓之台也。山周回四百余里（已上）意云。今此汉土自往古有清凉府。又有清凉寺。正符合经说也（云云）又名清凉者。花严传云。山去京一千六百里。代州之界。然地居边壤。特甚寒烈。故四月已前七月已后。坚冰积雪。暠皓弥布。自非盛夏之日。无由登践。勖哉怀道之士。可不庶几一往乎（已上）。
    疏。大花严寺（文）钞十八下（住处品）云。案感通传云。今五台山东南三十里。现有大孚灵鹫寺。两堂旧迹犹存。南有花园。可二顷许。四时发彩。人莫究之。或云是汉明所立。又云魏文所作。互说不同如何。天答曰。俱是二帝所作。周穆王时已有佛法。此山灵异文珠所居。周穆王于中造寺供养。及阿育王亦依置塔。汉明之初。摩腾天眼亦见有塔。请帝立寺。山形似于灵鹫。故号为大孚灵鹫寺。大孚者弘信也。帝信佛理。立寺劝人。花园今在寺。前后之君王或改为大花园寺。至则天大圣皇后。与于阗三藏译花严经。见菩萨住清凉山。因改为大花严寺焉（已上）花园今在下是清凉释欤。花严传第一云。中台东南下三十余里。有大浮寺。汉明所立（已上）准此等释。汉朝造寺之最初欤。
    疏。往复无际（文）钞释云。文有五句。言意多含。略为四意（文）既云略故。两记共为显广多义故。加增多释也。谓决择先就钞主。约三大等四释述其意竟。更以三身三德等十义释之。会解记于钞四释外。别申一多无碍等六义。加钞四释足为十义。故知此初五句文通含二十义也。今撮略引之。且决择十义者。初三身释者。初句化身也。依真现化名往应尽还源名。复次句发身也。第三句报身也。第四融拂三身。第五句结身所属也。二三德释者。初恩德。二断德。三智德。第四五两句前后并同也。三三事释者。初般若二解脱三法身也。四三觉释者。初觉他。二自觉。三觉行圆满也。五三道释者。初不住道。二证道。三助道也。六三智释者。初加行智。二根本智。三后得智也。七三谛释者。初俗谛。二真谛。三第一义谛也。八三观释者。初假观。二空观。三中观也。九三心释者。初随缘心。二体真心。三离边心也。十三心释者。初悲心。二直心。三深心也已（上）若依会解记意。一顺一多无碍义。谓初即一之多也。以不动本一面有往复故。次即多之一也。三一多双融也。四一多双泯也。五结属也。二顺法界缘起义。谓初有往有复体用不乱。是诸缘各异也。二以动静虽异而一源无无二故。诸缘相望有互遍相资义也。三既由不往复而同一源。则以不坏互遍相资故含众妙也。不坏各异故有余也。四约智故说缘起。若废智则不可说。故云超言思也。五结属也。第三顺义分齐四科之文。准抄约四法界释可知。但抄约法。今兼顺文也第四顺。

顺义钞第一（上）

（此处有图表）

    钞。至圣垂诰（文）问。三乘无漏人名圣。其义如何。答。决择第一云。至圣者。能化之教主也○圣者正也。谓心与境冥。智与神会。根本真智证理。后得俗智达事称境而知故号四圣（已上）问。今云至圣者。是能化之教主也。尔者为三身外别取十身。为取三身十身融即之佛。答。决择又云。圣谓极也实也○初云至极。已拣二乘及菩萨故。后云至实。拣前之四教权佛。唯我花严具德实佛。独名至圣○以果德而对因行。名为至极。五教皆具以称性而对随宜。名为至实。圆教独有○细择二训。非无别理（已上）私云。此师意。权实对辩释至实义也。若会解记第一云。若但三外说十为至。有所对故。未显融权。亦未曰至今说至。既融之三世间为十身。则非三十不同方曰至圣（已上）准此权实对辩。当不许至圣也。应知。问。两师所说何是何非。答。钞二上云。粗相约教而说。三身为权。十身为实。若不知三即是十为不融前权外立实。故失经宗（已上）准之。
    钞。镜一心之玄极（文）问。今经以法界为宗（云云）圆觉略疏（文珠章）云。谓法界则情器交彻心境不分（已上）然一心是诸教常谈。又简非情。今何不云法界之玄极。而云一心哉。答。会解云。言一心之玄极者。拣去末玄极之一心故。以一心约五教。通有十义。今拣去前七○正取后三（即圆教三。一谓融事相入。二融事相即。三帝网无尽。）即总该万有即是一心也。故梵行品云。知一切法。即心自性。成就惠身。不由他语（已上）圆觉略抄四上云。疏总该万有即是一心者○今则一一诸相当体便是一心。不须更泯。以本是心不应泯故。故云即是。不云摄归○然此亦一心与上第三四门异者。三是摄事归理。会末同本。四则泯事泯末。唯理唯本。今全事即理。即末全本。故云理事本末无别异也（已上）今云一心之玄极者。准此可知。但不之法界者。一心与法界是体同义异故。辄举一名。何况圆觉经既云知一切法即心自性。定知无别所以欤。一义云。此有深意欤。圆觉经文珠章云。如来藏中无起灭故。无知见故。如法界性（已上）圆略疏云。法界与如来藏体同义别。别有其二。一者在有情数中名如来藏。在非情数中名法界性。如智论明佛性法性之异。二者谓法界则情器交彻心境不分。如来藏则但语诸佛众生清净本源心体。如云能造善恶能起厌求。就法界言。即无斯义。据此则藏心克就根源。混其本末。混则普该之义易信。克则周遍之理难明。故指藏心如法界性亦。乃摄其二义之别。归于一体之同（已上）准此今欲克就根源故云一心。而欲混其本末明周遍之理故云玄极。即如释总该万有之一心云即末全本等。思之可知。问。此义尚不明。何不直混本末明周遍之理。而劳先克指根源哉。答。务本记云。案妙觉塔记云。宪宗践祚○乃问师云。何谓法界。清凉答曰。法界者一切众生身心之本体也。乃至称法界性说花严经○据行愿序云。万法资始则该心境。故知不以有情故有。不以无情故无。今云众生意。在动人为器（已上）。
    钞。大士弘阐（文）问。大士者谁乎。答。今钞释大贤阐扬于东夏之疏（文）云。正取觉贤。兼余大德。谓智严·法业是照·实叉等。阐扬斯典（已上）。会解云。一证法界名大士。二弘大经故称大士○若龙树·觉贤·帝心。具上二义故云大士。若余师未闻有证圣之说。皆唯次义故名大士也（已上）。
    钞。烛彻言等。汉书（艺文志）云。昔仲尼殁而微言绝。七十士往而大义乖（已上）。
    钞。盖欲寄象系等（等）。会解云言大士者。即能弘之人也（引次上所引之钞释）。次寄象系之迹穷无尽之趣者。亦更通指作疏诸家。谓敏·印二师·隋远法师光统律师·至相·贤首等（已上）。准此师意。上云大士者。殊指翻译弘传之三藏。今云欲寄象系者。别举震旦作疏诸师。并是显能弘之幽微也。问。象系者上系下系。此孔子寄以显易理。今亦寄于浩浣文言。以穷无尽之趣也（已上）易正义第十一云。系辞者○论字取系属之义。圣人系属此辞于交卦之下故（已上）圆觉略抄一上云。乾者卦之名。即周易最初之卦也（乾卦如此万物皆始于干故为首也。故系辞云。干知太始。坤作成物。）谓之卦者。易纬云。卦者挂也。言悬挂物以示于人。故谓之卦。但二画之体虽象阴阳之气。未成万物之象。不得成卦必三画以象三才。写天地雷风水火山泽之象。方谓之卦。系辞云。八卦成列象在其中是也。但初有三画。于万物变通未尽。故更重之。而有六画。备万物之形象。穷天地之能事。故六画成卦。此干之卦本以象天。天积诸阳气而成故。此卦六交皆是阳画（一长为阳画。二短相对为阴画。已上）又云。大象曰（天以纯刚故有健用。今画纯阳之卦以比拟之故谓之象。）天行健（已上）问。但初有三画等者。其意如何。答。演义钞五上引易系辞。彼释意云。天有阴阳。地有强□。人有仁义。故以六画象之（云云）至下结叹深广中可具引之。准此若但有三画。才表天地人。而阴阳等义未显。故云于万物变通未尽欤。又阳卦皆连。即如上所引。若阴卦者。六皆断也。谓^5□^5□是也。余并至下可知。
    裹云。
    论语第四云。子曰。加我数年。五十以学易。可以无大过矣（易穷理画性以至于命。年五十而知天命。以知命之年读至命之书。故可以无大过也（已上）。
    钞。晋译幽秘（等）问。幽秘者为幽隐义。为幽玄义。答。会解云。言秘典者。即幽秘典诰也。故有本云。晋译幽秘。此则意云。晋译未能显著。故经幽隐秘奥致令释者罕得其行。唯贤首得之尔。亦可。由此经结集已久藏龙宫。则秘藏之典。故疏云。菩萨搜秘于龙宫。光统等虽解。独贤首得之尔（已上）问。光统等可尔。至相岂不得其门乎。答。虽至相制搜玄记。而教相宗义未显著。至贤首时。宗义观心共以备足。故宗号贤首宗。此意也。问。今疏序云。宏廓之幽字（文）钞释云。幽者深也（文）准此今云幽秘。亦可深玄之义。何释幽隐未显了之义哉。况又今序上（文）云微言幽致。岂是幽隐之义哉。答。问。得其门者。唯得粗浅。未到深奥欤。答。准会解记。今云门。下云奥。是影略互显也（已上）具如下引。故知得其门则必得其深奥也。行愿疏序云。失其旨也徒修因于旷劫。得其门也等诸佛于一朝（已上）准此可知。问。长源序云。康藏法师造疏二十卷。虽关钥少开。而源流未尽（等文）既云虽关钥少开等。岂非但得浅门未窥深奥哉。答。
    钞。未窥其奥（文）会解云。以彼虽欠未能得旨故。云未窥奥尔。奥即堂奥。即西南隅也。然与上句影略。上云颇得其门必窥其奥。此句云。未窥其奥。由不得其门（已上）老子经下卷云。道者万物之奥也（奥藏也。道为万物之藏。无所不容也。已上）。
    钞。不拨肤受（文）会解云。拨者度也。言肤受者。论语第六云。肤受之愬。如肌肤受垢。不觉有也。今意云。我不自揣度积于微过。如肤受尘垢。而辄易开阐。大疏以释大经之旨也。有本云肤受误。虽庸者常也。谦云不受庸常之人。而受字无味。故上义为正（已上）玉篇云肤。问。清凉大师在何圣代。何年制今疏乎。答。广清凉传下云。即自花严寺徙住般若院○于上起立制疏道场。即唐兴元元年四月八日也○授毫洒输才思如流○自兴元元年。迄正元三年丁卯岁十一月○绝笔（已上）会解记引妙觉塔记。大同之。
    钞。偶溢九州（文）钞九上云。论语第八。子张问行。子曰。言忠信。行笃敬。虽蛮貊。之邦行矣。言不忠信。行不笃敬。虽州里行乎。立则见其参于前也。在舆则见其倚于衡也。夫然后行。子张书诸绅虽云。绅大带也（已上）。
    钞。讲者盈百（文）会解记引妙觉塔记云。弟子为人师者三十有八。海岸寂光为首。禀受学徒一千。唯东京僧睿圭山宗密。独得其奥。余即虚心而来实腹而去（已上）问。既云为人师者三十有八。今何云盈百乎。答。百是数之总名也。未可定指欤。一义云。深证法界得骨髓者。三十有八。若但讲文疏者。可盈百欤。大宋高僧传第五云。弟子传法者一百许人。余堪讲者千数（已上）准此可知。问。清凉在何圣朝。何年何寺院制今钞乎。答。编年通论第十八云。又为僧睿等着随疏演义钞四十卷·随文手镜一百卷（已上）总明清凉一生形状中。如是释故。编年次第不分明也。又大宋高僧传第五云。尝于新创云花寺般若阁下。画花藏世界图相。又着随疏演义四十卷（等文）准此于云花寺制今钞欤。但今（文）次下广列所制纲要玄镜等数部。故知为显画图相故。云云花寺般若阁下。不可通演义钞撰述之处欤。会解记引妙觉塔记中。不见制钞之时代处所也钞。仿□近宗（文）疏下明说经缘。叙昔顺违中云。后一近宗（已上）彼钞（一下）释云。未穷玄妙故云近宗（已上）。
    钞。昔人云人在则易（文）问。昔人者谁人乎。答。周易第八云。茍非其人。道不虚行（已上）孔颖达疏第三云。言有人则易道行。若无人则易道不行（已上）今钞四下述儒教中。同五上释经序中。并广引孔疏。准此今亦指孔颖达云昔人欤。
    钞。意夫后学其辞不枝矣（文）意者忆想也。枝者分散也。会解记科云劝学得所者。意云。凡学人心中有疑不决之时。其语亦不定故。或繁调而费功。或简语而不尽。是即辞枝之者也。然今祖师削繁去简取中庸之本志者。为令后学折中得所也（为言）故会解云。吾祖尚惭折中之才。后学岂得枝其言词不取中庸。易曰。中心疑者其辞枝。今劝折中。乃五祖之心也。然每见向者好为繁词。近人皆作简语。皆越吾祖所诫也（已上）。
    钞。总序名意（文）名者第四略释题名也。意者前三门也。
    钞。亦言教迹（文）会解云。意谓形言序述于疏首者。即言教之迹尔。令学者寻此教迹。而得疏之大旨。如寻兔迹以得兔也（文）。
    钞。今初约三大者（文）决择云。问曰。三大何故不次第哉。答曰。含余法界等义故。显圆融相故。彰无碍理故。随作者意故。或欲表摄末归本。先用次体。复表依本流末。中体后相。三大不次。不徒然矣（已上）。
    钞。二约绝于边际（文）问。往复无际者是用大也。其无际有二义中。绝际无际者。与彼动静一源之体大。有何别哉。答决择云。钞据即事同真者。即取能同事用。非所同之理体问曰。此言同真。为与真一耶。为与真异哉。若言异者。何云即事同真。若言一者。应是一源体大。宁属往复用大今谓通云。以事望理。具二义故。何者。以事望理。由非异故。同真绝际。以事望理。由非一故。事用广多。将前非异从后非一。故属用大○又解。此言同真。非谓事体同真。但以称性分量同真故。无前难（已上）委细简别留意思之。问。今又解意。以称性分量同真为绝际无际者。与性起大用同异如何。答。
    钞。今谓迷法界（文）问。迷法界者。根本枝末二种无明中何哉。又悟法界者。因果二智中何乎。答。决择云。有二解。一云。迷之一字根本无明也。往六趣者业系苦果也。悟之一字虽复名觉也。复一心者果究竟觉也。染净之法各举初后彰取中间。一云。迷之一字本末不觉十重染妄也。往六趣者即前妄法背觉令尘皆往六趣也。悟之一序分满始觉五位功德也。复一心者即前净法从凡向圣皆复一心。后解为胜。摄法无遗故（已上）此用起信论说返流四位中文言以释之。
    钞。皆法界用也（文）问。悟法界而复一心等。尤可法界用。迷法界而往六趣等。岂是法界用乎。故起信疏释用大之处。及探玄记十六释性起品中并云。善顺于真故真用也。不善违真故非其用也（云云）今何云皆法界用乎。答。两记释今文。其意少别也。故会解云。染净迷悟虽殊。皆法界随缘用也。则前约别义故须拣此约通义故皆收也（已上）意云。虽约增上缘则迷悟染净有异。而无不并以真如为亲因缘。其增上缘者。以无明等为染法缘。以戒定等为净法缘也。然今约亲因缘故。通云迷悟染净皆法界用也。若依决自广起问而即答云。此义极难。人多未晓。今略指拣。冀垂清鉴。清净法界如净明镜。法界染用镜现秽影。非直不污法界。亦表法界清净故。非直不污明镜。亦表明镜清净故。不以称性妄染不断便难法界不清净耶。不以明镜秽影仍存便难镜不清净哉。勿谓称性染不断便令佛起烦恼哉。勿见镜影之秽常现便谓镜有昏尘哉。以法对喻照然可见。良以妄染乃具二义。一者可断。二者不可断。初义同常。后义当悉。故我世尊演教堕宜。应权小根说染妄之过患。则一向断。顺圆顿根不染妄之功德。亦通不断（已上）又云。又十玄门有同时具足门。果位唯净。那云具足。十所因中有法无定性因。果位唯净。岂不定哉。又清凉破刊定云。德相不通染门。交彻之旨。宁就但现而常虚无实过患。细思细思。慎勿惊疑（已上）问。迷法界而往六道皆法界用（云云）。尔者别约染分依他之边欤。为当通所执性欤。答。一义云。别约染分依他之边欤。问。钞（十一上夜摩偈赞品）云。迷真似现者。此之一句具足三性。迷即遍计。真即圆成。似即依他（已上）今既云迷法界。明知正指遍计所执性。即根本无明也。何况今钞下释真妄交彻即凡心而见佛心之疏（文）云。如约遍计为妄者（等文可见）与真交彻之妄既通遍计。岂不此遍计即为法界用哉。答。
    钞。迷则妄生悟则妄灭（文）问。自下明何义乎。答。往复二字各以三义释之。然上各合释二义。而未释起灭义故。自下别释起灭也。然若粗相配释。则起灭共约妄故。云妄生妄灭也。若委细分释。则可通真妄故。云然真有二义等也。问。既往复二字各以三义释之。若合释则三字共可合释。若别释则三字共可别释。何前二合释。后一别释乎。答。一义云。义不便故别释之也。谓虽起灭二字如次在迷悟二门。而其所起所灭共是妄法。全不同前去动二字唯约妄。又不同前来静二字唯约真也（是一）或又去动二字唯约妄。来静二字唯约真。然今起灭二字共通真妄。故即次下云然真有二义等是也（是二）故决择云。上之二训唯事非理。起灭一训双通事理。所以别论。又云。上之二训唯能迷能悟。起灭一训通所迷所悟。所以别论（已上）。
    钞。然真有二义（文）决择云。问曰。随缘之义为理为事哉。答曰。岂不钞云。然真有二义。此即但是真理不守自性受熏之义。即是真如通达作用。亦是依理成事门中。所依能成之理。非是能依所成之事。禅诠云不变是性随缘是相者。但据以本就未不异故。问曰。何者是本。何者是末。云何不异。答曰。随缘真是本。相有妄是末。以随缘真彻相有妄。乃名不异。然真理妄事非一非异。性宗纲领学人头秤迷此触途生滞悟此览义无疑（已上）。
    钞。则真灭妄生（文）决择云此言真灭。非是丧灭。但是隐灭。问曰。不变真灭耶。随缘真灭耶。若云不变真灭者。特违文理故。钞云。然真有二义。一者随缘迷则真随于妄则真灭妄生等。何开不变。次钞文云。真界湛若虚空体无生灭。此义在下体大中。尤知隐灭之真非是不变。若分隐灭显生。且非体大。仍属用大。既有隐显。何名不变。由此得知。隐灭之真非是不变。若云随缘真灭。义亦不可。何以故。正随缘时。随缘之义理应增显。何成隐灭。今谓通云。将不变真就随缘门即言隐灭。非是别论不变随缘而有隐灭。细思细思。可知深味（已上）。
    钞。迷来无始（文）自下四句。上二句明广多无际。下二句明绝际无际。问。此第一义双约迷悟（云云）。然今广多但约迷以释。绝际但约悟以释。有何意哉。答。决择云。言迷来无始故无初际者。应云悟来无初故无后际。下即是广多无际○悟绝始终际则无际。应云迷绝始终际即无际（此是绝际无际）钞据影略不全显示（已上）。
    钞。一竖论去来（文）问。妄法有终者。经论之盛谈也。何云来无终乎。答。决择云。以法从人。即许断尽。以人从法。未来无终故。或望一人多人。尽不尽别故○或就即净义。未来无终故（已上）又花严经十无尽藏品说多闻藏中云。何者为生死最初际。何者为生死最后际。是名无记法（已上）意云。若有人问生死初际后际。则菩萨不可答之。以无所益故。名无记法也。大疏四下云。问。初际无始。圣教所明生死有终。岂非正理。答。略有三义。一约一人则可云终。通望一切则无终极。二以彼定执长邪见故。亦不应答。谓许有终必有始故常法无始亦无终故。三约法性皆不可说。故中论云大圣之所说本际不可得○先后共亦无。既言本际不可得。亦不应定。谓无始无终。况有始终之见耶（已上）此三义中。第三是今绝际无际义也。
    钞。妄念攀缘（文）决择云。妄念即攀缘。唯因心也。妄念之攀缘。亦因境也（文）。
    钞。若约绝际（文）问。自下明何义乎。答。上约横竖明广多无际故。今对彼二义更明绝际无际。谓初对竖义以明绝际。即引中论为其证也后横寻妄心下。对横义以明绝际。此引远公述其相也。余如下钞之。
    钞。中论云大圣（文）大疏如上引。钞（十一下十藏品）云。即本际品偈。此中初引教立理显无始终次二句仍上遣中。以无始终可待对故。后两句遣其先后。略有三义。谓应有问言。生死二法为先生后死。为先死后生。为生死一时。一时名共。且总非。下偈出非所以云。若使先有生后有老死者。不老死有生。生不有老死若先有老死而后有生者。是则为无因。不生有老死。释曰。前偈破先生后死。生必因死。今先有生。则不因老死而有。故云不老死有生。则亦令生无有老死。先独生故。后偈破先死后生。生是死因。今死在前。为无因矣。次破一时偈云。生及于老死。不得一时共生时则有死。是二俱无因。释曰。以生不因死。死不因生故。后结法空云。若使初后共。是皆不然者。何故而戏论。谓有生老死（文）
    钞。横寻妄心（文）自下约横以明绝际也。问。下引远公。全是广多无际义。更不见绝际义。今何引用哉。答。罗什问远公于所解法云。若得不驰散深入实相否。毕竟空相中。其心无所乐○仁者所得法。幸愿示其要（其要具如下引）故远公有此答书。是知今云本端者。指实相也。是即起灭有无等诸法之本源。或端绪故。或端直故。名本端也。因缘无主者。毕竟空相也。如智论云。从因缘生即无自性。无自性故则毕竟空也。今此中意云。欲知本源所在。只是起灭有无等诸法之中。但毫厘有差。天地成隔。故云一毫等。如还源观云。真空滞于心者。恒为缘虑之场。实相居目前。翻为名相之境（已上）准此思之。今（文）横历万法。以明本端绝际之义。又准下旨趣玄微中明三大所在之义。可思之。次下广往复行竟。总结释云。此中无际亦有二义等（云云）可准知之。
    钞。是以远公云（文）历代三宝记第七（译经东晋）云。庐山沙门释惠远○雁门人。姓贾氏。二十一遇释道安。以为真吾师也。听安讲般若经。乃曰。儒道九流皆糠秕耳○闻罗什入关。便遣书通好○什答书曰。鸠摩罗耆婆和南。既未言面。又文辞殊隔导心之路不通。得意之缘圯绝○并遣偈一章曰。既已舍染乐。心得善摄不。若得不驰散。深入实相不。毕竟空相中。其心无所乐。若悦禅智慧。是法性无照。虚诳等无实。亦非停心处。仁者所得法。幸愿示其要。远重答以报偈一章曰。本端竟何从。起灭有无际。一微涉动境。成此颓山势。惑想更相乘。触理自生滞。因缘虽无主。开途非一世。时无悟宗匠。谁将握玄契。来问尚悠悠。相与期暮岁○因着法性论曰。至极以不变为性。得性以体极为宗。什见论而叹曰。边国人未见有经。便与理合。岂不妙哉（已上）。
    钞。三约返本还源（文）问。本源二定。返还二字。各是一义也。何别对而重举乎。答。决择云。返本（照体也菩提也）还源（寂理也涅槃也）或言实义同。（文）体容斯（已上）师云。返本者约最初发心也。还源者约究竟圆满（云云）但钞下（文）云。复本源或云复本心。明知只是言异义同。不可作穿凿欤。
    钞。第二妄唯往（文）问。钞次下释体大中云。二唯对妄者动即往复有去来故（文）准此可通往复。今何云唯往乎。又次下云。然此一义自有往复。今何云今此唯复乎。答。会解云。三义对论故。初具往复。次二各一。若三义各别自释。则三皆有往复。以义各有主故。今对辨也（已上）问。第三义自有往复者。下引经释之故可知。然第二义之往复。其相如何。答。决择云。往配过去生死。复配未来生死。现在生死亦往亦复。对过去而名复。对未来而称往。故钞云。动即往复有去来故。如唯识云。前异熟既尽（往字也）复生余异熟（复字也已上）。
    钞。文殊初说双行（文）会解云。彼经云。菩萨虽不舍生死。而不为生死诸恶所染。释曰。即生死涅槃也。次复有六对双行之行。谓二有为无为。三大小乘。四空有。五相无相。六愿无愿。七生灭无生灭（已上）。
    钞。三种觉观（文）欲修空等三解脱。则以觉观为障。故令断之也。虽觉观是一向从所障。故云三种。密严疏第一云。粗浮分名为觉。细审分名为观。由此觉观所缠绕故。心及心数恒动不安。犹如二龙共相盘结也（已上）新译名寻伺。故唯识论云。
    钞。皆上句自利（文）决择云。问曰。初义云。观诸众人心所乐欲。名之为往。斯则非是自利。往涅槃故。答曰。观他乐欲本空。即是自利。往涅槃故。或如见贤而思齐。见不贤而内自省。观他即是益自也。或以少从多故（已上）会解引此释云。评曰。后义为优（已上）虽有此等释。而愚案云。照鉴机根欲性。如其实无差谬。是直名自利。何劳多释乎。
    疏。动静一源（文）问。钞释云。法界体也（文）尔者今此体大者。与起信论所明三大中体大。为同为异。答。异也。应有多异。一彼约终教。今是圆教也。二彼分理智。以智为相大。唯理为体大。今则以理智无碍为体。故纲目云。体谓法界理智无碍（文）三彼但以理性为体大。今则事理性相混融莫二。莫二之本际。是名体大也。即今钞对上双约迷悟等三义。并以莫二之本源为法界体者是也。又行愿疏云。一体大。若相若性。皆同真性而常遍故（已上）同记第二释云。上向性字是诸法无性之性。下句性字是本觉真性之性（已上）准此思之。又总该万有即是一心。今云莫二之源者。准思可知。
    钞。静即体虚（文）意云。唯约就妄中往复二字体空也。过未对立而相待寂故。问。是即动静二字尚属用大也。然若相待寂名为静者。应是一源体一。何为用大摄乎。答。决择云。亦将体空从相有故。乃属用大○此即相有即体空。体空即相有。在用则名殊。归体莫二之真源。即体大也（已上）。

演义钞一上纂释第一
演义钞一上纂释第二

  　
　　　　　　



    疏。含众妙而有余（文）问。含众妙者。以何法为能含乎。答。以体大为能含 。以相大为所含。故钞云。清净法界为能含。微妙相大为所含云云。问。当句明相大。设应是事无碍十玄之相。明知含众妙者。事事相望。可论有力有体者为能含。无力无体者为所含之义。设钞所引阿僧祇品。正明毛孔为能受。诸刹为所受之旨。若体相相望为能所含者。只是事理无碍之义。全非事事无碍。岂为当名本意乎。纵虽钞释尔。何设立义引证忽招相违乎。答。决择云。能含有余乃是上文一源体大。所含众妙方是自门相大。蹑前释后。依体显相故（已上）意云。疏明三大。并蹑前明后。是则表三大相即不离之义。故今亦蹑前体大以明相大。就中相是体之相故。必可带体以明相。所谓如云性功德者是也。但于僧祇品辨钞释者。两记会通之。决择云。问曰。上所立义乃是事理无碍。今所引证乃是事事无碍。岂为惬当。答曰。文虽事事无碍。义含事理无碍。故钞云。手约称性。刹约不坏相。故广相不能遍小性也。或立义引证更影显。或但证能含含所含。所含不能遍能含义也（已上）此师虽有多释。并但约宗法作会通也。若依会解。约宗因会通之。故彼云。上立义以清净法界为能含。性德为所含。此带因说。今引毛孔容刹等。正约宗也。故释所以还带因论故。云毛约称性等也。兼前总涉三义。初由理事无碍故得事事无碍。此复约法性融通以释所以。即别教因也。由此第三句含于同别故作此释也（已上）。
    准此师释。案今疏意。蹑前体明后相。含于多义。一为带因以明宗故。二为兼涉三法界故。三句含同别故。若兼取表三大不离义及相是体之相等。则总含五义也。但恐是强作穿凿欤。思之。次于体相相望是事理无碍非事事无碍之难者。其义实尔。故许带因含同也。故下旨趣玄微别示三大中。虽相用二大皆具十玄。而由明三大互在故。当理事无碍（云云）故知今所含之相大不可妨事事无碍也。问。若尔当句无傍正双具同别欤。答。
第0章     钞。谓杳冥之内众妙存（文）老子经上卷第二十一章云。窈兮冥兮。其中有精（已上）注云。道唯窈无形。其中有精实（已上）同卷第一章云。玄之又玄。众妙之门（已上）今用两处文故云尔也钞。恒沙性德微妙相大（文）问。此二句者为通同别。为当局同教欤。答。一义云。上句是同教。下句即别教。双举二教之相大也。准次下略有二义等释可知之。尔者下云相依于性。又云相德有名。并含二义欤。以同别无碍为一圆教故。尤可尔也。
    钞。性体无解相德有名（文）问。今云无解有名。下云无名有名。各其义如何。答。决择云。问。常乐等德岂不称性耶。若许称性。云何有余。答曰○或云。相大具二义。一云称性。一云不坏相。今据后义故云有余。或云。相体二大各具名义。相约其名体据其义。故云有余废名从义。悉皆相称。故钞云。有名之数不能遍无解之体（已上）准此名是名言也。义是义理也。以理圆言遍故。遍局之名数不能遍圆通之义理也。下云无名有名。其意大可同。如下彼注。可见之。
    钞。则恢恢焉（文）庄子第二（内篇养生主第三云）。
    钞。毛孔能受彼诸刹（文）问。毛孔能受者。以有分限之毛孔事法为能受欤。为当以毛孔所依之性为能受欤。答。直以毛孔事法为能受也。问。有分限之微细之事。争容受广刹乎。况钞云毛约称性又云遍小性。岂非毛孔所依之性为能受所遍乎。答。此难不尔。既云毛约称性明知以称性为因。而释成毛孔为能受之义也。
    钞。然此相大略有二义（文）问。今第三句无傍正双具同别二义欤。答。一义云。蹑前体以明相。及带因明宗故。兼事理无碍义故。虽分出同教意。而当句本意。正显事事无碍十玄之相。故下会四法界时。唯会事事无碍法界会五法界中。亦会无障碍法界。今约三大时。岂不尔乎。但约本末及会三法界中。第三句可通事理无碍欤。问。凡一心法界明三大义者。唯局同别二教欤。为当如何。答。决择上文云。钞伸四释。且初约三大释者○小始二教名体俱无。同别一乘遍圆咸有。分终顿圆之各异。归法界而自殊。但依事理无碍法界。开不变真如为体大。恒沙性德为相大。漏无漏善为用大。随渐根认。随渐教诠。为所同终教三大。唯依真空理法界开全照之寂为体大。全寂之照为用大。寂照无二为相大○随顿根认。随顿教诠。为所同顿教三大。故下钞（十九上半二十二纸）云。谓寂照无二为菩提相。犹如明镜无心为体。鉴照为用。合为其相。亦即禅宗即体之用。自知即用之体恒寂。知寂不二为心之相也。通依无障碍法界（事理无碍真空绝相）开二类三大。随圆根认。随圆教诠。乃为能同圆教三大。复依无障碍法界事事无碍。开迷悟两岐。分上下之二转为用大也。显十玄之性具。明六相之本然。为相大也。虽寂照之通体。作德之别依。为体大也。若依分相。同别迥异。若依摄相。以别收同。同亦称别。故下钞云。即此同中必有别义。如事理无碍必即事事无碍故。又云。第四周遍含容正是事事无碍。该取前三。皆别教分齐（已上）。
    钞。释曰然彼意（文）问。河上公云。无名者谓道（文）又云。有名谓天地（文）又释同谓之玄云。玄天也（文）准此为万物母之天。是名为玄。即有名之位也。然虚无自然者。是谓道也。尔者可在天地之前。故同注释有物混成先天地生之文云。谓道无形混沌而成。万物乃在天地之前也（已上）今何云虚无自然以为玄妙乎答。抄下文释旨趣玄微中。引河上公及庄子等释成之。可见。
    钞。此则无欲于无欲（文）一义云。于无欲更无乐欲之。例如云于证不作证相也。同经上卷（大道章）云。常无欲可名于小矣（道匿德藏名恒然无为以若微小也已上）。
    钞。谓理圆言偏（文）决择云。问曰。超何言思哉。答曰。四教言思。故抄云。理圆言偏故。如龙树释。起信真如门离言说名字心缘相。但离生灭门。非离自故。又云。亦超圆教言思。超中无拣。故抄引肇公云。口欲辨而词丧。心将缘而虑息。则迥出于言象之义表矣。况无言之迹尚除。岂留圆言而不遣也。若尔岂名称性之说。岂名圆教哉。又如疏云剖裂玄微等。皆明此经谈说三大等义。何云超哉。有云。圆教虽说之。不著名超。如人说火。口不被烧。故抄云。岂言象之能到。有云。约教道名圆教。约证道名超。约体从义名圆教。约义从体名超。故抄云。谓真法界本无内外○义分心境言显亡言名圆教。言即亡言名超。寄言显示名圆教。拂迹入玄名超前后相违名圆教。句句别论名超。故抄云。欲言相用。即同体寂。欲谓之寂。相用纷然。斯则三大之理顿具。三大之言渐诠。良由言不并影。义不叠显。所以超也。若尔佛音顿演。应不超哉。答曰。时则齐起。诠乃各别。诠体之言不诠相用。如世印板以印文字。印虽同时。字字各别。体字诠体。相字诠相。各不相是。所以名超。更应难云。体即相用。相用即体。名理圆者。诠体之言岂不即彼诠相之言哉。若相即者言亦称圆。岂能超哉。今谓通云。克法本真言具相即不作能诠。是故教义咸为义理分齐。就假施设借作能诠。诠体容名。非诠相用。超义方成如磨五金。写作金字。体具五金。字唯金字。写银字等。例准可知。问曰。若就能诠。假施设故不相即者。何名圆教。答曰。非字体圆。诠圆理故乃名圆教。有云。三大之理无边终圆言而不尽。所以名超。故经云。欲具演说一句法。阿僧祇劫说不尽。斯之谓也矣。上来多义应审详悉（已上）。
    案云。上来多义。从浅至深。次第义门。各述一义。不可取舍。故云应审详悉也。如彼教体十门。初四门以声名句文四法中。且于一名句字现一切名字。是名法无碍辨。于一音声现一切音声。是名词无碍辨。如是法词无碍为能诠教体。岂非言教哉。何况第九事事无碍。第十海印炳现体何名言偏哉。尔者如是圆满言教。设虽性海果分。何不相应哉。然今云理圆言偏。章云性海果分○不与教相应（云云）此等大义以今决择释准思可知。
第0章     疏。其唯法界欤（文）问。诸师共云。花严以法界为宗（云云）今亦结法所属云法界。尔者本经中有何所见乎。答。大疏一下云。第二显别宗者○略举十说。一衍法师以无障碍法界为宗。二祐法师以甚深法界心境为宗○是故初品中云。无尽平等妙法界。皆悉充满如来身。末后明入法界品。故知以唯法界为宗（已上）今所引初品文者。晋经文也。唐经云。佛身普遍诸大会。充满法界无穷。寂灭无性不可取为救世间而出现（云云）意云。且依晋经。初会净眼品列同闻众中。始从普贤众终至摩醯众。总有三十四类众列座海会。然众海寂寞未有言说。于是众海拟法供养以叹佛德中善光海大自在天最初说偈云。无尽平等妙法界等（云云）。是即花严海会最初发端之说法也。然后净智天王偈云。如来法身等法界。普应众生悉对现（已上）乃至卢舍那品（卷第三）云。于此莲此藏。世界海之内。一一微尘中。见一切法界（已上）普贤行品（卷第三十四）云。众生世界劫。诸佛及佛法。皆悉如幻化。法界无有二（已上）如是等文。诸会品中遍在行句。不遑枚举。乃至最后说入法界品。为一经所说法义之所归入处。明知一经始末以法界为旨趣云事。故关脉义云。第二摄会从人者。复总融为一会唯第九一会也。何者。第一会是前解等所依之位。至后归即会前差别之解成一圆融行德证入前究竟亡言。是故第九寄人明证入法界（已上）。
    钞。第三明法界类别（文）问。法界者名义如何答。大疏九下（法界云）云。然法含持执。界有多义梁论十五云。欲显法身含法界五义故。转名法界。一性义。以无二我为性。一切众生不过此性故。二因义。一切圣人四念处等法。缘此生故。三藏义。一切虚妄法所隐覆故。非凡夫二乘所能缘故。四真实义。过世间法。以世间法或自然坏或对法坏。离此二坏故。五甚深义。若与此相应自性成净善故。若外不相应自性成壳故。上之五义皆理法界。复有持义族义及分齐义。然持曲有三。一持自体相。二持诸法差别。三持自种类不相杂乱。与法义同。族者种族则十八界。上二并通事理。分齐者。缘起事法不相杂故。于中性通依主持业。因唯依主。后六唯持业（已上）问。且约四法界如何配属乎。答。法界观注云。一事法界。界是分义○二理法界。界是性义○三理事无碍法界。具性分义○四事事无碍法界。一切分齐事法一一如性融通。重重无尽故（已上）且以性分二义配属之。余可准知。又可见抄释。问。花严以法界为宗者。经文实分明也。具如土引之。然诸师但谓真如法性之实。今家有何所见。独分三四五等类别乎。答。上既引成一经所说之法义通可属法界之文证竟。然今经中或处说菩萨若善观缘起时。于一法中解众多法。众多法中解了一法。或处说。知一即多多即一等。若述念劫圆融之旨。明尘刹相容之义。如是文义亦遍在一部。若许此等文义并属法界。则是名事事无碍法界。谁谓不然乎余可准知（是一）又第九一会有本末两会。虽顿渐异。并明证入法界之旨。其中或但如来入师子频申三昧。动地放光。或普财睹山海望堂宇等。然通指此等所说。名入法界品。其义可知（是二）已上就宗祖解释抄也。又私勘一文云。晋经第十二（十行品尊重行）云。平等法界一具足无量义。常乐观三世一相无相法（已上）平等法界者一真法界也。无理义者四法界五法界等也。可秘（云云）。
    钞。三者会五法界（文）大疏九下其文广博故。今取要引之。一有为法界有二。若本识持种名法界。此约因义。为三世法名法界。此约分齐义。二无为法界亦二。若约性净门。则真如无为性净涅槃故。若约离垢门。则择灭无为余三涅槃故。三亦有为亦无为法界亦二。若随相门。则十八界中法界为体。以意所知通有为无为故。若无碍门则一心法含心生二门故。四非有为非无为法界有二。若形夺门。则理事互泯。若无寄门。则性相俱离。非名之所诠。五无障碍法界亦二。若普摄门。则上四门互摄。若圆门融。则以理融事令一多无碍等（云云）。
    钞。应有问言（文）决择云。凡制作入（文）之次。须有由渐。今此疏文顿序法界。应是不善文字体例。故今通云。良由所释之经顿渐不同。致能释之疏入文有异（已上）。
    钞。诸家章疏（文）问。请家等者何宗祖释乎。答。会解记云。如来为物示生先小后大者。如梵天请问经疏云等。又或无像现像者。如上生疏序云。原夫性质查冥超蹄象而含总。觉体玄妙绝视听而融贯○无言示言者。如唯识疏序云。无言之言。风（如）警韬遂彩而月（如）悬（云云取意）问。探玄记序。
    钞。又是诸经之通体故（文）问。何以得知诸经通体乎。答。梁摄论第三（出世间净章）云。论曰。最清净法界所流正闻熏习为种子故。出世心得生释曰。欲简异二乘所得法界故。名最清净法界○所流者。正说正法。谓十二部经（已上）既云清净法界通流出十二部经。岂非法界为诸经通体乎。诸师共许花严以法界为宗。尔者又以花严总为一代之根本法轮。谁谓不然乎。问。自下诸意约三一共说之法界欤。为当约别教不共之普贤法界欤。答。案会解记意。双合二义欤。谓诸法通依者。依理成事故云通依者。事理无碍故。三一共说也。若谓一真法界总为四法界之通依。则不共之说也。众生迷悟本者。如唯识论云。愚夫颠倒迷此真如○圣者离倒悟此真如。是共门之说也。余可准知。又探玄记云。离此普法更无余路得成佛故。又性起品不信解行证如来无障碍大威德法门。悉名假名菩萨（云云）故诸佛证穷菩萨实行。悉自普贤法界而出生也。
    钞。而前诸意（文）问。共成后意者。前诸意次第蹑前起后。遂成最后一意故共成欤。为当各别成之欤。答。会解意各别成之。谓何故初成顿说乎。故答云。此经所宗故。何故初成顿说乎。故答云。诸经通体故等（云云）又会解云。问。若尔何不先答后意哉。答。正故以前六意成于第七意故。正意答之出后也（文）。

第二别叹能诠

　　疏。剖裂玄微（文）会解记以三义释。可见之钞。言玄微者（文）问。玄微者。与下心境为同为异。若云同者。徒费句数。岂非无用乎。况既指前法界多义即为玄微。争局心境二门乎。若云异者。案今抄释。昭廓心境。即是剖裂玄微（见）如何。答。一真法界具多义门。而全体无二。是名无障碍法界。故今云玄微者。通指此法界。抄云法界多义。亦此意也。然欲开演此无障碍法界。剖为心境。以心境俱无碍故。展转分裂方成多义门。是即欲剖裂前法界多义。开为心境二门（为言）故知玄微者但是指前宗体之语也。下句之昭廓心境者。正显其剖裂之轨则。故无徒费句数之过也。问。前举宗体。既以三大四法界等多义标显之觉。今欲能诠。亦直可明剖裂此等多义之旨。何约余门。改为格式乎。答。虽圆经以法界为宗体。而准一经总题。要先不分心境。故抄云。所证之境即大方广乃至文中广说故云剖裂（云云）又疏一下宗趣通别门显别宗中云。二裕法师以甚深法界心境为宗。谓法界门中义分为境。诸佛证之以成净土。法界即是一心。诸佛证之以成法身（已上）今抄亦引此师为准据。是即诸师一同之定判。尤有其谓者乎。又虽法门无量。诸宗同开理智二门为法门大体。展此理智以为无尽。今亦可尔。又大小乘法数虽广。要先分为色心。展此色心。或为三科。或为六大。小乘七十五法。大乘百法。并以色心为本。展转开演。故知今圆经意。若论义门。则尤可区分三大等。若论法数。则剖可为色心。其色是境故。今殊云昭廓心境也。
    钞。谓一真法界（文）决择云。问曰。即无内（心）外（境）云何开心境耶○答曰。证道即无。教道乃有。拂迹乃无。就迹仍有。据体本无。约义亦有。异境异心执滞本无。即境即心融通可有。问曰。是何心境。答曰。一切心境。故抄云。若凡若圣若因若果。能观之心所观之境。无不必备故（已上）。
    钞。则二皆所证（文）问。则二者何乎。答。双指上义分心境之心境也。问。上云心为能证。今何云所证乎。答。此有多义。决择云。若就王所合论。对境心为能证。此据王所别论。对智还为所证。又与前立义正相符。会前云佛自证穷。乃至云义分心境。若对佛智义分心境。岂非俱是所证耶（已上）。此有两释。会解同初释。其意应知。愚案云。今一段文可有二重心境。初上立义云佛自证穷。裕公云。诸佛证之。经题云佛花严。并是举能证之人也。又上立义云义分心境。裕公云。心则法身。境则净土。经题云大方广。并是所证中重分心境。即如立义文裕公释。应知如是。二重心境圆经广说。故下总结云文中广说也。是以昭廓之昭字有明照二训。并通心境。且照训者。令人观照若心若境。其能观照之人。是佛花严。其所观察之心境。是大方广。经文配属准上可知。是则人法一对之心境也。又既所观察之中云若心若境。是即就所证中所分之心境也。故会解记云。上训明字。即能诠。经中明说凡圣等心境。此训照字。即经教人观照心境也。亦通凡圣因果（已上）此释抄云云何照心境耶等文也。故知训照字中。自具二重心境。训明字时。双令昭明显著此二重心境。故上文云文中广说也。问。何以得知今文有二重心境乎。答。文云则二皆所证智为能证。次下云所证之境等者。转释上则二皆所证。次能证之心等者。转释上智为能证。今抄一段具有二重。尤明镜也。然决择云。问曰。问明心境皆通凡圣。何故抄云能证之心即佛花严耶。答。岂不知举一全收因果门中摄法无遗耶。况此宗佛融融一世间故（已上）问。所诠中所分之心境者。局佛自证穷之真心真境欤。为当通凡夫异生之妄心妄境欤。答。抄下引经所说佛菩萨凡夫等所有心境竟。即释云。真心真境本自无涯。即妄同真。则张小使大（已上）又云。知妄本自真（等文）双通真妄也。
    钞。言昭廓心境者（文）昭廓二字各有二训。总成四义。如次简异小乘等。故会解云。如小乘经。心外有说。虽昭明而未空廓。大乘经中虽摄境归心。或唯约八识。或通八识。虽昭明空廓。而未能张小使大以境相收则显此经所明心境无碍相收。随举其一摄法无遗。故云昭廓心境也（已上）此释但以三义明简异小乘等之旨。观照之一义准可知故。又通权实故。别不释欤。
    钞。能观之心（文）问。此能观之言可通凡夫倒心妄境乎。答。
    钞。欲知诸佛心（文）唐经五十二卷出现意业章之文也。问。既云欲知诸佛心须观佛心。何云佛智慧乎。答。心是法体。智是照用以体深玄故。寄用令观察也。又心是心王。智是心所。今寄心所以显心王深玄。故云尔也。大疏（九上出现品）云。第四出现意业○言如来心意识俱不可得者。约体遮诠也。但应以智无量故知如来心者。寄用表诠（已上）又就此遮表。古有多说。委释之竟。更消经意云。言不可得者。以心义深玄言不及故。寄遮显深。言但以智知如来心者。托以心所。寄表显深（已上）但此疏中。体用与王所。虽相对少异。而心王为体。心所为用也。上云古有多说者。于佛果心王心所有无之诤论也。问。王所体用各别也。何云王为体。所为用乎。答。心王心所体同异者。大小两宗各有异说。不足始论。纵虽护法等执别体。尚许心所依心势力生故。何不许体用乎。例如八识体别。而第八喻海。七转喻波等。况依今经宗。则问明品说缘起甚深云。眼耳鼻舌身。心意诸情根。以此常流转。而无能转者。法性本无生。示现而有生（等文）。意云。法性随缘成八识五根故。此流转法即无流转（云云）岂非八识体一乎（文）
    钞。当观佛智慧（文）问。观佛智者。其观相如何。答。上所引大疏次下云。云何深玄。欲言其有。同如绝相。欲言其净。不断性恶。欲言其一。包含无外。欲言其异。一味难分。欲谓有情。无殊色性。欲谓无情。无幽不彻。口欲辨而词丧。心将缘而虑亡。亦犹果分不可说故。是知佛心即有即无。即事即理。即王即数。即一即多○一一皆尔。圆融无碍。则令上诸义各随一理不爽玄宗（已上）会解引此释。以为其观相也。
    钞。又云若有欲知佛境界（文）唐经第五十卷出现品总答出现法中之文也。今略引二句。次下具引一偈。大疏（九上）云。诫听劝修净意如空。总以喻显下二句。别显一离妄取。
　　钞。如云法性本空寂（文）唐经第十六卷须弥偈赞品。
    钞。又云若有欲得如来智（文）唐经第三十九卷十地品中。第十地赞请分文也。
    钞。云何张小使大（文）决择云。问。唯张妄心境耶。亦张真心境耶。若唯张妄心境者。如智相收为张心境。岂是妄耶。若亦张真心境者。真心真境本自无涯。如何云张小使大耶。答。通张真妄。真心真境虽本无涯。良以众生不如是知。谓各历别。经中说彼心境互收。故云张矣。张妄心境。居然易知（已上）又会解云。若直举真心真境。则不可张小使大。以约即妄同真故云尔也（已上）此两师意同异思之。私问。抄所引证文。唯明智相收之义。何不引张妄心妄境之文证乎。答。会解云。言知妄本自真下引二文。皆证张妄心也（已上）二文者。须弥夜摩两天偈赞品文。如次下引。
    钞。故下经云（文）唐经第决择云。言无有智外如为智所入等者。下抄（第九上第十中）释云。然彼回向经云。自有三意。一约如体性空故智外无。如智体性空故如外无智。二如智一味同一真体。安得智外更有如耶。三约事事无碍。举一全收。佛智称真收法界尽。差别事皆随依理在佛智中。况所诠如宁在智外（已上）。
    钞。经云如来深境界（文）唐经第十三问明品文殊所说偈文也。下半云。一切众生入。而实无所入（已上）。
    钞。又云佛智广大同虚空文。唐经第八十卷末。普贤所说偈。广显佛德难思中。最初明所知无障碍德之（文）也。下三句云。普遍一切众生心。悉了世间诸妄想。不起种种异分别（已上）。
    钞。知妄本自真（文）唐经第十六须弥偈赞品精进惠菩萨偈云。若能了邪法。如实不颠倒。知妄本自真。见佛则清净（已上）。
    钞。心佛与众生（文）此二句者。夜摩偈赞品（文）也。然今引晋经（文）若唐经第十九彼品觉林菩萨偈云。如心佛亦尔。如佛众生然。应知佛与心。体性皆无尽（已上）大疏四上云。如世五蕴从心而造诸佛五蕴亦然。如佛五蕴。余一切众生亦然。皆从心造。然心是总相。悟之名佛。成净缘起。迷作众生。成染缘起。缘起虽有染净。心体不殊。佛果契心同真无尽。妄法有极。故不言之。若依旧译。云心佛与众生是三无差别则三皆无尽。无尽即是无别之相。应云心佛与众生体性皆无尽。以妄体本真故亦无尽。是以如来不断性恶。亦犹阐提不断性善。又上三各有二义。总心二者。一染二净。佛二义者。一应机随染。二平等违染。众生二者。一随流背佛。二机熟感佛。各以初义成顺流无差。各以后义为反流无差。则无差之言含尽无尽○上约横论。若约一人。心即总相。佛即本觉。众生即不觉。乃本觉随缘而成此二。为生灭门。下半此二体性无尽。即真如门随缘不失自真性故（已上）会解记引此疏云。评曰。今抄用者。即横中后义。竖中全义也（文）问。上成悉引唐经。今何引晋经乎。答。若依唐经。但云佛与心体性无尽故。此唯明佛果契真之无尽。而不明妄心之无尽故。今殊引旧译之文。以显张妄心之义也。疏释明镜也。
    钞。因果万法（文）决择云。此通伏难。问曰。下经广说因果等种种之义。何故但张心境耶。通答如文（已上）会解云。由此义故。疏中以心境收一切故。独云昭廓心境。不言余也（已上）疏。穷理尽性（文）问。理与性何别乎。答。决择云。此意若能穷竭义门。方能罄尽法体（已上）委如下抄之。
    钞。别显深广（文）问。何名别显乎。答。具舍二义。谓对上总明能诠。及对余经也。会解记云。略申两解。一科云别显深广者。由上总明能诠。但总显此经剖裂玄微昭廓心境。未知于玄微心境穷理尽性等否故。此别显但显上总明而已○二若望下结法所属。则唯大方广佛花严经方穷理尽性等。反显余经。于理未穷。于性未尽。于果未彻。于因未该也（已上）。
    钞。理谓理趣（文）问。理与性中二义。其意如何。又理是真理故。可通有三义。何但局理趣道理乎。答。理是义理故义门名理也。性是体性故。法体名性也。且就义门分理趣道理者。一义云。今经中广说事理因果依正人法等道理。无一义一门而不说尽。是名穷道理。然其所说皆是称性之事理等故。以无障碍法界为旨趣故。是名穷理趣抄下文云。虽此经中广说于事及与于理。而皆无碍故。以无障碍法界而为旨趣（已上）准此可知。既如是虽通二义。而约道理则尚通慢。若约理趣则有所归。故抄但云若极其理趣则尽其体性也。次就法体分法性心性者。约依正分二义。若论其正训。则性者体也。故但云尽其体性等也。但于理是真理可通有三义云难者。真理即性义属下深也。今约广义故唯二训（已上会解记之意也）一义云。依决择者。
    钞。彼云穷理尽性（文）彼本如别勘之。且礼记第十六（中庸第六十一）云。天命之谓性。率性之谓道。修道之谓教。注云。天命谓天所命生人者也。是谓性命。木神则仁。金神则义。火神则礼。水神则信。土神则知。孝经说曰。性者生之质也。命人所禀受度也。率循也。循性行之。是谓道。修治也。治而广之。人放效之是曰教也（已上）意云。万物皆舍精神。即如木神则仁等。此精神名性。然寻此精神则天所命生也。既推此精神。极于天命故云天命之谓性。今抄云命者生之极者是也。是以万物任其精神则得通畅。若不尔则损失。故云率性之谓道也。依之圣人垂教弘传。方令人学行。故云修道之谓教。今抄云圣人作易等者是也。又古文孝经（圣治章第十）云。天地之性人为贵。人之行莫大于孝（已上）注云。性生也。言凡生天地之间含气类。人最其贵者也。正君臣上下之谊。笃父子兄弟夫妻子道。辨男女外内疏数之节。气明福庆。示以廉耻。所以为贵也（已上）准此。人以正君臣上下道等。可为精神故。人任其精神。则得通畅等准前可知（已上愚案也。更可问儒宗明师）一义（有儒子云）老子经云。玄又玄众妙之门（云云）上玄道也。下玄性也。故今体记意云。天道本也。犹如帝王。性道末也。犹如臣下。命如王命。臣下下命云道谓诸道也诸道所得云教。教所指归天命也。天未命以前云大道。儒教是谓大易（云云）问。礼记注云。命人所禀受度也（文）今抄何云命者生之极耶。答。礼记十七（表记第三十三）云。天子受命于天。土受命干君（已上）注云。言皆有所受不敢专也（已上）天命是人所禀受之本源。故云生之极也。今抄正依此等（文）义。何为相违乎。
    钞。即以能字解性（文）会解云。即以能字下抄主释也（已上）问。礼记注云。性者生之质也（文）孝经注云。性者生也（已上）今抄云。性者能也（文）如何会通乎。答。万物皆悉指其本端质直之中实。名为精神。亦名为性。是即体性实性也。但孝经注释者。彼注次上自转释之。如上引应知。次今抄释者。能者湛能成就之义也。谓万物各任己分所湛能之精神实性。则事必成就。若不任己分。则丧亡也。准上所引礼记孝经等注。可知之（已上愚案也更可问儒宗明师也）。
    钞。初发心时（文）决择云。言初发心时因便成（该）正觉（果）因该果也者。问曰。此义如何。答曰。理有多门。一云。自因摄他果。故经云。菩萨应知。自心念念常有佛成正觉故。又云。次初住惑有体有力作能摄。乃至妙觉惑无体无力为所摄。初智摄后智。初行摄后行亦然。惑则一断一切断。智则一证一切证。行则一修一切修。即于此位无惑可断。无行可修。岂不得成正觉耶。又云。初心现在已作能摄。妙觉未成真为所摄。初心若发妙觉在中。岂非便成正觉耶○已上多解。约理无违。在文不尔。此文正据以因即果义故。乃说初心成佛。问。初心即果初心有耶无耶。若许无者。不应说初心成佛。若许有者。能即体不存耶。答曰。由其即故乃说成佛。由不坏相故乃说初心。二义双取说得初心成佛。此则即据坏义。不即不坏义。终日坏而不坏故。云初发心时便成正觉（已上）私云。此记有二段。初举多解。二出正解。初中有三解。第一解约自因中摄他佛果智。第二解约自因中摄自果智。谓就相即相入二门。明众生在缠之因具出缠之果也。已上二解。依大疏九上。释出现品云无一众生而不具有如来智惠之文。有三意中。第二第三两意释之也第三解云。初心现在等者。约十世隔法异成门也。次出正解者。文云。此文正据以因即果等者是也。问。前第二解云有体无体者。是相即门也。尔者与今正解云因即果。有何别乎。答。此事难思。且愚案云。凡圆教意。因果二法可有二门欤。一全体同。二全体异也。今正解约体同。前第二解约体异也。谓体同者。称法界性佛智所具之五门。是名五位谓一净信。是十信也。二正解。是十住也。三修行。是十行十回向也。四证得。是十地也。五圆满。是妙觉也（探玄记十八。大疏九下。释法界品作三门中有此义。可见之）大疏三下（升须弥顶品）云。三天说法各有偈赞。欲显三贤皆依佛智有差别故。离如来智无自体故（已上）探玄记第十（十地品）云。如下文云。如因大海有十宝山。因于佛智有十地等。如一一山下悉有大海。一一地内悉有佛果（等文）准此等释。信解行等因法本是佛智所具差别法门。故知全体同也。既全体同故。因该果海等（为言）如下文者。晋经三十八云。佛子是菩萨十地。因佛地故而有差别。如因大地有十宝山（已上）又云。是十宝山同在大海。因大海水有差别相。菩萨十地亦如是。同在佛智因一切智故有差别相（已上）次前第二解约体异者。抄三上云。行布即始终二教圆融即是圆教（已上）明知约行布门则因果体别。全如三乘教所说。然约圆融门明因果二法相即相入故。云约理无违也。王教章（行位章）云。明别教行位有三义中。初约寄位显等者。是即奇三乘行布位相。以明别教一乘之一位即一切位之教也。今第二解意亦例可尔欤。问。今云因该果海等者。必是约体同云事。决择释中全所不见也。有何依凭如是料简哉。答。大疏八上释十定品来意中云。谓前依本不动智体。起差别之位。今位极成果。不离本智之因（已上）抄十八上云。何以极品由于始信信依本智而起今不离本智故○然因有二种。一约本有。恒沙性德信解行愿等无不具故。二约修起。谓依本信德而起信心（等文。如疏云。事理双修等之处引之）又如上引探玄晋经等。准此明知因果全体同也。
    钞。而其能诠（文）会解云。恐有问云。既此深义唯约所诠。如何总科云别叹能诠。故云尔也。亦约即所。周能尔（文）。
    疏。汪洋冲融（文）玉篇云。汪（乌光切。水深广）洋。龙龛云。汪（乌光反。渟水也又水深广大也）洋（音羊。水流盛大急也。又音祥水名）。
    钞。故肇公云（文）肇论涅槃无名论。此叹涅槃深广也。今引彼为例证也。
    钞。八师经中（文）会解云。谓一杀。二盗。三淫。四妄。五酒。六老。七病。八死。吾见此八事。多说过患。因而修道。离苦获乐。故曰八师（文）。
    钞。亦如冲和之气（文）老子经下卷云。道生一○三生万物○万物负阴而抗阳（万物无不负阴而向阳回心始就日也）冲气似为和（万物中皆有元气。得以和气若胸中有藏。骨中有髓。草木之中有空虚与气通故得久生也已上）。
    钞。易之为书也（文）论语第四云。子曰。加我数年。五十以学易。可以无大过矣（已上）注云。易穷理尽性以至于命。年五十而知天命。以知命之年读至命之书故。可以无大过也（已上）准此周易是穷理尽性之书。故云广大悉备也。广大是所备即所诠也。周易能即即能诠也。今结叹能诠深广故。殊借用此言也。
    钞。兼三才而两之故六（文）演义抄五上云。易系辞云。易之为书也○有地道焉。说卦云。昔者圣人之作易也。以顺性命之理。是以立天之道。曰阴与阳。立地之道。曰柔与刚。立人之道。曰仁与义。兼三才而两之。故易六画而成卦（已上）私云。准此释者。^5□是表天人地欤。是表天有阴阳。人有仁义。地有柔刚。故成六画也。但今此六画是阳画也。若阴画者。六皆断故也。谓^5□^5□即是也。问。易第一乾卦云。^5□^5□○初九潜龙勿用。九二见龙在田。利见大人。九三君子终日干干。夕畅若厉无咎。九四惑跃在渊无咎。九五飞龙在天。利见天人。上九亢龙有悔。用九见群龙无首无咎（已上）此乾卦意同虽六画。一（上九）一（九五）一（九四）一（九三）一（九二）一（初九）如是配之。与前不同如何。答。
    钞。则凡圣昭昭（文）昭昭历历者行布也。交彻相收者圆融也。
    钞。佛知见一偈开示（文）佛知见者。指法花也。抄一下云。若取法花玄意。但示等有知见者所出内是子所知（等文）一偈者。指今经问明品云。非识所能识。亦非心境界。其性本清净。开示诸群生之文也。
    钞。大涅槃一章（文）大涅槃者。指涅槃经也。一章者。指今经出现品涅槃章。彼章立十门广说涅槃义。然此十门随义虽殊。皆含体用。故云尽其体用也。问。其体用者何乎。答。唐经五十二（出现涅槃）云。佛子。如来住于无量无碍究竟法界虚空真如法无生无灭及以实际。为诸众生随时示现。本愿持故无有休息。不舍一切众生刹一切法（已上）大疏九上之。上来九门。初门多显其体余八皆体用双明。今此分二。初至实际。通结九门之体。后为诸众生下。通结八门之用。随时示现。正显于用。本愿力故。显用所因○不舍已下。明用分齐（已上）初门者体性真常门也。余八者第二德用圆备门。乃至第九体离二边门也。今是第十结归无住门故。如是总结也。凡今云体者。自性清净心。离烦恼所知二障。是为真涅槃。即名体也。佛住此真涅槃。而大悲应物。是名为用也。又同疏上文云。若约义开略明三义。一者体大。自性清净故。二者相大。方便修净累亡德备故。三者用大。用无尽故（已上）此释大涅槃之大字也。合此体相。今但为体欤。

    元应元年（未）九月一日  日月不同于武洲
    金泽称名寺方丈抄之

演义钞一上纂释第二
演义钞一上纂释第三

        　　  第三教主难思
    　　
　　　　　　



    疏。十身初满（文）世主妙严品教明主难思。约十身以说始成正觉之相。故云十身初满。如抄中引。
    钞。该下两段（文）今教主难思。具四身及下说仪周普有六身。故今后合论云两段也。
    钞。以是十身无碍佛说（文）抄二上云。粗相约教而说。三身为权。十身为实。若不知三即是十。为不融前。权外立实。故失经宗（已上）又决择云。问。十身必摄于三身耶。言非三身耶又下疏释其身充满一切世间云。其身通于三身十身。无不充满。法身普遍世所同依故。智身证理。如理遍故。色身无碍亦同理遍○如何此云三身耶。答曰。此言非者。约教拣也。彼言即者。约义收。又言非者。据别教也。下言收者。据同教也。又言非者约深故。下言收者约广故（等文）。
    钞。以是总故（文）决择云。问。下归三身乃是化身。下文又说心佛即威势身是总。如何会通。答。此宗总别无碍。随举一身。即摄余九。皆得称总。各随义异咸得名别。又此约真应无碍菩提。下文但约化相菩提故（已上）私云。就中今云始觉同本等。全同大疏九上云。新佛旧成会无二体。新成旧佛法报似分。无不应时故。即真而应。应随性起故。即应而真。三佛圆融十身无碍故。辨应现即显真成（已上）尤是可总也。问。若尔必约真应无碍菩提方名为总。若但约化相菩提。则不可为总欤。答。总别无碍等义。如决择释。若总别各论之时。不可为总欤（见）但案云。凡佛果功德者。必先成菩提之上所显法门故。纵虽化相。以菩提身亦可有为总之义欤。故抄五下云。即化身意生身及持身。此三皆属化身摄。故菩提身为总。亦此化身摄（已上）是即指化相菩提。正判为总也。思之。
    钞。二语因深（文）会解云。应先问云。果满十身为何而致耶。故今云尔○意云。愿行既普周法界故。佛身则遍刹利生○即是愿身者配也。然愿不是身。是愿之身。依主释也以因显果。由因深故果胜也。虽明愿行。以愿为总。悲智行是别故。十身中约因目果。唯明愿身也（已上）问。因深既通愿行。何但名愿身乎。答。会解以愿为总等（云云）又抄五下（教主难思）云。愿是行之本故。以行顺愿。方能遍周故（已上）准此虽通愿行。而以弥纶周遍之德专由愿力故。独名愿身欤。
    钞。故能弥纶天地之道（文）易中包罗天地之道说尽之（为言）。
    疏。混虚空为体性（文）会解云。由上句愿弥纶法界故。佛身混融虚空含多义。同佛身混融也○一含摄义。二无分别义。三普遍义。四遍入义（文）又抄十八上。有十义（云云）抄又云。佛以法为身（文）唐经第六。
    钞。二者约外虚空（文）问。十身中虚空身者局事空欤。通理空欤。答。十地品说第八地智正觉十身中。虚空身有六相。大疏七下云。观下别显多约事空。义兼于理。别显者。下文云。八知虚空身文有六相。一无量相。芬子中空亦无分量故。二遍至一切色非色处故。三不可见故。今世人见者。但见空一显色。想心谓见故○又此含无为空故。亦不可见。四无实相者。无障碍故。谓不同色法彼此相异有障碍故。五无为相。谓无始终起尽之边故。六能通受色相持所持故。云下经云。譬如虚空宽广非色。而能显一切诸色○则知因空显彼为色（已上）经中二云周遍相。三云无形相五云无遍相。六云显现色身也。问。如此释者。六相全约事空。今何云多哉。是以今抄意。融三世间十身中虚空偏约外空（见）如何。
    钞。尘沙无明（文）问。尘沙与无明为二类欤。为当尘沙之无明欤。答。会解云。问。尘沙无明与二障何别。答。尘沙烦恼即烦恼障。无明即所知障。亦可。无明有尘沙数。皆通二障也（已上）此有两释。初释意。尘沙即烦恼障也。后释意。尘沙无明四字通含二障（云云）虽两释少异。今此一句双举二障故次下抄文云总即二障等（为言）有人云。今抄主多用天台名教。故知今云尘沙无明者。彼宗所立尘沙与无明之二类惑也（云云）问。若尔但是所知障也。以彼所知障中迷事名尘沙。迷理名无明故。今何次下云总即二障等乎。答。今举纲况粗故。虽但举纤尘无明。而意通二障。何为难乎。又有人云。今一段全用起信文。如如细中之细等者是也。故知今云尘沙无明者。彼论明四熏习中云。过恒沙等上烦恼依无明起差别（已上）。既云尘沙无明也。彼疏释此论文云。是从无明所起迷诸法门事中。无知所知障中粗分摄也（已上）。
    钞。若总配三德（文）会解云。问。智断恩与般若等三德何别。答。智断恩唯约果德。般若等即通性德也。问下句断德以当法身。何二句皆福德身耶。答。若以三德别配三身则尔。今约三皆名德。即福德身也。问。既万德之句为总。上下诸句皆是别德者。应可总是福德身也。何别配法身等耶。答。今云总者。此中上下诸句皆显遮那之德故。科但云果满因深体玄所依定能依身等。皆是别德故。万德之句为总也。故此上下诸句之言总该诸说至难思。说仪周普。别配十身。皆显遮那功德尔（已上）私问。上云。菩提之身以是总故（文）今何云万德之句为总乎。答。上约法总。今约语总。
    疏。湛智海之澄波（文）问。今云智海者。始本二觉中何乎。答。本觉智也。问。抄释云。如来智海等者。正是始觉智也。况既云所依定。岂在缠之本觉乎。答。今所依定者海印定也。还源观云。言海印者。真如本觉也。妄尽心澄。万象齐现。犹如大海因风起浪。若风止息。海水澄清。无象不现（已上）如此者。海印定以本觉智为体云事。分明也。但于今抄文者。决择释云。譬如巨海（本觉佛智）回风湍激（被无明熏）成诸波浪（生其八识）动相兴而澄静隐（妄想起而寂照隐）风缘若息（无明若断）波浪咸停（八识皆亡）显本澄静（显出寂照）星月炳现（心念常现）以法对喻。照然可见（已上）准此。今如来智海之智海言。亦是指本觉佛智云事。分明也。委可见还源观。故知纵虽始觉智。即是本觉也。如起信疏云。然此始觉无别始起。即是本觉随染作也（已上）问。有何证文。如是定判海印者真如本觉哉。答。圆经出现品菩提章正说此旨。即抄所引下经云如海普现等文是也。
    钞。一明所依定（文）决择云。问曰。科云依定。何言智耶。答曰。定与智俱邻近得名。定有智故。有财建号。又果位智强。就胜立称故。又云。但言其智。可有其难。今言其堪。岂非是定。良以本觉具二种用。故立二名。约修成寂妄义名定。性自光义名智。虽有二用。然是一体。拣异权宗。异智之定。故此云尔（已上）此作三释。细见应知。又行愿品云。譬如旷野沙碛之中有大树王。若根得水。枝叶花果悉皆繁茂。生死旷野菩提树王亦复如是（等文）问。疏云。佛菩提法如大树王。智慧禅定犹如枝叶。菩萨依学况之以花（等文）同记第五云。言佛菩提者。即指一切众生本觉智体也○喻则从树生枝。枝生叶。法则从本觉起于始觉。始觉是慧故如枝。既觉心初起心无初相。则冥合一如。一如是定故。如其枝与叶一。则因慧成定。慧先定后也。此约实教所说。故净名经云。智慧是菩萨净土。菩萨成佛时。正定众生来生其国。不同小乘权乘先定然后发慧。然以入道由智故。云因慧成定。理实定慧齐。修无前无后（已上）准此可知。与前三释聊可有别。思之。此是一乘实教之大义。故广引示之。
    钞。如说法花（文）问。依法花三昧可说法花。何云依无量义处三昧乎。答。法花序品云。为诸菩萨说大乘经。名无量义教菩萨法佛所护念。佛说此经已。结跏趺座。入于无量义处三昧（等文）入无量义处三昧说法花云事分明也。故今抄七下（名号品）引此文竟。即释云。若三乘万化从实相生。究竟还归实相故。欲为法花序故说无量义。便入此定（已上）同九上云。或一经多会。如花严般若。或一会说多经。如无量义法花（已上）准此等释可知。
    钞。说涅槃经（文）会解云。尝备检涅槃经。即无此说。然此文乃出本经出现品涅槃章中。经云。佛子。如来应正等觉示涅槃时。入不动三昧（等文）。
    钞。今说此经（文）问。具检诸会之说仪。虽说入如来藏身三昧等。而未见入海印定说今经之文。尔者今解释有何依凭哉。答。决择云。问。九会八入但说藏身等异。不同海印之名。那于此处云所依等耶。答。斯乃总定简无入出。余皆是别有出入焉（已上）总定者。如纲目云。若依海印诸会通有（已上）简无出入者。抄二下（印法师立教中）云。全依海印简无出入（已上）既云如来智海识浪不生等。又以真如本觉为体。何有出入。岂非总定哉。问。纵虽无出入又是总定。何以得知此定为今经所依定哉。答。今疏明教体浅深中云。第十海印炳现体者○如来出现品辨。此约果位。圆信亦得印现。贤首品云。或有刹土无有佛。于彼示现成正觉。或有国土不如法。于彼为转妙法藏○于彼十方世界中。念念示现成佛道。转正法轮入寂灭。乃至舍利广分布（等文）明文如是。何更疑哉。
    钞。海印是喻（文）问。河水亦印现物影。何不取为喻乎。答。河水印物。必对即现。若不对则不现。故不顺法。仍不取也。会解云。问。喻中且如水澄印物。必对者即现。而海印物。不对而现。何得如此耶。答。经云。海有希奇殊特法。能为一切平等印。众生宝物及川流。普悉包容无所拒。无尽禅定解脱者。为平等印亦如是（即十五经也）此则海中有此希特法也。故取为喻（已上）问。纵虽海中事物本质。若不对至。争得影显乎。以影像必由本质故。何况见所引经。全无不对而现之文。何为证乎。答。有人云。四兵罗空。对而可现。四天之像不对而现。又外海必对而现。内海具八德故不对而现（云云）。
    钞。亦犹澄波（文）问。上云香海澄渟等。今何更云亦犹澄波乎。答。决择云。本觉之定凡非了证。香水之海世不见形。复举此喻令见近知远故（已上）。
    钞。无去无来（文）贤首品疏以十义释海印。两记共引配属此钞文。故今取要引之。无来无去者。第五无来去义。谓水不上取。物不下就。而能显。今定亦尔。现万法于自心。可准知之。非有非无者。第二现无所现义。谓此所现实体非有也。假相非无也。不一不异者。第三能现与所现非一义。及第四非异义。谓青白相异名不一。湿性体同名不异也。
    钞。至时至静（文）决择云。离智碍照义显也。名至明。离烦恼碍寂义显也。名至静（已上）。
    钞。故下经云。唐经第五十二出现品。说于现菩提中。明印现万像之像颂也。问。圆经意。印现诸心行之菩提者。始觉菩提欤本觉菩提欤。答。大疏九上云。第七出现菩提○略显五门○二明体性。摄论云。二智二断为菩提体。智论云。菩提菩提断俱名菩提。若依此经。通一切法。如文具之（已上）上抄十九上云。疏二明体等。此引二论。二互相成。摄论第九。智论第二。二智即根本后得。二断法量等三轮。自他平等因果交彻。如是等义故通一切（已上）下云。得一切法等者。经云。佛子。如来应正觉。成正觉时。得一切众生量等○一切法○一切刹○一切三世○一切佛○一切语言○真如○法界○虚空界○无碍界○一切愿○一切行○得寂灭涅槃界量等身。佛子。如所得身。言语及心亦复如是。得如是等无量无数清净三轮（已上）大疏云。皆言量者。是所等之分量。皆言等者。即能等之三轮。等有二义。一等彼事理之量。二等彼事理之体。所以等者。彼诸理事即我所证。能所冥合彼尚即我。等之何难。是以圣人空洞无像物无非我。会万物以成己也（已上）钞十九上。可见之。既以十三量等身为菩提体。于中真如法界者。即本觉也。一切佛愿行等。是始觉也。此外众生及法等。总而言之。有情非情理事本末。无一切法不摄。何得约始本别论以测量其体哉。然如是菩提普印现万法故。亦名为海印。即知还源观云。海印者真如本觉也。才是当真如法界之一身。犹未穷尽其定体欤。十三别相可见彼处释。问。一人成佛时。有何所以而如是得十三量等身哉。答。疏自释之。何更问哉。谓修生显得之佛智。其体用同遍法界。故所遍所证之万法。以能所冥合故。悉即成佛身。故得尔也。大疏一下释智入三世悉皆平等之经文中云。又下经云。佛智广大同虚空。普遍一切众生心。此即体遍。悉了世间诸妄想。此约知遍。又云得一切法量等心。此约证遍。智性全同于色性故。此约理遍（已上）钞五下云。有四种遍。一约智体遍。二约智用遍○三约契证遍。心与境冥。即出现品菩提章文。四约理遍者。即义引起信（已上）法量等心者。本文虽是身字。而今为证智体遍故。约心轮以引之。作心字欤。此四种遍。留意思之。此事虽似傍论。而是圆经之玄旨。一宗之大义。何况下文广明佛身普遍圆普疏远义。恐其理趣不极成欤。疏。皎性空之满月（文）私案云。钞科明能说身者。意显三身相即十身无碍方为能说身之义也。决择云。皎性空（法性法身）之满月（实智报身）顿落（随缘化身）百川（所应当根）钞若以相归性者（摄报归法收月满天）言即空色照水者（则法身对根也）即表三身无碍义也（文）今钞文正明三身不即不离。如次下抄之。
    钞。谓若秋空（文）贞元疏序云。星罗法身影落心水（文）行愿记约感相对作四句。第一一月落一川。如一佛应一机。第二一月落百川。如一佛应一切机。第三一切星入一器水。如一切佛应一机。第四一切星入一切器水。如一切佛应一切机（云云）。问。今钞何不同彼取星为喻作三四两句乎。答。会解记云。欲成下句说处不起树王佛法界故。由佛月顿落百川。百川即所遍之处。皆有佛也。故得菩提树下即遍法界也。若取星喻四句虽是。如祖云。若言不离一切树而升一切天。则无一多无碍之相也。故今取同喻也（已上）。
    钞。性空即所依（文）两记意云。上来不喻相。自下合法也。此中二明能依所依不同。是谓法报似分之义也。后若以相归性下。明摄能依归所依。是即法报冥一之义也。今既双明二义。则三身不即不离之意也。初中亦二。初正合。二故出现下引证有三。初引出现品。明水喻机心。二引智幢偈。明水喻佛刹。以上并是月喻能说佛。三引离世间品。明月喻所说法。而还以水喻机心。虽有三文。并明空月不同。故法报相分之义也。后明摄能依归所依中。此意明月落即喻是空色落水中也。以离所依无能依故。即法报不分真应冥一之义也。问。今以相归性之相字者。唯指报身欤。为当通化身欤。答。通报化也。问。上结能依所依不同云空月不同。空是法身。月是报身也。今蹑此义。更明摄能依归所依之旨云以相归性之相字。岂非局报身哉。是以决择释以相归性文。云摄报归法。收月归天（已上）又今钞云。影落晴天文。虽收月归天。而影与天尚别论之。未见收影归天欤。尔者以影喻化身。明知今相字不可通化身云事。答。若法报相分。则化身是实报圆智之所现也。故唯识论云。成事智品所现佛身摄变化身（云云）。依之三身不一之义亦成也。若法报不分。则真应亦冥一故。通摄报化之用。全归法身。故起信论云。众生心若有垢。法身不现故（已上）疏下云。法身不现（已上）笔削记第六云。然据义合云报化不现。而言法身不现者。以约本说故○又应化亦名法身。本业经云。法身二种。一法性法身。二应化法身（等文）准之可知。但于决择等释者。收月归天则影亦归天之义。自然所成也。故不尔欤。既云空色照水。正是法身体照临万机之义也。又云影落晴天。岂非收影归天乎。
    钞。空色照水（文）决择云。言影落晴天者。一云。此意晴天影落也。则是法身之影现于众生心水也。故经云。佛以法为身。清净如虚空。所现众色形。令入此法中是也。或影落晴天也。水中月影落水中之晴天也。众生身中化身归众生心中本觉故。即起信随染本觉不思议业相也（已上）依此两释。文点亦可异。若依初释。则影从晴天落。故知此影是晴天之影也（为言）。此喻出缠显证之果上法身也。若依后释。则影落于晴天。其意如释应知。此喻在缠位之本觉法身。故探玄记第一云。谓佛证于众生心中真如成佛。亦以始觉同本觉故。是故总在众生心中。从体起用。应化身时。即是众生心中真如用大。更无别佛（已上）准此可知。今决摄报化全归法身。其所归之法身兼通在缠。故此两释尤可尔者也。
    钞。第三说经处（文）问。疏云不起树王等者。为明能说之身云遍升于法界七处。为当明所居之七处该罗于法界欤。答。决择云。文含二义。一云。不起菩提树该罗身云遍升于七处也。故抄云。是则不起菩提树遍升法界七处是也。二云。张罗七处。遍于五重法界。故钞云。今言罗七处于法界等是也（已上）会解意同之。但虽含二义。而实以第二义可为正。故钞云。意取七处故（文）又次下云。今明处遍于处（等文）。
第0章     钞。即菩提树（文）孔雀王咒经卷（梁扶南三藏法师僧伽婆罗译）云毗目尸佛依无忧树下。尸弃佛依分陀利树下。毗轮佛依婆罗树下。□孙牟尼佛依尸梨沙树下。柯那柯佛依忧昙婆罗树下。迦叶佛依若伽楼驮树下。瞿昙释迦牟尼佛依菩提树下得菩提（已上）今藏录为总有二部。今所引者是二卷经也。又有三卷经也。问。如此经文者。别有正名菩树之木（见）今何释云毕钵罗树等哉。答。前六佛是过去佛故。若不正指其树实名。则人不知故。分明指示其异名。然今日释尊成道所座之树木。以世人现见。皆已知是毕婆罗树故。虽不指其名。而无相滥。仍直名。菩提树欤。问。大方广如来不思议境界经（实叉难陀译）云。如是我闻。一时佛在摩竭提国。菩提树下成正等觉。其菩提树名阿摄波（已上）准此阿摄波树也。何云毕钵罗树乎。答。心地观经第六（离世间品）云。毗婆尸佛于尼俱随树下成道○俱留孙佛无忧树下成等正觉○释迦如来于毕钵罗树下成道之处（已上）。此经是般若三藏元和五年所译。故清凉必可见之。何玄奘登天亲见此树。
    钞。此树高耸（文）问。高耸者其分量如何。答。会解记云。钞此高耸等。之案四域记。长一百尺。即毕婆罗树于下得菩提。故云菩提树也（已上）百尺者十丈也。又不思议境界经云。除俱鞞罗波利质多余无比者。复有无量小树围绕。而此树王森蔚颖秀。如妙高山俯冠群岳。一由旬外靡不齐现（已上）。前所引经次下有此文也。准此今云特出众树者。亦除俱鞞罗树等。指其余小树欤。问。探玄记第二释经其菩提树高显殊特之文云。高出六天（已上）如解释者。高量尚可出过他化自在天见何才之百尺等乎。答。此事实难思。且愚案云。探玄记序云。不起树王。六天斯屇（已上）七处并以菩提场为根本今会。故他化天说十地时。亦不起菩提树。故云高出六天欤。彼西域记等。且约三乘同见故。云百尺等也。五教章（施设异相）云。二者处异。谓此一乘要在莲花藏世界海中众宝菩提树下。即摄七处八会等。及余不可说不可说诸世界海。并在此中。以一处摄一切处故。是故不动道树遍升六天等者。是此义也○三乘等即不尔。在娑婆界木树等处。亦无一处即一切处等（云云）。
    钞。如前经文（文）问。如前者。指前长行欤。指偈颂欤。答。会解云。即前长行并法惠偈前一偈半（下抄云。谓肖一偈半即前文。是不起一切处而升一处也。已上）。
    钞。其第三句易故（文）问。今云文无者。全无欤。将如何。答。一义云。会解云。此云文无。非一向无。但以易故曰无。若或取之思有文也。故下抄云。取上一阎浮提。对我等今见佛住于须弥顶。即不离一处而升一处也（已上）一义云。若依下抄。则尤可如会解记释。但今钞意少异彼欤。谓上所引经文有多事。一当会现事。即如前长行及法惠偈前一颂半者是也。二结例十方。即如文云十方悉亦然一句者是也。如来自在力者。通指两事也。然今不离之处与所升之处。相对作四句时。不离十方而升一处。是为第一句。全是前长行及一颂半文之所说也。既是当会现事故。不许以义分折兼摄余门。依之余句于结例文中。可通摄之。然其结例者。唯例所升之处故。不离之处。还用前偈一切阎浮提之言相对作句。爰二四两句所升之处。共通十方故。全用十方悉亦然之文。钞释云。取其结例之文也。然第三句所升之处。唯一方故。不得直云取其文。但可云以义摘取十方悉亦然句中一方。故钞释云。文无义有也。是则四句中。一四两句不离及所升并有全文。第二句不离是义有。所所升是文有。第三句不离所升并文无义有（为言）。问。纵虽当会现事。而假其文言相对作句时。若应兼含。何必不许局执一句通余句之义乎。若云当会现事故不可通摄余句者。何故上一切阎浮提之言令通用之乎。况下抄既云取上一阎浮提对我等今见佛等。岂不令兼含乎。答。如自本成申。两处解释意存少异。各处一义。不相违也。且今钞意。以现事昭著不转余相故。说当会现事之文。局配一句。不令兼用摄。然其结例之文。通摄十方之化仪。以不现前之事故。总摄余句。尤有其谓欤。但当会现事者。是所升之处故。不妨其不离之处被通用于余句欤。
    钞。今言罗七处于法界（文）自下正明所居七处张罗于法界之义。会解记云。此亦有二意。故钞有两段。初明七处互遍。后二令一一处遍下。明七处互遍。初中亦有二。初明七处自狭至宽次第方极法界际。二今直就下。明七处直遍法界（云云取意）。
    钞。夜摩兜率等七处（文）问。且以菩提场为能遍。则所遍唯可有六处。何云六处乎。答。两记意别也。决择云。十方皆有七处。如此一界。菩提场作能遍。余方菩提场为所遍。乃有七处。若尔何故钞次云。如菩提场既遍法界其余六处一一皆遍。不言其七。答。但据此一界所以云六。是知能遍唯局一界七处。所遍通互十方（已上）解释明镜也。又义理善成乎。若依会解记云。今以义求。直不动树王既遍七处。其余六处互互皆遍却为所遍。故有七处。若唯六处者。能遍本会应非不动而遍也（已上）以异本云六处故。云若唯六处等也。问决择不可尔。
    钞。前三约事法界（文）第一两记共云。但就所遍（文）第三者。决择云。若尔第三遍界微尘中刹。既云尘中之刹。岂非事事无碍耶。今谓通云。此言尘中刹者。非是尘中别有其刹。但约尘即是刹故。下钞云刹通粗细故。或但据尘中刹体不彰无碍。故此云尔（已上）见此记所释。大异今现本。今本但云三遍法界尘。而不云微尘中刹。但今五种大同前五重。既前第三重云遍法界微尘中刹故。今亦准例牒释之欤。
    钞。由事即理（文）会解记云。言由事即理下有二因。一由理事无碍。此异门因。二以理融事。即法性融通。即当门因也（已上）下旨趣玄微中明事事无碍之段。委细可记之。
    疏。无违后际（文）会解云。上句不碍行布。下句而显圆融（已上）。
    钞。四明说经时（文）疏一下云。第三别明时分者○是初成佛时。亦彰大师出现时也。此教胜故。众教本故。在于初时。初言尚总几日之初。九会之文同此初不。略为三解。一约不坏前后相说。才成初七说前五会。第二七日说十地等。第九一会乃在后时。以祇园身子皆后时故。常恒之说不妨后故○若尔世亲才见十地即为论释。或则未穷广文。或则知见有异未全克定。菩提留支意大同此。二顺论释。九会皆在二七日后。二七非久亦名始成。三约实圆融释。皆在初成一念之中。一言顿演七处九会无尽之文。海印定中一时印现○祇园身子盖是九世相即收（已上）抄五上云。疏三约实圆融者。即藏和尚意（已上）。问。今云初成者。此三解中何释意乎。答。会解记引此疏文云。据此初成之言虽通三释。今文正取第三一念之初畅斯九会也（已上）问。案今抄意。以初成顿说为贤首义。然探玄记第二。正释始成正觉文中。破菩提留支云。此等所判恐不顺文。以初七日定不说法（已上）同第三卷释转法轮义中云。一乘本教要在初时。第二七日更无异说（已上）准此等释。贤首意。以第二七日为初时。既云定是。又云要在。明知局第二七日。不可通初七日。既不通初七者。何取最初一念之初乎。更无异说之定判。实不可留余义（见）如何。答。今抄引旨归。彼具文云。夫以常恒之说遍前后际而无涯。况念劫圆融岂可辨其时分。今略举短修分齐。折为十重。初唯一念。二尽七日。三遍三际（等文）此云初唯一念者。是最初一念也。尽七日者。第二七日也。会解记其引探玄·旨归竟。即自会通云。今谓贤首非不许最初一念顿说。但不许初七别说前五尔。若约论定文。初七不说。若约法定义。一念顿说。故或初一念或二七日。皆同时顿说也。以流支定别三时故不许也（已上）会通尤分明也。思之可会。问。最初一念顿说九会文者。为祖师义立。为当经文有所见欤。答。今抄引经文云。一念即无量劫等（云云）探玄·旨归亦引如是。未见别就最初一念引顿说之文。然唐经第六（现相品）云。三世诸佛所有愿。菩提树下皆宣说。一刹那中悉现前。汝可速诣如来所（已上）此是面门光照十方界。其光中出声说偈中文也。大疏二下云。四一颂义海顿演。宜速及时。如三世佛大愿而来。故结云如来也（已上）总有十偈。约十号释故。今显如来号也。普经第三云。三世诸佛无上愿。大圣道场分别说。亦非集在一念中。宜速时诣觐最胜（已上）探玄记第三云。次一别标所说以劝观○虽圆音顿说九世愿海。然不坏本法故。非一念也（已上）若以如是经文可为其证欤。思之。又大疏一下云。法界放光亦见菩萨遍座道场成正觉故（已上）贞元疏第一亦指此文。如次下引。可见之。问。疏一下作三解者。为圆机一人所知见。约义门别论之。为当三类机见不同故作三解欤。答（云云）若约义门别论之。非机见不同者。且约实圆融释中疏云。以应机出世机熟成。应云即有说○二七之言顺别机故（文）明知约实圆融之机。与顺论释之机。可别类机云事分明也。准此思之。不坏前后相之机感。岂之不各别乎。若依之尔者。今疏云无后际等。会解释云。然此即十世隔法次句异成故。九会力用不同。初成一念顿畅也（已上）故知第一不坏前后相。与第三约实圆融。两释合为十玄中一门意。岂离为二类机见乎。答。此事难思。而案一义云。约实圆融与顺论释。并约机者。如上所引。又今抄云又分三时者。以法就机故（已上）是即三解约三类机见不同也。其所以者。疏下云。但随见闻说。有初成九会之别（已上）。既云但随见闻等。纵虽圆机。而初见初闻之位。要由宿习结缘。可机类不同。例如三乘教之初地（已上）虽同证同行。而地前未证真如故。约本习有悲智增减。
    钞。然有两说（文）决择云。后际二字摄留支义。举后影初中故。畅九会于初成者。摄贤首义。无违二字。即是清凉会取二师之义（已上）问。以无违两字会通者。全是清冷新义欤。为当依用贤首意欤。答。一义云。会解云。贤首既许顿说九会。九会则不妨后时。但不许定执有先后尔。故疏以无违二字而会通之也。故知疏主亦用贤首意会取故。引旨归证之。所以须会取流支者。不坏行布故（已上）次下更引折薪记·贞元疏等。可见之。一义云。清凉新义也。全非贤首意。至下可知。
    钞。例此则第九一会（文）问。探玄记第二云。菩提流支云。花严八会中。前之五会是佛成道初七日说。第六会后是第二七日说。以十地经初云第二七日故。又有人说。第八会是后时说。以彼文中有鹙子等五百声闻并后时度故（已上）纲目全同之。准此第九一会在后时说者。余有人说。而非流支义。今何取为流支所说哉。答。尤如来难。今抄亦存其意。故云例此也。意云。彼流支既就经文说相案其起尽。分别前五会与第六会已后之说时。准例言之。第九会法界品有身子祇树等。岂非八年已后所说乎（为言）。非谓流支正云第九一会在后时也。
    钞贤首则以初成（文）问。贤首意。不碍圆融之行布门中。可许三时次第哉。答。一义云。可许三时次第也。折薪记（教起前后章）引探玄记第二破流支等立三时次第义之文竟。即释云。此以流支等确分三时不明顿说故。敌对破之。唯取二七日融摄也。若贤首意。亦不妨前后。故清凉演义第一。会取贤首。既旨归云（乃至）。宣畅九会在于初时等。评曰。以贤首文虽敌破意亦玄通故。清凉广之足成三说。故大疏云。一约不坏前后相说（乃至）无非失时等。释曰。清凉曲尽义有所归。今章正当后二。亦不违初。以次文云即摄一切若前若后等。即无违前后。普摄于二七日中也（已上）今注云乃至者。私略之也。贤首意不碍圆融之行布门。不许三时次第云事分明也。一义云。贤首意。八会说法皆在第二七日。纵虽约何门。不可许三时次第别说之。但有显法等所用故。融取身子祇园等后时之事物。非谓说法亦在后时令融现初时。故探玄第二云。初七定非说耳。第八会亦非后时。何得于一部经。前已说半。中说余经。后方更续。岂令佛无陀罗尼力。不能一念说一切法。祇园鹙子并是九世相入。下文过去一切劫○又云。于一念中建立三世一切佛事。乃至广说。如是等文处处皆有。岂可所用鹙子祇洹而非此类。是知此经定是第二七日所说（已上）同第三云。一乘本教要在初时。第二七日更无异说。仍摄前后各无量劫（已上）此云定是二七日。又云要在初时等。正是行布门之所谈也。然不可遮此二七时中更摄前后各无量劫故。云仍摄前后等。是即圆融门之意也。又一念说一切法者。此是四十无量辩之德也。未必局圆融义。既一念尚说一切法。况二七时哉。但有显法等所用故。令融现身子等于二七时中故。云所用鹙子等也。问。此义不可尔。今抄引旨归竟。释成云则在后时无过等。是岂非贤首意许法界品在后时哉。又贞元疏第一云。第一依时者○今无时之时略有二相。一不坏相。在于后时说此一经。以游多园林及身子等皆在后故。常恒之说不妨后故。二约圆融初成顿说。下放光中十方刹尘刹尘皆见最胜道场。菩萨于中成正觉。故明是初时如来一念能顿说故。祇园身子九世相融未来之事居现在故（已上）既用旨归云常恒之说等文言。释成不坏相之义。明知清凉正存贤首意许三时次第。谁不依用之哉。尔者折薪记释尤有其谓欤（是一）次旨归明说时中。先总标云。常恒之说遍前后际而无涯。况念劫圆融（云云）准下句云念劫圆融。上文云常恒之说等者。应是行布门也。如是标竟。别释中云初唯一念二尽七日等。既初云唯一念者。融前后际摄归一念。尔者次云尽七日。中第八会岂非遍后时之常恒说融摄第二七日以为法界品乎。若强云非融摄遍后时之常恒之说中身子等隔见闻时分说经以为法界品者。今第二七日所说法界品。是彼后时中身子等隔见闻之时分说经外。别有此所说欤。若云别有者。岂令佛无陀罗尼力不能一念说一切法耶。若云别无者。岂非融摄后时说经乎。若许融摄后时说经者。是圆融门之所谈故。行布门中岂不许三时次第乎。贞元疏第二（辅翼圆满之处）云。又约圆融。九会皆在初成顿彰无有前后。有声闻者九世相融。约法有耳。若不坏相。经有三节○上之二解。一约圆融。二约次第。二俱有理。如来一会能顿演故。圆融不妨。当恒之说不碍后。故次第何失。又无前后。依何同时。若无同时。何异余教。非唯无碍。亦乃相成（已上）此等所判正用贤首意（见）尔者贤首意。行布门中不坏相之时。可许三时次第之事分明也（是二）如何。答。二师之义与清凉会通之意。必定不同也。其二师之中。先流支义可知。次贤首意。若约法圆融。则唯在最初一念中顿演八会支。故旨归云初唯一念也。若依十地论。就时事以判。则唯在第二七日中。说尽七处八会之一部文。全不可待融后时说。纵虽约行布不坏相门。不可许前已说半后方更续。但直在二七日中说一部文故。不可假而许流支义也。具如探玄记二三两卷并纲目等解释。留意思之。不得疏漫。然清凉意。要有所表故。约不坏相门。正许三时次第。故兼用流支义。设有说初成顿演一部文。是融后时说之门所谈也。其后时说者。即贤首所言常恒之说遍前后际其后际说是也。所谓舍那佛常在花藏恒时说法。尽穷来际无停无息。而说慈悲者。为下劣众生故。于彼无尽说中。略取七处八会所说。结集流通故。有此一部文者。一宗不易之大义。多师共许之法相也。但清凉要有所表故。约不坏相门。以判初七日说前五会。第二七日说十地等。八年已后方说第九会。其所表者。如次下引大疏一下。故自非融后说者。不可有初成顿演九会文之义也（为言）贤首意不尔。依地论云初七日思惟时故。总不说法。以花严是根本法轮故。如来称本而说不遂机宜故。如须在初时胜处说之。何有前已说半。中说余经。后时更读说法界品乎。正约不坏相门之所谈也。全非九世相融等义。但有显法等所用故。唯令身子等融现于二七时中。以成今海会事仪云许也。云尔。谓说经亦在后时。令取之融现今初时也。是则两师不同也。然清凉欲掩是非故。寄共许之法相。而显自意之所存。故今抄云。贤首旨归云○则在后时无过等也。贞元疏释准此可知。次彼后时中身子等隔见闻之时分说经。则非今法界品。但身子其时不见闻者。如我等当时不见闻。未必初取为显法众。今身子等不被用彼时之说经之海会事仪。亦以可尔欤。若亦欲用。则非所遮之。问。若如所立义者。旨归云初唯一念者。成道最初一念欤。若许尔者。何故探玄云初七定非说耳耶。若不尔者。大疏云三约实圆融释皆在初成一念之中者。正用旨归今文。故抄释云即藏和尚意。如何。答。旨归云初唯一念二尽七日者。初云唯一念。而残余念余时。故次云尽七日。文相怜次尤明镜者欤。故知彼文意者。依十地论。于第二七日。别分唯一念与尽七日也。但于大疏抄释者。彼依不坏前后相释。许初七说法故。约初成一念。以明圆融义。虽所依时实有异。而所显圆融义是圆故。云即藏和尚意。是即随义转用也。
    钞。约所表故（文）疏一下云。常恒之说不妨后故。虽能顿说。有所表故。初五信解行愿最在初故。故皆云不离道树。第六会因地证位。居其次深故（等文。如抄所牒释）抄五上云。第二遮伏难。总有四难。一云。花严教旨。时处圆融。要历三时。岂通其趣。故此释云。常恒之说说无息时。后时不说。岂名常说。二有难云。如来圆音一言顿演。何要三节方尽幽微。故此通云。虽能演。表法浅深故须三节。三有难云。若表三节。三七日中。一七一节足得成表。何要后时。故此答云。三七未有声闻。不得显于不共。故须后时。故疏云。亦显二乘绝见闻故。四有难云。处历秽土。时不相融。岂顺花严圆融之旨。故此答云。正为融于异时及与秽土。即一刹那即是清净故。故疏云。虽异时别处。亦不相离等（已上）问。今抄云分于三时约所表故。又下云又分三时者以法就机故者。两释有何别哉。答。初约行布圆融。二门对论。后约机缘德。二人对论。其所表者。共是前五会信解行愿最在初故等。如疏一下所释。

演义钞一上纂释第三
演义抄一上纂释第四


　　　　　　



五所被众自下决择第二

    疏。尽宏廓之幽宗（文）决择云。尽字是教余皆义。宏者大也。即是广义。通收五教。若巨海遍纳于百川。廓者空也。即是深义。别拣九宗。同天地独具于十德。或宏者事法界。廓理法界。二字相含者事理无碍法界。幽宗事事无碍法界。或四字相含同诠一真无障碍法界（已上）。
    钞。真应权实○又不可见故（文）会解云。以真应权实之类。例上深广说之。应言即真而应。不可作真思。即应而真。不可作应思。即权而实。即实而权。皆不可思故也。亦可。真应权实之外。更例因果本迹之类故。曰类例多端（已上）问。大疏一下释众海云集。总启十门中。第五权实门云。诸教所明秽土之中。杂类菩萨声闻皆通权实。地前是实。地上是权。法身无生生五道故。净土菩萨唯实。实报生故。杂类声闻是权。摄论云。欲令净土不空。化作杂类众生故。若依此经。同生异生皆通权实。海印定现实德摄故。随缘随位而示现故（等文）此外更无真应门。今何权实之外云真应乎。答。决择云。真应权实者。智冥一理故曰真。悲赴万根曰应。或本高而迹下。或本下而迹高名权。本迹相称名实（已上）准此但就权实门中。更分别真应权实之二义也。
    钞。略列四十二众（文）问。疏一下云。都序之中有四十一众。谓同生有一。异生有三十九。师子座中一。若兼取前菩提树中所流及宫殿中无边菩萨。总有四十三众。此四十三遍于九会。第一会中有二众。谓新集十方众·佛眉间众。添成四十五（已上）虽有四十一·四十三·四十五之三种。全无四十二之义。今何云列四十二众乎。答。决择云。四十二众者。谓同生众有一。菩萨也。异生众有三十九。执金刚神乃至大自在天王也。座内流出众·眉间流出众故四十二。以配四十二位故（已上）会解意全同之。是即除去兼取之二众及新集十方众也。其故者。既云兼取。明知不可正取为海会众故。新集十方众是口光所召。以次下别出故。除去之也。
    钞。况口光所召（文）唐经第六现相品云。世尊即于面门众齿间。放尘数光明。普照此花藏界东南西北四维上下十世界海。彼世界海一切众会。蒙佛光明。各共来诣此花藏界。其诸菩萨身毛孔中。各现十刹尘数光明。一一光中悉现十刹尘数菩萨。此诸菩萨悉能遍入一切法界诸安立海所有微尘。彼一一尘中皆有十佛世界尘数广大刹。一一刹中皆有三世诸佛世尊。此诸菩萨悉能遍往亲近供养。于念念中以梦自在示现法门等。开悟尘数众生（等云云取意）。
    钞。本即圆音（文）抄二下云。一音但是教本。非即是教。教乃在机。随机不同（已上）两释共用此释。
    钞。落落者疏远之声（文）问。老子经下云。不欲琢琢如玉。落落如石。注云。琢琢喻少。落落喻多。玉少故见贵。石多见贱。言不欲如玉为人所贵。如石为人所贱。当处其中也（已上）依此释者。落落是众多之义也。今何云疏远乎答。
    钞。十刹者谓树形（文）会解云。言刹者单梵语。具刹摩。此云土田也。即一佛所王土也（已上）问。经列二十者何乎。答。决择指三文。一云。唐经第八（花藏品之一）说最中央香海所持世界。竖列二十重。一最下世界名最胜遍照。其状如摩尼宝。二种种香莲花妙庄严世界。其状如师子座。三其状八隅。四其状如摩尼莲花。乃至十三世界名娑婆。其状如虚空。第二十世界名妙宝焰。其状如宝庄严具（云云）此二十重中不见树形。但次下类结所余中。列形状云。十佛刹微尘数回转形世界○江河形○旋流形○轮网形○坛墠形○树林形○樱观形○尸罗幢形○普方形○胎藏形○莲花形○佶勒迦形○众生形○佛相形○圆光形○云形○网形○门闼形（云云）如是列已。次下结归都数云。如是等有不可说佛刹微尘数（已上）既列十八种。并云十佛刹微尘数。故今云结有十佛刹尘欤。二云。同卷次上云。彼一切世界种。或有作须弥山形○或作诸庄严具形。如是等若广说者。有世界海微尘数（已上）具列二十种。其中间十八。全同前所引十八种。故今略之。三云。同经第七卷世界成就品。说世界形相中。列圆形方形树形等十种竟。结文云。如是等有世界海微尘（已上）。今案云。此三文中。后二文总结中。共无十佛刹尘之言。况成就品但列十种。殊违今抄云经列二十之释。明知偏依初释。不可用后两释。故会解唯举初文也。问。今指舍那说经处处该十刹。尤广指花藏刹海所管十不可说佛刹尘数世界种。以通可该摄彼世界种所持同异类之诸刹（委如下明说经缘有十缘。第二依处中记之）今何但别举最中香海所管二十重。又局摄树形等异类刹哉。答。经中具说最中一海所管之二十重。以令类诸余故。今亦尔也。意显该法界十刹而令顿周。故经云。花藏世界海法界等无别（已上）即今抄下文云法界十刹无所不闻者。犹如云花藏十刹也。思之可知。但今抄云树形等异类之刹者。疏下文释依处云。略显十刹。初此阎浮七处九会而周法界○二周百亿同类一界亦遍法界○三遍异类树形等刹（等文）可见。抄一下释第三云。然异类言虽通花藏。言总意别（已上）彼处虽可言总意别。而今即取通花藏之义。谓别虽举最中一海之所管。而广可令类通花藏也。
第0章     钞。圆音之义（文）疏九上·抄十九上。释出现语业中。广举三师义。委释其义。故云下广当说。又彼是专依十科章中圆音章。要者可见疏。主伴重重（文）问。示化仪而何必释主伴重重等哉。答。决择云。此意云。说主伴重重叠叠。尽十方界一时宣畅花严经也。拣异随宜之教。或有国土说。或有国土不说故（已上）又云。诸佛菩萨随一为主法界。诸佛菩萨咸为其伴○既主伴无数重重叠叠。遍于法界。主既说经。伴必随说。那有一方不说花严（已上）十地品云（卷第三十四）我不见有诸佛国土其中如来不说此十地者（已上）余会余品并云已说今说当说。故知三世十方诸佛菩萨无有一方一佛一菩萨不说花严云事。是并由主伴重重极十方而齐唱者也。故科云别示说仪也。问。今主伴者。说法者名主。听法者名伴欤。尔者何云主既说经伴必随说乎。答。一义云。决择云。有力自在说法名主。无力不自在说法名伴。但是说法之中分成主伴。非为听法得名为伴。夫主伴者必同作事。主既说法。伴必说故。何以得知。下释成云极十方而齐唱。唱者显示果主因伴之谓。遮那处普光堂。东方十佛刹尘数世界外。有金色世界。文珠而来为伴。应问彼云。第二会文珠为伴。为说经耶。为听经耶。若云听经。违下经故。下经正明文珠说第二会故。若云说经者。何云听经名伴。由此得知主伴虽殊。同说经也（已上）一义云。会解云。三句皆约说者为主。听者为伴。既因人果人皆通为主边则皆为能说。为伴边皆为所听。虽皆通说听。而主伴不杂。故下疏云。然主主不相见。伴伴不相见。主伴伴主则互相见○所言齐唱者。亦约重重互为主边。同时遍法界故。得十方齐唱也（已上）已上两说引文立理。各有其谓。任情取舍。
    钞。七别示说仪（文）会解云。问。七科皆云说仪周普。何故此科独得说仪之名。答。前由六科辨所依之定。能应之身。所说之处。所历之时。所被之众。能演之言。皆周法界方成。此科主伴重重。极于十方故。前六通叙。此为别叙。皆仪周普也（已上）。
    钞。此一亦名辅翼（文）钞三下云。若以余经望此。但为眷属。不为主伴。今言眷属者。约当经中事以为眷属。眷属即伴（已上）会解记第八云。应作四句。一有唯主伴非眷属。如此方十住法门为主。余方为伴。以非附本相从起故。不名眷属。二有是眷属非主伴。谓如余经但与花严为胜方便故称眷属。不与花严俱时相带圆融而起。不称为主伴。三亦主伴亦眷属。谓法界修多罗起时。摄尘数契经同起。与法界经为辅翼故名眷属。而主伴起故复名为伴。四非眷属非主伴。谓余经相望。或外典等（此依集玄已上）。
    钞。不名历主果伴（文）决择云。问曰。十玄门中主伴门云。随举一法为主。余一切法为伴。今何不尔。答曰。据义不同。彼约称性实义。此约教相轨仪故。如臣作主。不可君为参佐也（已上）私问。若约教相轨仪不名因主果伴者。唐经第一列普贤等尘数菩萨竟。叹胜德云。此诸菩萨往昔皆与毗卢遮那如来共集善根修菩萨行（已上）大疏一下云。云何共集。互为主伴故。主伴有三。一回向主伴。二同行主伴。三如相主伴。故称共集（已上）钞五下云。疏主伴有三者。回向主伴。所修善根互相回向故。今成佛递为主伴。二同行者。同修禅戒等行。三二俱称性居然相取（已上）准此舍那与菩萨互为主伴。岂无因主果伴之义乎。答。决择正会此难云。彼昔时同修善根互相回向。今随一成佛余作菩萨而为其伴。故云互为主伴。非是因果互为主伴。又解。此约化仪。非因主而果伴。彼据称性故。因果而递互（已上）问。上明说处说时等。并约称性。今示说仪。何不约称性乎。况所居之处既圆融能居佛菩萨。岂不举一全收乎（是一）又下旨趣玄微列十玄中。主伴一门让当段不重立。彼约称性立为玄门。既彼此指同。明知今亦可约称性云事。如何。答。今三句中。初二句全约称性应知。今此第三句虽正约化仪。而有兼约称性之义。即如钞下云如佛佛既尔佛主菩萨伴亦然者是也。下引决择。可见之。疑难之趣。准彼可会通。
    钞。言邻次相押（文）决择云此界附近名怜次若主若伴互遍名相押（已上）。
    钞。阿□如来（文）问。唐经第八十卷。叹佛德明主伴严处摄生同中云。或有见此三千界种种庄严。如妙喜阿□如来住在中。及如香象诸菩萨（已上）如此文者。阿□如来住在此三千界中（见）如何答。
    钞。如佛佛既尔（文）决择云。问曰。诸佛与遮那互为主伴。可云既尔。菩萨与遮那既无递互。何云然。答曰。约人即无。随界乃有。何者。应云此界佛为主。余界佛为伴。余界佛为主。此界佛为伴。即是果主果伴递互也。此界佛为主。余界菩萨为伴。余界佛为主。此界菩萨为伴。岂非果主因伴递互义也（已上）。
    钞。如长空明月（文）问此喻意如何。答。决择云。注如长空等者。此释主移伴亦移也○问。为但移人。亦移界耶。答。人界俱移。钞文甚题（已上）会解云。如人以十钱等者。星月印川喻。虽明主伴不分而遍于十方。然邻次相压其义未显。今以压钱喻。以示其相也（已上）两记意有少异。思之。问。决择如何释下十钱喻乎。答。彼云。星月喻中未彰主佛周遍伴刹。故此重明（已上）两记同欤。
    钞。如人以十钱布地文。会解云。吾祖以喻显法。讲者反迷喻旨。多说不同（已上）私云。今时学侣亦为难明。且愚案云。先以钱心为主。刹是婆婆也。以刹缘为伴。刹是十刹也。付之十钱相压时。上下两钱其所表大异。谓上钱缘通喻能遍十刹。下钱别喻所遍之一刹。如是如是次第相压。乃至十钱。即表十刹向东（上钱也）移一刹移二刹（下钱也）等之义。其故者。能遍者每遍通十刹。所遍者每遍唯一刹故。以十钱布地。每十钱其上能押之边。即表能遍。其下所押之边。即表所遍。以题主伴重重相压之义也。

　　^6□         ^6□        （此处有钱币图式格式请见书）

    会解云。下钱为中。上钱压之。则开元通宝绕下钱一缘之地（已上）如此图者。下钱开字为上钱元字所押故。不可有开元通宝绕下钱一缘之义欤。
    愚案云。以钱心喻主刹故。以上钱心押下钱开字时。方成上钱开元通宝绕下钱一缘之地。喻主佛倒东一刹时十方菩萨围绕也。余可准知。
    钞。如第一会（文）决择云。问。普光忉利等。
    钞。若四十八会（文）会解云。若四十八会者。下疏云。下本经十方偈四十八品。即以一品为一会。故四十八会也（已上）。
    钞。意生身（文）钞五下云。随意受生者。即意生身。然意生有二义。一者是喻。犹如意去速疾无碍故。二者是法。自有二义。一随自意。二随他意。总谓随意速疾而成（已上）。
    钞。即力持身（文）唐经第一说教主难思中云。三世诸佛所有神变。于光明中靡不咸睹一切佛土不思议劫所有庄严所共围绕（已上）大疏一下释云。力持身能持自他依正（已上）上四句持正报。下四句持依报也。又钞七下云。即力持身为龙留影力持不灭（已上）。
    钞。名不全昭著（文）会解云。集玄云。谓说处配意生身。此举所依处。显能依身。又说经时。举所持时显能持身。又被海会。举所被众显能被身。如是身处既非直显故。云全不昭著也（已上）。

自下会解记第二

    钞。言该本末（文）私云。言者能诠言教。即指今经也。本末有二。初事理相对者。所诠义中有本末也。二诸教相望者。今疏下文（第三义理分齐门）云。语其横收全收五教○前之四教不摄于圆圆必摄四（文）准此圆教为本。前四为末。今经既收五教故。云该本末。又前四教不摄于圆故末乖于本。圆必摄四故本不乖末。
    钞。一事理相望（文）问。钞四下云。如一事理无碍宗内该法花维摩涅槃等故（文）既此等经具明事理。可云言该本末乎。答。会解云。圭山约教有六句。约宗有三句。故彼云。一小乘唯相（相即末也）二顿教唯性（性即本也下皆准此）三法相宗相多性少。四终教相少性多。五空宗中非性非相。六圆教全相全性。今当第六句。故该本末也。约宗三句者。彼云。法性宗本广而末略。小乘末广而本略。大乘也法相本末俱略。而中间广。例此今圆宗言该本末也。故此圆教语广名无量乘。语深唯显一乘（已上）故知如彼法花等。虽事理无碍为宗。而相少性多。是名本广而末略。何云该本末乎。况彼云会三归一。故知会事末可之归理本。岂同圆教全事即理即末全本之该乎。此义如钞二下释印法师屈曲平道二教中委明。会解记第五可见之。
    钞。亦是遮于伏难（文）会解云。恐不了者以本末相乖为难故。今初对上句纵其空无朕迹。下句夺其定不乖相。下对上句纵其理本无言。下句夺其不碍言也○钞难意。以无相无言之本。难有相有言之迹。答意。以要由相故方显无相。要由言故方显无言故也○言则心绝动摇言忘戏论者。即大般若那伽室利分中（等文）。
    钞。夫大象无形（文）老子经下（上士闻道章第四十一）云。大方无隅（大方正之人若无委曲廉遇）大器晚成（大器之人若九^6□瑚琏不可卒成也）大音希声（大音犹雷^6□待时而动喻常爱气希言也）大象无形（大法象之人质朴无形容也（已上））论语第三（公治长第五）注云。苞氏曰。瑚琏者黍稷之器也。夏曰瑚。殷曰琏。周曰簠簋。宋庙器之贵者也（已上）又雷^6□者。玉篇云。^6□（尔雅云。疾雷为^6□。苍颉篇云。霹雳也）又。希声者。老子上（天地章第五）云。多言数穷（多事害神。多言害身。口开舌举。必有祸患也。）不如守中（不如守德。于中育养精神。爱气希言也已上）又无形者。此亦不事容饰之义也。非谓全无形相欤。问。今伏难意。全拨无形言。何用此老子语为难势之端乎。答。今但借用彼文言。非用彼实义也。
    钞。希微绝朕（文）老子经上（视之不见章第十四）云。视之不见。名曰夷（无色曰夷。言可无彩色不可得视而见之也）听之不闻。名曰希（无音曰希。言可无音声不可得听而闻也。）搏之不得。名曰微（无形曰微。言可无形体不可搏持而得之也。）此三者不可致诘（三者谓夷希微也。不可致诘者。夫无色无声无形。口不能言。书不能传。当受之以静。求之以神。不可强诘问而得也。）故混而为一（混合也。故合于三。名之而为一也。已上）。
    钞。故今释云（文）自下有二段。初为通伏难。广引诸文。总明本末不相乖也。后今疏文中但略明。下正释疏文也。问。上句云空空绝迹。下句云湛湛亡言。各约法喻。如何分别之乎。答。会解云。空空绝迹含于法喻。湛湛亡言。湛湛约喻。亡言是法（已上）意云。空有事空理空故含法喻。海水澄停是名湛湛。故但约喻。既澄停而不小波鼓动。故喻无言也。决择释。
    钞。法性本空（文）今释空空中有三重。谓一约圆成实。谓法性本空者空也。空无诸相者空空也。二约依他起。谓缘生等者空也。复有何相者空空也。三约遍计。谓借空遣有者空也。有去空亡者空空也。下引净名·中论。准此可会。
    钞。经云无中无有二（文）唐经第十六（须弥偈赞品十四）无上惠菩萨叹佛胜德有二。谓内胜德及外化德也。今所引二文者。叹内证德有六偈中后一偈。与叹外化德有二偈中初一偈也。故相连引后偈也。大疏三下云。后偈拂前无二之迹。言无二者。但言无有二。非谓有无二。若在无二之见。则还成二。以无二必对二故遣之。又遣之以至于无遣。故云三界一切空。空谓第一义空。诸佛同见。后二外化德中。前偈正显令住无住之觉。后偈释成（已上）今疏云拂前无二者。前偈云。于法无所著。所念亦无染。无住无处所。不坏于法性。此中无有二。亦复无有一。大智善见者。如理巧安住。无中无有二（等文。如抄引之。）故知今云无中无有二者。无相真法性中无有人法内外等一切二也（为言）。
    钞。三界一切空成真空也（文）问。如今钞释者。空空之外别立真空。尔者疏云。空空之言是所绝之迹欤。若是迹者。岂非妄空乎。答。先于今钞释者。准彼疏三下释可知之。既拂前无二之迹。即云无中无有二等。何上三句尚谓妄空。至下句云三界一切空。方始成真空乎。明知今钞云成真空者。意明上三句正显真空。下句结成也（为言）例如彼疏释外化德二偈。云前偈正显后偈释成也。尔者上配属三句于空空者。即是今所结成之真空也。故今疏云空空绝迹者。空空故绝迹（为言）争谓空空之言是所绝之迹乎。问。若尔何故钞次下云。以空空遣空。空空亦迹也（文）如何。答。钞上文云。有去空亡故曰空空（文）又下文云。以空空不碍于相。正释疏文其意如是。更不可及异端也。但于空空亦迹之释者。钞主重为显绝迹之义故。别约机情所谓之有无等。次第明拂迹之相。故云谓若有有可有（乃至）有所得故如鸟履沙等。是即钞主别明拂迹之相。全非牒释疏云空空等之文言也。一义云。疏云空空绝迹。其空空之言。是所绝之迹也。故决择云。言若无所得当句即绝者。谓空空二字分能所遣。迹终不尽。今言绝迹。性本自空。更不待遣方符至理。若尔上云空空。应无其用。有能所遣如鸟履沙故。若许无用。何须言之。今谓通云。众生悟法难。便造玄先须由渐故资遣拂。如彼真空绝相观三句九门。拣情显解。方云泯绝无寄令契真空法多如是。学者准知（已上）初心始学之观行。从浅至深。且如起信论真如门所明随顺得入。故彼疏云。虽在于彼言念等中。观此念等常无能所。虽未能离念。而顺于无念。故名随顺。此释方便观也。久观不亡。即能离兹妄念。契彼无念真理。故名正观。得入者观智契入也（已上）三句九门者。即此方便观也。
    钞。如鸟履沙（文）一义云。鸟飞空则无迹。此喻若无所得当句即绝之义。鸟履沙必有迹。故喻有所得故皆名住相之义。次下引出现品。正明此旨也。故知立义引证影略互显也。一义云。譬如海滨有鸟生子。覆在海中。恐人取故。为隐足迹不令人知。重迹上则迹上重迹其迹不尽。今以无遣有。无即是迹。以空空遣空。其空空亦迹。如迹终不尽故。云如鸟履沙也。
    钞。谓依出晴空（文）意云。义天者第一义空。是上空空也。又即本也。星象者教相所诠之法门。即是末也。问。此法门者为局事法。为通真理。答。心境因果依正人法等。通名法门。不可必局论事理也。
    疏。湛湛亡言（文）决择云。上句直因无言理本也。下句即因言之事末也。教海佛音本质教也。波澜根闻影像教也。或分教义而有异故。又解。上言湛者遣言也。复云湛者遣无言也。恐未兼亡故。致亡言以遣能所遣也。意全当句即绝也。教海者即上亡言理本也。波澜即因言之事末也。若尔何云教海耶。答。言音实相即法轮故。第十教体海印炳现故（已上）此有两释。初释湛湛总喻无言。以海水澄停无波动鼓踊之声名湛湛故。教海波澜更作两释。应知。次又解下后释也。湛湛二字如次。别遣言与无言等。应知。
第0章     钞。下经云虽复不依（文）注维摩经第六（七千卷藏录下卷云四注维摩经者是也。）观众生品第七云。时维摩诘室有一天女（什曰。无宅无神。随宅主有优劣故神有精粗。未曾有室故以天女为神也。生曰。外国亦以神为天也。夫有福之家必有福神附焉。是以菩萨托为之矣。是入生死事者也。）见诸大人闻所说法。便现其身。即以天花散诸菩萨大弟子上○舍利弗言。天止此室其已久如（什曰。梵本云几久也。）答曰。我止此室如耆年解脱（肇曰。将明第一无久近之义故。以解脱为喻。解脱即无为解脱也。三重问。）舍利弗言。止此久耶（肇曰。解脱之道无形无相。逆之不见其首。寻之不见其后。眇莽无朕。谓之解脱。若止此犹解脱久近不可知者。乃大久也○液曰。身子未谕答意故重问。四天重问。）天曰。耆年解脱亦何如久（肇曰。逆问其所得令自悟也。耆年所得无为解脱。宁可称久也。）舍利弗默然不答（生曰。既言解脱无久。迹为实无也。解脱茍以无为实者。言亦实有也。有无相乖。岂可得以言解脱。）天曰。如何耆旧大智而默（○生曰。默然似有所不达故尔也。）答曰。解脱者无所言说故。吾于是不知所云（肇曰。向闻如解脱。谓始终难知。说以为久。而解脱相者。非心所知。非言所及。将顺解脱无言之旨。莫知所云焉。生曰。不知其会也。）天曰。言说文字皆解脱相（肇曰。舍利弗以言久为失。故默然无言谓顺真解。未能语默齐致触物无碍。故天说等解以晓其意也○。已上）。
    钞。则殊攸赞（文）钞三上云。然净名第二入不二法门品○文殊师利曰。如我意者。于一切法。无言无说。无示无识。离诸问答。是为入不二法门。于是文殊师利问维摩诘言。我等各自说已。仁者当说。何等是入不二法门。时维摩诘哩然无言。文殊师利叹曰。善哉善哉。乃至无有文字语言。是为真入不二法门（已上）问。如经文者。但云默然无言。何云不碍于言乎。答。同钞下文云。初文殊以言显无言。次净名以无言印无言。后文殊以言印无言。三段二人共显言绝之理（已上）既以言印无言。明知净名不碍于文殊之言句云事。一义云。决择云。问曰。净名默住以绝言顿理。何云不碍言耶。答曰。但绝生灭虚妄言说。不碍真门如义言说。问曰。如义言说为理为事。若云事者。违自真门事相本尽故。若云理者。复违此段理本不碍事末故。今谓通云。文虽用彼。义乃稍别。是则用净名之文。成花严之义。妙之至也（已上）。
    钞。演大藏于龙宫文（文）唐本云。法本非说。演大藏于龙宫（已上）尊胜院高丽印本。阙法本非说之四字。
    钞。至趣非远（文）决择云。至趣者。无言无相理本也。非远者。不碍言相事末也。心行等者。以滞迹心行取得之。则叵穷边际。故云甚深也。次言象者。有言有相事末也。非近者。不碍无言无相理本也。虚怀等者。以无漏真智契证之。则烂然可观。故云目击也（已上）彼以注释也。今欲易见。以粗字连书也。目击者。钞四上云。言目击以之存道者。即庄子中事。夫子欲见温伯雪子。久而不见。及见寂无一言。子曰。若斯人者。目击而道存。亦不可以容声者矣（已上）。
    钞。融常心言（文）决择云。下疏云即凡心而见佛心。融常心也。下经云能令三界所有声闻者。皆是如来音融常言也（已上）。
    疏。若乃千门潜注。决择云。此经所诠无障碍法界。具无边异义。但以前之四根未堪具受故。我世尊随彼根宜。于无障碍法界中。分四谛等义。以为小乘等教（已上）五教章下（心识章）云。由此甚深缘起一心具五义门。是故圣者随以一门摄化众生（已上）问。此等释义。于本经中有依凭哉。答。祖意难知。而十行品云。平等法界一具足无量义等（云云）具如上引。思之可知。又义苑疏第二云。五教之义出自花严。本于此也。故总显云花严一乘教义（已上）和本章下卷题云。花严经中一乘五教分齐义（文）委细如别。
    钞。如海潜流（文）唐经五十一。出现意业有十门中。第三大海潜流喻文也。问。彼经合法云。佛智海水亦复如是。流入一切众生心中。若诸众生观察境界修习法门。则得智慧○但随众生心行异故。所得智慧各各不同（已上）此佛智者即当是所诠之义也。何引此文而释成花严为诸教之本源哉。答。决择云。此借出现品喻义证教也（已上）。
　　钞。九流（文）决择云。正理云。汉艺文志云。一儒流（述唐虞之政宗仲尼之道。）二道流（陈尧舜揖让之德明南面为政之术。）三阴阳流（顺天历象敬授民时。）四法流（明赏敕法助礼制也。）五名流（正名列位言顺事成。）六墨流（清庙净祀养老惠施。）七纵横流（受命使手专对权掌。）八杂流（知大国体事无不贯。）九农流（劝励耕桑备陈食货。）出释氏六帖（已上）会解记第五委细注释。如抄二下纂释第一引之。裹云。问。九流于是乎交归（文）约本有法位欤。约修生德行欤。答。晋经三十七（离世间品）云。于一切善根。生菩提种子想（已上）探玄记十七云。凡小等悉皆堪成佛。故云种子（已上）大疏九上云。一毫微善皆是佛因。故法花中。举手低头皆已成佛（已上）又释于一切法生佛法相之经文云。诸轨仪法皆佛所流。涅槃云。外道之法亦如来正法之余故（已上）准此九流所作之善事。皆终成佛因。故云交归欤。下句云众生等者。约人开会也。如观经说孝养父母等皆为往生业。故知古文孝经。
    钞。故地论云无不从此法界流（文）梁摄论十三（智差别胜相第十）云。由如来昔时学三乘十二部经。后成佛时。各观一切法无不从此法身生。无不还证此法身故。一切法门同一法身（已上）今疏下文明教起因缘中。引此论文。双证开渐摄末之二种本。彼抄有释。可见之。问。本文云法身。今所引何云法界哉。答。同论十五云。欲显法身令法界五义故。转名法界。于文具如抄上文云。第三明法界类别之处。引大疏九下。本论既以如是。今亦转用也。
    钞。为遮异释（文）问。异释者刊定记序文也。尔者有何过失强遮之乎。答。会解云。由刊定记叙。叙说三大。但各别显相。所以彼各别叙者。由德相唯净业。用通染故。彼叙体即通于事。叙相则无相入相作。叙用方有入作义。尔斯义吾祖破云。使相德而无相入相作。即用之体不成。德相不通染门。交彻之旨。宁就今叙三大互在正遮彼别说（已上）意云。依彼所立。则三大历别不得融即。谓德相唯净业。用通染故。相用二大历别不融。又德相既无入作故。即用之体不成。则体与用不融即也。故知三大并历别不融也。问。纵虽德相无入作。何必即用之体不成乎。答。一义云。体上之德是名德相。故起信云性功德。然若但用大有入作义。相大无入作。则彼用大非即体之用。体大非即用之体。以体与相全无二。而用与相不交彻故也。又今会解云吾祖破等者。抄一下释也。至彼更有余义可知之。问。三大互在者。是事理无碍之义。然彼师亦许此义。何为所遮异释乎。答。决择答此问云。非彼不许。但文中不说为所遮故（已上）一义云。彼师虽许。而约三大别说。其事理无碍之义。尚未极成。但今正遮三大别说。而不可妨自遮事理无碍之义欤。
    钞。其为体也（文）决择云。昔人将四不义所显一理为体大。一微细帝网二玄为相大。以神通自在相即广狭十世隐显等玄门为用大○二种玄门约本具义。自余玄门约新现义。故此云尔理实互通（已上）。
    钞。其为相也（文）同异类者。总指彼所立所依体事中色心时方等十种也。会解云。言微细之理难见下。但牒文指喻。其义可知（已上）故知更以喻释前二玄非别义也。问。今云重现之理易影文然有本云易观文。如何。答。会解云。若作易观。解意云。欲得重观之理易观。须以帝网为喻（已上）。
    钞。言显德相（文）决择云。问曰。此言德相为相大与十所因中。
    钞。胜德之相（文）胜者体大也。抄五上云。涅槃第二十五亦云。所言大者。名不可思议。以体绝常境故。言如人最长者。谓无一法先法界故○一广故名大。二胜故名大○于常义中已含深胜。如人最长即是胜故（已上）愿记第三同之。
    问。三家释者为同为异。答。
    钞。上体相用三（文）自下释疏智周鉴而常静文中。今先结前生后也。问能证能观者。其证观二字有何别乎。答。决择云。止为能证。观（去）为能观平或地上止观为能证。地前止观为能观。或果中止观为能证。因中止观为能观（已上）。
    钞。若当句明（文）自下正释二○（会解记意）。

    大境为心境双融。
    问。何故以相大配中道哉。答。
    钞。三止三观（文）决择云。问。一心之中分止观谛九法历然行相云何。答。如依一镜。

演义抄一上纂释第四
演义钞一上纂释第五

    　　
　　　　　　



三问真下假问征起示前五所以

    钞。故如来不断性恶（文）问。性恶者其相如何。答。决择云。言如来不断性恶者。小乘有二义。一佛前十五界是有漏。起他恶法故。生无比之贪。引央掘之嗔。二云。示现爱语罗呵调达故。始教亦二。一云。真如昔日与恶而为实性。今至果位恶法虽断。恶性常存故。二云。示现同前小教。终教亦有二义。一云。昔日真如随缘以作诸法。今至果位无明既断恶相。虽无随缘。真性仍存故。如依静水随风成波。风停波息。成波之性恒存故○二云。恶具二义。一者不坏相。异真义（当缘生相有也）二者称性。即真义（当无性体空义）今据后义故云不断。顿教云。恶相本尽更不待断。恶性本现。非所断故。圆教云。称性之恶如镜中火。现而常虚。非所断故。虽通之教。正取能同终教事理无碍。故下钞云如来不断性恶者。善恶同以心性为性。若断性恶则断心性。性不可断。亦犹阐提不断性善（已上）下抄云十九上也。又同十一上（夜摩偈赞品）云。以善恶二法同以真如而为其性。若断恶性即断真如。真不可断故。云性恶不可断也（已上）是即处处并约事理无碍释性恶不断义。以会通圆经文。故云正取能同终教等也。问。圆教称性之恶等者。其义如何。答。终教中举水波之喻。圆教中用镜影之喻。委思可知。又探玄第十八（方便命波罗门之处）云。上下文中总有三类。一此位同邪见。二满足王同嗔恚。三婆须密同贪爱○然有四义。一以当相即空○二约巧摄生。说为佛法。非谓即是。三约留惑润生长菩萨道。说有佛法。非谓即是○四约当即是。不同前三。此极难解不思议故。如此文是也（已上）又云。此火聚刀山即是法门更无表示。若尔何故有刀火相。解云。即以此相即是法门。知甚深解者是此文意（已上）私问。即是法门更无别表示者。文意如何。答。探玄第八（如相回向品）云。问。不善等法既非真用。应离如体。答。申违真故不离真。由违真故非如用○是知罪违于真。入如则灭。善顺于真。入如则广。故不齐也。此则遍兴染净顺用非违。此上约始终教说。又别随缘通一切法。总是真用。具帝网微细。重重无尽。自在圆融。即相不待会。即性不待随。如此百门约圆教显耳（已上）准此纵虽恶不善等法。而总是非托此刀火相。别表显异理。故云更无别表示欤。委曲难尽。略引两三文。圆经玄旨大途应知。问。性恶者恶之性欤。为当性之恶欤。答。若依终教者。恶之性也。若依圆教者。性之恶欤。并见上所引之诸文。细思可知。问。性恶之名目者。经论之所说欤。为当祖师之义立欤。答。大疏四上（夜摩偈赞品）云。心佛与众生体性皆无尽。以妄体本真故。是以如来不断性恶。亦犹阐提不断性善（已上）同抄十一上云。从以妄体下出妄无尽之由。是以如来下引例诚证。此即涅槃经意。天台用之。以善恶二法同以真如（等文如上引）问。性恶之恶者。局染分依他贪嗔等欤。为当通遍计所执倒心妄境欤。答（云云）若云局依他者。凡以恶之性不可断故。名性恶不断。纵虽遍计。既以情有为相。以理无为性。其理无者性宗意许真理。岂非遍计以真性为性哉。尔者以此性不可断故。何遮约遍计亦有性恶不断之义哉。若依之尔者。今云善恶同以真如为性者。真如为因所生之善恶故。云真如为性。即以水波为喻者是也。然遍计所执迷真而生。如愿记第一云。迷本无因横从空起（等文）故知不可云从真而生。即复私问云许妄从真生此妄安可止者是也。既不从真生者。何谓以真性为性哉。既不以真性为性者。性恶之恶不可通遍计云事分明也。何况圆教之称性之恶。如镜中火现而常虚（云云）起信论说性净本觉中。因熏习镜唯现依他。似法不现遍计实法。既不现者。何云称性之恶哉。答。问。今性恶不断与彼烦恼即菩提者。彼此全同欤。为当如何。答（云云）若云同者。凡烦恼即菩提者。是妄体即真之义也。然大疏上云妄体本真。下云是以如来不断性恶。彼抄释云引例诚证。既云引例。明知非全同也。若依之尔者。
    钞。今约有不坏相（文）决择云。一约不坏行布相。行布门中众生可具其佛（如□具金。如璞具玉）佛不可具众生（如熟金而非□似净玉而非^6□）二约不坏行布教相。闻凡即佛。于凡有益（引生趣求）佛即是凡。令人妄解（引生例解。已上）准此释。今约等六字通贯下两释。
    钞。不离一心故（文）问。自下有几所以哉。答。会解云。文有六故合为六所以。以二三合故但有五也。前三顺明。后二反显（已上）若依决择分。为六所以。谓一不离一心者。十因中唯心所现故也。二妄揽真成等者。自下约事理无碍法界一门也。三真随妄显等者。事能显理门也。四真妄名异等者。真理即事门。事法即理门也。五真外有妄等者。返释理遍于事门也。六妄外有真等者。返释事遍于理门也（云云）问。若尔此两师义以何为正乎。答。抄至次下自释。
    钞。设净分之事（文）会解云。设净下通难。恐有难云。若俗谛为妄者。染分可尔。净分依他约佛果德。既俗谛摄。岂亦妄耶。故为此通。所以妄未尽者。如经云。言妄显诸真妄真同二妄。对待未妄故云未尽（已上）对待未亡者。如今抄下文云若无有妄对何说真是也。一义云。决择云。无漏依他缘生幻有故。金刚经云。凡所有相皆是虚妄。又下钞云。谓如真如现依他时。设有净分亦名为染。如镜现像不简净秽皆非镜体故。唯能现得名为净。所现皆染。即其义也（已上）意云。始觉修生义门有为故。云非镜体也。下钞者第九上问明品之处也。然有人云。报化二身随转机缘故云妄未尽（云云）此义不尔。既问明品抄自释此义。何劳妄会乎。况他受用且可尔。自受用岂非净分依他所摄哉。又有人云。约翻对妄染则始觉净法有染义。故起信疏云。大乘虽净相用必对染成（已上）此义大同会解记释。
    钞。如唯识论（文）问。唯识宗意许真妄交彻之义哉。答。不尔也。问。且约遍计亦许情有理无。岂非交彻哉。加之。彼宗既云三性非即非离。正是交彻之义哉。如何。答。情有理无实虽无二。而非真妄交彻之义。其故者。彼宗但依圆名真。其遍计理无但是空无。即是事无而非圆成真理。以此空无所显之理方名圆成故。如云空为门故入于真性者是也。是以抄八下（问明品）云。然法相宗亦非即离多成不即○由不即空遍计。是空但是空无（已上）同十上（十住品）云。若法相宗遍计依他所明二义。唯约于事。圆成二义方是于理。今法性宗遍计理无依他无性。即是于理彻于事。有即非有。即事彻于理等（已上）。
第0章     钞。若依三论（文）问。今依三论所明真妄空有之义者。五教中为局始教。为当通余教欤。答。会解云。有四义。说二谛空有。皆三论意。以彼宗大分为空亦含性宗义故。疏主云。三论宗四谛品前以空遣有。四谛品中以空立有。乃至三观齐驱三谛无碍。岂独空耶。故有云。学龙猛宗堕恶趣空。斯言可怖（已上）疏主云等者。今抄四下释也。然今撮略引之。具文可见彼也。又云彼宗大分为空者。大疏四下（十行品第五行）云。约所持法门明无痴乱○有十五法。一所证理体大分深义。所谓空故即事真故（已上）抄十一上云。疏大分深义所谓空故者。即十二门论但改彼也字为故字耳（已上）既即事之真是名空。故知不同始教。但空之空也。又凡三论宗大意者。香象十二门疏云。通论三论。总以二谛中道为宗起（已上）即明中道有多种。可见之。此外抄三上终教段。明三性空有之即义。二谛空有之即义。又顿教段等可见之问。十二门疏又云。彼评云。百论广破外道。十二门论广破小乘。中论具破内外。智论解释大乘文势如此也（已上）准此三论但以破邪遮情为大宗。未必见以表得门中道妙有为宗。故云大分深义所以空也（已上）何判中道为宗哉。答。
    钞。若约随俗说（文）问。妄有尤可通空。真是妙有。何云空哉。答。决择云。妄法无性故空。真法无相故。或真妄相待方有真妄名生。如彼长短故名俱空（已上）。
    钞。若约真妄通二谛（文）决择云。一云。在俗谛真妄俱有。幻有实有故。在真谛真妄俱空。性空相空故。二云。在俗谛真妄俱空（即前随俗说二谛则真妄俱空）在真谛真妄俱有（故下抄云。真妄皆真。则本末一味交彻已上。）抄约宗以明（文）约花严本宗以明也。问。唯识等宗不得交彻者。可等取涅槃三论乎。答。一义云。可等取也。问。涅槃以二谛无碍为宗。三论以二谛中道为宗（云云）正是交彻之义。何云不尔乎。答。两说意不同也。决择云。彼论彼经虽说交彻。非正所宗。今我花严正以无障碍为宗故（已上）私云。非正所宗者。十二门论疏云。彼评云。百论广破外道（等文如上引）故知三论专破内外邪执以为正宗。故虽有时明二谛交彻之义。非所宗（为言）或又虽具明真妄空有等义。未必以交彻为宗（为言）又会解云。涅槃虽是二谛无碍宗。然上引文空是生死不空为涅槃。生死妄空。涅槃方有。二义对论故。摘此为不交彻也。三论中中论虽谈中道。今此别约双非说。既非空有。无可交彻。今约圆宗法性义说。具前五所以故方得交彻（已上）披经论虽正以交彻为所宗。而傍明不交之一义故。今约彼傍义。一往简别之。又虽正明交彻之旨。而不如今圆宗具前五所以。故尔云也（云云）问。此两记中何为正哉。答。会解为正。故下抄引用中论并影公释。为今正义之证据。故知今且约彼傍义。一分或约不具五个所以。故云尔也。故会解释下抄云故中论下引证同前等。于三论宗不得交彻。今此引证何还举中论一分俱非义。此是二分无碍义故。疏主言空者。是三观中一分空义。例此前是一分俱非义。今约具分义以证也。以中论三观齐驱故也（已上）。
    钞。故经云有诤（文）问。此经明何义哉。又今指此经文即为俱空俱有交彻之证。其意如何。答唐经（第十之）须弥偈赞品。智慧菩萨十偈。总明示迷启悟之义。其示迷中。今文及下所引若逐假名字等。即此二偈共明执世出世法。大疏三下释二偈云。一立理。二起执。初中上半假立。谓○烦恼名诤。触动善品。损害自他。故名为诤。此有漏法诤随增故。名为有诤。有彼诤故。故生死者有漏为体。无彼烦恼故称涅槃。下半双非。谓生死涅槃俱因烦恼假立其名。何有真实。又二互相待故俱空（等文）案云上半假立是俱有也。下半双非者俱空也。故今抄指此文。云俱空交彻义也。
    钞。故影公云。会解云。即昙影法师乃什公弟子。即八哲之一数。此即彼所作中论序也（文）。
    疏。事理双修问。事理双修（文）者。为但修生行中事理双修。为当本觉名理修。始觉名事修欤。又本智佛智有何别哉。答。决择云。上标下释也。依本觉理智（释理修也）求始觉事智（释事修也。已上）会解云。上句标下句释。依本智则修理。求佛智则修事○本智即佛境知。经云。非识所能识。亦非心境界。其性本清净。开示诸众生。性本清净。本智也。佛智即佛境界智。经云。诸佛智自在。三世无所碍。如是惠境界。平等如虚空。佛智自在求则得之。亦名权实二智。亦根本后智。亦如理如量。亦始本二觉也（已上）准此等释。依缘本觉智名理修。名依本觉智。修起觉智名事修。名求佛智。此中大意云。因果并通本有修生。故抄十八上云。依本信德而起信心。依本解德而起解心。如起信云。以知法性无悭贪故。随顺檀波罗蜜故。一一修起皆带本有俱成至果。无间道中一时顿圆。解脱道中因果交彻。名为归果（等文）今正明此义故。云事理双修等也。即抄云须以随顺法性等。思之可知。又会解所引经者。问明品也。非识等偈者。开示本有知见于众生也。诸佛智自在等者。是说妙觉之佛智也。大疏（已上）释云。五启智门。上半权智○下半实智（等文）问。正见抄文云。执法则须记事有行（文）如此释者。简云真如三昧等定惠入理之行。别指坛戒等缘事之行。名为事（见）行何修起始觉智通名事修哉答。
    钞。亦由惑者执禅（文）圆觉略疏第一云。五所被机宜者○谓乐著名相以文为解者。系滞行位高推圣境者。情尚于空触言宾无者。自恃天真轻厌进习者。固执先闻担麻弃金者。如上皆非其器。反上即皆是器（已上）略抄二下广释其相。初二者可知。情尚于空等者。后云宾客也。客皆向主。今立本无之人言皆趣向于无。尔雅云。宾服也。情中宾服于无也。故说非有之义。亦但云是。亦云是无。意云。无亦无名非无。故知触言宾无也○疏自恃天真等者。天真是自然之义。意云。我自然是佛。何用更求佛。烦恼自然元无。更何所断。即此经中任病也○疏固执先闻者。且四弘誓云。法门无边誓愿学○若先闻权后闻实。但执先权说不信后实说。失大利也。如人先誓麻后遇金藏。力不能总誓。又借前功。不能弃却不取金也。是故经云。所未闻法闻之不疑。是又希有（已上）今云泯二相者。即当情尚于空者也。执禅者全是自恃天真者也。执法者即似系滞行位者欤。凡此五种非器并岂是今所遮之执者所摄欤。
    钞。镜本自明（文）六祖坛经上卷（二悟法传衣门）云。心所见。神秀偈曰。身是菩提树。心如明镜台。时时勤拂域。莫使染尘埃○惠能偈云。菩提本无树。明镜亦非台。本来无二物。何处有尘埃（已上）今且约执此惠能偈意之一类禅者故。云惑者执禅也。
    疏。则一多缘起之无边（文）之字可训是也。门。一多缘起者。十因中缘起相由之因欤。为当如何。答。会解云。一多缘起宗法。故经云。菩萨善观缘起法。于一法中解众多。众多法中解了一等。此直举无碍之法也。若别约十门以显缘起。此属义门故。以此为所以。今通举法故。正明事事无碍也。若尔何故抄云犹是理事无碍耶。答。此亦上句依理成事。为理事无碍。故抄云。依理成事故。一与多互为缘起。即由上句所以。明缘起正宗也（已上）既抄云初一对明无碍所由。此一对下句云千差入而无碍者。正举无碍之宗法也。尔者上云一多缘起之无边。岂非同举宗法哉。
    钞。亦分为二（文）会解云。亦分为二者。有二意。一由上理事无碍分二故致亦言。二由下周遍含容分二。一正辨玄门。二德用所因。故今亦分二。以前科为所因。以次科为正辨（已上）钞。初一对明无碍所由（文）问。今此一对明无碍所由。尔者上下二句共为一所由。为当二由欤。答。会解云。上句异门因。下句当门因（已上）异门因者。亦名展转因也。意云。凡依理成事。是犹事理无碍。非谓直由此事理无碍义门即得事事无碍。而其能成之理有融通德故。致令所成之事彼此涉入。故知纵事理相望有无碍义。若其理无融通德。则不可有令多事涉入之义。是则正令事事无碍者。全由法性融故。是名当门因。即今抄释下句云正辨等者是也。又纵虽理性有融通德。而无望事久无碍德。则亦不可有令多事涉入之义。然此事理无碍但有远来事事无碍之德故。名异门因。亦名展转。故今抄释上句云蹑前起后等者。意云。蹑前事理无碍门。起后法性融通因也（为言）或又云起后者。事事无碍义也。问若上句异门因者。何抄释云而得无碍者以理融事故哉。全同下句云以理融事等。故知一对内上下二句不可配释二因也。如何。答。虽蹑前事理无碍以兼明异门因。而实但为起后法性融通因。是故先总释大意时。只云以理融事故也。正释上句时。方云依理成事故等。其意应知。
    钞。唯主伴一门（文）问。今指说仪中者。为指果主果伴等三义。为当指说处重重遍遍义欤。答。
    钞。今古名异（文）问。名义俱异。何但云名异哉。答。一义云。上例十玄。亦但列名未释义理。故今且云名异。非谓义同也。一义云。名异而义同也。清凉会取二师意云至相名纯杂者。称性故云纯。不坏相故云杂。贤首改名广狭。则亦称性故云广。不坏相故云杂（云云）故今但云名异也。余如抄三下广狭门之处委记之钞。第八地者。菩萨第八地净土分者。初地发十愿中有清净土愿。今至第八地成就彼愿。大疏七下云。净土有二。一是能净之因。二是所净之果。此有二对。一相净果。谓宝严等。以行业为因。谓直心等。二自在净果。谓三世间圆融等。以德业为因。谓净土三昧等。今约后对。然净土行业。始起在凡。满在十地。净土德业。始起不动。终在如来。文分三别。一器世间自在行。二众生世间自在行。三智正觉世间自在行。初是化处。次是所化。后是能化（已上）即今所引者。觉智正觉世间也。问。何以此十身名智正觉哉。答。大疏云。远公云。若就行境。应名二谛自在行。今就行体。名智正觉。智于二谛正觉无碍故名自在。今更一释以所。以十身皆是毗卢遮那正觉之体。亦得从境名智正觉。能令相作亦自在故。文中二。初明第一义智（等文）。
    钞。此菩萨远离一切（文）大疏云。文中二。初明第一义智。后此菩萨下明世谛智。今初上句离妄。下句住实。自身他不分别故住于平等○二明俗谛智中有三。一总知十身。二此菩萨下。令十身相作。显通自在。三此菩萨知众生身下。别显知相彰智自在○所以相作得无碍者。广如悬事。事随理而融故。此章初先明胜义。二者缘起相由故。三业用自在。故晋经偈云。菩萨因缘和合中自在。乃至能随意为现于佛身。今经略无此偈。论主但释。抄十七上云。疏所以相作下。出其所因。以经文中但云随众生心之所示故。则唯是业用门而无德相故。具出所以。例前可知。则经文中但有第三义。即第一略无。第二引晋经文证有。第二因缘和合是缘起故。上显相作之因。论主但明相作之意。然随众生示通因通意。意欲摄生故是意也。能随意能作即业用因（已上）。
    钞。知众生身国土身（文）问。且众生身者。为实类为化现。答。决择云。一云。但取变化众生。若取我等妄染众生。应无所化。但作能化十身故○二云。但取我等妄染众生。何知论三分中是染分故。三世间中众生世间故○常作能化不碍为所化故。就能悟门取众生身。作自菩萨身为能化。就迷门取众生不作菩萨身为所化○三云。上二双取。引证同前（已上）一义云。融三世间十身中。众生身者是实类也。若化现众生是可如来身有十身中化身所摄。故佛地论第七说成事智之化相中。广摄尽一切非佛形之类。故知化现众生是可身所摄也。又探玄记第四（贤首品）云。于他身无碍。此有二义。一菩萨化现彼身转变速疾。二菩萨既具三世间身。则以一切众生实报之身作自身故。是故现彼身入此身出也。而彼遍计众生不觉不知。除应度者（已上）今云三世间身者。即融三世间十身也。既释他身无碍中。以化现彼身别为一义。其外更约融三世间身时。即云一切众生实报之身。颇符合今案哉（云云）问。如来身有十身中。化身可摄非佛形之类云事。不可尔。大疏七下（第八地）云。释如来身之十身中云。三所有佛应化故。拣异后猿鹿马等化故。云应信即王宫生身○五所有实报身无边相海身。唯局三十二相之佛身。相好庄严亦局报身八万四千之相好者。论文解释并分明也。如何。答。
    钞。乃至虚空（文）问。虚空身之相作者。其义如何。答。大疏七下云。别显相作。略有四翻。云何法智虚空得为自身。入法智中。自然应现自己身故。令于虚空忽见故名为作。作余亦尔（已上）钞十七上云。疏云何法智虚空得为自身者。此假问也。法中理法。理法无形。智体虚空皆无形质。不可作身。云何言作。答。意云。智证于法自然应现。即是作义。亦犹体理成智。理寂无相而成有智故。令于虚空下通虚空作自。此三作自既尔。自作此三亦然。冥同理智乃虚空故（已上）。
    钞。言历然者不坏相（文）问。今云不坏相者。圆融门中中参而不杂之义欤。答。决择云。历然即是不乱。不乱抄指即是行布。验知不坏相行布义。非圆融中体废相存也（已上）问。此释不尔。抄既云其犹芥纳须弥本相如故。明知圆融中体废相存之义。如何。答。抄下云。不乱即行布（云云）例准可知。
    钞。言六位不乱与更收者（文）问。六位者何乎答。抄释云。六即三贤等（云云）问。若尔下云十信摄于诸位等。岂非十信为六位摄乎。答。会解云。言六位者。从信满胜进分上。即于六位并约因果分六位也。不同前抄说六位之因。前开十信。后合等觉为六也（已上）。
    钞。如初发心时便成正觉（文）决择有委细释。必可见。一宗大义辄难记之。
    钞。第二广狭自在（文）问。广狭自在者。广法狭法如此二法相望无碍故。名广狭自在欤。一法上具广狭二义不相违故。名广狭自在欤。答。虽有异义。且一义云。一法上广狭也。故今抄引经云。至大有小相等。又云。能以小世界作大世界等（云云）疏下文释广狭门云。普周法界而不坏本位（云云）并是一法上广狭也。委如抄三下处抄之。问。若尔何故今广大身刹与无内尘无。二法相对而论广狭哉。答。实如来难。既有此滥故。抄主拣云。虽有即入。意取广狭（云云）意云。既二法对论。虽是即入二门。而今取身刹尘无上各有广狭二义也。谓狭少尘无包纳广大身刹。如是对明之时。舍一尘无上。有广狭二义。约不坏相门。则狭少尘无。是狭义也。约称性门。则包纳身刹。是广义也。若不对身刹。则二义难显。故今约大小二法即入。以显尘无上有广狭二义也（为言）。
    钞。无外谓大（文）决择云。门。尘无具二义。不坏相故狭。称性故广。可尔。无外身刹不坏相故广。岂称性故狭名无碍也。答。亦不坏相故狭。称性故广。故经云。空生大觉中。如海一沤发。空尚如沤。何况身刹（已上）经云等者。佛顶首楞严经。
    钞。至大有小相（文）问。至大有小相者。指所含之金刚园山欤。为当如何。答。能含之一毛端也。称性故云至大。不坏相故云有小相也。意云。称性之一毛端故。安置金刚围山。故知能安置之一毛端是至大。而不失小相也为言故结释即广狭无碍也。问。经文并解释全不见其义。有何所见如是料简哉。答。今疏下文（义理分齐中）释法无定性中。先明无定性之相竟。后述以此因成无碍宗之义云。是则等大虚之微尘。含如尘之广刹。有何难哉。旧经十住品云。金刚围山数无量（等文全同今引）抄三下云。言有何难哉者。以小尘有大相如大虚。广刹有小相如小尘。乃成大尘含于小刹。故无难也。疏旧经十住品者二引证也（等文）准此可知。是则缘起相由门。法性融通门中。亦明以今因成无碍之宗之义故。今释法无定性之时。亦举当因释成无碍之宗也。
    钞。微细容安立门（文）问。下云一多相容不同门。彼相容言与今同异如何。答。不同也。今必以一为能含。以多为所含。谓微细具三种中。能含必可微细故。即抄释云一能含多即曰相容者此意也。下门明力用交彻彼此相入之旨故。一多互作能所含。故抄释云互涉入是曰相容也。问。今门若无一多互作能所含者。何名相容乎。答。抄三下会此伏难云。法法皆尔故云相容（云云）意云。以一为能含。以多为所含之义。万法悉尔故云尔也。问。三种微细者何乎。答。且如阿僧祇品云。于一微细毛孔中。不可说刹次第入。毛孔能受彼诸刹。诸刹不能遍毛孔（已上）一微细毛孔。是能含微细也。诸刹不能遍毛孔者。是所含微细也。此理甚深难可思议。是名难知微细也。如三下释（可见之）。
第0章     钞。如八相中（文）离世间品说妙觉果有住天示没入胎住胎十相中。说住胎相（卷第五十九）云。有十种微细趣。所谓在母胎中。示现初发菩提心。乃至灌顶也。在母胎中。示现住兜率天○初生○童子地○处王宫○出家○苦行往诣道声。成等正觉○转法轮○般涅槃。在母胎中示现大微细。谓一切菩萨行。一切如来自在神力无理差别门。是为菩萨摩诃萨。在母胎中十种微细趣（已上）第九回向之文。问。正见经文。住天等十相虽皆具十相。而不必约八相。且如住天者。为欲界诸天说厌离法。为第一所作事。色界诸天说入出诸禅脱三昧。为第二所作事。身放光明遍照三千。随众生心。以种种言而为说法等。为第三所作事（等云云）全不明具八相。但此住胎一相如是说之。今何云一一相内即具八相哉。答。
    钞。经云一中解无量（文）唐经第十三光明觉品。全如所引。大疏三上释云。上半标门。即十玄门中一多相容不同门也。次一句释所由。即十种所由中缘起相由门也。并如义分齐中○缘起法界理数常尔称斯。而见何所畏哉（已上）若依晋经。上半全同也。下半云。展转生非实智者无所畏（已上）探玄第四释云。初二句标。次一句释。后一句益○释中略举二因。以释一由展转生故。二由非实故。初门者总揽如此尽穷法界差别之缘。成一缘起○二非实故者○一事是不实。以无性故。无无性真理既无分限○一事无性即摄真尽○余一切法既不碍存。而即真故。同理俱在一事中现多事。亦尔准之（已上）。
    钞。秘密隐显俱成门（文）问。隐显俱成者。以此隐法对彼显法。二法相望明俱成欤。为当一法上有隐显二义不相违故。名俱成欤。答。凡此一法。为能成之边有力有体故名为显。为所成之边。无力无体故名为隐。此二义俱时成就故名俱成。其理甚深故名秘密。若二法相望。何名秘密乎。问。会解云。钞喻成有二义。初喻隐显并立故曰俱成。次喻隐显互具故曰俱成。如东方下变喻二义（已上）决择云。抄而明下有晦等者。上明异处文理胎然实如两记释。今抄文可通二义见何强云一法上隐显俱成乎。答。若能成所成二法相对。辨隐显俱成。何称秘密乎。况即入等诸门。并是能所成俱时成立故。得相即相容也。今何立别门乎。但于抄文并两记释者。若二法相对不辨能所成俱时成立者。一法上隐显俱成之义不可显故。先明隐显二门异处并立者。正是为影一法门处隐显互具故也。
    钞。如八九日月（文）决择云。钞而明下者有晦等者。上明异处。下辨同处。文理昭然（已上）愚案云。抄有两释。初释意以一个月轮半隐半显。即喻一法上隐显同时也。
    钞。如东方入正受（文）决择云。此意一菩萨全在东方入定。而不妨同时全在西方出定。是谓难思。问。何故入定为明。出定为晦耶。答。在定亲根审法名明。出定涉有化生名晦。是故在定复得显加。出定俱感冥加。明晦之义昭然可悉。或约但见入定不见出定故已上。探玄记第四（贤首品）云。以四重无碍释之。
    钞。亦如两镜互照（文）问。两镜对照则但可有二重。何得重重涉入乎。答。决择云。如莹一圆镜在东。莹一方镜在西。两镜互入同相入门。一往而入似微细门。今帝网门则不如是。如东圆镜内现西方镜影全尽。无不尽之失。其方镜常入而不入。还在本位。其西方镜内却现东圆镜影并圆镜内方镜之影全尽。亦无不尽之失。其西镜并所现影。已有三重。其东圆镜常入而不入。还在本位复作能现。现西方镜并彼二影。亦无不尽。其东圆镜并彼三影已有四重。其西方镜常入而不入。还在本位复作能现。现东圆镜并彼三影。无不尽失。其西方镜并彼四影已有五重。后后作法准此可知（已上）。
    钞。十世隔法异成门抄三下云。三世区分名为隔法。而互相在即是异成（已上）又引离世间品文。委解释之。
　　钞。庄生一梦（文）庄子第二。
    钞。托事显法生解门（文）问。何故此门名生解乎。又既云随一事名多法门。全同相即门欤。如何。答。余门并融他法妇一法时。有彼此无碍义。若不融摄他事。则无此义。今则不尔。虽不融摄他法。而直就此一法上。作人法解。即是人法也。生依正解。即是依正也。只随生解。悉得其法。不待融他法。以此一法本具一切法故。委如抄三下处记之。又决择云。钞以随一事即是无尽法界者。问。与相即门何别。答。但是相即门四句中。一即多之一句义也。同微细门是相入门中一摄多之一义也。或不同相即。彼行布门一与多异。圆融门中废一同多。今托事门行布门中。体是一法。是一法圆融门中。便是多法。非是废一同多。故不同也。如托一人便显六亲。非废一人。方即六亲。况生其解。尤异相即已上此有两释中。后释云。行布门中体是一法等者。准志可依用之。又徒本已来色心不二。以色性即智性故。以心智之所照解。即显境事上所具之法义。以智性即色性故。以境事上之差别。还成心智之所照解。所谓随有舍林池山等事。皆是法门。如舍表慈悲林表万行等。既色心不二故。定知随其一事。如心智之所照解。则是无尽法门故。云托事显法生解门也。此义深秘。留意思之。彼诸经论所说之表法。约今经宗。则皆是当门所明托事显法之意也。即事而真之深义。思之可知。探玄记十八释法界品末会中觉城东大塔庙处处文云。若余教中托处表法非处即法。此圆教中所托之处即是所表之法名义即事义也（已上）五教章十玄义释当门。其意同之。又今疏下文明德用所因中云。六如影像者。一切万法略有二义。一皆如明镜含明了性一心所成故。二分别所现如影像故。由初义故为能现。由后义故为所现。故一切法互为镜像。如镜互照而不坏本相（已上）此是虽通明十玄门之所因。而今色心不二亦心境互显之义。准此镜像互为缘之义。可知之欤。
    钞。如下经云（文）兜率天宫品文也。抄三下具引经文。委释成之。
    钞。意明一切因（文）此约缘起相由门。以明即此一事本具一切法之旨也。既一事具一切法故。随生解即是其法也。更不待融化法故。云非是托此等也。
    疏。万行芬披（文）万行名诸藏者。第四会有四品中。十行品十藏品（云云）大疏四下释十藏品来意有五义中云。二前明正位。今依位起行故（已上）是即行名藏也。又云。二释名者。藏是出生蕴积之义。谓一藏内体含法界故。摄德出用一一无尽。寄圆显十（已上）。
    钞。设如菩萨大悲（文）问。今释意正明大悲与万行同时俱修纯杂无碍之义。何云不成事事无碍乎。尔者全同下云如一施门等。何分为别义哉。答。一义云。菩萨皆有悲智二门。以大悲故。穷未来际不舍因门。常修菩萨行无成佛时。故云唯见悲行余行如虚空也。以大智故万行圆备。可示成菩提故。云万行俱修也。此是三乘教之常谈。即二门别论者也。故云不成事事无碍也。会解云。初意有二义。初滥理事无碍。设如下滥单约事说（已上）。

演义钞一上纂释第五
演义钞一上纂释第六






第七成益顿超（文）

    抄。若泰华倚天岷峨拂汉（文）泰山华山岷山峨眉山之。四个山也。四分戒本行宗记一上云。此方有五岳。东岳泰山兖州南岳衡山（衡州）西岳华山（华州）北岳恒山（恒州口口镇山定州）中岳嵩山（洛州已上）泰华二山者五岳内东西两岳也。
    抄。论语云（文）彼第五（子罕第九）云。子见齐衰者冕衣裳者与瞽者（苞氏曰。冕者冕冠也。丈夫之服也。瞽者盲者也。）见之虽少者必作。过之必趋（苞氏曰。作起也。趋疾行也。此夫子哀有丧。尊在位。恤不成人云也。）颜渊喟然叹曰（喟然叹声也。）仰之弥高。钻之弥坚（言不可穷尽也）瞻之在前。忽焉在后（言忽慌不可为形像也。）夫子循循然善诱人（循循次序恳也。诱进也。言夫子正以此道劝进人有次序也。已上。）注有丧者齐衰者也。在位者冕衣裳云也。余可知。但齐者论语第五（乡党第十）云。摄齐升堂○（弘安国曰○衣下曰齐。摄齐者枢衣也已上。）又冕者。同第八（卫灵公第十五）云。服周之冕（苞氏曰。冕礼冠也。周之礼文而备也。其取黈纩寒耳。不任视听矣已上。）。
    抄。或时闻已（文）决择云。钞不信不解不须不入者。如次配教理行果四法也。
    抄。如来家故（文）疏九上云。一以如境为家。无性摄论云。生如来家者。谓佛法界。于此证会故名为生。二以行。
    疏。见闻为种（文）问。令见闻者。解了上之见闻欤。又当虽不解了而只见闻则熏坚种欤。答。决择云。地狱天子昔闻经时。不信诽谤。不善心中云何得熏成佛坚种○有云。其不善心但熏恶种招地狱报。其花严经熏成坚种作成佛因。良以在缠本觉为本性住种姓。经声入耳熏彼本觉用增胜故。名习所成种姓。本新相合共为坚种。故法花云。佛种从缘起。是故说一乘○今谓通云。闻经之心具二种义。一先神解义。二暗钝义。由神解义解得花严语义。内心为因。经声为缘。因缘和合熏成坚种。由暗钝义诽谤花严语义。内心为因。经声为缘。因缘和合熏成地狱种。一念中齐熏二种实不思议。如谤不轻云。我等何用如是虚妄授记。由解彼言记自成佛。熏金刚种。由不信故熏地狱种○傥若不解得坚种者。无一众生无坚种故。准诸法显义体无有一法非花严故。岂有不见闻耶。若皆有种。何故抄云由昔无因。解曰。文中但云见闻为种。何须要解。今复通云。若不解时不名见闻。如舍利弗等在逝多园。所见世尊即是无尽身云佛。所见祇园即花藏界。所闻言教即是花严。但未了解不名见闻。又云。见毗卢佛身。眼得清净。现今所见一切境界。无非毗卢十身。何故一切众生眼得未清净耶。由此得知。未能解得并是佛身不名为现。如人见金解作其铁。外人问曰。汝见金耶。彼人答曰。我不见金。但见其铁。应知不解不名见闻。应知见闻必作其解。由解心故顺本觉性。由顺本觉熏成坚种。于理甚妙已上疏下释教起因中云。令得见闻为坚种故（已上）决择第三亦有问答委细释之。
    问。神解暗钝二义者。出何经论哉。答。释摩诃衍论第四云。是末那识具足十一义○一者根本无明。二者业相。三者转相。四者现相。五者智相。六者相续相。七者业识。八者转识。九者现识。十者智识。十一者相续识○相识两字何差别故。更加其数别建立耶。甚大别故。云何差别。谓一切诸眷属染法。皆悉各各有二义故。云何为二。一者神解义。二者暗钝义。神解义者。据从本觉流转边故。闇钝义者。据从无明流转边故。依初门故建立识名。依后门故建立相名○所识者解了义故。顺于本觉。所言相者背本义故。顺于无明（已上）起信论说拔末不觉中。明三细六粗并立相名。说生灭因缘中。明五种意并立识名。故如是释也。今决择师全用此释论。又以至要故是引之。问。决择所举有人释亦有其理。所谓且如梵网四十八轻戒中云。若见牛马猪羊一切畜生。应心念口言。汝是畜生发菩提心（已上）大贤古迹云。
第0章     疏。八难超十地之阶（文）问。于八难处即超十地欤。为当出难处后生善处方超十地欤。答。一义云。决择云。此意但说八难见闻花严熏金刚种。非谓八难现身证圣。是故地狱转报生天方登十地。故钞云。皆容见闻为种之义。未见明文种八难身得入见道。若许入见。何得名难。复违论说极忻非上二极戚非三途唯欲界人天佛出世现观。□云但障权教见道名为难者。劣道尚障。何况胜道。别教十地证竟。但是因家住尔八难未至。别教三贤岂许得证圆教初地。又准天台止观。乘急戒缓许三途身而得圣道。更宜思审（已上）此有两释。初释意则出难处生善处后方超十地为言论说者显扬论第十六也。如下具引。第二释准天台止观。于难处即超十地为言又会解云。言皆容闻经为种之义者。似在难中方下种子。实由昔有闻种今方难处获闻坚种既成。出难证入矣。故地狱众生遇光。出地狱已方于天宫。天子身上顿证十地也。以望来处在于难中。地狱既尔。八难皆顿超也。以八难闻经成种。正约难中。八难皆得顿超。即约出难后说。若尔何故抄云阿鼻地狱尚得顿圆耶。此望来处在地狱蒙光出已顿证。顿证由于蒙光故云尔也（已上）两记意云。初地经虽在难处。而堪受此法必得闻经。随好品以宿因故得蒙光触。由此闻经及光触熏成坚种。才以此坚种为因故。出难处后生善处。忽超十地之阶。不经三祇之劫数。于一念间得三熏顿圆。是并由难处所熏成之微种故得尔也。仍为圆经不共之法力也。问。大乘法苑第一云。提谓经说○三百龙王得信忍（已上）依仁王经。则初二三地也。又南山戒疏二下（无口房戒）云。就犯缘中。初明随开造房○遂斫神树○多见二论云。树神儿子游戏上下。遂斫儿臂。神大嗔怒。将加夜往佛所。闻偈得初果（已上）多见者。萨婆多论·善见论也。龙是畜生趣。神是饿鬼趣。既并得圣道。是则余经论许八难处直得三乘道果。岂得圆经却不许此义乎。答。依余经论意。则彼龙鬼等见谛得果。是据化现说。非实类也。今具引正文。自可知之。显扬论第十六（成现观品第八）云。复次何处现观。颂曰。极戚非恶趣。极欣非上二。处欲界人天佛出世现观。论曰。于恶趣中不起现观。苦受恒随极忧戚故。不能证得三摩地故。色无色亦无现观。欣棹重故。厌羸劣故。具故二界三趣不起现观。唯一欲界人天二趣。有佛出世能起现观（已上）唯识论第九云。菩萨起此暖等善根。虽方便时通诸静虑。而依第四方得成满。托最胜依入见道故。唯依欲界善趣身起。余惠厌心非殊胜故（已上）了义灯第二云。经中亦说龙鬼闻法见种得果。岂许实耶。许即违论。不许违经。故知经中据化相说入见谛等（已上）论判等并分明也。准此可会通。故知圆经意亦可然欤。问。此义尚不明。行愿记第一云。若准诸说。八难障于圣道。今明以圆教力故。障难之凡尚入。况无难之凡耶。况贤圣耶。即知此经功力起超于诸教。昭然可见（已上）又云。此八难有情不能入佛法中来。诸经论中无不此说也。若约花严。圆教之力亦得入佛法中进修证果既（已上）无难之凡及贤圣外。别云障难之凡尚入。岂非直以八难凡身即入圣道哉。若出难处生善处后方超十地者。即可无难之凡等所摄故也。又若今圆经全同显扬等。不许以八难凡身见谛证果者。何举诸经论简别不同哉。既云。此八难有情○若约花严○进修证果（已上）解释明镜也。更不亘余义欤。如何。答。案大小乘之教相。若今生即身可断惑证果。其乘种纯熟者。必是可善趣之依身。所谓若依小乘。则忍不堕恶趣故。忍位已后见谛入望之依身。岂是恶趣之生哉。若依大乘。则且如起信论云。如凡夫人觉知前念起恶故。能止后念令其不起（已上）彼疏释云。未入十信之前。广造身口恶业而不觉知。今入信位能知恶业空根苦报。故言觉知。能止后念令不起者。观利益（已上）善导散善义云。若深信生死苦者。罪业毕竟不重犯（已上）又圆经贤首品云。信于法门无障碍。舍离八难得无难（已上）探信玄记第四释云。正信之人不生八难（已上）准此等文。不论权实。若深信决定乘种纯熟。即于此生可断证者。定不可生八难处。故知于恶趣中不起现观者。应是大小偏圆共许之定判之也。但于行愿记释者。
    抄。长寿天难（文）大疏六上（加请中）云。案智论等。通上二界。除五净居。皆长寿难。今不取初禅者。以彼有梵王多好说法。有觉观闻法障轻。又正亡烧故不说之（已上）抄十四上云。即智论三十八○等言等取梁摄论及成实论（已上）智论（已上）五有四彼说也。但初云非想非非想处等者。是诸明共许故。只是三师异说也（云云）学者之诤论不可辄定。
    抄。佛会神鬼（文）会解云。钞即随好及初地等者。引据也。以此轻八难容闻。唯此二文。问。若据此二文。唯摄地狱畜生并长寿天。何故便以此通八难耶。答。此由天亲论。以海水为畜生。即恶趣。劫火为长寿天。即善趣故。说但取此义通八难容闻也。何者。如下云论经偈云。虽在于大海。及劫尽火中。决定信无疑。必得闻此经○今经堪受即决定义。此中大意云。若有信有机为堪受者。无问恶道善道难处生。皆得闻经。以难不障闻故言难也（已上）此记问答。为消当文尤大切也。委可思之。故知今举聪辨小州等。只是准例释之。非谓经有明文也。
    抄。阿鼻地狱极苦众生（文）问。兜率天子由先世何恶业随阿鼻乎。答。今抄四上（教所被中）云。地狱天子或由谤故堕于地狱。法花谤常不轻菩萨○毕是罪亡方受不轻教化（已上）意云。由谤法业故堕地狱（见）。问。小相品说转报生天益云。诸天子。汝以心不放逸。于如来所种诸善根。往昔亲近众善知识。毗卢遮那大威神力。于彼命终成生此天（已上）又正说观教中云。但由于汝颠倒恶业愚痴缠缚。生地狱身（已上）只云颠倒恶业。未必见谤正法。然有何依凭。释或由谤故乎。答。实如所难。不明说其业相。而如法花经。增上慢四众种不轻菩萨所说皆当作佛之旨故。难堕地狱。而毕是罪已还预教化。今别准彼。尚不可定指故。云或由谤故也。会解记第八云。以经不出堕地狱之因故。今两楹而言故云。或由谤故。故下疏云。此略无堕狱之因。谓虽修乘。戒行宽故（已上）私云。梵网十重配三毒之时。谤三宝戒为愚痴业。今云愚痴缠缚。可准思之。
    抄。尔时诸天子（文）大疏八下云。后尔时下。正辨当机益。于中二。先一重益。后其诸香云下展转益。前中亦二。先得法益。后以众生下见佛益。今初皆有故字。义似牒前为因则见佛为益。而前来未有得十地等处。为何所牒。是以晋经皆无故字。应言闻说普贤广大回向故便得十地。获诸力庄严三昧。上句得位。下句成行。分得十力为庄严。二明见佛益中三。一明见因。二即见下正明见佛。三尔时下敬心兴信○上所持中有香盖等故下。见香见盖并皆成益（已上）。
    抄。以众生数等三业（文）唐经具文云。以尽法界众生数等身。以尽法界众生数等头。以尽法界众生数等舌。以尽法界众生数等善身业善语业善意业。悔除所有诸障（已上）私案云。众生数等之等字当处。捈其大疏。虽不简别。而准两师共释出现品十三量等身之等字。其义甚深欤。抄上释海印三昧中。私具引大疏。可见之。探玄第十六云。谓得能同一切众生身之身也。等犹同也。又释。等犹遍也。即遍以一切众生而作自身故云也（已上）准此今者众生数等之等字。亦以可尔。然则以如是尽法界众生数等之三业。悔除诸障。即是一断一切断之义也。又依第二释。遍以一切众生而作自身忏灭诸障。岂非一切众生业烦恼通合一断一切断哉。故知今天子等不滞五位不经三祇。顿得十地。正由此义也。五教章断惑义云。普贤品明一障一切障。小相品明一断一切断者是也。问。探玄十五云。大疏八下正释今文。全无如是释。何以余处释辄成此义故。从虽章云小相品明一断一切断。而彼指门品中闻香益云八万四千烦恼了知如是悉是虚妄之文也。如何。答。今抄一下之言灭障益者。即一断一切断。如随好品天鼓教。以等法界三业悔过（等文。可见之）。
    抄。此即第一重（等）问。今明三重益中。以闻香益可摄何重乎。答。且今抄文有异本。若依唐本。取此结文安以下云香幢云自在光明清净善根之文下。故会解记释云。若摄闻香见益皆是转益。第一重。地狱天子合止经中以散佛上之文。今兼闻香益者。以闻香得香幢云自在光明清净善根。此为益相。清凉准璎珞经配义。上第九地此进非同第二重轮王得十地。退非是第一重天子得十地。以但是转益未得十地故。摄入第一重。即第一重十地后转化义尔（已上）意云。今但约得十地位举展转益故。第九不别立之。故八下云。此品总有三重。皆得十地。故名展转益。一诸天子闻鼓说法得十地。二此天子无孔出花盖云。见者得转王位。即是十地。三轮王放光过去后得十地。此三位皆齐等同时顿成（已上）问。若尔现流布钞意。可摄入第二重乎。其故者。引第一重经文结此即第一重竟。次引闻香见盖之两段文结此即第二重得十地故也。如何。答。尔也。下疏释当机益科为二。一者一重益。谓地狱天子益也。二者展转益中亦二。初天子供佛香盖。闻香者得九地。见盖者得十地。二见盖得益者身放光明。触其光者亦得十地。此闻者见盖二类之得益。虽有浅深。同第二重位。故合摄第二也。一义云。转益之随一故举之评也。未必为论三重摄不也。思之。
    抄。种清净金网轮王（文）问。仁王·璎珞二经。并以铁铜银金四种轮王。如其次第配属十信十住十行十回向。然今云金网者即金轮也。尔者亦可为十回向。何释云得十地哉。又一恒沙善根者。此轮王所种之善根欤。答。大疏八下委释此事云。准晋经云。种一恒河沙转轮圣王所植善根。所谓白净宝网轮王等。是则多个轮王。非一轮王之多善也。梵本亦尔。而言清净金网者。准璎珞上卷。金轮在十回向。初地已上皆是琉璃轮。而增宝数为别。是知旧释为宝网者。胜金网也。故彼经云。欢喜地百宝璎珞七宝相轮○宝数一一增至第七地。十三宝相轮。八地但云大应宝相轮。九地云白云宝相轮。十地云百万神通宝光璎珞无畏珠宝相轮。若顺晋经白净之言。则是九地。即前香幢云自在光明。若然彼但是所等则金网无失。若取十地为清净金网。正当十地。以无畏珠为清净义。又摄化分齐。与上第十地摄报果同。则证十地明矣。故下此王放光。遇者亦登十地。言一恒沙者。谓从九地已还。乃至十住铜轮。以此十地所化分齐。比前如恒沙矣。故晋经云。宝网转轮王等。等取前也（已上）抄十八下解释广转也。可见之。凡会今经总有二义。一准璎珞经成晋唐两经。谓准璎珞经。第九地即白云宝相轮王也。故知晋经云白净。前闻香益云香幢云。合此白云二字。则同彼第九地也。若克指十地。则可云璎珞无畏珠轮王。然今云白净宝网转轮王等者。从九地向下通等取前诸位功德。总为第十地所具之善根故。晋经云种一恒沙转轮王所植善根等者。不举能具之第十地轮王名字。而但举所具之前地诸轮王并所植善根也。故一恒沙轮王者。第九地白净云乃至十信铁轮王等故。且举第九地。向下通等取前诸位故。云白净宝网转轮王等也。尔者今唐经云金网者。即举当中之十回向。亦通收前后诸位也。故知今云一恒沙等者。多个轮王多善根也。（已上一义也）又一义云。抄释疏文云。言若取十地为清净金网正当十地者。下直须今经一转轮王多善根义。以三义证成。一以无畏珠为清净义。二以又摄化分齐同十地义。即次行经○三故下此经下以转益文证成○则金网非所等。正是十地。但其金字璎珞虽无。余经或有故。金刚顶经广说金轮佛顶（已上）问。且初义意。何以得知举所具乎。答。抄十四下故十地总有三处总集方便。谓初地八地及与十地（已上）正捡三处经文。自可知之（抄十七上亦有释）。
    抄。余诸菩萨经于无量（文）大疏十下云。第四法仁者余诸下明速证超权。以依实教（等文。如下引）又发大欢喜不久当得大果报故。无量菩萨于无数劫修菩萨行。汝今一生皆悉具得。皆由直心精进力故。其有欲得如是法者。当如善财之所修学便得究竟。诸菩萨满一切愿达一切法○善财当知。戒所愿说。皆是普贤菩萨所行。应当了知。近善知识过去诸佛。专求菩提修习此行。于无量劫诸法有为中受无量苦。犹不值遇过去诸佛。不具是行。善财汝今皆得成就。闻诸佛法行菩萨行（已上）如此文者。双举权乘中因人果人。以对简之。又其有欲得如是法者等文。实以主要也。探玄第二十云。直心者。心中不杂异念故。趣入猛盛故。精进者。称心而作故（已上）。
    抄。于一生内（文）大疏云。明速证超权。以依实教修行故。谓即凡身一生亦解行生故。千年之乌不及朝生之凤。普贤生位互融摄故（已上）抄二十下云。疏即凡身一生者。约圆融说。亦解行生者。约行布说故。千年之乌下成第一凡身一生之义（已上）问。解行生位为经长远之时劫。将又如何。答。贞元疏第十释普贤知识明位满齐佛之文云。此即义当等觉。以等佛故。因位既满○斯则一生顿成因果。行布亦足。非唯理观初后圆融（已上）大疏十下至成位益中可引之。此事辄难尽。但威光太子经多生否。如次下记之。问。解行生菩萨可有利钝不同哉。答。
    抄。威光太子（文）问。威光太子穷解行益者。一生成满欤。为当经多生欤。答。抄云一生也。问。正见遮那品。威光太子于初劫中逢十须弥山尘数佛之内。今经文但说值四佛出世闻法悟解然后命终生忉利天之旨。岂非此死生彼而经多劫哉。如何。答。彼地狱天子尚一生内三重顿圆。况今遮那之圆因。岂不一生成辨哉。是以今抄下引七十八经善财于一生内圆满诸行诸愿之文竟。次下云。威光太子亦是一生等。解释尤分明也。但于命终生天者。十地品说地地摄报果中。初地云多作阎浮提王。二地云多作转轮圣王。三地云多作三十三天王。乃至第十地云多作摩醯首罗天王。准此今遮那品云。威光命终为忉利天王（已上）即当第三地摄报果也。然经云多作者。抄十三下释云。多作此王亦不必作（已上）意为异唯识第七云彼必生存净居天上故。云不必也。故知一乘教意不必作彼等王。而有可度之机缘时示现受彼果故。云命终为忉利天王也。摄报果等事。至今抄二上。更可有沙汰也。问。五教章等。解行生人其身当白净宝网转轮王（云云）今何云为忉利天生乎。答。圆教菩萨一身本具五位法。随机所宜令物见之。何摄第三地之众法也。故威光太子且应同第三地门之机缘故。云为忉利天王。更不可遮解行因满第十地花报相当彼轮转王也。探玄记第十八云。问。此善财何位菩萨。答。经无正断。位相难明○依圆教宗有其三位○若尔善财定是何位。谓是何位。以在信是信位。在住是住位。一身历五位。随在即彼位遍一切故。如普贤位（已上）太子所得之行位。准此可知。一义云。德用自在示现受生也。且如大愿精进力救护一切众生。夜神是第八不动地。知识所授善财法界法门。名菩萨教化众生令生善根解脱引。彼夜神自说。得此解脱门。修行增进云。乃往过去善光劫中。宝光世界有一万佛出世。其最初佛号法轮音虚空灯王如来。彼佛说普照因轮修多罗。尔时吾名善伏太子。闻法解悟得此解脱门。即于此佛所出家学道。五岁中净修梵行。我于尔时命终之后作转轮王。值法空王佛。承事供养。次为帝释。值天王藏佛。次为夜摩天王。如是六欲天王八部神王等。受无量生。每受生皆值佛亲近供养。乃至总结云。如是次第有六十亿如来出兴于世。我常于此受种种身。一一佛所亲近供养。教化成就无量众生。次下更说偈颂中云。三世所有诸佛海。一一明见尽无余。亦能示现其身相。普诣于彼如来所○又于十方无量刹。示现种种诸神变。一身示现无量身。无量身中现一身唐等文已上）唐经七十三取诠引之。准此今威光太子值十须弥山尘数佛之内。值四佛之后。命终生忉利天等。是即示现自在之受生也。何谓业力结生。坚疑经生多少哉。又第七十九经。弥勒菩萨言。我为化度。与我往昔同修诸行○而生于此阎浮提界摩罗提国拘吒聚落罗门家○我为成熟兜率天中同行天故○于此命终生兜率天（已上）学者多疑故具引之。
    疏。圆旷劫之果（文）问。今云果者。没同果海之果欤。为当如何。答。两记不同。且依会解云。贤首云。约报明位但有三生。如约善财明三生者。一见闻法位○二解行位。顿修此五位行法。如善财此生所成其普贤位是。三种入生即因位穷终没同果海。善财来生是也。清凉云。此解甚顺经宗。但更有一理。谓历位而修得见普贤。一时顿具。据此则一生历诸位。是解行生普贤身中顿证法界为证入生。不必要没同果海也（已上）清凉云等者。大疏十上也。彼正云。此之一解甚顺经宗等。抄二十上云。此之一解下疏辨顺违。于中先正许顺理。后但更有下疏正其释。以向古释后伽违前故。谓前之三生。今生但是解行而非证入。及至后释即言寄地。即是地位。岂非证耶。故今云一时顿具。即是第三证入生故。亦成顿渐得交彻故（已上）一时顿具者。今抄下明成位益中所引经云。当是之时。善财童子。则次第得普贤菩萨诸行愿海等（云云）即此一时顿具者义同妙觉故。为证入生。即大疏分别五相中云。其后四相亦得同称为寄位。前三义同等觉○普贤义同妙觉（已上）具如下引。善财逢普贤知识之时。或云。义当等觉。或云。义同妙觉。两释不同也。至下抄云。至见普贤便得因圆等之处。委可记之。既是寄位。以普贤寄妙觉为证入生故。云不必要没同果海也。一义云。决择云。三生之义各在何位。准贤首说。长流凡夫见闻成种。名见闻生。四十四位十地圣人真解真行。名解行生。妙觉如来因圆果满。名证入生。准清凉义。但取十地为证入生。余同贤首（已上）问。此释不尔。正违抄二十上云一时顿具第三证入生故之文。如何。答。今抄意。以兜率天三重顿得十地等为证入生故。云三证入生即下二句（文）决择意正顺此释。但于大疏释者。
    抄。三证入生即下二句问下二句（文）者何乎。答。决择云。言即上二句者。见闻为种并解行在躬。言即下二句者。超十地之阶与圆旷劫之果（已上）准此可知。问。此释有疑。上二句者总指上见闻解行两益。下二句者亦总指下顿证超权两益。今何但就见闻解行两益各有二句疏文。别论上下句乎。决择所判恐不顺文相欤。答。会解云。又此经家下○恐有难云。若上二明速证。何殊第三顿证耶。故别分三生。前二虽有速证。意成见闻解行之益。故第三科方是正明证入义也。然此三科皆下句是速证益三生不同为门别也（已上）既但就上两益疏文生伏难故。如是判也。意云。虽上两益中各下句是证入义。而各约上句为门别故。殊第三顿证益也（为言）。
    抄。第三顿证益（文）法界品。佛入师子奋迅三昧。现三种缘起法界德相。更放毫光。即令众海寻智光为能证以证入此三昧境界法门。故云顿证益也。下具引之。
    抄。入师子嚬申三昧。问。嚬申者。梵汉中何乎。答。疏九下（法界品）云。言嚬申者。有人云。梵言讹略。具正应云毗实廪多。此翻为自在无畏。如师子群兽之中自在无畏（等文）有人者刊定记主也。次下广引涅槃等经破之。疏主依贤首意存是汉语之义。如下引。可见之。问。若尔疏主意。嚬申之义又其梵语如何。答。疏云。故依古德用此方言释之。嚬申奋迅。俱是展舒四体通畅之状。总释者。即用之体寂而造极。则差别万殊无非法界。即体之用不为而周。故小大相参缘起无尽。名曰嚬申自在之义。差别解者○以同时大悲为身。以增上大悲为首。以即智大慈为眼（乃至）总取四悲为足。依此意故。以法界三昧为窟。所入证故。以无缘大悲为窟门。入出由此故。以体用无碍为嚬申。舒展自在故。以演法界法门为哮吼。决定演说一切众生本与如来同法界故上其其义如此。但于梵语者。问。师子者梵汉中何乎。答。光显抄。
第0章     抄。晋经云奋迅（文）会解云。言奋迅之义就师子说其义便者。以奋跃迅起即自在舒畅之貌。正宣师子自在之状。嚬呻语通故。下婆须密和亦云见我嚬呻也（已上）问。如今晋唐两经辨别祖解释者。于一三昧上。或译为奋迅。或翻名嚬申。然大般若经五十二（初分辨大乘品第十五之二）云。世尊云何名为师子奋迅三摩地。善现。谓若住此三摩地时。于诸垢秽纵任弃舍。如师子王自在奋迅○世尊云何名为师子嚬申三摩地。善现。谓若住此三摩地时。起胜神通自在无畏。降伏一切暴恶魔军○世尊云何名为师子欠呿三摩地。善现。谓若住此三摩地时。引妙辩才。处众无畏。摧灭一切外道邪宗（已上）如此经文者。各别三昧见如何。答。
    抄。普贤开发后后疏九下云。就本会中。长科十分。一序分。二请分。三三昧相分。四远集新众分。五举失显得分。六偈颂赞德分。七普贤开发分。八毫光示益分。九文殊述德分。十大用无涯分（已上）今所引经是第八毫光示益分故云后也。
    抄。如来眉间（文）自下所引经者。是毫光示益分也。今云众海顿证于林中者。即指此文意。故抄具引之。故唐经六十一云。尔时世尊。欲令诸菩萨安住如来师子频申广大三昧故。从眉间白毫相放大光明。其光名普照三世法界门（等文）大疏九下云。大文第八尔时世尊下毫光示益分。令寻智光为能证故○二从眉间下至光体用。表即法界中道无漏正智方能证前所现之法界故。三世见相相即法界。法界体用互为其门。又通皆为门。若见法界之性相即入三昧之体用故（已上）此是如来入师子奋迅三昧也。即欲令众海同证入此三昧故。放毫光令寻智光为能证智。由是众海即没同如来所证之法界法门也。其法界法门者。次下所引经文云。或入法身。或入色身等。十种所入是也。然疏前所现之法界者。前三昧现相分。经云。尔时复以佛神力故。其逝多林忽然广转。与不可说佛刹微尘数诸佛国土。其量正等等疏释云。然此现相云何酬前诸门。令其因击可现证故○一严重阁。二严园林。三严虚空。从略至广。说有此三表三缘起。谓严阁显自体缘起。严林表有为缘起。严空表无为缘起（已上）抄二十上云。法界体上缘起万德。依此自体有为无为故。此三缘起即光统意（已上）私云。光统受于佛陀三藏也。又两卷旨归上云。第八会说入法界品法界品法界门中称法界明因果用觉他备圆满十方者。序中如来入师子奋迅三昧只桓广博明有为净土。虚空庄无为净土。重阁广博无二净土（已上）凡今经说五周因果者。证入因果者。即指此顿证益。故具引示之。问。今毫光示益中。十种所入与前三昧现相中三种缘起。为同为异。准前所引大疏释。众海顿证于林中者。通指此两种。如何。答。
    抄。时逝多林菩萨（文）毫光示益分为四段中。初毫光普示者。即前私所引文是也。自下所引文是第二依光见法也。菩萨大众者。疏云。通新旧众。第三显见因缘者。今抄不引。即经云。其有见此佛神力者。皆是毗卢遮那如来于往昔时善根摄受（等文）疏云。顿尔证见无非宿因○皆是如来所摄受故（已上）见因证因各别说之。第四明其得益中二。初略显。二广明。初中初明所入者。即抄次下所引是故皆得入于如来等文是也。即是今所言顿证也。次说十能入云。彼诸菩萨以种种信解种种道种种门乃至种种三昧。入如来等十不可说佛刹微尘数佛神变海方便门（已上）。

演义钞一上纂释第六
演义钞一上纂释第七






第0章     抄。第四超权益（文）问。大疏十上释末会中云。通有三会。一比丘会。显小入大故。二诸乘人会。显通收诸权入一实故。三善财会。显纯一乘机一生成辨故（已上）准此若是摄诸乘人会。则可云超权益。然今指摄比丘会名超权益。有何意哉。答。五教章下（回心章）云。问。如一乘摄方便中回心与三乘中回心所得法门分齐云何。答。若三乘中回心即入十信已去○次第而去。若一乘中如下文。舍利弗○因及○随惠比丘等六千人。于文殊师利边回心。即得十大法门。及十眼十耳等境界。义当即是解行身遍于五位法也（已上）是即一乘三乘同虽明回小入大。而一乘实教所明回小入大之义。超过三乘权教所说故。今云超权益也。（会解意也）故抄下文云。有十通用皆圆益也（已上）问。今经明回小入大中。有证果二乘回心同大欤。答。一义云。不可有也。大疏云。又前二会表居信未久尚不定故。善财信终可入证故（已上）又唐经六十一云。此六千比丘。是舍利弗自所同住。出家未久（已上）大疏云。自所同住者。同居权小故。同住法界故。出家未久者。未证实际易可回故。信心尚微须诱化故（已上）既以未证实际及信心尚微为回小入大之由。明知局未证果之小乘。不可通已证果二乘云事。又十地品（卷第三十四请分中不堪有损止）云。然有其余劣解众生。闻此甚深难思议事。多生疑惑。于长夜中受诸衰恼（已上）大疏六上云。劣解之人通凡小等。皆是迷法之器故（已上）抄十四上云。凡即地前。小谓小乘。等取权教菩萨。此中无小。何以拣之。谓此会中亦有小心之众生故。亦可不欲广被。即名为小。此虽拣之。激令起心即为所（已上）被准此等释。不可有证果二乘也。问。
    抄。六千比丘会（文）大疏十上云。六千者表六根清净。可入法界故（已上）会解云。言六千者。疏云。而言六者。前之六信。不可退故（以第六名不退）本自六根清净故。十表无尽该果海故（已上）。
    抄。比丘兴愿等比丘奉见文殊。设敬兴愿。为后正说之由。次文殊摄益中有二门。初令发十种无疲厌心。即是授自分法。后尔时文殊师利下。授胜进法。初中亦正授法。谓十种无疲厌心也。谓一积集一切善根心无疲厌。二见一切佛承事供养心无疲厌。三求一切佛法。四行一切波罗蜜。五成就一切菩萨等（云云）次得无碍眼三昧故。得四种定用也。谓悉见十方等者。正明天眼用也。次及亦闻彼下。天耳用也。次亦能观察下。化心用。次亦能忆念下。宿住用也。大疏云。一眼具斯四用故称无碍（已上）次又即成就下。通显多门也。后尔时文殊下。授胜进法中。大疏云。亦二。先教劝。上但明大心无疲。今令广住行愿。进趣普修。后以成就下。明展转获益（已上）上来所授自分胜进益。并是无碍眼三昧中所得圆益也。问。十通用是等觉得益也。今何辨乎。答。疏云。然此显圆教摄机创立大心乃得十地之后。十通之用以始摄终故。如发心功德品等辨（已上）是故今抄亦云一三昧中有十通用等者。即此意也。
    疏。启明东庙（文）会解云。毛诗云。东有启明。尔雅云。明星谓之启明。注云。大白星也。晨见东方。为启明。昏见西方。为大白。据此今启明即东方明星之名也。今顺福城东。又启发善财智明故。特云启明也。下云。东为群方之首。亦启明之初。十八问答云。表初起智明故。信心创立故。今云启明也。庙者刘熙释名云。貌也。先祖形貌所在也。今塔中即见世尊形貌所在故云庙也（已上）。
    疏。智满不异于初心（文）行愿第一云。最初在福城东见文殊。表信智。今又见文殊。表证智。意明信证虽说始终智体元来不别。所以皆是文殊。如第二十信会在普光明殿说第七因圆果满。重会普光亦表证极不离初心○故大疏云。启明东庙智满不异于初心也（已上）。
    抄。即第六十二经云此是诸乘人会之经文也。但今为证东庙之义引之也。次下云时福城人闻文殊师利等下。正是摄善财会之文也抄。劝诸比丘发阿耨○心已（文）问。此发心者何位发心哉。答。会解云。言劝发心已者。即不坏相六千当发心位也。既疏指如发心品说。虽是初发。即摄位究竟不同三乘发心也（已上）加之前指此发心名超权益。明知不同三乘也。问。若尔何故大疏云。通有三会一比丘会○（如上引）一生成辨故。又前二会表居信未久尚不定故。善财信终可入证故（已上）故知六千比丘尚居十信初心（见）何云当十住中初发心住哉。纵虽疏指如发心品说。只是总指类发心之相。岂是全同发心之位哉。答。两记意不同也。若依决择云。唯居十信。即引大疏并纲要下卷证之。会解记破云。若此道成唯居十信位者。何名超权耶。此由末会有三类机○前二不约历参善友故。言表居信未久等。唯善财遍参故。当信心终心。入位定故。所以遍参诸友也。此约表法一义。不坏次第。故当信位。然即此信位遍摄五位。故异余宗。由顿具一切法故。方曰道成。非十信定位也。故钞约具十通用成一切佛法。即是道成○如何定断但为十信耶。
    抄。五百优婆（等）塞疏十上云。数皆五百者。表五位证入并通此故（已上）问。晋经。
    抄。下文殊师利（等）问。会下者对何上乎。答。彼摄善财会总有四科经文。第一四部奔□。谓今所举五百优婆塞等也。等二三业调伏。此中亦二。初身意调机中亦二。初总为四部现身光蔽大众。以大慈悲令彼清净。以自在智慧知其心乐。以广大辩才将为说法。次别观善财。知其不群。特回圣眷。善财会名因此而立。遍是正为故。已上调机竟。次当机授法。即今所引文是也。今略去上来诸文。直引当机授法之文。故云下也问。今当机者总可指四部。何别观善财乎。答。今云当机者总指四部故。正授法竟。后结说劝进中通文世也。故知总标中别观善财者。偏为所为故也问。今云一切佛法者何乎。答。此句是总标也。别列云说一切佛积集法（积集万行）云说一切佛相续法（念不断故。上二句佛因。自下约佛佛果）。说一切佛次第法。（妙用摄生）说一切佛众令清净法（乃至）说一切佛平等无二法（通因果通理事）总有十句法门。即今抄云乃至者是也。问。次下云复为众生者何乎。答。疏释此句云。余非此机。随宜更演（已上）前四部众外众生等也。是三业调机科意也。次第三上根随遂。即今云尔时善财童子下文是也。以三十四颂偈。伤亡沉溺。自勉不能。仰德依人。请垂拔济也。次第四大圣重教（已上）。
    抄。智照无二相（文）问。无二者无何等二乎。答。抄二十下云。大文第四智照无二相。疏绝境智等诸二相者。谓一境智无二。二始末无二。亦信智无二。三染净无二。四智断无二。五理事无二。由证理智无二义故。染净两亡。或一性智性。一性平等。始末无差。能所齐融。亦不二。不二分别故（已上）。
    抄。遥申右手（文）问。今云遥申。或云过由旬者。为自前信位申过今等觉位。为自今等觉却逆申过前十信位。答。一义云。疏十下云。始信该于极果。故曰遥申。又云。信至极故（云云）准此自十信下位穷彻极果上位故。云遥申也。一义云。自等觉上位却过前已所经之诸位。别照最初十信故。云遥申等。故疏十下云。过百一十由旬者。彻过前位故。始信该于极果故曰遥申。随顺行成故云右手。然过城约超对城。由旬约超数量。又前超诸位断德。后超诸位智地。按顶表于摄受。亦以普法并心顶故。信至极故（已上）抄无释也。既云彻过前位。明知自今等觉却逆超过十地已还诸位。别申手于十信位也。何况疏十上云。四后文殊名智照无二相。谓行圆究竟。朗悟在怀。照前行等。唯一圆智。更无初后。明昧等殊故（已上）思但至始信该于种果等释者。此显超前诸位别照最初十信之由。谓以信该果海故。得信智无二。如彼始教等者。信是有漏法。不知本觉随染之所作。不知不动智佛之全体。故不可许信智无二。以漏无漏别执故。反例可知。又有人会云。自今等觉位遥申手于十信位者。表摄取十信令该彻极果之义也（为言）问。表示之义且可尔。但其时理事从何处申何处乎。唐经第八十具云。尔时善财童子。从弥勒菩萨摩诃萨教。渐次而行。经由一百十余城已。到普门国苏摩那城。住其门所。思惟文殊师利○是时文殊师利遥申右手。过一百十由旬。按善财顶（已上）。
    抄。作如是言（文）疏十下云。二作如是言下。示海法门即举失显得。谓若离信根等。不了法性等。反显善财有信根等能了法性等。于中先别所阙行法文有九句。前七阙因。一阙行本故。二求小故心劣。处生死而忧悔。三横不具。四坚不进。五滞一善。六不广求。七不起无住行愿。后二阙缘。后不能了下。不能成益中有十五句。前五约所知理事。后十约能知分齐此外无细释也。
    抄。释曰了知法性下（文）经正云不能不知等者。即举失反显得。故今取反显意。直揲云了知法性下也。故上所引疏云。反显善财有信根等能了法性等（已上）。
    抄。若约不动智（文）最初十信以不动智为体故云尔也。其故者。第二会中文殊于普光法堂说十信法。唐经第十二名号品云。东方过十佛刹微尘数世界。有世界名金色。佛号不动智。彼世界中有菩萨名文殊师利（已上）会解云。即文殊本所事佛名不动智。表示大智为本故。初后二智不二。不同上义约信智不二也（已上）能说之文殊既以不动智佛为本所事。是显所说之十信以不动智为本也。大疏八上释十定品来意云。以极果由于始信故。重会普光。谓前依本不动智体起差别之住。今位极成果不离本智之因（已上）唐经二十八之三会共于普光堂说之故如是释也。例准可知。
    疏。寄位南求（文）问。大疏十上云。三示方不同○地前知识多南方。地内无方。地后兼二（已上）今何偏云南求乎。答。约多分欤。问。多在南方有何所以哉。答。大疏举古人五义。其释尤广。或云。举一例诸。一方善友已自无量。况于余方。或云。南者明义。表舍闇。何智故。或云。中义。离东西二边。契中正实道故（等云云）。
    抄。第六成位益（文）问。今经广说五周因果。行位分齐甚分明也。今何不指彼。强举善财寄位修行哉。答。实广明行位。虽在前诸会。但是教相施设法门所谈也。然今善财正为圆机。历事造修。于一生中顿成诸行故。殊举之也。晋经云。其有欲得如是法者。当如善财之所修学（已上）大疏十下云。非独善财。行者即得（已上）准之可知。
    抄。摩耶已下（文）问。凡云兼者。对正之言。今对何正而云兼乎。答。总称五十五智识。略有二门。故大疏十上云。且依智论配为五相。谓初四十一人。名寄位修行相○二从摩耶下九会十一人。明会缘入实相○三慈氏一人。名摄德成因相○四后文殊。名智照无二相○五普贤一人。名显固广大相○其后四相亦得同称为寄位。前三义同等觉。故摩耶慈氏直入重玄门。文殊表菩萨地尽心无。初相普贤义同妙觉。才见普贤便等佛故。今从别义。且为五相。此五变是菩萨五种行相。一高行。二大行。三胜行。四深行。五广行（已上）。
    抄二十上云。疏其后四相下。此立别理。则不依五相。于中三。一总为寄位修行。二今从下。却归前释。三此五下。别义料拣。言五行者。历位上升故云高行。二同入一实故为大行。三具上高大成补处因故名胜行。四般若经相故称为深。五一一称性故云广也（已上）既云别理。明知五相分别是为正释。然其后四相同称寄位。即摩耶已下寄等觉。是为兼释也。故今从下却归前释也。
    抄。至见普贤（文）问。上所引疏释五相中后四相云。前三义同等觉○普贤义同妙觉（已上）尔者今亦可云至见普贤便得果满。何云因圆乎。答。此且就经文言一配释欤。谓经文云。与诸佛等○正觉等（具如抄下引之）既与诸佛同等文正觉同等故。云义同妙觉也。故彼疏次下释成其由。才见普贤便等佛故（已上）便等佛者同妙觉之义也。故知总而言之。则后四相通寄等觉。故今抄云摩耶已下兼寄等觉。又疏十下正释善财值普贤所证入之益云。位满齐佛○义当等觉。因位既满等（具如下引）准此等释。见普贤之处亦寄等觉云事。实分明也。尔者今云因圆。不可为相违也。问。若尔上云前三义同等觉。下更简别云普贤义同妙觉。岂却可云同等觉哉。若见普贤亦是同等觉者。何强如是简别乎。答。下经明善财见普贤故位满齐佛中云。与普贤与诸佛等（已上）疏释云。初一等因圆。次一等果满○此即义当等觉（已上）准此于等觉一位分为二等故。今且约等果满之义边云义同妙觉。有何难乎。问。普贤知识中正明善财证入。大有二段。初正明见闻证入。即长行文是也。后闻佛德难思。即偈颂文是也。疏释云。前长行但显因圆。此偈正陈果用（已上）又云。以显善财果相（已上）明知善财见普贤。非但等觉因圆。亦可证入妙觉果海云事。若不尔者。何明证入中显果相哉（是一）况善财既修满圆因。何不证圆果乎。若许证圆果者。今诸知识中尤可寄显之。尔者寄普贤正显妙觉。有何难乎（是二）如何。答。大疏十下云。上明见闻证入竟。第二○明闻佛胜德难思。前长行但显因圆。此偈方陈果用。非颂前文。然有二意。一对普贤。普贤意云。上见我难思。当是因位。今示汝果。尤更深甚。二对善财。善财等佛。但是因圆。以果海离言故。不说成佛。今寄现佛之德。以显善财果相故。长行偈文因果绮互（已上）抄无释也（已上一义意也）一义云。今抄一下云。良以普贤该因彻果佛前佛得皆悉有故。普贤即是诸佛根本故。法界体故既（已上）该因。
    抄。文云时善财童子（文）善财观见普贤胜德身相及一一毛孔出生光明花香衣树等又包含三世间等之奇特大用故。得善财身即等同普贤德化（云云）今不引观见之文。但引身等普贤化之文也。故大疏释云。后时善财童子下。自见己身等普贤化（已上）此中大意云。行愿记第二云。普贤是法界体（等文）故知观见普贤者。即是观见法界也。己身等普贤化者。即亦等法界德化也。故知今云在普贤身内者。是表没同法界证入法界之义也。
    抄。又云是善财童子（文）彼观大用无涯中有三。上所引者。是第二观见奇特中文也。自下第三挍量显胜文。而撮要引之。从初发心者。初逢文殊也。案云。今文意似彼三种总集方便中第三总集。如前清净金网转轮王之文处引之。
    抄。当是之时（文）善财值普贤见闻证入中。大有二段。上来明得益因圆竟。自下明位满齐佛也。大疏十下云。第二当是之时下。明位满齐佛。于中初句明自得。余皆等上。初一等因圆。次一等果满。一身下别显等相。此即义当等觉。因位既满更无所修故但说等。不辨更求。此则一生顿成行布。亦是非唯但约理观。初后圆融上明见闻证入竟（已上）。
    抄。第七显因成果益（文）问。别立当门为不共益。其相如何。答。会解云。众生情尘因中显斯果智故。云显因成智益也（已上）探玄记第十六云。若三乘教。众生心中但有因性无果用相。此圆教中卢舍那果法该众生界。是故众生心中亦有果相（已上）又云。余圣教中未见斯义（已上）准此知之。又大疏九上释出现品云无一众生而不具有如来智慧之文。有三复次。废立其委细。正是当门之所谈。应知。
    抄。第八成就行愿益（文）会解云。问。余教皆云众生无边誓愿度。何独此经。彼岂不成益耶。答。余教尽众生为愿门。则与今同。尘尘行满则与今异。以彼不约一切尘中诸刹内穷劫化生以满于行。今约尘尘穷劫修行。故异余教。若尔余教既不满其行。应虚其愿耶。不然。但于诸刹之中修行以化生尔。今约尘尘称性故。得遍诸刹尘。思之已上私云。余教于诸刹中修行化生。此亦且就同类一界论之。故经历无数大劫修行成佛。正由此也。然今云尘尘。亦通异类界之尘道。然则善财一生一身圆旷劫之果。实由此等道理故也。问。今此八段明成益圆遍之相。有何所以作此次第乎。答。一义云。此八段中。初六正举机所修得之现事。明圆家不共之益相。于中初三约见闻解行证入三生次第。此第三顿证益者。即法界品本会之事。然彼末会有三会中。摄比丘会为第一。故顿证益之次明超权益。摄善财会为第三。故次辩成智成位二益。其次第可知。后七八益者显前成益圆遍之理趣。谓第七益者。以众生本具果智故。不同彼三乘之因性外别求果智也。第八益者。今是普解普行故。不同彼别解别行也为言。问。末会中有三会。今何不举摄诸乘会乎。答。超权益外无别异相故。又。
    抄。称性之极谈（等）大疏一下云。然此经文当义博势变多端。况一义一文包摄法界（已上）行愿疏序云。一字法门海墨书而不尽（已上）同记第一云。海云比丘云。我从于彼如来之所闻此普眼法门。受持读诵忆念观察。假使有人以大海墨须弥聚笔。书写于此普眼法门。一品中一门。一门中一法。一法中一义。一义中一句。不得少分。何况能尽。释曰。少分者即一字也。以能诠一字全即所诠法界故即无尽。不同诸宗能诠定非所诠也（已上）十玄门云。所言教义者。教即是通相别相三乘五乘之教。即以别教以论别义。所以得理而忘教。若入此通宗。而教即义。以同时相应故也（已上）上来所引并如次第。以后成前。思之可知。
    抄。普贤语善财（文）问。上以称性之由。述文句源底不可穷尽之义。今何引此文为证哉。答。此文意云。以称性甚深法故。放舍所重之转轮王位求得之问（为言）若尔彼三乘小乘等中。放身舍命有见佛闻法。可云皆是称性之极谈耶。答。放舍身命求得己所敬重之法。可通大小权实。然其所敬重之法。随教随宗可浅深万差。故知虽放身舍命之恳志是大小共同。而所敬重求得之法门偏圆有异。何必为难乎。故大疏十下释此文云。三我法海中下。别明求法行。于中反显无不舍能舍。一文尚无所不舍。况全部耶。以一文即一切之一如海一滴故（已上）解释分明者乎。
    抄。四一乘之要轨者（文）清凉意许后三教通是一乘。而于其中。唯此别教一乘是成佛之要妙也。探玄记第一云。以离此普法更无余语得成佛故（已上）即此意也。
    疏。其犹杲日丽天（文）会解云。周易离卦云。离丽也。日月丽乎天。百谷草木丽乎土。重明以丽乎正。乃化成天下。注云。丽犹着也。今转用易语也。科云智。明映夺喻者。约法因喻也。能喻应云日光夺曜喻（已上）。
    抄。如培塿故（文）龙龛（上声）云。培（音部。培楼小阜也或作培。又音裴。埋也随也助也益也。）塿（落口反。境塿也。已上。）会解云。言培塿者。上蒲口反。下郎斗反。谓小阜也。
    抄。五百年外（文）问。探玄记序云。六百年后方显（文）今云五百年外。有何意哉。答。
    抄。事如别传（文）问。藏录中有龙树菩萨别传（画字函）即彼传云。大龙菩萨见其如此惜而愍之。即接之入海。于宫殿中。开七宝藏。发七宝华函。以诸方等深奥经典无上法授之。龙树受读九十日中通解甚多。其心深入体得法利。龙知其心而问之言。看经遍未。答言。汝诸函中经甚多无量不可尽也。我所读者已十倍阎浮提。龙言。如我宫中所有经典。诸处此法复不可知。龙树即得诸经一箱。深入无生三忍具足。龙还送出于南天竺（已上）见此传文。但云诸经一箱。不云花严。何指如别传乎。答。会解记第十。为释钞云真谛三藏西域记说之文。引上别传文竟。次云。评曰。此传但有入海见经。通说所诵并得经而出。虽不具说。三部花严既见经无量亦可知（矣）此但传略故尔。真谛谓西域传记说之也（已上）又龙树造大不思议论释十万颂经者。今别传中所不见也。彼亦波罗颇密多三藏之口传也（云云）问。别传中全不见此等义。若是脱略者。付法藏因缘经第五。述龙树传中。全同别传。既两传一同也。明知梵本传文本不载此事欤。答（云云）委如纲目见闻集抄之。一义云。会解记云。言事如别传及纂记者。若传中唯有入龙宫缘。若纂灵记却有搜求得斯玄奥之典故。今发引以证也（已上）准此非谓别传中明求得斯奥典之旨。为证入龙宫之一边也。
    抄。方数千里（文）戒疏引珂图云。五千里（已上）意云。王城为中。去城每方面二千五百里。故成五千里也。尚书第三（禹第）云。委分别之。
    抄。神州大夏（文）南山戒疏一上云。梵唯真圣之都。雪山已南三方距海周轮九万。厥名大夏（已上）又云。河图云。昆仑东南五千里。号曰神州。亦称赤县（已上）行宗记一上云。神州者。总理论曰。地神曰祇。大曰黄地祇（统八方内地黄即土色）。小曰神州（据王几千里内地）。是则神王其地故得名也。赤县者。或云。帝王南西。南方赤故。或云。取中心之处。县即境邑之通名。然上所释并居王者。所居为言。今此通称。但是震旦异名。总目一国耳（已上）问。汉书云。张骞奉使大夏。穷河源。十年方还。武帝封为慱望侯（已上）此云穷河源者。穷黄河之源也。即天竺名大夏。又南山戒疏一上云。神州乃昆山东南。明知方维自别。斯二证也。大夏背山面海。东南海曲。西北无间。斯三证也（已上）行宗记云。二明神州在边。则证昆仑为中。三明大夏在中。则证四外为边（已上）又戒疏云。此土黄帝神游花胥王邵等解即大夏国（已上）行宗记云。列子云。黄帝梦游花胥王邵。注云。即天竺也（已上）此为纠正梵语之证正。简别方土之中边也。准此大夏是天竺国之名也。今何云神州大夏乎。答。大夏者只是美叹之词也。随时对物美叹其处。何妨通用乎。故知若以震旦为中。以四外为边。则震旦亦可称大夏。即诸传中名东夏者是也。故今疏抄亦云东夏。会解释云。夏字亥雅反。训大也。书云。尹兹东夏。左传云。抚征东夏（已上）但于汉书等释者。此亦美叹彼土故立此嘉名也。未必谓字属之名欤。
    抄。斯经清辉（等）问。结集之后经几日时收入龙宫乎。答。贞元疏第二（第八流传感通门）云。案智度论。第一摩诃衍藏。是文殊师利与阿难。海于铁围山间。结集此花严经。才结集竟收入龙宫。
第0章     抄。一千八百六十年没（文）问。如来诞生入灭之相记年月者。其说纷然。今依何说如是判乎。又今云一千等者。居唐朝何时代如是指陈乎。答。此事难明。且依历代三宝记卷第一。举五异说。其后出自义。总有六异说。然贞元疏第二（第八流传感通门）云。大师晦迹六百年后。方出五天。千二百岁始传东夏（已上）会解记第二引此释。即注云。谓佛涅槃已。至晋义凞十四年。千二百岁（已上）又广清凉传下卷及妙觉塔记（会解记引）共云。兴元元年（甲子）岁造大疏。至贞元三年十一月五日绝笔（云云）就此两处释。配试彼异说。一云。依法显传。殷武乙二十六年（甲午）岁诞生。则至今开皇十七年（丁巳）则一千六百八十一年（云云取诠）然佛七十九岁入灭故。自尔已来至义凞十四年。成一千四百二十七年。至贞元三年。成一千七百九十二年。二云。依沙门法上意。周昭王二十四年初甲寅岁诞生。至今开皇十七年。则一千四百八十六年（云云取诠）然佛七十九岁入灭故。自尔已来至义凞十四年。成一千二百三十二年。至贞元三年。一千五百九十七年。三云。依正像记。周平王四十八年（戊午）诞生。至今开皇十七年。则千三百二十三年（云云）而佛七十九岁入灭故。至义凞十四年。成一千一百六十九年。至贞元三年。成一千四百二十四年。四云。依道安用罗什年纪及石柱铭。周桓王五年乙丑岁诞生。至今开皇十七年。成千二百二十五年（云云）而佛七十九岁入灭故。至义凞十四年。成九百七十一年。至贞元三年。成一千三百二十一年。五云。依弘度律师佛灭后众圣点记。则周贞定王二年（甲戌）诞生。至今开皇十七年。一千六十一年（云云取诠）而佛七十九岁入灭故。至义凞十四年。成八百七年。至贞元三年。成一千一百七十三年。六者。正出自义云。佛以王四年（壬子）二月十五日后夜。于中天竺拘尸那城入般涅槃。自尔已来至今开皇十七年（丁巳）一千二百五年世间眼灭（已上全文）至义凞十四年。成一千三十年。至贞元三年。成一千三百九十五年也。此六异说中。法显传所纪最长远也。且依此说配试之者。贞元三年钞主满五十岁。其后经五十二年。至开成三年（已未）入灭。自佛入涅槃来。方成一千八百四十四年。故今抄云一千八百六十年者。尚次十六年。况于贞元三年制疏之时乎。
    抄。况逢圣主（文）问。今云圣主者何乎。答。会解云。即唐德宗也（已上）凡清凉大师虽经九宗之圣世。而造疏翻经赐国师号。并是第十主德宗皇帝御宇之时代。故会解第一引妙觉塔记云。至德宗（丁酉）年印心受戒○兴元元年（甲子）造疏。贞元（丁卯）功就。贞元（丙子）年翻经赐紫（巳卯）年授清凉国师号（已上）今云翻经者。四十花严经也。造彼疏亦是贞元中事也。问。余帝之时代全无如此事欤。答。非谓全无。且第九主代宗朝。大历三年（戊申）岁。诏入内。与大辨正三藏译经。为调文大德。第十二主宪宗帝元和五年。授僧统印。第十五主文宗帝大和五年。帝受心印于师。虽然不如德宗故云尔也。一义云。行愿记第一云。疏主奉唐德宗皇帝敕旨述疏也○历九宗圣世。为七帝门师（已上）既为七帝门师。岂不通指之哉。
    抄。圣明天子（文）礼记十五（表记第三十三）云。唯天子受命于天。士受命于君（言皆有所受不敢专也。已上。）古文孝经注云。夫明王设位。法象天地。是以禀命于天。而布德于诸侯（等文）白虎通云。王者父天母地。亦曰天子（已上）。
    抄。列刹相望问。今云刹者何乎。答。寺院名刹也。问。会解第一（说经本之处）云。言刹者单梵语。具云刹摩。此云土田也。即一佛所王土也（已上）准此今通指天下布列之州郡。名为列刹意显一天皆崇佛法。四海悉鸣梵钟也。何云寺院名刹哉。抑寺名刹者。梵汉之中何哉。疏抄补解云。寺者梵言毗诃罗。此云游止。即出家者游履之处也。广雅云。寺治也。释名云。治事嗣续于其内也（已上）梵汉既如是。此外更云寺名刹者何乎。答。会正记第一云。案灵裕法师等诰。凡寺有十名。一曰寺。二曰净住。三曰法因舍。四曰出世舍。五曰精舍。六曰清净园。七曰金刚刹。八曰寂灭道场。九曰远离处。十曰亲近处。各有意致。如彼具详（已上）故知今云刹者。第七名也。此会正记者。南山行事抄之末书也。又有人云。列刹相望者。此语出文选。意谓寺寺邻次相近。以互相望见也（已上）又大宋高僧传云。表基立刹（已上）凡此中大意云。以寺院拟净刹故名刹欤。又南山业疏四上（说戒篇）云。出家人漂泊无侣○随所弘道。不局坊主。望刹为居。四海为食故也（已上）济缘记四上云。望刹为居。到处即止（已上）准此等释。思之可知。又纵虽刹是土田之梵语。而转用之名寺院。有何难乎。谓土田是总。寺院是别。虽总别异。而同是依报故。例如南山戒疏一上云。言佛者。梵云佛陀。或云浮陀·佛驮·步他·浮图·浮头。盖传音之讹耳（已上）此以浮图为佛陀之讹音。然亦有塔婆名浮图。谓古清凉传上云。北台上有铁浮图二。高七八尺（已上）又诸家文集禅家语录。并云浮图僧。此是僧名浮图欤。如是转用其例是多。思之可知。
    抄。清凉灵山三千之最（文）钞十八下（住处品）云。汉明之初。摩腾天眼亦见有塔。请帝立寺。山形似于灵鹫故。号为大孚灵鹫寺（已上）问。今云三千之最。岂非跨节之称美乎。答。大疏八下释五台□帜云。表我大圣五智已圆五眼已净。总五部之真秘。洞五阴之真源。故首载五佛之冠。顶分五方之髻。运五乘之要。清五浊之灾矣（已上）触事表显如此深理。唯是今清凉山。非最乎。又钞十八下云。五顶攒拥中开山心。离坎乾坤得其中理。千岩耸秀万壑森沈。鹫岭之仙峰。成花严之一叶。信可谓。众灵朔集之冲府。集贤观圣之玄都矣（已上）岂非三千之最乎。
    抄。大圣虽周法界（文）自下四句显真应无碍也。谓周法界者。真身宽遍也。长在此山者。应身局处也。应感普周者。应身宽遍也。清凉长在者。真应局处也。意显真应二身相对互通遍局无障碍也（快择意也）。
    抄。摄机长在此山（文）清凉传卷上（蓝谷沙门惠祥撰）云。或问。大圣化物。理应平等。正宜周旋亿刹。何滞一方乎。答曰。诚如来旨。诚如来旨。但以三缘须居此地。一是往古诸佛展转住持。二便无志下愚专心有在。三为此处根熟堪受见闻（已上）大疏引宝藏陀罗尼经云。我灭度后。于赡部州东北方有国。名大振那。其国中间有山。号为五顶。文殊师利童子游行居住（已上）。
    抄。万圣幽赞（文）。
    抄。百只传庆于千古（文）行宗记一上云。总理论曰。地神曰祇（已上）贝如上引。是则对上万圣故云百只。意显先圣后贤皆幽赞庆贺也。
    抄。一今微僧（文）广清凉传卷下（大花严寺妙济述）云。花严疏主法讳澄观○于大历十一年。来游五台。前后游台四十余遍。后止大花严寺。专译大乘方等教。花严一经偏所玩习。以自娱心（已上）抄十八下（住处品）云。葱岭之东地方数千里。曰赤县神州。即有唐中花之国也。去清凉之境。途程不远。坦然通衢○往必感征。如何不往。是知不往即是三之徒○西域诸王恨生五天不产东夏。岂唯遥礼大圣。每多仰羡此君。故有游西天者。先问曾居五台山不。若不曾居。弃而不顾。今此国众生宿因多幸。得诞中花（等文）。
    抄。不入余人之手（文）出现品。
    抄。而遇芳舟。
    抄。手舞何阶（文）决择云。手舞之余不能阶及也。手舞之言出毛诗序。彼云。情动于中。而形于言。言之不足故嗟叹之。嗟叹不足故歌咏之。歌咏不足。不知手舞足之蹈也（已上）。
    抄。今初下有十门（文）下疏总（一下）释名题中。以十门分别。可见之。然今抄云然此七字略有六对等者。是第二对辨开合门也。但彼云。题中七字十事五对（等云云）各据一义。不可为相违。又今云故此七字即七大性下。是第三具彰义类门也。凡今疏但略举当字释之。即可属此门摄。
    抄。二严字是总（文）决择云。花字唯能严。大方广佛唯所严。字通能所故（已上）。
    抄。体用一对（文）钞五上云。然大方广三字总有三义。一三字别释配体相用。如下广说。二方广两字合之为用。对上大字为体。三者大方为体。方字属大。便成无方○老子德经云。大方无隅○（已上）彼河上公注云。大方正之人。无委曲廉隅（已上）老子经前如具引。
    抄。故此七字（等）会解云。评曰。故字蹑前而起。上说六对何得蹑此为七大性耶。应合云又此七字。不然应云然此七字。必恐传写之误尔（已上）瑜伽四十六·摄大乘第一·杂集论十一·无著金刚般若论。共说七性。钞五上具引之会诸论异说。并会同今题名七字。但虽总数同。而开合互不同。要者见之。
    抄。严者智大（文）大疏一下云。大智为主。运诸万行。遍严一切。无所遗故（已上）。
    抄。则七字皆大（文）抄五上云。古人亦各十义。释其七字。不知以七字互相释。今明大义。则七字皆大。方则七字皆方。广则七字皆广。佛则七字皆佛等。故以体大配于大字。若总举七字。大者体也。方者相也。广者用也。佛者果也。花者因也。严者智也。经者教也（已上）准是今亦欲以七字互相释故。上来举彼七大性配今七字。自下正以七字互相释也。谓七字皆大者应知。七字皆相者释方字。以上云方者相故。今直云七字皆相也。若依下疏。前七大性之外。更加义境业三大。以十义释之。谓所诠义为义大。即总是六字也。以无尽众生为所化境。又此业用尽三际时穷法界处。故大疏云。二方十义者。方者法也。即前十大皆名为法。谓体法相法等。三广十义者。广者多也。用多繁兴包无不尽故。则前十皆多。即明一遍一切名之为大。一摄一切名之为广（等文要看可见）。
    抄。无说离说（文）决择云。言无说者。性无言故。离说者。忘言方会故（已上）。
    抄。谓恒沙性德（文）下疏云。二者相大。谓恒沙性德无不具故。互相即入微细重重等。具十玄门。皆其相故。即经方字。方者法也（已上）此约同别二教。双举二义。今且略同教之一义也。
    抄。花喻功德万行（文）问。花严之花与法花之花。问异如何。答。五教章通路记第一云。问。古德之私记。花严之花令同法花。为白莲花。从来皆尔。此义如何。答。义理尔。非无此事○然玄记中。花举十义。其意并约莲花为言。况第十云。处世不染如莲花（已上）文据分明。知是莲花。由此义故。探玄记意。花严之花正是莲花。然不言不通余之诸花。故义须通自余诸花。是故清凉大师所判亦通余花。非唯事花。亦通义花。无不收摄。即钞所明。花有二义。一感果花。此是事花。二严身花。此乃义花。感果花中○一果俱花。即如莲花。譬彼因果交彻圆融。二不俱花。加桃李花。喻彼先因后果行布。此乃行布不等圆融。圆融不碍行布。二门不离。具足靡阙。彼严身花包金玉等。亘通因果。饰法庄人。具如此等种种义门。名为花严甚深圆经。探玄记中。要略精简。且举莲花。而不遮通彼余诸花。清凉大师广举事义。是故花喻总通一切。古德所判唯局莲花。此是一往顺探玄记○又未见演钞兼包该通。是故古德作如是判（已上）。
    抄。一以万行（文）会解云。言如莹明镜者。喻本有修成。即本有明而磨莹故也。若琢玉成器。喻修成本有。然琢成时有本具成器之性故。如性非全玉。虽琢不成宝器（等）又铸金像不离本金。此喻本有。巧匠成像。刻雕而就。此喻修成。通上四喻。法中即成四句也。问。本有修生与修生本有。只是语之上下。何分为二句哉。答。本有修生约法也。修生本有约人也。谓以法就人。则有迷有语。废人论法。则三世常定。故知以本有取修生。亦三世常定。故修生属法。以修生本有。则本有是迷悟之性故。设本有亦属机。思之。问。次下云铸金成像。正是本有修生之义也。何喻唯本有乎。答。上显修生义中。或云莹。或云琢。并是修智破妄显真之义也。然今云铸金。不云磨金。此依如来藏经。为取摸中像。喻唯本有句。故云尔也。又此四句中。唯本有及本有修生。是大方广也。唯修生及修生本有。是佛字也。思之。不思议品·探玄记·大疏。具释此四句。可见之。一义云。依决择意。
    抄。唯经举四义（文）决择云。谓法也贯也摄也常也（已上）问。无涌泉何为法义乎。答。轨令生总解。无穷尽故。
    抄。余处释云（等）问。余处者何乎。答。玄赞第一云。经者为常为法。是摄是贯。常则道轨百王。法乃德摸千叶。摄则集此妙法。贯又御彼生鹿令毕离苦津。终登觉岸（已上）。
    抄。三世间（文）问。疏四下（十藏品）云。言世界者。准大品中。通三世间。谓众生世间。五蕴世间。及器世间（已上）抄十一下云。言大品中通三世间者。即上二十一经。而三世间是智论释。论云世间有三种等。余如疏（已上）尔者与今所别何相违乎。答。今依十地论也。但彼疏释十四难中世间有边等四句经文故。引用智论也。
    抄。谓诸世间主等自下暗指经文。以释三世间严之相也。问。文意如何。答。疏一下（总释题名）云。所以长行诸王之严。偈颂赞德。皆显严佛（已上）意云。下妙严品中。长行各举诸神王众各所得法门。是诸王自严众也。后亦以各所得法门结偈颂。赞佛德即成严佛。故是智正觉严也（为言）探玄记第二云。问。此欲叹德。何故颂已法门。
    抄。用当诸经之序品（文）问。何不直云序品。而云当乎。答。疏一下云。诸经无此广严故。但初名序品。今明已兼正故。广赞诸严。以为花严由序（已上）。

演义钞一上纂释第七
演义钞一下纂释第一（自下决择第三会解第一）


　　　　　　



    疏。归命（文）香象起信疏以二义释。今抄全用初释。第二释云。归是敬顺义。命谓诸佛教命等（云云）可见之。圭峰注疏亦用初释。更有一释。云又归者是还源义。众生六根从一心起。而背自源驰趣六趣。今举命根总摄六情。还归一心。一心即一体三宝（已上）。
    疏。十方极三际（文）抄云极通横竖者。且约十方极。可含二义欤。例如起信论云。归命尽十方。彼疏释云。尽十方者。明所敬分齐。然有二义。一云。非直归于一方三宝。乃欲尽于十方齐敬。二云。于十方内非直各归一二等刹。亦乃一一方所各尽。故尽彼方无尽世界一切三宝。所以尔者。显三宝普通故（乃至）为论标炽故（等文）准此。今十方极之言亦可含二义。故抄释之三业普周（乃至）无尽三宝也。
    抄。亦无德不圆（文）问。上约菩提涅槃释之。今云亦无德不圆者。同涅槃如何。答。上别局二转依。今通指万德。又上别约果德。今通因果。
第0章     抄。一成上依处（文）问。文句既断绝。语便不连读。何何成上依处哉。答。即为通此伏难故。引二文谓。下云佛身充满于法界者。第六卷现相品文也。次云充满法界等者。妙严品（卷第三）云。佛身普通诸大会。充满法界无穷尽（已上）引此二文。意云。上句圆明调御师。连续下句法界之言。则上句调御师所依处之尘刹。以下法界之言成立之。其义尤有便。故为显成上依处之义。引此二文也。一义云。此义不尔。下引二文者。为证法界言兼事理之义也。谓现相品文是事法界故。其次下句云。普现一切众生前故。次妙严品文是理法界故。彼品抄六上以此一偈。配属还源观三通。云一尘普周法界通者。即经充满法界无穷尽（已上）。
    抄。佛身充满法界（文）抄二上释依主中真应无碍时。解释此经文。可见之。
    抄。又充满法界（文）唐经第二云。佛身普通诸大会。充满法界无穷尽。寂灭无性不可取为救世间而出现（文）疏二上云。初二句即前所通法界虚空。兼明能遍佛身。则十身皆通。无穷尽者。一出现无尽若高山之出云。二非灭尽法犹虚空常住。次句寂静也。由无性故。不可取为一异俱不俱等（已上）抄六上云。疏一出现无尽等者。然还源观说有三遍。一云尘普周法界遍者。即经充满法界无穷尽。二一尘出生无尽遍。即疏前意。三一尘含容空有遍。即疏后意。言不可取为一异俱不俱等之普遍诸会。此应涅槃充满法界。此应唯一性相俱寂故皆叵得。若有一异则合此为俱。一涅槃既亡俱从何有。若有俱句遣此双非。俱句已无。双非宁立。故四句皆遣百非俱亡寂乎。唯寂而无等者。亦不可说有无等。曰真应等殊唯证相应耳（已上）。
    抄。百四十不共（文）抄八上（光明觉品）云。契经诸论皆说如来一百四十不共功德。今依瑜伽四十九说。论云。依如来住及依如来到究竟地。诸佛世尊有百四十不共佛法。谓如来三十二大人相。八十种随形好。四一切种清净。十力。四无所畏。三念住。三不护。大悲无忘失法。永容习气。及一切种妙意（已上）会解引此文。委细注释四一切种等。
    抄。承恩重故（文）大疏三下（净行品）云。释经云。见报恩人当愿众生于佛菩萨能知恩德之文。云诸佛菩萨始自发心普缘众生。难行苦行。不顾自身。垂形六道。随遂众生。见其造恶如割支体。迄成正觉隐其胜德。以所乐法证摄样救。见其桥恣示迹涅槃。留余福教。以济危苦故。自顶至足。从生至死。皆佛之荫。斯之恩德何一报耶。得人小恩常怀大报。不知恩者多遭横死○唯自利利人如说修行为报佛恩耳（已上）自初云始自发门至终云以济危苦。是名十种恩德。彼抄九下委细释之。要者可见。此虽通诸佛菩萨。何况于本师哉。思之。
    疏。所住甚深真法性（文）会解云。言甚深真者。以法性通诸教。故以甚深真字拣之。如法性真常离心念。二乘于此亦能得。今以深字拣之。如权教菩萨。亦住此法性。通以三字拣之。显所住法性之极也（已上）。
    抄。显同体故（文）会解云。以疏正归圆教别相三宝。所以相蹑而起。表显同体故。云但归别相不会理故（已上）问。若尔何下举三种三宝竟。即云今通依之乎。何况次下释成由理义融现门故。今如来住真法性之旨。准此。真法性之言专显同相三宝义欤。何云疏正归别相三宝哉。答。兼虽通三种。而正归别相（为言）。
    抄。且别相者（文）问上标中同相为初。今别释中别相为初。有何意哉。是以唐本抄如上标列。先释同相三义竟。次云且别相者即如前科等。尤有其谓欤。尔者今抄文应是传误欤。如何。答。上标列中。约浅深次第。又依三宝章。然今别释中。为顺疏文也。谓疏列所归专约别相。即如前科云初三句归佛等是也。故抄家但指云如前科。更不细释。于同相三宝者。广立三门。委分别之。其意应知。但于唐本抄者。
    抄。横该一切竖彻十方。问。上云。十方横通三际竖穷。即今指此文义。何如是释哉。答。横竖之言随便不定。何必一准乎。今云横该一切者。既通摄十方三世。故更云竖彻十方也。
    抄。法则通四（文）问。三宝章明别相三宝体性。云法宝体者。小乘中理教行果○若依一乘。约有十法。谓理·事·教·义·因·果·人·法·解·行。皆就轨范义。说具足主伴无尽因陀罗等。如此住说。此约别教。言若摄方便前诸教法并在其中（已上）准此。四法是小乘所谈。非一乘所说。今何举十身具足遮那所住所流之法宝。而出小乘所立耶。答。彼章意前四教通以教等四法为法宝体。但浅深为异。然圆教中为显无尽。以十表之时。举理事等十法。非唯法宝以此十为体。明佛宝体之时。亦判理事人法等总为佛宝体。是则得一经宗旨。以义判释之。尤有其谓者也。但今抄意云。经论中出法宝体。皆以教等四法为体。未见以理事等十法为体之明文。故顺普通之教相。如是释之。何必为难乎。然亦不可遮彼章以义判释也。一义云。彼章就四法中。且约理法释欤。行愿记第二（释归敬偈中）云。二别相三宝（依贤首大师五教以明）分五。一小乘教有三。谓佛法僧○五大乘圆教亦三。一佛宝有二。一融三世间十身○二佛自具十身○二法宝有四。一教法（谓别教一乘）二理法（谓法界十玄）三行法（谓行有圆融）四果法（谓依正无碍）三僧宝（谓海会菩萨已上）既依贤首五教。则五教并以教等四法为法宝。然明圆教中法宝。则以法界十玄为理法其十玄者。即以教理事等为所依体事也。准之。岂非彼章且约理法。以释法宝简异权小哉（云云）。
    抄。略举理教（文）问。起信论归敬偈别举理果。彼疏释云。别归深而圆故（已上）尤有其谓欤。今何殊举疏浅之教法乎。答。随作者意。无别所以。或可彼通释摩诃衍义故。别归理果。故论云。有法能记摩诃衍信根。是故应说（已上）今别释经教故。归理教欤。
    抄。即以无漏界功德为体（文）三宝章云。三义虽别佛德不殊故云同相。此即以佛无漏功德为体（已上）问。无漏界功德者。为局有为无漏。为通无为耶。答。今云。以事就义者。别相三宝之事相上。以义区分三宝义。彼别相三宝既通三身。岂此门所立不通法身无为之理乎。又唯识论第十释此即无漏界之颂文云。此谓此前二转依果。即是究竟无漏界摄○界是藏义。此中含容无边希有大功德故。或是因义。能生五乘世出世间利益事故。清净法界可唯无漏摄。四智心品如何唯无漏。道谛摄故唯无漏摄（已上）准思知之。
    抄。二法上三者（等）问。三宝章唯就佛体上以义分之。今何通论法僧乎。答。一义云。彼章意略举佛宝之一。例如法僧之二。故今抄主承用彼意。具就三宝上通论之也。但小乘教·始教意。于法宝上不可许性觉义。以彼偏执真如凝然不变无知无觉故。若约四法中行果。则方可谓。法上有觉照欤。一义云。彼章·今抄意势少别欤。三宝章云。一约事就义○此义通诸乘。但浅深异耳。唯除人天○二约会事从理门○此则以真空为体。此义通诸教。唯除凡少也。三约理义融现门○此义通诸教。唯除小乘及始教（已上）既彼章意以事就义门。唯除人天乘。广通小乘等故。但于佛宝上区分三义。犹是可通小乘等所知故。然于法宝上不许性觉义。如次上明。于僧宝上佛义难成。以因果隔别不许一体故。依之彼章于法僧二宝上。不区分三义欤。是以事就义门广通小乘等故也。然今疏欲显同体。故蹑前起后。云所住甚深真法性。岂通小乘等权浅哉。故抄主约蹑前起后释同体义。偏约法性宗。其深旨以之思之。佛宝上以觉照义名为佛宝者。非但修生。以住真法性之觉照故。准此。僧宝上以观智为佛宝者。亦非但因智。以所住法性是因果无别故。准佛宝何例知。今疏一下云。四智圆融无二性故。修生本有非一异故。不失经宗（已上）抄五下云。彼宗四智修生涅槃本有。今即四智是本觉智。修生之四非别有体。如金成像。金像不殊故（已上）彼宗者。法相宗也。以觉照义名为佛宝。准此可知。又十地经云。智起佛境界（已上）同地影像分大海十德大地十山。探玄记释云。一云地内悉有佛果（已上）僧果（已上）僧宝之观智名为僧宝者。即此意欤。若尔者。何为住真法性以显同体之由哉。问。所立之趣是一宗之大义。敢非遮之。但今抄一段全不见其意。况抄主自总结云。然三宝通诸乘等（云云）明知。今同体之义亦通小乘等。何云偏约法性宗明其深旨哉。答。今云以事就义门者。别相三宝之事上。约就觉照等义区分三宝。然会解记释抄次上云显同体故之文云。以疏正归圆教别相三宝等具如上引。既云疏正归圆教别相。尔者于彼别相之事上。所义分之同体三宝。岂亦非圆教意哉。但于总结之文者。彼文意云。总而言之。三种三宝通于诸乘。含有胜劣。但今疏别归圆教深胜三宝。非是前四教浅劣者也（为言）如下引会解记。可见之。
    抄。二约会事从理门（文）问。当门意可存三宝不同哉。答。三宝章释此门云。即三宝相虽别。然同以真空妙理为性。故云同也。涅槃经云。若观三宝常住。同真谛我性佛性无别。此则以真空为体（已上）准此。三宝不同全属前别相。而今会彼别相事。归真空一理。是为当门意故。当门中不可存三相不同欤。即今云皆依真故者。此亦指蹑前起后之文也。问。三宝章释以事就义门云。三义虽别然佛德不殊。故云同相（已上）佛德不殊故云同相。而三义别故不失三相。故云同相三宝也。准此。今亦从理一味故云同相。而不坏收而会故不可失三相。如何。答。此难不尔。彼则事是别相三宝差别之事相也。义是觉照等三义不同之义理也。故虽言同相。而不失三相。今则不尔。如上可知。问。
    抄。由此一门（文）会解云。以第一门约事○第二门所归虽亦法性。然通但空。唯第三正显实理故（已上）。
    抄。三门虽异（文）问。自下文段为总结以事就义等三门。为别释第三理义融理门。答。可有二意也。问。若云总结释三门者。正见三宝章文云。三约理义融现门。心性真如中离念本觉即是佛宝。乃至冥合不二名僧宝等竟。即引证中初引涅槃经。次引净名经今文。次下云。若就觉义。而论并称佛宝。乃至岂为异耶。故云同相（已上）即今抄全写彼章文。岂非别释第三门耶。若依之尔者。今见文相起尽。既举三门竟。即结释云三门虽异等。岂别属第三门耶。如是结释。次下所引经文并解释尤通三门。是以行愿记出体门中先辨差别。则同相三宝列释三义。而后明体性中云。同体三宝通以真如为体等。即引今净名经文为证据。明知。不别属第三门。准彼三宝章所知之。但今云三门虽异等者。凡同相三宝者。初门唯约义。次门唯约理。今此第三门双融理义。直显一真之中源。虽门居第三。而义该诸门。故虽三门别立。终归一致。并称同体。正由以此第三门该罗之故。上云由此一门故等者是也。次于行愿记释者。虽约本性与观行及融通区分三义。彼唯别就今第三义。委细论之。故为证此三义之体性。引涅槃·净名二经。全同三宝章。何为相违乎。此中大意云。三门虽异而其实约理融现。故并称同体（为言）问。南山戒疏一上云。有四种三宝。一理体者。如五分法身为佛宝。灭理无为是法宝。声闻学无学功德是僧宝。二化相者。如释迦五三千为佛宝。演布谛教为法宝。□邻等为僧宝。三住持者（私云。大同今抄等）四一体者。如常所论。唯约心体义分三相。如涅槃说三宝同性等（已上）行宗记一上云。他宗皆阙理宝四住分别独出今（已上）疏又云。理通大小者。生空真如。是小乘理清净。以本即大乘理○归敬仪云。理谓至理。天真常住。还是心体。若尔。与一体何异。答。一体在迷。专据凡说理宝。约证唯从圣论。故分二矣既云他宗皆阙理宝等。尔者今三种中。实阙理宝欤。如何。答。今同相有三义中。法上三者大同。彼云一体在迷也。但今是动静迷悟。一源莫二之真性。不局凡也。佛僧上者大同。彼云理体约证等也。但今。
    抄。三住持三宝者（文）问。住持之得名如何。答。法身章云。此中住持有其二义。一是所住持。谓由前同相别相。真实三宝余势力故。
    抄。力持力（文）决择云。言力持身者。舍利等也（已上）抄七云。即力持身如为就留影力持不灭（已上）问。第十七上云。舍利梵言。此翻名身。若云舍利罗。此云身骨。论经名受神力身。此身是佛摄受众生。留化神力。故云出现品中医王持寿喻正喻力持身也（已上）余如前释教主难思中引之。
    抄。然三云宝通于诸乘（文）会解云。若同相三门唯除人天乘。通余四乘。但浅深异者。第二门兼除小乘。通后四教。第三门兼除权乘。通后三教。若别相住持皆通五乘。然约就诸教胜劣不同。今归圆教之胜。故云以义科拣归胜非劣。此显源义故。拣余乘言一理统之。下此显广义。则普收诸乘三三宝也。具拣收二义。方显敬无所遗矣（已上）。
    抄。一一微尘中（等）行愿品云。于一尘中尘数佛。各处菩萨众会中。无尽法界尘亦然。源信诸佛皆充满（已上）。
    抄。难思普贤（文）问。上云普贤。下云普贤位。同异如何。答。上云普贤者。广指普贤机。未必局一人。其数不可测。故云难思也。下云普贤位者。此约法普贤。指圆融行位。故玄四云。信满成此普贤位故（已上）一义云。今普贤文殊者。别举上毗卢之理智二德。故知。别指普贤一人。云难思普贤也。但云难思者。第八十卷经说善财童子逢普贤菩萨。即得显因广大相中。正明善财见闻证入有二。先长行述正见闻证入。后偈颂显闻佛德难思。大疏十下释此不同云。普贤意云。上见我难思。尚是因位。今示汝果。尤更甚深（已上）具如前卷引之。彼长行中。显因深广之经文云。普贤菩萨摩诃萨。告善财言。善男子。汝见我此神通。不唯已见大圣。此不思议大神通事。唯是如来之所能知（已上）指此经文云上见我难思。又今抄云虽思普贤也。普贤意自云见我难思。故今连书难思普贤也。
    抄。偏举二者（文）行愿记第六云。三圣观中。先明二圣三重表法。初重普贤表所信法界。即众生如来藏。此是缘起法界。非互指一真法界也。以真法界但是根本。于真法界中。就能起诸法义边为普贤。能照义边为文殊。其所信法界带能所。故亦为缘起。第三重理智契合者。即会缘归一真法界也（已上）能起诸法义边者。是如来藏缘起法界之理也。能照义边者。触境照解灵知不昧之智也。此中大意云。一真法界义分理智。是名普贤文殊。即是为法界宗之上首也。
    抄。然通显归意（等）问。今显归意有几数乎。答。会解意。起信疏六意。三宝章行愿记。各七意互出不同。今云众多者。含此等义。但今抄略有三意。初显吉祥故。谓三宝功德第一吉祥故。次又一切下发生信心故。谓欲令后人闻此教典不起疑惑。故先赞叹三宝也。然今先以经六成就例显立文之意。佛灭下准例以正释也。离过失故者。彼六成就中。释安信闻二成就由云。离增减异分过失（云云）思之。三请威下为求加护故。谓像季传教障难颇多。先敬三宝上求加护也（云云）私云。今有四意。前第二意中。初令生信故。次佛灭下表有禀承故。行愿记云。欲显所述且非胸臆（云云）准彼可知。
    抄。未得显加（文）纲目云。第七明入定意者。略有四意○二意受加佛力加持。此为器故。论云。何故加。以得三昧故（已上）。
    抄。第九回向（等）会解云。即无缚无著解脱回向。此第三十一一卷皆说普贤。故云尔也。良以下出所以（已上）。
    抄。良以普贤（文）问。普贤是因人之名也。何云彻果乎。答。三圣圆融观。贞元疏第三（末会初）明二位统收中。文殊表信·解·智三。普贤表理·行·果（云云）岂非普贤通果。探玄记第八（第九回向）云。以普贤门内通因果故（已上）今抄释全同之。况行愿疏云。一经之主即是普贤（等文）若普贤不通果者。岂花严一经不通说果法乎。问。普贤有人有法。且人中亦三种。并是因人。不通果位故（见）贞元疏第二（辅翼圆满）云。又曲济无遗曰普。邻极亚曰贤。此约诸位普贤。以俱发普贤心。三贤十圣皆普贤故。又德周法界曰普。至顺调善曰贤。此约当位普贤。普贤正是等觉位故。又果无不穷曰普。不舍因门曰贤。此约佛后普贤。成佛之后亦曰普贤。位中普贤悲智双运。佛后智海已满。而运即智之悲。寂而常用穷未来际。教化众生（已上）准此。诸位当位之二种正是因人也。佛后亦不舍因门。故名普贤。更非果门之称也。唯知三种并是因人不通果门云事。又今抄云。佛前佛后皆悉有故者。点释上该因彻果之义欤。将又别义欤。答。贞元疏第（辨定所宗门）一云。位前普贤行即是因行。位后普贤行即是果行。位中普贤义通因果（已上）高祖定判如是。何事劬劳乎。但佛后亦不舍因门。故非果门之称云事不可然。既云果无不穷曰普。何唯执不舍因门之言。而忘果无不穷之释乎。又今抄云。佛前佛后者。点释上该因彻果之义。即位前位中二种通名佛前。其相准前可知。是即除位前普贤。其余二种广通果门也。又大疏八下云（普贤行品）。
    抄。诸佛根本故（文）问。诸佛根本与法界体有何别哉。答。行愿品云。一切如来有长子。彼名号曰普贤尊（已上）彼疏释云。言长子者。最尊胜故。出现前云谁。是如来法长子故。若表法者。既表法界先万物生无过此。故如有偈云。普贤真身遍法界。能为世间自在至。无始无终无生灭。性相常住等虚空。既无有始。则是长义。不舍因行。故佛子（已上）同记第六云。此偈即金刚瑜伽顶经偈也。所遍即一真法界也。能偏即普贤也。世间即一切缘起诸法也。主即最初能生也。无始无终者。全同真界也（已上）准此。一切如来长子故云诸佛根本欤。此约人门也。若约法者。如行记第二云。普贤是法界体故。云法界体。应知。
    抄。故金刚顶经（文）。
    抄。但愿大法弘通（文）起信疏上云。申敬意中。余论之首多申二意。谓利自他法久住（已上）等大贤梵网古迹下。
    抄。而圣后所翻（文）编年通论十四云。延载元年则天加号天册金轮圣神皇帝。作七宝。复闻于阗国梵本花严大经。即遣使奉玉帛。往求之。并请彼国善梵学者一人随经以来。于是于阗主。以实母难提妙花严宗旨遣赴命。则天见之大悦。诏入大遍空寺○翻译花严。则天时幸其寺。亲施供馔焉（已上）。
    抄。贤首将解（文）崔致远传云。以新经既加一会。旧疏或涉三思。爰随补阙之文。聊招提纲招之义。重述略疏。始妙严品至第六行。迎知报尽。因越次折十定微言。仅了九定未绝笔。而长逝。料简有十二卷（演义抄云。圣后所翻曰。至第十九经奄然寂灭。遗恨何极。）门人宗一·惠苑两续遗^8□。一师足二十轴。颇近从绳。苑公成十六编。或讥断组。是惟尺有所短讵得寸无所遗（演义抄云。苑公言续而疏亦刊○已上。）意云。唐经（第四十）十定品云。尔时世尊在摩竭提国阿兰若法菩萨场中。始成正觉于普光明殿（等文）然晋经脱此品。不见十地品重会普光法堂。故但成八会。于是贤首随补阙之文。重述略疏时。知报命将尽。故超越诸品。决折十定品。而其亦不了（为言）。
    抄。笔格文词。
    抄。便遮那心源（等）。决择云。言遮那心源者。性海果分也。普贤行海者。缘起因分也（已上）问。何故配释因果二分乎。答。自宗意心观行境即没同果海。信解真正皆是因分门也。而今苑公不贵宗通。故迷行境。乖昔大义。故信解不真正。解行既颠倒。故因果二分共失也（为言）次下十意中。第二意正显心观没同果海之旨。余意多明普贤门中信解真正之义欤。一义云。显密圆通成佛心要云。今依圆教。修行略分为二。初悟毗卢法界。后修普贤行海。且初悟毗卢法界者。谓花严经所说。一真无障碍法界。或名一心○后修普贤行海者。既得了悟无障碍法界。是自本心。于中本具十。花藏世界微尘相好帝网无尽神通功德。与十方诸佛更无差别○故须称自家毗卢法界。修本有普贤行海。令无尽功用疾得现前（已上）准此。今云遮那心源者。毗卢法界也。余可准知。
    抄。后进望涯（文）论语第六（先进十一）明先进后进二人之相。要者可见。庄子第二十云。君其涉于江而浮于海。望之而其不崖○（绝情欲之违也已上）。古文尚书第五（征子十七）云。今殷其沦丧。若涉大水。其亡津涯（沦没也。言殷将没亡。如涉。已大水。无涯际。无所依就也。上）殷纣王无道将灭亡之事也。准此等释。今云望涯者。沦没大水。无所依就。故意深望得涯。而不得涯之意也。
    抄。若指其瑕颣（文）会解云。言瑕颣者。玉丝之病也（已上）玉篇云．颣（力对切。丝节不调也）。
    少乃黩○抚心五顶（文）龙龛云。抚（芳武反。安也。持也。据也。疾也。反存恤也。）大般若四百二十五云。为诸菩萨摩诃萨众。宣说六种波罗蜜多。示现教导。赞励庆喜。安抚建立（已上）。
    抄。然疏中欲掩（等）准决择意。此通伏难。有难云。今十意者。是述作疏之意。疏意既欲指昔。何故疏中不分明显示乎。故云然疏等也。次下诸句亦通伏难。故决择又云。钞中何说。传者须知得失。何须撰抄。诸徒诚请。难以违之（已上）次长时等者。会解云。长时弘宣等者。意云。但欲要知得失。为诸徒诸之。汝等长时弘宣。不烦频辨此也。辨之则恐迷宗。滞迹等也。
    抄。世路以多岐亡羊（文）决择·会解共引列子第八。
    抄。何以屋上架（文）屋颜氏家训第一（序致篇）云。魏晋已来所著诸子理重。半复递相摸教。犹屋下架屋。床上施床（已上）。
    抄。五百比丘（文）○抄三上释通会二宗中。引涅槃经。又下云如枅金杖等者。亦在彼处。可见之。
    抄。下经之中（文）妙严品说众海云集中。异生众得法赞佛之文也。
    抄。海惠菩萨（文）同品如来师子座庄严具中。所流出海惠菩萨雷音普震菩萨等。亦以偈赞佛之文也。
    抄。或登地菩萨（文）会解云。登地如无著。加行如天亲。时莫如戒点等。悬记如龙树（文）。
    抄。皆是定心所演（文）会解云。皆是如来等者。出经正诠定之所以也。故经云者。即金刚三昧经也。况花下进显意云。余经尚不离定心。况花严海印定中。所演菩萨定心所受而不示心观耶（已上）圆觉随文要解第四云。
第0章     抄。经云汝所说者文语（文）金刚三昧经卷下（北凉失译真性空品）云。舍利弗言。一切万法皆悉文言。文言之相即非为义。如实之义不可言说。今者如来云何说法。佛言我说法者。以汝众生在世说。故说不可说。是故说之。我所说者。义语非文。众生说者。文语非义。非义语者。皆悉空无。空无之言无言于义。不可义者。皆是妄语。如义语者。实空·不空·空不实离于二相。中间不中。不中之法离于三相。不见处所。如如如说（已上）今疏明教体中。第七会缘入实体。引此经文为证据。故今具引之。又释摩诃衍论第二明五种言说中。亦引此经文。证成如义言说。即彼三师共委释之。初舍利弗问云。一切万法等者。普观记等二云。谓所说教皆是能诠名言文字。如实之义性离文字不可言说。今佛云。仍而说法耶后（已上）佛答中。以汝众生等者。诸师各作多释。且普观云。谓我所说法由汝众生意在所生言说事故。不思实义但攻言说。唯自恃着音韵呼吸语言评论。我为对治彼凡愚等。是故说之（已上）文语非义者。准此可知。又云。如义语者。谓由称可如如说故（已上）称可如之说者。彼论次下云。谓言说之极因言遣言者○于是能遣如如如说。所遣四种虚空言说。大本维摩诘契经中。作如是说。尔时文殊师利○如宜维摩诘为我等大众离言说。言说说非不二。除遣假说之垢。于是维摩诘默然无所说。尔时文殊赞维摩诘言。善哉。善哉。善哉。居士如言说如。耳听如○斯乃真实不二法门（已上）通玄抄第二云。故虽默然亦当能遣如义之语（已上）问。若尔。如义之语唯局顿教及真如门。不通前三教及生灭门欤。答。通法疏第二云。问。准三昧经。佛所说者。义语非文。不言义者。皆是妄语。生灭门中。佛所说者。既非如义。应皆妄语。若许生灭有如义语。今真如门拣之不尽。于此两途。若为会通。答。如义有二。一真如如义。如上所引三昧经说。二生灭如义。诸佛所说一切契经皆显如故（已上）解释分明也。思之可知。但案下教体中。第七门引此经文之意。唯局顿教欤。又通玄抄云。此如义语通真如门全○前四言说虚妄说者。斯则通属生灭门也又圆觉大抄至下教体中可引之。
    抄。唯攻言说论语第一云。子曰。攻乎异端斯害也已矣（攻治善道有统。故殊涂而同归。异端不同归也已上。）决择云。唯攻言说者。心无妙解。口诵禅歌。念诸家章疏之文。状同瓶泻。昧一照之理。势若云蒙。以此诲人。岂获义利。苑公之类即其人也（已上）。
    抄。不知万行（文）唐经第十六（须弥偈赞品）云。不能了自心。云何知正道反例可知。但决择云。言不知万行会了自心者。如解脱长者诫善财云。善男子。应以善法扶助自心○应以精进坚固自心○应以智慧明利自心○应以佛平等广大自心。应以佛十力照察自心。又遗教经云。汝等比丘已能住戒。当制五根勿令放逸。乃至云。此五根者心为其主。是故汝等当好制心。心之可畏其犹毒蛇○当勤精进折伏其心。刊定反此。故云不知（已上）。
    抄。用以心传心之旨（文）意云。用达摩心传心之宗旨。开显遮那内证之果海法门（为言）故行愿疏序云。果海离念而心传（已上）同记第一云。果海离念则非情识所解。既绝所解。则言之不及。须已言得意。得意即是心传故。别行十地经云。我今说一分。论释云。十地有二分。一因分。二果分○今言心传即传说不及者。果分也。亦即楞伽宗说二通中宗通也○亦即达摩无念为宗。以心传心。不立文字之意（已上）也。问。钞三上云。达摩以心传。正是斯教○故南北宗禅不出顿教也（已上）准此。以心传心及南北二宗。并是顿教之宗旨也。今何用此顿教宗旨。开显别教一乘果海法门乎。又南北二宗同受达摩之宗致故。抄三上共摄一教。今何别教乎。答。今此禅教之相摄者。清凉走举盛比论之。异朝和国之禅徒专执诤此事。加之。自宗学者当代明匠。其所存各不同。且一师传云。以佛之祖之的的之以印。令同唯证相应之果海云事分明也。依南北宗禅不出顿教之释。强不可谓以心传心之旨是顿教也。但于一处解释者。圆觉大疏（本云）禅门离念无念亦是。此中拂迹遮过之意。然以心传心密意指授。非今简牍所论。且约形言勤此辨矣（已上）意云。只约离念拂迹之一边。判为顿教。其实非谓偏是顿教（为言）一义云。于达摩所传。机悟不一准。谓达摩意全废诠旨不立文字。直示行境。以心契为冥符。然受此直示之机中。由根欲性有差别故。或可有没同果海之类。或可有但得离念无念拂迹遮过意之类故。拾遗问云。达摩之三人得我法深浅不同。尼总持所得如肉。断烦恼得菩萨。道育如骨。迷即烦恼。悟即菩萨。慧可如髓。本无烦恼。元是菩萨（已上）三人共受直指人心之密诲。故三人得法并无非以心传心之旨。而深浅不同故。或云果海离念而心传。或云以心传心正是斯教等。处处解释各约一机所传。故不相违欤。又惠可禅师门叶其所悟亦不一准。故拾遗问云。北宗意众生本有觉性。如镜有明性。烦恼覆之不现。如镜有尘闇○洪州意者。起心动念。弹指动目。所作所为。皆是佛性。余体之用更无别用。全体贪嗔痴造善。造恶。受苦受乐。皆是佛性。如□作种种饮食。一一皆□○牛头宗意者。谓诸法如梦。本来无事。心境本寂。非今始空。迷之谓有○上之三家见解异者。初一切皆妄（北宗）次一切皆真（洪州）后一切皆无（牛头）若就行说者。初伏心灭妄（北州）次信任情性（洪州）后休心不起（牛头）且（宗密）性好勘会。一一曾参各搜得旨趣如是。若将此语问彼学人。即皆且不招承。问有答空。征空指有。或言俱非。或言皆不可得。修无修等皆类此也。彼意者。常恐堕于文字。常怕滞于所得。故随言拂也。有归心师。学方委细教授。令多时观照熟其行解○荷泽宗者。尤难言述。是释迦降出达摩远来之本意也。将前望此云。乃迥异于前。将此摄前云。即全同于此。故难言也○谓诸法加梦。诸圣同说故。妄念本寂。尘境本空。空寂之心灵知不昧。即此空寂之心是前达摩所传清净心也（已上）今案云。佛付法于迦叶已来。乃至第二十七僧迦罗刃。第二十八达摩是为二十八祖。皆是祖之付法。嫡之写瓶。悉无不尽心符。故圆觉略抄二下注释达摩云。依师下悟如来禅（已上）汉地七祖亦复可尔。但枝派相分中。既有深浅不同。即如上所引。故知。嫡之付法之亲证。虽没同果海。而彼枝派中。岂无同此顿教乃至始教空门之类哉。禅源诠中禅举三宗。教列三种。彼此相属思之可知。然知讷着话决疑论中。总不许以禅门判为顿教。须准上所引微话之也。问。圆觉大疏云。非今简牍所论者。但局嫡之付法之亲证欤。为当如何。

演义钞一下纂释第一
演义抄一下纂释第二






第三扶昔大义

    抄。故讲得五云凝空（文）五云凝空者。讲晋经时之事欤。六种震地者。讲唐经时之事也。编年通论第十四云。万岁通天元年诏沙弥康法藏。于大原寺开示花严宗旨。方绪经题。白光显然自口而出。须臾成盖。停空久之。万众欢呼叹异。都讲僧怕奏其事。则天悦有旨。命京城十大德。为藏授满分戒。赐号贤首。诏入大遍空寺。参译经○长安元年则天将建大像○是岁诏贤首法师法藏。于东都佛授记寺。讲新花严经。至花严世界品感大地震动。逾时乃息。即日召对长生殿。问帝网十重玄门海印三昧。参合六相总别同异成坏之义。藏敷宣有绪。玄旨通贯。（等文。自下述则天闻而不明。故法藏指震殿金师子为譬。以教示今观流传金师子章是也。）
    抄。大义屡乖（文）汉书第（艺文志）云。昔仲尼。殁而微言绝。七十士往而大义乖。
    抄。破五教而立四教（文）下明诸师立教中。立四种教。有光宅·天台·元晓·惠苑之四家。寻之应知。
    抄。使德相而无相入（文）问。假虽德相无相入相作。何必即用之体不成乎。答。一义云。德相者全体之德相。故德相即亦名体。起信论名为性德者。例准可知。故决择云。即用之体不成者。业用既有德相。独无即业用之德相不成故（已上）刊定记第一（末）云。起信论云。真如相大者。具足无量性功德。故此德即是相名德相也（已上）又云。真如性既具过恒河沙德。真所起事德量亦然。是故此事及德同无为性。非相所迁。非分限取。唯普眼见非余境界（已上）准此可知体。一义云。会解云。然体是即用之。今既体无入作不成相即也（已上）委如抄一上旨趣玄微中记之。
    抄。德相不通染门（文）刊定云。初体事者。即是德用所依。此通二种。一纯净无漏。是德相所依体事。二通漏无漏。是业用所依体事（已上）故今难意。云德相不通有漏染法者。法界缘起事交彻义不可成也。问。刊定记云。先通辨德相因○谓佛菩萨从初发意。修诸行时。一一皆与法性相应。常观诸法若同类·若异类·若同体·若异体。若杂染·若清净。相虽差别其性是一。所谓无性。以无性故性相无碍。此彼相既同一性。相随性而融通。是故此事彼事成即在等。无障是也。又由大愿回向善根同如相故。证净法界所感依正还同真性。具足一切无边无碍德相（已上）既出德相云若杂染若清净。岂非德相通染门乎。答。此释意云。从初发意观杂染清净其性是如。故至佛果位得性相无碍。又由同如之善根故。所感之依正还同真性。是即离垢染。无碍碍之清净果德也（为言）。
    抄。幽玄门之所以（等）问。文意如何。答。会解云。及出德用所因。但约真如为所因。如既融通。相用安异。即自语相违也（已上）问。若如此者。何故刊定记一（末）云。第三业用中。二先通显所因。后别辨其相。前中谓佛菩萨成就无碍法界相应三昧。通明解脱陀罗尼等。用前体事。对应度者转变自在。此所转境通于染净（已上）准此。业用但以神通力为所因。全不见真如所因。如何。答。实如来难。初正出所因。唯以三昧解脱力为所因。然次下别辨其相中。云尽法界所有染净法。无不同时具足相应。所以者何。一切染法一真性故。一切净法真所起故。云于堪应者。现此境界（已上）此亦以真如为所因也。问。若尔。只是兼通之义也。今何云但就如明乎。答。
    抄。以缘起相由之玄旨（等）问。刊定记第一（末）显义分齐中。明德用所因。而未见缘起相由与现性融通相望。而论同异之释。今何如此难乎。答。光明觉品云。一中解无量。无量中解一。展转互生起。当成无所畏（已上）大疏三上云。谓一与多互相生起。则一是所起而无力也。多是能起故有力也。以多有力能摄一。以一无力入于多。是故此一恒在多中。多依一起。准上知之○缘起法界理数常尔。称斯而见何所畏哉。由此缘起成前平等。由前平等成此缘起。文理照然。不许事事无碍。恐未着深思（已上）抄八上云。疏谓。一与多下上标举二门。今正将缘起相由所以。释一多相容之门。此中大意凡所知所起即无有力。若能知能起即是有力。广如玄文。由此缘起下结破静法。彼云。此偈了一多平等。谓解多由一起。解一由多生。无一不成多。无多亦无一。了彼一多相由生起。一多之念息一多相平等。此会差别归平等性。理事无碍非事之无碍。应审思其文。勿谬解也。释曰。今疏即贤首意。此公破师言是谬解。故今结示。即符昔大义中之一也。此公意云。是理事无碍者。以例前诸偈多约会事归理。一切平等拂诸见。故不合是事事无碍。故今先出此偈本意。言由此缘起成前平等者。上云。本会则住无所住。新集则入无所入等皆平等义。何以得此皆平等耶。特由缘起互相由。故且如本会与十方新集之会共成缘起。由因本会有十方。故十是所起无体。即是本会由因十方说本会。故本是所起。所起无力。故入十方。故由缘起成前一切皆悉平等。言前平等成此缘起者。谓一有定性不由于多。多有定性不由于一。今由一无定性纵多而起。多无定性由一而生。故由无性平等之义方成缘起○故随一佛会即一切佛会。法界一切法会即是一法会。故此一法会不动而常遍。不分而常多。前后互相成。如何不信。故贤首云。缘起法界理数常尔。应细深思自当见耳。观此疏文。似此弟子当听之时。早已不受持令深。且疏结云。不信事事无碍恐未着深思也（已上）刊定记第四云。九解了一多平等。谓解多由一缘起（等文全如抄所引）准此可知。问。何以得知。此刊定意以缘起相由。同理性融通耶。答。经既云展转互生起。即是正明缘起相由之义。而妄会为理事无碍。则亦成令同理性融通也。探玄第四释如抄一上旨趣玄微中。明一多相容不同门之处引。
    抄。不欲欺诬亡殁（文）玉篇云。殁（莫骨切死也）意云。刊定记主已入灭。故云亡殁。而今不欲欺诬彼亡死之人（为言）一义云。
    抄。使质而不野（文）论语第三云。质胜文则野（苞氏曰。野如野人。言鄙略也）文胜质则史（苞氏曰。史者文多而质少也）文质彬彬然后君子（氏曰。彬彬文。质相半也。貌也。已上）。
    抄。三地已下准录古（文）问。今云古者谁人乎。答。
    抄。如释净行品（文）第二会说十信位法中。问明品说解了。净行品明修行。贤者品说解行成满之德也。然其修行者触境发愿。是随事之行也。大疏三下（净行品）云。三宗趣者。以随事巧愿防心不散。增长菩萨悲智大行为宗。成就普贤实德为宗（已上）探玄记第四云。三宗者。以愿海为宗。但愿有四种。一誓愿。谓行前要期等。二行愿。此有二种。一与行俱起。二但对事发愿。则此是行。以防心不散故。三行后愿。谓以行回向愿得喜等。四自体无障碍愿。谓大愿究竟同法性海。任运成辨一切诸事。此中唯论行愿。余者义通可知（已上）其对事发愿者。初菩萨在家时愿。创出家时愿。既出家已受禁戒时愿。乃至尽昼夜寝觉时愿。如是始终随事发愿。无空过时。总有百四十一也抄。梵行品四果（文）第三会说十住位法中。续前十住品方说梵行品者。且探玄记以五义释之。或云。前明正位。今辨成位之行。乃至或云。前辨位通。今别明出家人行经说此出家人行。广举十法。所谓一观身。二身业。三观语。四语业。五观意。六意业。七观佛。八观法。九观僧。十观戒也。此所观戒者。经具说于和尚羯磨教授二阿阇梨等诸师中。以一白三羯磨受之旨也。就此十法两师意别。若依香象意。则此十法只是所对境。推征此十法。所显之真理为梵行体。故探玄记第五云。初释名者。离妄念之染故云梵。会无我理故云行（等文）更有两释。可见之。若依大疏四上。云梵行以何为体。又略有三也。一者即戒。戒能防非故得称梵。二者四等。三者惠（等文）彼品大意如是。应知。然今云四果者。唐经第十七云。若僧是梵行者。为预流向是僧耶。预流果○一来向○一来果○不还向○不还果○阿罗汉向○阿罗汉果是僧耶。
    抄。问明品贪嗔之名（文）唐经第十三云。文殊问法首言。如佛所说。若有众生。受持正法。悉能除断一切烦恼。何故复有受持正法而不断者。随贪·嗔·痴·慢·覆·忿·恨·嫉·悭·诳·谄势力。所转无有离心。既能受持法。何故复于心行内起诸烦恼耶（已上取意）时法首菩萨以颂答曰。佛子善谛听。所问如实义。非但以多闻能入如来法○如人数他宝自无半钱分○于法不修行多闻亦如是（等文）大疏三上云。第七正行甚深○势力已下结成不断。谓有持法。非唯不灭旧惑。亦乃随解新增十一种惑。势力所转（等文）是即偏学教法。体着解门。不如说修行之过失也。凡预学流虽悦无穷。随解增惑。则非至悲哉。
第0章     抄。十向品三倒（文）十回向品（卷第二十二）第一救护一切众生。离众生相回向云。不起心颠倒·想颠倒·见颠倒回向（已上）大疏五上云。谓于前诸事起心。分别常无常等名为心倒。于常等境取分齐相名想倒。于相执实名为见倒。翻背正信立以倒名。翻上名为不起（已上）此略释经文。即通诸说次（云云）下释三不同中。小乘举分别论者及俱舍论之二说而抄（十二上）云。其萨婆多中更有一释（等云云）又疏云。若大乘中亦有多说。一云。依七识心义分三倒。谓七识妄心性是乖理。颠倒之法名为心倒。依是心故便有一切妄境界生。如依梦心有梦境起。即于彼境妄取其相说为想倒。于所取法执实分明说为见倒○诸宗异说恐厌繁之。抄云。若依大乘下虽标多说。但出其一通性相宗次（等文）下更举有释。又出三说。谓起信·禅宗·玄奘也。问。若尔。清凉既广明诸宗。何但刊定记乎。岂非成自害哉。答。
    抄。至如升兜率天品（文）晋经升兜率天品云。尔时一切诸天众及他方来诸天子众下。探玄（第七）释云。大文第五睹佛胜德中。大众见佛法界身云无边德用分为十门（等云云）唐经（第二十二）大同。晋经大疏（止上）亦科云。第五睹佛胜德。而引摄论佛地经及同论等诸经论。以二十一种功德委配释之。问。若尔。此段破之正禅贤首。岂非违前云扶昔大义哉。答。一宗大义全用贤首。即为相承之依凭也。但入文判释之时。或科文大判。或分句细释等。此是小事无后害。故各据一义互述所存。例如无著·世亲师资异他。而释金刚经之时无著。
    抄。又如离世间（等）抄十九下（离世间品）云。今初问即刊定问。然其问意不问十信从十住。问亦为六段。谓前四三贤十圣。后二即等妙二觉。则令六段尽皆不同。谓以信为住。以住为行。以行为向。为地。以地为等觉。以因圆果满为妙觉。此判既非。则令此公此一品经不解一句。以判六段尽皆互故（已上）会解引此钞竟。次云。清凉正从十信配经至妙觉。即五十二次第无差。今云四十二者误也。问。决择作二释。初释同会解。第二释云。或摄十信入初住中此释尤有理欤。上下诸文多云四十二位。况当门末文总结云。四十二位之（云云）上下符顺。何云今是写误乎。答。今别就离世间一品。行刊定误即专由立十信不立之不同。故知。纵虽余位合论。而于十信尤可开之。何摄初住中乎。
    抄。然性相二宗法相文。问。今云。性宗者。终圆二教中何乎。又云。法相宗者。始终二教中何乎。答。愚案云。性宗者虽广通后三教。而今别指圆教也。相宗者。别指瑜伽等之始教法相也。问。凡性相二宗之对论者。悉约始终二教。比论之。谓或云性相二宗十别。或就自受用身方论色声有无。是即性相二宗之对论。亦是始终二教也。或出现品疏于佛果。论心王心所之有无。亦是始终二教之对论也。未见一处而始教圆教相望名性相之文。故知。今性宗者。亦可指终教乎。次今云法相可局始教之法相者。若尔。次下所举四智·六通·五忍·三身等。岂可终教不谈此等法相乎。况五忍是本业经所说。又起信等中盛明三身六度正是终教。全非始教之所谈。今何云局始终乎。答。就大乘中论法相同异。专以始圆二教可对论之。谓终教虽少立法相。以唯依妄念有差别故。终会归一理故。顿教直显寂知。未显法界德相故。然圆教意理事本末更无别异。劫同始教。以无为性属法相数。故知。论法相同异专以始圆二教可对论也。故圆觉略抄四上释后三教云。三是摄事归理。会末同本。四则泯事泯末。唯理唯本。今全事即理。即末全本。故云理事本末无别异也（已上）重意云。非谓终教不立法相。但虽少说之。终以会归为本旨。故疏下文释五教法相中。云三终教中。少说法相多说法性。亦会归性抄（已上）三上释云。故此宗中非不有相。宗意显性以为玄妙（已上）圆教不尔。所立十玄等法相。悉是法界家实德。故不欲会归一性。花对始教可比论之也。但至处处释义者。或虽终会归一性。且就少分所说之法相对论之。如十别等是也。或约余义论二宗不同。如论王所有无是也。何况正见下疏抄释。九门·六度·四智·四涅槃等。并引瑜伽唯识。全所引起信·宝性。思之。
    抄。如初卷叹德。疏序云。故我世尊十身初满（等文）。
    抄。释智入三世（文）初卷叹德明教主难思中。说三业普周。于一切法成最正觉。智入三世悉皆平等（等文）大疏一下云。一三业普周○今初意业即释上成正觉言。前云于一切法。此云三世。乃横竖显略耳。智入平等是正觉成也○此复有二。一以量智达结名入三世。以理智证真名悉平等（等文）。
    抄。以九门六度（等）会解云。下疏云。瑜伽·菩萨地六度各有九。有九门。一自性门（谓出行体）二一切门（谓能具行）三难行门（谓就中别显）四一切门门（谓行差别）五善士门（谓作饶益）六一切种门（谓编摄圣教）七遂求门（谓随所须）八与二乐门（谓令现在作大饶益。令未来广大安乐）九清净门（谓离相成波众密）（已上）。
    抄。若为成种智之境（文）圆觉疏序云。然佛称种智。修假多闻（已上）同略抄第一下云。修假多闻者。既一切皆达具一切种智。方名为佛。故修因必须假藉多闻（已上）。
    抄。若取法花玄宗（文）抄十三下云。即方便品初云。尔时世尊。从三昧安祥而起。告舍利弗。诸佛智惠甚深无量。其智惠门难解难入。论释云。诸佛智惠即证甚深。其智惠门即阿含甚深故。此二句即佛教证二道○彼经自释如来知见广大深远。即实智也。如来方便知见波罗蜜皆已具足。即权智也。所以难解者。一当体深故。二权实隐显故○昔不言三是方便。故方便门闭。今云三乘是方便门。开云则见实。故彼经云。此经开方便门。示真实相。故方便门如莲之花。真实相者如花之莲。此花不有而已。有则花实双合。此经不说而已。说则权实双辨。一经唯为说佛智惠。故彼文云。说佛智惠故诸佛出于世。以佛智惠不离教证。权之与实故说。二深即以略示法花经宗（已上）。
    抄。先所出内（文）法花信解品文也。论语第十云。犹之与人也。出内之吝谓之有司（孔安国曰。谓财物也。俱当与人。而吝啬于出内措难之。此有司之任耳。非人君之道也。已上。）
    抄。如十地品内（文）问。今举十地法相中。不明初地之绝度。有何意哉。答。今以地地观行即显当地之得名故。略不出之也。大疏六上云。初证圣处多生观喜。故名观喜地。此有二义。一二利创成故。二圣位新得。遂本期心故生观喜（文）。
    抄。不了三聚（文）大疏云。二离能起误心犯戒烦恼垢等。清净戒具足故名离垢地（等文）抄十五上云。言性戒成就者。总该三聚别对律仪（已上）。
    抄。不晓八禅（文）大疏七上（第三发光地）云。今统取下经及诸经论。有三义。立发光名。一以初住地十种深心为能发。胜定闻持为所发光○二以闻持为能发。以闻法竟静处修行方发定故○三以胜定总持并为能发。彼四地证光明相以为所发（已上）。
    抄。四地道品（文）大疏七上（第四焰生地）云。言焰惠者。法喻双举○庄严论云。以菩提分惠为焰自性。以惑智二障为薪自性。此地菩萨能起焰惠烧二障薪。名焰惠地（已上）。
    抄。五地诸障（文）大疏七上（第五难胜地）云。世亲释云。由此地中知真谛智。是无分别。知世间工巧等智。是有分别。此二相违应修令合能合难合。令相应故名极难胜○庄严论云。于此五地有二种难。一劝化无恼难。二生不从心恼难。此地菩萨能退二难。于难得胜（已上）。
    抄。六地般若（文）大疏七下（第六现前也）云。前以来者○又四地出世未能随顺世。五地随顺而不能破染净之见。此地观察无染净法界。破波见故○名现前者。庄严论云。不住生死涅槃。观惠现前故○无性释云。谓此地中住缘起智。由此智力令无分别。而得现前。悟一切法无染无净（已上）又云。便证无染净真如。谓此真如本性无染。亦不可说。后方净故（等文）。
    抄。融罗十门（文）大疏云。第二别明观相。即缘起观○佛教所宗。乘智阶差浅深多种○今经文内略显十重。穷究性相以显无尽。非唯寄位同于二乘。言十重者。一有者相续。二摄归一心。三自业助成（乃至）十随顺无所有尽。各有逆顺。即成二十○论三观者。一相谛差别观。二大悲随顺观。三一切相智观。初但观有为无有我。故即大悲为首观。二悲随物增。即大悲增上观。三委悉穷究因缘性相诸门观。故即大悲满足观。初一不同二乘一切也。次一自显菩萨道相智。后即上同诸佛一切种智（已上）是即以此三观一一合观前十门也。且约初门者。大疏以下云。然上相续一门经文无二。随义分三。初明倒惑起缘。实无有我。成一切智观。次顺痴倒事成道相智观。后委究解惑染净性相。成种智观（等文）。
    抄。七地穷一切（文）问。上云四地道品者。既于四地中。具修菩提分法。今何重云穷乎。答。经正有此问答。故唐经三十七。尔时解脱月问金刚藏菩萨言。佛子菩萨但于此第七地中。满足一切菩提分法。为诸地中亦能满足。金刚藏菩萨言。佛子菩萨于十地中。智能满足菩提分法。然第七地最为殊胜。何以故。此第七地功用行满得入智惠○于初地中缘一切佛法愿求故。满足菩提分法。第二地离心垢故。第三地愿转增长得法光明故。第四地入道故。第五地顺世所作故。第六地入甚深法门故。第七地起一切佛法故。皆亦满足菩提分法。何以故。菩萨从初地乃至第七地。成就智功用故（已上）大疏七下云。初地愿中具。二地戒中具。三地闻中具。而云愿增长者。欲依如来智惠利众生故。余可知。七地一切者。瑜伽中说佛功德。七地皆得。八地成就。九地具足。十地圆满○征意云。何以前六各一至七。方具一切。释云。从初积集至此成故（等文）同上文云。六地以前渐起诸行。谓初愿。次戒等。故名为生。七地已上念念顿起一切诸行。故云无生已上此释七地已上名无生忍之由。有四义中。第二义也。既前六地各但起一行。故未穷之。第七地方具一切。故云穷一切等也。问。第七地具一切者。其相如何。答。晋·唐两经及十地经论并广说此义。旦探玄记十三释此菩萨于念念中常能具足十波罗蜜之经文云。一念之中舍已善根。与诸众生名为坛度。即此念中能息烦恼。名之为戒。慈悲相应不损名忍。进求无厌心无异念忍。法无生巧起此行。大愿转增异论。不坏妙达所宜。是故一念起一施时。即具此十。余者念念中相续不绝。虽前诸地皆欲修此。到七地中方得成就（已上）问。今第七地中念念中常具一切者。一行中具一切欤。为当一切行中具一切行欤。答。此事诸论说相多途。人师解释亦不一准。且案清凉意。云前六地渐起诸行。故各但修一行。第七地顿起诸行。故一行中具诸行。第八地已上方始一切行中修一切行。如上所引大疏七下。可知之。问。大疏六下引瑜伽论云。地前虽行一切。一一行故。地上一一各以一切成故。不动已上一切行中具一切（云云取意）准此。地前但修一行。初地已上通一行中具诸行（见）何云但第七地一行中具诸行哉（是一）又探玄记十一云。初至第六于一行中修一切。故名为广。二第七地中一切行中修一切。故名大（已上）此释如何会通哉（是二）如何。答。
    抄。权实双行（文）问。五地真俗合观。与今双行同异如何。答。大疏六上（本文中）云。七善修无相。功用究竟能过世间二乘出世间道。故名远行○五地真俗无违。何异此中有双离。略有三异。一彼犹未能过二乘故。二虽以真入结。犹于双行未自在故。三彼尚未得甚深般若故。于双行非深妙故（已上）且第二释以真入结者。第五地菩萨根本智证真理之体性之时。兼知真理上相用。是名真俗合观。譬如以一眼见镜并镜上影。是即一根本智中带结缘之用。故云以真入结也。然于空有二行。未能双行故。大疏七下（第六地）云。六地已前空有间起。名之为生。七地已上寂用双行。故名无生（已上）抄十六上云。亦是生起之由不同前。行随一行中有空有。故入观起空。出观起有。故间起名生。七地常在观而涉有不迷于空。观空不碍于有。故称方便。更无出入之殊。故云无生（已上）此释四·五·六地名顺忍。七地已上名无生忍之由。有四义中第三义也。同抄六上云。以七地有空中方便惠。有中殊胜行功用行满。故云无量（已上）同十七下（远行地）云。定散自在故胜行了（已上）唐经三十七（远行地）云。以愿力三界受生。而不为世法所染。虽常寂灭。以方便力而还炽然。虽然不烧（已上）。
    抄。八地七分该罗（文）大疏七下释第八地云。正说分中二。先地行。后地果。前中有七种别。一总明方便集作地分。谓总前七地。集作此地方便故。是远方便也。二得净忍分。谓前地得忍光明。此地修熟令净故。是进方便也。已上二分即入心。自下皆住心也。三得胜行分。谓依前净忍发起胜修故。是初住地行也。四净佛国土分。谓依前胜行。更起修净佛国土之行故。是正住地之始也。由净土行故得二种净土果。一相净果。谓众宝严净等。以直心等行业为因也。二自在净果。谓三世间圆融等。以净土三昧等德业为因也。五得自在分。谓依前修行三世间自在行。故得十自在。是正位地之终也。命自在者。以不可说功命住持故。心自在者。以无量三昧入智故等（云云）六大胜分。七释名分（已上取意）。
    抄。九地居法师之位（文）第九善惠地菩萨修习如来智慧。入如来秘密法。以如来智慧。如实知众生十稠林。谓以种种相烦恼种种相。或业。或三聚。或根欲性等也。随其心相等为法要。故云药病须知也。
    抄。不得四十辨才（文）今经说四无碍辨。有十种不同。故云四十辨才也。唐经第三十八说。第九地菩萨说法成就中第四。四无碍云以法无碍智知法差别。义无碍智知义差别。辞无碍智随其言音说。乐说无碍智随其心乐说（已上）能诠之法所诠之义等。应知。唯识论第九偏存此义也。又第七。四无碍之法无碍智知一乘平等性。无碍智知诸乘差别性。辞无碍智说一切乘无差别。乐说无碍智说一一乘无边法（已上）大疏八上云。第七大小乘相中。约权实以分法义。一观相。谓一观不异。唯此一事实故。二性相就彼根性有三乘故。三解脱相会彼三乘同归一实。解脱相中无差别○四念相即开方便门。随机念异心行不同。以多法明。说诸乘法。然皆为一事故。论云。随显解脱（已上）十七下之知实为法。知权为义。会三归一为词。开方便门为乐说（等文）准此。法圆经是词乐说二无量之所说欤。
    抄。如始成正觉（文）大疏一下云。次文成正觉。约教不同。小乘三十四心断结五分法身。初圆名成正觉○大乘之中。约化八相示成约报。十地行圆四智创圆。名曰始成正觉。据实即古今情亡心无初相。名之为始。无念而照。目之为正。见心常住。称之自觉。始本无二。目之为成。约法身自觉。圣智无成不成。若依此经。以十佛法界之身云遍因陀罗网。无尽之时念念初之为物而现。具取主伴摄三世间。此初即摄无碍功之初。无际之初一切成无成不成○不坏假名。故言始成正觉（已上）。
    抄。如幻喻中（文）唐经第四十四十忍品说如幻忍。云菩萨摩诃萨知一切法皆悉如幻从因缘起。于一法中解多法。于多法中解一法（等文）。
    抄。具引□章（文）会解云。言□章者。未详何人所作（已上）私云。探玄记第十五（十忍品）云。如幻□有其五义。所依之中。二幻师术法等（云云）大众全写此释。故云具引也。但改□而为马。故大疏八下云。如结一中幻作一马。一有所依之中。二幻师术法。三品现幻马。四马生即是马死。五愚少谓有。初中喻法性。二术喻能起因缘。谓熏识等。三喻依他起。法即众生等。四喻依他无性。即是圆成○五喻取为人法。今菩萨反此。故云解了。二约圆融复有三义。一以理从事。故说相即。如马头之中不异足中。说头即足故○二以理融事。一多相即。如马头无别有。即以中为头。以中体圆融故。令头即足故○三约缘起相由力。则法界同一幻网。令一多相即如幻师术力。令多即一等（已上）抄。如影之喻（文）凡如影忍者。经有十一对文。大疏八下科释。云初七对双遮显性。以成止行。如影无实故○二对双照性相。以成观行。如影虽虚而现故○二对遮照无碍。成双运自在行（已上）又三影者。一水月喻。此喻于定地所引境界。以水有润。澄清性故。二光影喻。谓身映目等。而有影则弄影多端故。喻境牵诸识转变万殊也。三影像喻。此喻非定地果报。以镜中影像离本质别现镜等中故。喻于果与因处别（云云）问。以此三影喻前三行欤。又何必分此三影。即为自能哉。答。
    抄。第七回向刹平等（文）问。何必于刹平等等诸句。广出诸句哉。答。唐经第二十九说。第七等随顺一切众生回向中。辨成益有四段。成四德。一因位广大德。二果位清净德。三会违自在德。四相尽平等德。前之二段即随相益。后之二段即离益。且第三会违自在德中。有十五对。经文大分为四。初十一对明法法相望无违。次二对明世世无违等。初中亦分三。初六对事事无违者。经云。如是回向时众生不违一切刹。刹不违一切众生。刹众生不违业。业不违刹众生（等文）如是心境等相望（云云）次二对事理无违者。经云。法性不违相。法相不违性。法生不违性。法性不违生（已上）疏五下云。初对约所相之法○后对约能相四相○略举一生耳（已上）次三对理理无违者。经云。刹平等不违众生平等。众生平等不违刹平等（等文）如是一切众生一切法等相望（云云）疏五下云。然上三段无违。初后二段唯约异类相望。由后段中以乎取理有多平等。故中间事理无违则有二义。一自类相望。如刹望刹平等。二异类相望。如刹望众生平等。平等即无性之理也（已上）今此三种无违。正是一宗之大义。故尤作诸句。可简别之也。问。若尔。三种无违真○作诸句。今何偏就理理无违之文。殊作诸句哉。答。初二无违遍在一经。会之品品无处不说。然于理理无违者。说处颇希欤。故今就此文便委细释之。尤有其谓欤。问。理理无违者。其义如何。答。彼有五重四句。且引第四句。大疏五下云。一刹无性即众生无性。以无二故。二不即以无可即故。三刹即空生以无性。是众生刹迷无性。即众生故。四刹不即众生。以不碍两存故。此中初二句是第三段理理无违。以无可即亦无可违故。第三句是第一段事事无违。第四句虽非无碍亦不相违（已上）抄第二下云。言此中初二句。是第三段理理无违者。一刹无性即众生无性。即空生无性。二理同故。言以无可即亦无可违者。释第二句。理理无违义（已上）又云。事理无违及理理无违由此。故令事事无违。谓既同一味事。复即理由事即理。理融于事故得事事无碍。故无违也（已上）此中大意云。抄。第八回向历境起愿（文）唐经第三十（等相回向）云。佛子菩萨摩诃萨。见可爱乐国五园林草木花果。名衣上服○或见帝王成德自在○见是事已。以方便智○为诸众生勤求善法○愿一切众得诸如来。可爱乐见见法真性平等平等。愿一切众生见诸如来○圆满供养等（云云）总有三十一愿也。疏五下云。由见可爱乐境。可爱示善故。愿成可爱乐德（已上）问。横竖次位者。何乎。答。疏云。释此诸愿。通有二意。一横对上境。发等依愿。二竖配地位。以影总愿。总者随见一境即发多愿。缘因果故（等文）初横对上境发愿者。意云。若见国土。当愿众生见法性土受用变化净土。若见园林。则当愿众生极无漏法林总持三昧园苑。若见草木。善观五乘三草二木智差别故等（云云）次竖配地位者。初见真法性。次圆满供养是十信位。如是三贤十圣一一配释之。故云尔也。问。竖可论次位。何云横次位乎。答。三身·四土·三草·二木等。是优劣疏细其位不同。又义门道理次第不乱。故云横次位也。
第0章     抄。普贤三昧（文）问。何必别指此品。名妙中妙乎。答。会解云。恐是普贤行品传写之误。以此品与出现品是平等因果故也。又彼文中明所治广多。一障一切障。能治深妙。一断一切断等（已上）大疏八下云。普贤行品○远答第二会初所行问。及不思议念请本愿问。故前虽已答。下二深妙故重明。亦犹相海随好而妙中之妙。古德别为一段因果（已上）既彼普贤行品疏正云妙中之妙。明知。今抄云普贤三昧穷妙中之妙者。应是普贤行品。会解记释尤有其谓也。问。何故七处九会三十九品中。殊指普贤行出现二品。独为其妙乎。又本经文有其所见乎。答。晋经卷第三十四云。普贤菩萨行品第三十一。尔时普贤菩萨摩诃萨。若诸菩萨言。佛子如向所说是微少说（已上）唐经四十九云。佛子如向所演。此但随众生根器所宜。略说如来少分境界（已上）探玄记十六云。如向说等者。释有二义。一约近。如前小相品所说。令诸天子成普贤行。是微少说。以随所化愚痴众生。惑业障重堕恶道者。显小相用。故尔也。若约障性智慧众生。辨大相业用。则广大不可说不可说也。二约远则五周因果中。如前第二周。是微少说。以前五位渐次因三位差别果。虽诸门内亦有普贤圆融之义。不同三乘。然门相阶降同彼三乘遂机就病不尽法深。名微少说。此下二品明普贤因果逐于法性。不就浅机以分阶降。名广大说（已上）大疏八下作三释。初后两释意全同探玄。第二释云。二通指前所说之果。为少分境。果海绝分故（已上）准此。经文并解释以前诸品通为微少说。但以此二品殊为玄妙云事。实分明也。有一义云。法界缘起与性起门相望。比论尚以性起殊为深妙。故云尔也（云云）此义亦有其谓者欤。集成记第六释十玄义总标云。此中具明一即一切。一切即一等。无住无我圆融道理。故名法界缘起。此由佩诠不及性起（已上）其佩诠者。即探玄记云。然其门相阶降同彼三业等之意也。出现品疏释如次下引。旨见之。
    抄。出现一品（文）大疏九上（出现品）云。然此一品之旨宏奥。能顿能圆。究众生之本原。罄诸佛之渊海。根本法轮之内更处其心。在金轮种中复为嫡子。妙中之妙。玄之玄。并居凡类之心。入小巧而能速证安。得自欺不受长沦生死之中。今闻解能欣。尤须自庆昔善意（已上）云。一代诸教中。以华严经为根本法轮。又根本法轮之内。以出现品更为其中心肝心。故云更处其心也。譬如四轮王中以金轮为最上。又金轮有千子中。以嫡子为长。都以菩萨乘为金轮种。别以普贤机为嫡子也。探玄记云。此下二品明普贤因果等（云云）普贤因果者。普贤自体因果也。故搜玄记第四（普贤行等）云。此即第二自体因果。此品是因性起是果（已上）探玄记释普贤行品云。问。此与性起何别。答。有三别。一此约因。彼就果。二此是能发。彼为所起。三此通修生。彼唯性起。
    抄。法藏界藏（文）法界观是杜顺作也。花藏观旨归关脉及义理之分齐（此指五教章）并是香象作也。谓疏下文义理分齐四门。专依法界观释花藏品。用彼观意释教起十因中。十种益并同十缘中时处主三缘全写旨归。又华严传第二云。释灵裕○造华严疏及旨归合九卷（已上）纲目云。法业出义记二卷。名华严旨归（云云）兼指此等欤。释经题名立十门中。第五展演无穷。第六卷摄相尽。第七展卷无碍。第九摄归一心。第十泯同平等者。即当彼关脉义总立四门中。一展转无尽。二卷摄相无势。三卷展无碍摄之义。故知。依用彼文也。问。会解云。关脉未详（文）决择云。关脉系表。应是生·肇·融·睿等诸法师所造章疏。皆性宗关节血脉。纲系表显之文也（已上）此等释如何。答。此等释者。定是误欤。和国现有关脉义一卷。流传于世。其题下云。法藏撰（是一）又三圣圆融观云。以文殊二智证普贤体用。此之一门古德亲问三藏言。有经说未传此方（已上）古德者。诸处并指香象也。然探玄记十八末会初立十门。明二圣法门中不见此言。于是关脉义云。以文殊当般若位。普贤当法界门。所以知者。师云。三藏言有往作如是说（已上）明知。清凉引此文也。但圆融观云亲问。今云师云等者。
    抄。关键之幽微（文）会解云。关键即文超法师作（已上）行愿记第一云。然一法界心成诸法者。总有二门。一性起门。二缘起门（关键中约亲疏也）（已上）又云。故关键中说法界起诸法时。有性起门及缘起门（已上）准此。出现品疏抄等约染净二缘起。顺性违性。以明缘性二门者。正是用彼关键。约亲疏之意欤。故抄六上九下引用遗忘集。是文超法师作也。
    抄。关中系表（文）会解云。即关中生·肇·融·睿等所作章疏文。古出于象系之表。故云系表。此非名题也。故对下格言（已上）同第六云。钞言关中者。即禹贡雍州之城东目华略河。而北西自岐陇原极于北垂尽其地。儒书云。汉兴都关中是也（此取关中四圣释也。已上）。
    抄。三玄格言（文）会解云。三玄格言者。有云。周易真玄·老子虚玄·庄子谈玄。此格言也。或恐非此（已上）有之者决择也。但抄四下云。然此方儒道玄妙不越三玄（等云云）何云或恐非此乎。不审不审。
    抄。上古妙义（文）决择云。下疏（第九下半四十二纸内）云。从他闻言已解为盗法。观佛三昧说。此人堕地狱。如箭射空。后学诫之（已上）。
    抄。如破娑婆形（文）决择云。花藏品中广叙世界体形。至此界云如虚空。而刊定破云。大小乘经论但说无形状。今既云如译之谬也。先师贤首在其译场之内。故清凉出古意云。外书中说六合之空状。如圆穷古就外。况故无失也。如法花云。譬如梵王是众生父。如来岂不知妄计。但就常情所知尔（已上）。
    抄。纤芥在于珠中（文）会解引下抄云。今疏意非不许苑师。但已着在经。小有可通即为会释。不欲使人轻毁圣教耳。故今云何须系破也（已上）。
    抄。又如十行品（文）晋经第十二行品说第八尊重行中云。彼菩萨观察众生了达非有。而不舍一切。譬如河水不至彼岸。不来此岸。不断中流。能度众生○菩萨摩诃萨亦复如是。不趣生死。不趣涅槃。亦复不住生死中流。而能济度此岸群生到于彼岸（已上）探玄记第六云。问。既不趣生死不起涅槃。应言不住此二中流。云何偏言不住生死中流。答。远法师释云。前不趣二处。是离有也。不住中者。是离无也。谓生死无处名断中流。不住此无故云不住中流。今更如东流水。不住南岸。不住北岸。亦得说言不断北岸中流。以中无别体。约岸分故。若尔。南岸亦得何以不言涅槃中流。释以所度众生在此岸故。是故偏就生死而论。约彼亦得（等文）意云。生死为此岸。为北岸。涅槃为彼岸。为南岸。如是可见文也。既举远公等。故云广申异见也。
第0章     抄。今文分明（文）唐经第二十云。譬如船师不住此岸。不住彼岸。不住中流。而能运度此岸众生至于彼岸（等文）法合之文同晋经也。大疏四下（十行品第八行）云。喻中初句喻能化。次之句喻悲智不住之行相。后而能下三句喻不住之功能○生死即此岸。涅槃合彼岸。合上中流。亦言生死者。以发心之后成佛之前。十地三贤尚居二死。是以中流即是生死。故云生死中流。非生死涅槃之中间名生死中也。文旨显然。晋译者。失旨。不应广引（等文）自下更举三师释略之此中大意云。晋经云。譬如河水而不云船师。故云失旨也。余文大同。思之可知。
    抄。须存礼乐（文）尚书序云。先君孔子生于周末。观史籍之烦之惧览之者不一。逐乃定孔乐明旧章。删诗为三百篇（已上）古文孝经云。移风易俗。莫善于乐。安上治民。莫善于礼（已上）。
    抄。草创者难固。论语第七云。子曰。为命早谌草创之（孔安国曰。谌郑大夫名也。谋于野则获。谋于国则否郑国将有诸侯之事。则使乘车以遍野。而谋  作盟会之辞也。）世叔讨论之人。子羽修饰东里子产润色之（马融曰。世叔郑大夫游音也。讨治也。早谌既造谋。世叔复治而论之。详而审之也。行之掌使之。子产居东里。因以为号也。更此四贤而成。故鲜有顽事也。已上）。
    抄。落落星布（文）老子经下河上公注云。落落喻多（具如抄一上私抄引之）。

演义抄一下纂释第二
演义钞一下纂释第三


　　　　　



自下第三开章释文

    抄。今转势用之（文）问。转势者如何。答。一义云。决择云转势用之者。更改用之。彼以须弥合佛。身智合论。动合说经。亦通共与不共。今文须弥合身。智慧合海。动摇合说。但论不共。不通其共。故云转势（已上）准此。有三转势。一者智论佛身佛惠并局能说。喻之须弥。此须弥动即合说经。然今疏意别取佛身合须弥故。二者论以佛智偏局能说。今通所说故。三者论通述共不共二种般若教起因缘。今为证华严教起因缘故。但论不共不通其意也（为言）得此等意可见抄释。一义云。会解云。由智论以说般若。为动须弥。即所说。今转以能说人为摇须弥。又开智通能所说故云转势也（已上）意云。论以所说般若为动须弥。今转喻能说人（为言）问。今引智论者。为例证。为直证。答。会解云。问。论中乃般若缘。今何用为华严缘也。以是不共般若故今用之（已上）此释意存直证欤。即今抄云。并即不共般若者。亦述此意欤。问。正见智论第一（缘起品）云。问曰。佛以何因缘故说摩诃般若波罗蜜经。诸佛不以无事及小因缘。而自发言。譬如须弥山王○答曰。佛于三藏中○为诸声闻说法。不说菩萨道。唯中阿含本末经中。佛记弥勒菩萨○佛今欲为弥勒等广说菩萨行。是故说般若波罗蜜（等文）自下广有二十五复次。释成大因缘义并别就大品经。明教起因缘。故知。彼论偏局大品一经。尚不通共般若中余方等经。何况通不共般若哉。如何。答。彼论含通别二意欤。谓望正所释之经。别明大品经之教起。其义勿论也。况立缘起品。专明大品经之教起也。二十五复次更不可有异途。但彼论意因释大品。广述一代大小权实之大义。般若经之名义总互诸大乘。就中于华严经者。数处指之。或云得道夜般若。或云不思议经（二处在之）或云不共般若（二处在之）故知。今虽正明大品般若因缘。而意兼含不共般若因缘。有何难乎。问。若尔。可通余方等之教起乎。答。
    抄。又于经中（文）一义云。决择云。前解智通能所。后解身亦通二（已上）一义云。会解云。又于下此非转势。乃贴论意释也。彼般若为所说。今佛身佛智为所说。文势皆同非转用也（已上）准之。
    疏。出现本为大华严故（文）问。此释者为显华严是如来出世之本怀义。将又如何。答。此有异义。可分别之。一义云。先伏难意云。今引下经。是明如来出现世之缘。全非如来说华严之缘。今何引此证说经之缘乎。今会通意云。实虽此经文明出现缘。而如来出世之本怀唯为说华严一大事因缘。故望其本怀时。以出现缘全取为说华严之缘（为言）问。探玄记直引法华正文。今以义暗指彼文。虽有此实。而同是法华中一大事因缘也。然彼经文自指当经所说之佛知见名一大事。今何引此文证华严名一大事之义乎。况妙经中自称此是出世本怀。华严中全无如是文义。有何依凭成立华严是出世之本怀义乎。答。至法华会所入之佛智即是最初所说之根本佛惠者。自他宗一同之定判也。故知。故今抄释一大事因缘即华严佛智也。何况晋经性起品说。性起正法总相十种因缘中云。十者分别演说无量诸法实义（已上）玄十六释云。若不成佛者无由宣说无尽法义。故现正觉已上是则圆经中。以华严为出现本怀之诚证也。但探玄大疏当段总指彼十种。故无别指此文为证诚也。云尔岂谓以华严为出现本怀非诚证耶（已上一义意也）一义云。法华云一大事因缘出现出世者。此亦明如来出现之因缘。全非以法花为出世本怀之文。是故今复下明教起因中。有开因性之一因。即为证此义。引法华之今文。故下抄释云。言因缘者。因此缘此说出现（已上）是则教起因有数多中。举开因性之一因也。何必以此为华严称出世本怀之文耶。但今抄伏难等意者。论出现与说经之同异。而答意约人是出现。约法即华严。以人法是一故。出现之缘即华严缘也（为言）全非谓出世本怀唯为说华严法界故。望其本怀以出世缘为说经缘也。
    疏。因十义者（文）决择云。因十义等者。通有三释。一皆用花严即体之义为因。二皆用华严异体之义为因。三随应不定。初即体之义为因者○一法应故○大华严经常说遍说。非由别因法尔合说故。二酬宿因故。但取经上能酬之义。非取所酬为因。三顺根机故。但取经上能顺根机盛之义。非取不顺为因。四为教本故。但取经上能为诸教根本之义。非取诸教为因。五显果德故。取能显义○十利今后故取能利义○十利今后故取能利义○二异体之义为因。一法应尔故。准世界成就品疏文云。二法如是者。梵云达摩多。此云法尔。或云法性。若是法性即以本识如来藏身为所依持。恒顿变起外诸器界（可证后义）若云法尔者。谓有问言。何以诸佛众生起于刹土。答。法应亦是不可致诰（可证前义）若会此二。谓法应如是藏识变起○二酬宿因。取所酬愿行为诸经因。三顺根盛。亦取所顺○十利今后皆取所利故。三随应不定为教本取即体义为因。利今后多取即体之义为因。余皆异体为因。或皆通二（已上）凡定因之义者。邪正决断之至要也。今此即体异体二因之义。尤可留意者欤。
    疏。夫王道怛怛（文）问。今云。王为轮王。为帝王。又道者游行之道路欤。仁义之政道欤。答。会解云。新经疏云。如皇王帝道千古同观。意云。帝王之道尚千古不易。况佛法王证极法界而异途耶（已上）决择云。或我世尊但传古事。非自新说。如世君王初登宝位。但行古道非创新规。故成法尔（已上）既云帝王。云君王。故知。是帝王非轮王。又两记意共是政道之义。非游行之道路也。问。探玄释今法尔云。如大王路。岂非道路哉。同第五（十住品）云。三世佛果无不皆由十住因盛。如大王路理无岐住。故云同说（已上）同第六（十藏品）亦同之。凡此喻出梁摄论第二。如探玄第一纲目等私抄中引之。何况楞伽心玄义云。初顺古者○如大王路三世同游也。此等释并何游行之道路如何。答。
    抄。第五大那罗延。大疏八下（不思议品）第五常遍演法力。此即不退言音无变。无断尽故。文中二。初明一身转。后如一佛下明多身转。前中三。初显所说多。次如是演说下明所说常。后所谓下不所说体。后多身可知。是则常恒之说。前后无涯。生盲之徒。对而莫睹。随所盛见说有始终（已上）抄无释。会解记云。问。上引不思议品云化现。又云神通力等。此乃业用法尔。应是德相。何尔耶。答。就机虽是业用。约佛无非德相。以德上用故（已上）。
    抄。结释经文（文）问。如何结释乎。答。会解意云。抄次上所引经。云如是尽虚空界等者。此即处。以毛端横指法界也。次云一一世界中念念现等者。此即时。以刹那尽于劫海也（云云）但今疏自结释自所引经文。
    抄。既常既遍故（文）问。纵虽常遍。何必为不待别因之由乎。答。若有间断之法。再起之时必可待余缘。既为佛德能本无间断。法尔常遍故不待别因。例如五教章（断惑章）释第七识云由相续故。非第六所引不同五识（已上）还源观云。古今常然名为法尔（已上）准此可知。会解云。不待别因者。但佛证穷于时处中法尔顿起常起。不同余教要别有因牵故方起也。问。今云法尔不待别因缘者。何故次下云但随见闻。又云离机说法无所用故乎。答。会解云。疏但随见闻下顺机盛意。次云昔因法尔。虽能常遍约可流传。皆由机盛为门不同。在机则有始有终。在佛则无始终也（已上）准此。约佛德能则唯是法尔常说遍说。不待别因缘。若约机缘则有始终。故要别有因缘牵之也。问。今云法尔者。与彼老庄自然及外道自然。同异如何。答。抄十六上云。自古诸德多云三教之宗。儒则宗于五常。道宗自然。
    疏。但随见闻。问。今云。见闻者。三生中见闻生欤。答。
    疏。令寻于此（文）意云。寻此略所流传之一部经。即见常恒所说无边法海（为言）下喻中正显此旨也。故大疏八下云。是则常恒之说（等文如上引）问。此义不尔。今抄释此文云。以见理圆融（等文）意云。
    疏。二酬宿因（文）会解云。问。既云宿因深故法尔而转。何得上云不待别因耶。答。上云不待别因。乃不待现因。今显昔方能法尔。故不同也。若尔。既由昔因安成法尔耶。答。教章云。由约智故。说旧来如此不成。即已成则离始终故。智及与法旧来成故。同时具足故。据此若约旧来如此。宿因亦即法尔。以同时具元故。若依由智故说旧来如此。故云酬宿因也（已上）准此。案云一切诸佛才成正觉。即转法轮者。正由法性实德故。法尔如是常说遍说者也。于是有难云。纵虽法性实德如是。何必诸佛常说遍说哉。故此通云诸佛往昔发心修行。必定称顺法性。以发大愿修胜行。故今成正觉亦酬宿因。称顺法性常说遍也。如五教章十玄义。释因陀罗纲门云。法性实德法尔如是也（等文）今疏云创蹑玄踪等。思之可知。然今会解记意。法尔约法约理。宿因约人约智。纵虽法体必然之道理。而非智行。争得开显哉。故疏云何以法尔如是转耶。宿因深故（为言）问。不待现因者。是何因哉。答。禅源诠下卷云。性宗则一切诸佛自体。皆有常乐我净十身十智。真实功德相好。通光一一无尽。性自本有不待机缘（已上）圆觉略疏亦同之。彼略抄二下云。性自本有者。论云。性上本有过河沙数无漏功德等。不待机缘者。拣获教应化佛也（已上）准此。机缘等名现因也。问。若不待机缘等之现因者。何故今十因中。以机盛别立为一因乎。答。决择约德相业用。以简别之。具如下引。可见之。
    抄。标因深广（文）问。正见疏文。云宿因既深教起而大此云大者。即广大义也。若尔。可云标能起因深所起教广。今何但云因深广乎。答。会解记纠正此旨云。似此科合云标示深广○不应独科云标因也。恐后人笔误尔（已上）准之可知。
    疏。创蹑玄踪（等）问。因深教大之义。如何科拣乎。答。会解意。自初至顿朗万法者。是因深也。乃以下教大也（云云）决择作二释。初释同上。次释意。自是以妄相下果大也（云云）此师者教大名果大也。问。今云因深者。为别指等觉已还因位善根。为望所起教。通取佛果功德亦属能起因。答。两记共约因位善根也。且决择意。创蹑玄踪者。存相菩提心也。按神等者。离相菩提心也。事理无碍真菩提心也。或上观下止。即止观无碍也。悲智等自他俱利也。行愿等可知。次云是以下果大也。妄想等者。不断而断。即如理智也。灵览等者。如量智也。乃以此二智无碍解脱力。开阐花严妙法门也（云云取意）若依会解意。初二句约证。谓初句明能证智。以初发心时便成正觉故。即涅槃之菩提也。次句明所证理。以众圣归宗冥会之所故。即菩提之涅槃也。次二句约修。谓初句明大悲般若恒相辅翼成无住行。次句总明普贤无方愿行。次二句约彻真达俗。谓是以二字由上修证同时无碍。故得妄本寂性本净也。谓初句明妄本寂而彻真。次句喻性本净而达俗。由上六句无碍融通故因深也。次下明教大。可知（云云取意）问。见会解释。悉约果位（见）何云因深乎。答。圆教意。因缘果安初心即极。何足怪乎。
    疏。诸会佛加（文）问。今云诸会者。通指九会欤。答。会解云。即一三四五六。此会入定有加。二七不入定故无有加。第八入定无加。而有发起。第九佛自入定故亦无加。故准五会有加（已上）问。下云主仙神者何乎。答。初会供养众中。开化匝地主山神也。唐经第四卷。
    疏。三顺机盛（文）决择云。上之二因并是德相。约法性力。约佛德能。常遍说故。下之八因并是业用。临根示导故。或唯初一是德相因。中间八因是业用因。故疏云。乃以无障碍解脱阐斯妙门。神通解门唯业用故。最后一因通德相业用○或初一亦通业用。钞引不思议品神通说故（已上）。
    抄。十方法惠白佛言（文）问。正见经文。十方尘数佛同名法惠。各现其身在法惠菩萨前。作如是言（云云取意）如何。答。会解云。以名字误书作白字也。合云十方法惠同名佛言（已上）。
    疏。将欲逐机（文）问。圆觉大疏上（本）云。华严称性不逐机宜对待。直显一真法界（已上）五教章称性本教。逐机末教等（云云）并明花严是称性之本教。故不随逐机宜之旨。今既云将欲逐机。岂是称性之直谈乎。答。以时处等校量。显示法之时。同时异处表显本末不离。是同教义也（云云）又花严根本法轮中。含同别二教。有德相业用二业。若就佛意。约德相则纯说一极常恒而无间断。是即别教一乘不共之玄旨也。若约就佛德于机。则机有顿渐。若为渐机兼有于一佛乘分别说三之志。是即业用门之一分同教一乘之施设也。会解云。若但赞佛乘众生没在苦。今欲开顿说渐。故作此言。然佛本意纯说一极。此意在法尔中也（已上）。
    抄。天台指为乳教（文）会解云。今据妙玄。云呼为乳者。意不在渎。以初故本故。如牛新生血变为乳。纯净在身犊子。若□牛即出乳佛亦如是。始座道场新成正觉。无明等血转变为明。八万法藏十二部经。具在法身。大机犊子先盛得乳。乳为众味之初。譬顿在众教之首。故以花严为乳耳。评曰。既云初故本故。又云众味之初。此初即是本也。岂非指部。为本耶。又众味不从乳出。因何而有耶。此但顿渐对说。岂得不然（已上）今云。妙玄者玄义第十也。此文次下又云。又约行者。大机禀顿。即破无明。得无生忍行。如醍醐。又虽禀此顿。未能悟入。始初立行其如乳。若望小根性人行又如乳。何者大教拟小如聋如哑。非己智分行。在凡地全生如乳。以此义故顿教在初。亦名醍醐。亦名为乳。其意可见也（已上）释签第十云。四约行中。亦从所对得有二名。一从所证理极得醍醐名。二得乳名复从二义。一大行之始。二小机未转。先列二义。次何者下释小未转之相（已上）私案云。如此释者。初顿有三机。故通二味。一约法身菩萨得证悟。则喻之醍醐。二约大根性之始行。则喻之乳味。三约小机未转。亦以喻乳也。问。若尔。乳者是喻未熟。何云意不在渎哉。答。
    疏。先照高山（文）唐经第五十卷出现品中说。出现语业之文也。问。今为显开渐摄末之二种本。引日照高山喻。尔者此高山者。为喻所转之法轮。为喻所被之机。答。可有二意也。问。二意俱不明。若云喻法轮者。正见经文云。譬如日出先照须弥山等诸大高山。次法合云。先照菩萨摩诃萨等诸大山王。既以菩萨合高山。岂非喻所被机哉。何况引此文竟。结释云。始成便说花严是照菩萨山王（已上）既云菩萨山王不云花严山王。明知。不喻所转之根本法轮也。若云喻所被机者。今为显开渐摄末共以花严为根本法轮。更无二个根本之义。故举日照高山喻。意云。日出最前照高山。是喻佛日出现先说根本法轮。日没时还照前山。即喻法花等所说一乘更无别物。还指最初所说根本一乘。为舍利弗等所入之义。若强云喻机者。有法喻不齐之难。谓花严所被是直往大机也。法花所被即迂回渐悟之声闻等也。既渐顿有异。何以一个高山为喻乎。又若以高山譬所被机。更以何物譬根本法轮乎。住云而彼如来大智日光等。此日光合能说佛意。以根本法轮是所说法门非能说人故。亦不可合日光也。如何。答。出现品说佛身业者十喻。第四日光等照喻者。佛平等随应力。即今所引经文是也。又玄十六释晋经今文云。初日光等照喻。云佛平等应机身。合中有六位机盛。谓三乘及三聚无念而照益（已上）准此。以高山合所被机之间分明也。但机不自发必得法利始成器用。法不自显绝机摧破德。方名法轮。故出举机则其所得法自然具之。更不待言者也。故抄二下云。一音但是教。本非即是教。教乃在机。随机不同（已上）准此可知。就中今经文。虽明佛平等应同之身业德故举机盛。而其佛身虚不应同。必以法应同之。况此文明先大后小。正约法以明之。故探玄记第一明教前后中。依本起末门引今文竟。次又引三千初成喻文云。先照菩萨诸行智慧。次起缘觉声闻及余众生一切善根（已上）双释云。此等文明佛初时说大后渐说小。约法以明依本起末。非约根器。以无先学大后学小故○小乘之法定从大乘流出故（已上）大疏一上全同之。准此。若非约法为显本末者。今列先大后小。有何所表耶。若唯约机。则先大后小不可有所表故。明知。经列高山黑高原等。喻菩萨缘觉声闻等大小机。其先大后小正为显法本末。岂非以高山喻根本一乘法。以黑山喻十二因缘法等耶。故今抄次下云。唯明一极为照菩萨（已上）上云一极是法也。下云菩萨即人也。合此人法总喻高山。故云还照高山。故会解记云。问言。法花涅槃唯闻一极为照菩萨者。何言归于花严○答。以照菩萨约人。入于佛惠约法。以人从法故归花严。以法从人为照菩萨（已上）。
    抄。先照须弥山等（文）大疏九上云。黑山喻缘觉者。无法空之光故。不出功德故。不同菩萨十大山王十地。高原喻声闻者。不生佛法莲花故。大地一种通合三聚。取决定能生处喻正定聚。得缘方生喻不定聚。砂卤等地喻邪定聚。然亦不于故皆等照然（已上）亦不舍者第五十一经举趣寂二乘及邪见众生竟。次下云。然亦于彼曾无厌舍（文）此意也。又不同菩萨十大山王等者。第三十九经（十地品记影缘分）云。菩萨十地因佛智故而有差别。如因大地有十山王。何等为十。雪山王·香山王○须弥卢山王。佛子如雪山王。一切药草咸在其中。取不可尽。菩萨所住欢喜地亦复如是。一切世间经书技艺文烦咒术咸在其中○如香山王一切诸香咸在其中○离垢地亦复如是。一切菩萨戒行威仪咸在其中（乃至）如须弥卢山王纯宝所成。大威德诸天咸住其中○法云地亦复如是。如来力无畏不共法。一切佛事咸在其中。问答宣说不可穷尽（已上）意云。黑山唯闇嗔而不出。生此等诸德故云不同也。
    抄。唯明一极为照菩萨（文）问。法花等中广开会三乘五乘。今何云为照菩萨耶。答。一义云。探玄记云。要先回入共教大乘。舍二乘名得菩萨称等（云云）一义云。会解云。
    抄。以义证教（文）凡法报化三身。是经论所诠明之法门义理也。于是摄论。明法身为本令生报化。以报化是所生之末故。还归法身之乎义欤仍今类例此本末之义理。以证成花严为本余教为末。亦可从生还归之旨。谓以报化二义类三乘等。以法身义类花严。故抄云。今以法身类于花严也。虽有学者颇存异义。而不能具抄。问。梁摄论第十三（意差别胜相第十）云。由如来昔时学三乘十二部经。后成佛时各观一切法。无不从此法身。生无不还证此法身。故一切法门同一法身为味。由见修多罗祇夜等经同一法身味。是故生喜（已上）如此文者。但明三十二部经等教法。从法身法界等流之旨（见）。
    疏。除先修习（文）问。今云。先者指何先时哉。答。法花文句第九（踊出品）正释今所引经文云。一根利德厚。世之已来常受大化。始见我身即禀花严入如来惠。果熟易零是众生易度。二根钝德薄世。之不受大化。故须开顿说渐三藏方等般若。而调伏之。亦令此人今闻法花入于佛惠。比前虽难于佛甚易（已上）准此。通指世之已来之远劫云先也。
    疏。然依正无通有六句（文）决择云。问。相入门中既有正中现依依中现依正。应有依正中现正及正依中现正。然相入者。必更互故。若许尔者。应成八句。何但有六。今谓。通云。理实可尔。且就显胜。中现二。非取二中现一。如举尘毛之分现圆。非取身刹之圆现分之例也（已上）。
    疏。又有四句（文）决择云。问。何故相即不同相入而作六句耶。今加二句云。此佛依正即彼佛之依。此佛之依即彼之正。今谓通云上句不异四句中第一句。唯有刹故。下句不异四句中第二句。唯有正故。若更救云。彼四句中能即成单。此后二句能即成双。何云不异。复更通云能即任单任双。其体成废。唯有所即。或刹或身故不异也。故抄云相即互亡。故无有六（等文）更有数重难。答。繁故略之。问。相即四句中初二两句者。事理及事事二种无碍中何哉。答。会解意通二种无碍。决择意局事事无碍欤。抄云。由性无二以性融相之处。私引两记。可见之。
    抄。一佛即刹者。此释意先约法身之身土明身刹相即无二。是事理无碍也。后以此性无二为由。方成缘起身刹事事相即之义也。故知。法身有身土别之义。于此处可明之。今具引疏抄（文）大疏二下（普贤三昧品）云。问。法性身土为别不别。别则不名法性。性无二故。不别无能依所依。答○性虽一味随身土相而分二别。智论云。在有情数中名为佛性。在非情数名为法性。假说能所而实无差。唯识亦云。虽此身土体无差别。而属佛。法性相异故。谓法性属佛为法性身。法性属法为法性土。性随相异故云尔也（已上）抄七上云。疏性虽一味下二解妨。正答前问也。谓与身为性名法性身。与土为性名法性土。即三土三身之真性也。未失一味。疏智论下三○共答前问○佛者是觉。人有灵知之觉。今第一义空与之为性。故名佛性。非情无觉。但持自性。得称为法。今真性与之为性。故名法性。故结云。假说能所而实无（老）次引唯识亦为证前。即第十论云。又自性身依法性土。虽此身土体无差别。而属佛。法相性异故。此佛身土俱非色摄。虽不可说形量大小。然随事相其量无边。譬如虚空遍一切处。释曰○谓法属佛下是疏释论。然准彼疏云。佛义是相为功德法所依止故。众德聚义故。二身自性故。法是性义功德自性故。能持自性故。诸法自性故。体为土义。相义为身。此公意云。属佛是相。属法是性。直证所依名土。故云体为土义。以能依名所依为法性身。故云相义为身。今疏意小异。谓佛有觉义。故名属佛。土无觉义。故名属法。土无觉义。但持自性故名为法。言性随相异者。身土约相则有二差。随所依性则无差别。今以无差之性随有别之相。故云性随相异也（已上）。
    法身之身土者。诸宗之异论也。学者不可不存。况于唯识论文。互释不同也。尤善可穷始末者欤。私案云。论文上云相性异故。而下云然随事相者。正顺今师释者乎。
    抄。废己从他（文）会解意云。自下二句转展释上也。谓何故佛体即法性土耶。谓废己从他故等第二句。亦有三所以。以后后释前前（云云）。
    抄。由性无二（等）问。自下释何句乎。答。会解意云。上别释二句相。并是理事无碍也。自下蹑上合释二句。谓由法性无二故。显法性融通义。即事事无碍。所因总合初二两句。方成诸法相即自在门也（云云）问。三四两句当十玄中何门乎。答。会解云。三四二句亦即秘密隐显俱成门。以互夺故隐。不坏相故显也（已上）意云。合二句成一门也。然决择有二释。初释意此。第二约体句。但就相即一门。约能所即义分四句。故彼云。身刹之上各有有体无体二义。有体之义为所即无体之义为能即。说虽前后具则同时。前之二句各取一有体。一无体。互为能所即。第三句双取二所即。第四句双取。二能即所即各对彼能即。能即还对所即。非谓二有体并二无体俱故。或二有体是不即义。要由不即方能即故。寻抄自知（已上）或二有体等者。是第二释也。
    抄。体外无用（文）问。若尔。用有相即义。体有相入义可云乎。答。决择举二师异说。其外立自义。恐繁故略之。
    疏。一道至果（文）决择云。释有二义。一者一因一果。二者万圣千贤同修万行。更无异路。皆一道义（文）。
    抄。周易下系云（文）周易第八全如所引。盂兰盆疏会古通今记上卷（光严无际大师普观述）云。梵王修四等。以慈心为首。帝释修十善。以杀居初。并是驰生为本因也。天地以生物为德。故易曰。天地之大德曰生（已上）准此。生长万物为天地之大德（为言）。
    疏。初地云一地之中（文）问。抄牒文亦云初地云下。然正检初地经文。全无此文。如何。答。实如来难。但初地十愿中。第四修行二利愿（唐经三十四）云。又发大愿云。一切菩萨行广大无量。不坏不杂。摄诸波罗蜜。净治诸地。总相·别相·同相·异相·成相·坏相。所有菩萨行皆如实说。化一切令其受行心得增长（已上）大疏六下意云。初广大等者行相也。谓广者。从初地至六地。大者七地。无量者八也（已上等云云）次摄诸波罗蜜者。行体也。次净治诸地者。行业也。以十度行净十地障等（云云）四总相下行方便也。疏云以六相圆融巧相集成一具一切（等文）是就十地所修二利十度等诸行。以明六相圆融也。岂非圆经明说六相圆融者。正出愿文哉。故同经十地品初明加所为中。依自利行有十句文。地论主以此六相融摄消释经文。以信行地为总相。于中开出愿乐位见位修位究竟位名别相。更明同异成坏。如常应知。然则或十度等诸行。或信住行等诸位。以六相令融摄之义正出地品。初明加所为中。及说初地十愿之文中。故云初地之等也。一义云。晋经第一列同闻疏中。先举普贤菩萨众竟。其叹德中。云住于一地普摄一切诸地功德（已上）今疏所指之全文即是也。尔者今云初地云等之地宗。或可作卷欤。或可作会欤。思之。若依唐经。云能随方便入于一地。而以一切愿海所持恒与智俱尽未来际（已上）大疏一下云。三能随下明得位极。谓普贤身遍于六位。随在一位以愿海力持于一切故。旧经云。在于一地普摄一切诸地功德。今此文顺西国。若顺此方应云能以方便随入一地。以愿海力摄持一切地也（已上）自下广破刊定。要者可见。
    抄。前中自有二义（等）问。就圆融门分此二义。为义一机上义分之为二机。各别修证之。答。于一机上以义分之。谓初总辨相摄者。次下钞云约理行圆融（云云）决择释云。以理融行。圆尽圆融（已上）也是则举一全收。正显圆融门。门实义故云总辨也。次五位互摄者。次下抄云。兼明行证相似（云云）决择云。且约相似中。圆融如长劫。唯摄长劫等也（已上）言兼明者。大经中广说圆融义。势变多端无所□碍。或善趣位行中。具摄一切位。如贤首品说。或别指初位。具摄因果。如发心品说。或随举一位即摄一切。如经云在于一地普摄一切诸地功德。或实种类相似显圆融法理。即如今五位互摄是也。是则委欲显圆融之时。或有称性直显。或有实法曲显。虽义门有异。无非同显圆融义故。一义云。余经余论已明行证相似。今根本法轮中亦兼明之。故云兼明。是同教一乘意也（云云）。
    抄。如初住摄于初行（等）会解云。回向品疏云。然斯位满总有五重。一约信满（如贤首品说。得灌顶而寂位等）。二约解满（如灌顶住及海憧处说）。三约行满（如第十行入因陀罗罗细法显等）。四约愿满（如第十入法界无量回向证穷法界故）。五约证满（如十地堕在佛教故）。然抄中唯从十住满对行向地说。兼下引证云信该果海。即是五住满。即至佛故也（已上）问。今以十住为能摄。亦可有以行等为能摄乎答既云互摄。何无此义乎。
    抄。第十住满珊灌顶两记共云。自下至亦灌顶成佛者。明证相似。以各得灌顶成佛之极证是相似故。次十行智度圆等者。明行相似。以所修之行业各相似故。问。五位互摄同名行证相似。然今唯住地相望明证相似。行地相望明行相似。则于两处终不摄回向。又行证不广。兼通有何意乎。答。实如来问尤可兼通。故决择今抄之。释相似竟。次下即云上虽略示。总相而言。所修妙因名行所获妙果名证。住行向地相梯而言。一一相似各随似互相摄也（已上）准此可知。
    抄。一云一地之中（等）问。今此经文唯明十地中。一地摄余地。何引此文。证总辨相摄耶。答。抄云。以一例诸等（云云）举十地一位。例住行等诸位也。
    抄。二云信该果海问。今唯明信该果海（等）义。何以此证五位互摄乎。答。准会解。上立义云。五位互摄。而但举住行等四位。略十信。故今引证中。但云信该果海。亦略住行等。立义引证影略互显也。问。五位互摄者。约行证相似。寻其流类。明互相摄之义。而贤首品意。明十信成满时由大缘起力。故顿摄诸位之旨。正是总辨相摄。非五位互摄义也（是一）次十住十行等。名竖有十重次位。故可有初住初行等互相摄义。而十信无此义。约何次位成行证相似义乎（是二）又十信尚是退位。争与不退际上诸位互取摄乎（是三）又大疏四上（发心品）云。通说诸位相摄。总有三类。一以行摄位。如信中具一切位。贤首品说。二以位摄位。如十住满即得成佛。如十住品及法界品海幢比丘处。其十行十向十地皆尔。各如自品说。三初心摄终。如十住初心即摄诸位。如此品说（已上）此云以位摄位者。即是当今互摄义。此外别云以行摄位等。明知。贤首品所说信该果海义。非五位互摄义云乎。如何。答。实如来难。虽十信是退位。竖无次位。而贤首品明十信终心得灌顶而升位。全同彼住行等位满称灌顶位。即示成佛仪。故约此证相似一边。对彼住行等以论互摄义。非谓如初住初行等彼此互相摄。亦有初信二信等可论互摄欤。尔者初三难不可来。次至发心品疏释者。彼约行位有异。故别开之。今约诸位满心之证相似。故一往合论之。各据一义故不相违欤。
    抄。如贤首品中乃至（文）此品中明以信为本。即此信展转能成诸行。其所成所具诸行中。十住十行十向总束举之。于十地者。欢喜离垢等各别列之。如是说竟。即次下云。若得十地十自在修行诸度胜解脱。则灌顶大神通住于最胜诸三昧。若获灌顶大神通住于最胜诸三昧。则于十方诸佛所应受灌顶而升位（等文）凡说诸行相由之义。并云若得等则获等（五见彼经文意知）大疏三下释云。以若有彼则有此。非是前后钩锁相因。唯是本位信中有此则有彼。同时俱有而说有前后。是故信门具足一切行位之相（已上）抄九下举十味香及漏路之喻释之。尤至要也。繁故略之。要者可见。今抄云。乃至则得等者。省略超越具足一切行位之相。故云乃至也。
    抄。正明以初摄后（文）会解云。正意只是初心摄后究竟位。兼则通二义（已上）问。今二义者。其相如何。答。初义意。既裹存五位互摄。而表则以初摄后。故初发心住摄第十灌顶住时。更不待行向等。即成佛果。故云当位相望。是则于五位互摄之十住一位中。初后相望故也。后义意。约总辨相摄。而别举初住摄后妙觉。故云巽住相望。次下引四十二字门正明此义也。虽二义不同。共是列举初摄后之一义意也。
    抄。四十二字（文）大疏十下（众艺知识）云。结云四十二门者。为表四十二位。故云智论中诸位圆融明初阿具后诸字（已上）就此四十二字。有两重相摄。一总摄诸字归初五字摄。二重摄五字。归初阿字。
    疏。以行布是教相（文）问。为教相唯属行布。理性唯属圆融。将又如何。答。决择云。今将教义理事两对。辨圆融行布也。斯则约教约相。论行布显也。约理约性。论圆融显也。非谓教之与相唯行布。理之与性唯圆融也○又解。约教相则所有圆融皆行布。随根随相各不同故。约理性则行布皆圆融。就义就性成无碍故。细思有味（已上）。
    疏。相是性之相故行布（文）问。上辨定其相中云行布是教相施设之行布。与今正明会融中云行布不碍圆融之行布。同异如何。答。上云行布者。即如抄五上云。行布即始终二教。圆融即是圆教是也。今正明会融有三重中。初重之行布者。如大疏三下（贤首品）云。以法是圆融具德故○如下善财童子兜率天子等所行所得。并其人不同行布次第教中之所说也○此经假有行布。亦皆圆融（已上）准此。今正明会融中行布者。是此经亦皆圆融之行布也。
    疏。圆融不碍行布故一为无量（文）上直明无碍竟。自下第二番明非无碍而互相成也。意云。一理平等之体自具无量德。即此无量德全体一理平等故互相成也。问。今云无量德者。浅深胜劣之德欤。为当如何。答。章十玄义释同时门中云。此上诸义随一门中。即具摄前因理事一切法○故此经云。初发心菩萨一念功德深广无边际○何况于无量无边劫。具足修诸度诸地功德行义。言一念即深广无边者○如彼同体门中。一钱即得重重无尽义者。即其事也。何况无边劫者。即余一一门中。各显无尽义者是也（已上）准此可知。问。今云一理平等者。理性一如故云尔欤答。不尔。今则事事诸法举一全收圆融一味。以法性实德法尔如是。故云一理平等也。法界观周遍含容观中事如理门。思之可知。
    疏。无量为一故融通隐隐（文）自下第三番也。意云为一故融通而不失无量本相。故隐隐然似有（为言）问。抄云不失本相者。其义如何。答。决择两处有释。谓当卷上文释显果德中。相即四句之俱泯两句。即如上引。可见之。又抄一上云。言历然者。不坏相故（已文）决择第一云。不坏相行布义。非圆融中体废相存也（已上）此约能即故云体废相存也。今即圆融中体废相存。名为不坏本相之义亦可通欤。谓体废故云隐隐。相存故云然似有（为言）但当处决择释云。将行布就圆融门。故言隐隐然似有。如将不变。在随缘门。故说真理。名之为隐。此之类也如将不变者。抄一上释往复无际中云。然真有二义。一约随缘（等文）彼决择（第一）释真生灭中。具有问答。准此等释。细思可知。
    疏故世亲以六相圆融（文）问。今疏抄释为同成一意。为各成别义。答。会解云。言总同成别异坏者。新经疏云。故由六相有圆融义。又依总圆成。别则说圆融。依别异坏则说行布。据此则初意是今疏中意。又依下即今钞意（初义六皆圆融。次义三是圆融等）（已上）问。今抄释成疏意。而如会解释者。反成相违欤。又有何所见。如是释耶。答。贞元疏既作两释。以彼文相校今疏抄。则疏云六相圆融者。全同彼云故由六相圆融义。抄云总同成等者。全同彼云依总同成等。彼此校合宛似函盖。但至疏抄相违者。二文影略互显一义。有何难乎。况上圆融行布二门别论之时。圆融门中引三文证。是唯圆融义也。今明二门无碍。尤可引二门无碍之文证。故疏但云六相圆融。而抄为兼明二门无碍。故列总同成别异坏也。意同彼贞元疏。云依总同成则说圆融。依别异坏也。意同彼贞元疏。云依总同成则说圆融。依别异坏则说行布也。尤有其谓者乎。问。若今抄释全同贞元疏次义者。复次义意。唯总同成三是圆融义。而今抄举六相竟。通云由此故得举一全收。岂非同彼初义云六皆圆融乎。答。既云依总同成则说圆融。依别异坏则说行布。是则二门相成本是一理平等。况若无差别无可圆融。故通结由此故得等也。问。疏云六相圆融者。为一一相彼此与力论圆融义。为一一相中举一全收故名圆融。答。决择云。随举一相摄余五相。总号圆融（已上）问。
    抄。双引论疏（等）问。今望经疏简上下义者。为广指圆融义。为别指六相文。答。会解云。言经则唯是下者。在初地经中故（已上）准此别指六相文也。意云。若直就经文。则唯出初地经文。其外更无说六相之处。故但云下文也。若以疏释见一经文。则每列十句。意含六相。故一经上下广明六相。其文非一（为言）问。
    疏。一顿成诸行（文）贞元疏第一云。二顿行诸行者。一行即是一切行故。此复二义。一约心观。二约性融。今初谓一念相应能顿具故。谓知此心即是佛智。佛智即是无念。无念心体内外无著。诸过自防。忍可谛理离身。以相寂然不动。了见性空善达有无。进诸妙觉。是真修习。决断分明。十度具矣。十度既尔。余行例然。故修一行成一切行。二约性融者。以随一行称法性故。法性融故。此一行如性普收无形不具（已上）今云内外无著下句。如次是檀等十度也。又此顿成诸行之二义。尤肝要也。且如梵行品说初心成觉之文。云知一切法即心自性者。正约心观明一行即一切行。故彼疏（四上）云。由理观深玄了性空云万行齐修等。今疏所引十住品等者。约性融欤。
第0章     疏。十住品云（文）唐经十住品（卷第十六）偈颂说第七不退住中。云一即是多○即一（已上）长行云。说一即多。说多即一（已上）。
    疏。普贤行品（文）问。教受断惑义云。普贤品明一障一切障。小相品明一断一切断（已上）今何云普贤行品说一断一切断等哉。答。抄释等言云等取一障一切障等。故知。今亦存普贤品明一障一切障之旨也。但于余处释者。所诠小相品偏明断惑义。普贤品双明断障二义。故不可为相违也。小相品但明断义者。彼品云。尔时诸天子闻说普贤广大。回向得十地故○以众生数。清净三业悔障一切诸业障（已上）于抄一上明见闻益中。委记之竟。又说闻香益中云。八万四千烦恼了知如是真是虚妄（等文）正是明一断一切断之文也。普贤品双明二义者。如会解记释。次下引之。应知。
第0章     抄。等取一障一切障（文）普贤行品（卷第四十九）先明所治广大云。若诸菩萨于余菩萨起嗔恚心。即成就百万障门故。何等为百万障。所谓不闻正障（等文）初四十障十信也。又云。不示佛法障习气蒙法障（等是）次九障十住。次十一障十行。次五障十向。余障十地也。是即嗔恚之一障以障一切也。复辨能治深妙中。经文云。是故诸菩萨摩诃萨。欲疾满足诸菩萨行。应勤修十种法。何等为十所。心不弃舍一切品生。于诸菩萨生如来想（等文）是即今抄云。初说十句者也。次经云。安住此十法已。则能具足十种清净○具足十种广大智○得入十种普入○住十种胜妙心○得十种佛法善巧皆○佛子菩萨摩诃萨。闻此法已○捋此法者。少作功力。疾得阿耨多罗三藐三菩提。皆得具足一切佛法。悉与三世诸佛法等（已上）私案云。五十种是一修一切修也。少佛功力疾得阿耨等者。一证一切证也。
    抄。一念嗔心（文）问。如本经文者。先明所治。复辨能治。即如上引。今何例引哉。又文相起尽全不次第相因。有何意哉。答。实如来难。但今抄上通列断惑修证。下略指经。明其相之时。为证上一修一切修等。先指示顿成五十种行之文。是当段之正意故也。次为证上一障一切障。引一念嗔心等文。是则逆次引示之欤。大疏八下云。标虽百万略列百门。古人寄位分五。初障十信行○（如上指配）昔结云。菩萨万行不过此五。起一嗔心一切顿障。此释非不有现○又所障法界如帝网。重重能障同所。亦皆无尽。故知。百万犹是略明（文）抄十八下云。二古人寄位下叙古释。刊定同此。三此释非不有理。辨顺违。四又所障下结成正义。犹是古释故有又言。疏意取此。不欲局配。故为正义（已上）。
    抄。故偈中云（文）问。此所引偈文全不与不邻。如何。答。自下引二文。并以玄妙文通显圆旨。以证今顿成诸行之义也。就中此偈文者。正显普贤行中。明即悲大智行。有十种行。第七三世间自在行。有十颂中。第六偈也。大疏释云。三世间自在行。此中玄妙宜审思之（已上）抄云。疏此中玄妙宜审思之欤。大经文理触途多妙。但文言浩博不能具释。又理玄文易故令思之。既云玄妙。今重略释○六融念劫。于时自在。上二事理双游（已上）上二者第五偈不动游刹。于器界自在（云云）。
    疏二遍成诸行（文）贞元疏云。言遍成者。谓次第浅深各各差别。于中又二。一者行本。二者行相。言行本者。谓菩提心经云。忘失菩提心。修诸善根。魔所摄持故。二千行法冠之最初。善财求友。先○发有菩提心。是法器故。然菩提心略有三种。一者心体。二者心相。三者心德。言心体者。广有无量。海云比丘说有十心。要略唯三。一者直心（等文）如今抄所引。又若依瑜伽三十五心就菩提心出五种相。一自性者。论云。以初正愿为其自性（已上云云）二行相者。论云。决定希求为其行相（已上）三所缘者。论云。以大菩提及诸有情一切义利为所缘境（已上）四功德者。论云。问。论云。以初正愿为其自性（已上）伦记第八云。初辨自性。略纂曰。此愿以何为体。谓欲信及胜解为体○若克性即欲信为体（已上）然今疏抄等以三心为体者。同异如何。答。凡判菩提心体。依教宗依义门。不可一准。且依彼法相宗意。则一切法悉以法数判断之故。如所引。若法性宗意则如今所引。
    抄。体即三心谓一直心（等）疏三下（十住品）云。然三贤十圣皆以菩提心而为其体。菩提心有三。一者直心。正念真如法故。二者深心。乐修一切诸善行故。三者大悲心。数护一切苦众生故。所念真如亦即本智。本觉智故。后二显是恒沙性相。然此三心有一。必兼二。而三贤互有增微。十住直心增故。故名为解。解为行愿本。故首而明之。十行深心增。故名为行。依于前解以起行故。十向大悲增。故名为愿。回前解行。愿诸众生离苦得乐故。十地三心等证。故名善决定。而大悲为首。故举其愿。是以论愿善决定者。如初地中。发菩提心即此本分中愿。十信通信此三。觉此三等佛。故知。又菩提心是诸位通依（已上）抄十上云。四然三贤下广说。于中五。一标举。二菩提心有三下引论辨相○三所念真如下疏释彼论。四然此三心下历位辨差○所以增名解者。正念真如是智解故（等文）。
    抄。言相者即无相（文）问。无相为相等四句为句句各显别义。为四句共成一义。答。一义云。四句展转共成一义也。谓无相为相。故同法界相。以同法界相故绝分量相。以绝分量相即是无齐限之相也。是则以上三句展转成下无齐限相也。故贞元疏第一云。言心相○谓要无齐○若约悲愿。尽度众生。尽修诸行○其一一行皆无○齐。若约正念真如无齐限者。则下无众生而可度者。上无菩提而为所求中。无万行而可修断。亦无真如而为所念故（已上）既以无齐限之一义。历诸门明之。故知。今所举无相为相等三句。不显别义。终归第四句也。问。瑜伽论云。愿决定当证无上正等菩提。能有情一切义利毕竟安处。究竟涅槃。及以如来广大智中。如是发心定自希求无上菩提。及求能作有情义利。是故发心以定希求为其行相（已上）既以决定希求为菩提心行相。今何以无齐限相为相哉。答。法门建立依宗。依宜不可偏执。且今圆宗意。称性之直谈。不逐机宜对待故。发菩提心亦同法界相。以法界无分量故。菩提心以无齐限为相也。即初地十愿云。虚空界尽众生界尽。乃至众生烦恼尽。则我愿可尽而虚空界等不可尽。故我愿不可尽等（云云）横尽佛界生界。竖尽九世十世。如其法界横竖无尽。菩提愿心亦复如是（为言）然瑜伽等意以法相为宗。故于菩提有情起上求下化之誓愿。以此能誓愿为名自性。此是心用有四分中见分也。此能缘之心必记所缘之境。即于菩提有情之境上。决定希求是名行相。谓相分也。其菩提有情即名所缘。是本双也（已上）彼出五种相中。初种者是也。故伦记第八云。第三所缘即据质。第二行相是其影像（已上）是则以法相为宗。故并入法数释菩提心之体相等也。各依所宗互不可是非者乎。问。是依瑜伽论。何以非虑之相分为菩提心之行相哉。故唯识论第二破相分。名行相之义竟。次下云。故识行相是了别。了别即是识之见分（已上）又云。相分是所缘。见分名行相（已上）伦记解释岂不违此等论判哉。况论正云。以定希求为其行相（已上）希求之当体全是见分也。纵虽余处有相分名行相之义。而于今瑜伽文。可见分名行相者也。如何。答。有一义意。如来难成立之。伦记释者用否可依时（云云）但仲算私记意。唯识见分名行相。瑜伽相分名行相（云云）既会本末二论不同欤。尔者得本论之趣。如是判欤。谓唯识对小乘破定执。瑜伽明菩提心之体相。故尤以伦记释可为指南。故知。今瑜伽文举所缘之境。显能缘之心也。谓菩提心者希求之心也。即所希求菩提有情之影像。于能求之心上现在前时。菩提心方成。譬如镜中像现前时。彼镜能照之用方显。今菩提心亦如是。能希求心中所希求有情之影像现前时。菩提心体相方显。故知。今文举所缘影像之行相。显能缘之菩提心也。

演义钞一下纂释第三
演义钞一下纂释第四


　　　　　



第0章     疏。九开因性（文）问。玄十六云。若三乘发中众生心中。但有因性无果用相。此圆教中卢舍那果法该众生界。是故众生心中亦有果相（已上）今既明圆经教起。何不云开果性乎。答。出现品云。无一众生而不具有如来智慧（已上）疏九上云。此有三意。一明无一众生不有佛性。则知。无性者非众生数○二者众生在缠之因。已具出缠之果法。故云有如来智慧。非但有情后方当成。亦非理先智后○三彼因中之果智。即他佛之果智。以圆教宗自他因果无二体故不尔。此诸众生有果。何名说佛智耶。斯则玄又玄。非花严宗无有斯理（已上）抄十九上云。一明生等有因。二明因有果智。三自他交彻（等文）会解记引此疏文竟。次云。评曰。三义中初通终教。次通同教。后唯别教。今云开因性。即众生因中具果德。当次义。又上果德即十佛果德。今亦众生性具此（已上）。当第三义（已上）意云。直就众生心论之。故名因性。然其所开正是果性。故行愿疏云。五开物性源同记第二云。大疏此段名开因性。如何开耶。出现品云。佛子无一众生而不具有如来智慧（等文）准此可知。是则正符合玄记释。何为相违乎。问。今抄释因义。但云本有恒沙性德等者。唯约因性不通果性（见）况既云开因性。何用强会乎。答。抄云。本觉佛智无二体故（已上）本觉是因性也。佛智即果性也。意云。因性具果性（为言）故疏九上云。所以知。以佛智遍者。无一众生不有本觉。与一切佛体无殊故（已上）又抄十九上云。因有佛智○所以有者。因果二性无二体故。若因无果性。果是新生便有始终。故新生有始。佛性非常住故（已上）以此等文校合今抄释。更无异彻。何况疏云。谓上因果理事皆由众生性有（云云）所言果者。即指第五显果德也。加之。次下别释中。引破尘出经卷等之文。思之可知。问。圆顿成佛论云。今时修心人。先以自心日用无明分别之种。便为诸佛不动智○清凉祖师依性起品。佛智在众生心之义立三复次。一生生自有○二当果自有○三他果在我○若但返照性净本觉为不动智佛。则当初复次。若成事事无碍佛。则当后二复次。圆融成佛也（已上）既云。后二复次是事事无碍。何会解记云次通同教者。答。
    疏。但相变体殊（文）自下明迷覆因性之义者。为显开示之义故也。今先且略述五法名义。抄六上云。疏文五法诸经皆具。且依楞伽列次第者。则名相忘想正智如如。以为其次。若瑜伽七十二云。一相。二名。三分别四真如五正智。分别妄想涅槃名（已上）此云疏文者。次下引之。准此。今疏亦依楞伽也。问。五法之义如何。答。大疏二上·抄六上委释之。次下引之。且唯识第八云。彼说。有漏心心所法变似所诠。说名为相似能诠现施说为名。能变心等立为分别。无漏心上离戏论。故但总名正智。不说能所诠（已上）此云彼说者。指瑜伽也。此文诠要故先引之。
    抄。相反体殊者（等）大疏二上（第四至空神之处）云。迷如以成名相。妄想是生。悟名相等本如。执翻成智。如外无智。智体即如。此二犹空寂照无碍（已上）钞六上云。言迷如以成名相。则妄想是生者。此显迷时唯有三法。一名。二相。三妄想。故此五法通该一切而不必同时。谓妄想正智此必不○故今有妄想。决无无正智。其如如者。名相则有隐显。此中迷故如如则隐。名相则显。次云悟名相之本如执翻成智者。此显悟时但有其二。一正智。二如如。既有正智。决无妄想。了名相如。名相则隐。虽不坏相举体即空○故楞伽云。谓了名相及与妄想。体不○得名为正智如如。即是名相妄想本自不生。释曰。名相不生则境如矣。妄想不生则心如矣。了心境如是为正智。故唯正智及如如存。次云如外无智智体即如者。复融上二以为一味○故疏结云此二犹空寂照无碍。即是如照即正智如日念空。虽有二事一相难分（已上）问。付明五法且名相与分别相望。能生所生义如何判之乎。答。密严经下云。名依于相起。二从分别生（已上）又云。名从于相生。相从因缘起。此二生分别（已上）同疏第四云。上文中说二法分别生。何故此文此二生分别耶。如是二文互不相违。上文中说名相。二法从分别生者。就实而说。大乘法中心为本故。今此文中此二生分别者。起次第作是说故。良以起执迷名及相执为实故（已上）根本无明有迷真执妄之二义。今名分别。亦名妄想者是也。然大疏云。迷如以成名相者。此是迷真之无明熏成名相故。密严云名相也。从分别生也。执妄之无明返执名相。为实有故。密严亦名相。二能生分别也。
    抄。知见性相并皆疏二上（欲界诸天之处）云。以开摄示。以悟摄入。谓开示初能化。悟入约所化。彼论云。开者无上义。谓深一切智智更无余事。即双开菩提涅槃。谓以知见之性为涅槃。知见之相为菩提。众生本有障翳不现。佛为开。深则本智显现。故示者同义。三乘同法身故。悟者不知义。不知唯一实事故。今令成报身菩提故。入者令证不退转地故。即是因义为证初地已上。菩提涅槃因故（已上）抄六上云。言以开摄示等者。此有二释。前即嘉祥意。四句虽殊不出能所。开示约能化。悟入约所化。全彼疏文。彼更释云。能化有大开之与曲示。所化有始悟之与终入。意云。但说有性名为大开。言此是凡夫性。此是圣人性。因果理行即名曲示。豁然了知故名为悟。行修契证因之为入。则始浅终深。下引论意则初深终浅。以入约因故。彼论云。即第二释彼论说释如来知见。云知见者。如来能证如实。知彼义故。疏意云。如实即法性是所证也。知彼义即能证大智也。能所知见以名知见○今疏但出开示四句。开者无上义论标名也。谓深一切智智更无余事者。释所开即一切智智。一切智者。是根本智。重言智者。是后得智。根本名知。后得名见。深此二事更无有余能胜过此。故名无上。即双开菩提涅槃者。释所开一切智智也。谓以知见之性下释双开义。众生本有下疏释开义○知见性相并皆本有。有大智慧光明遍照法界义。故涅槃云。佛性名第一义空。知见性也。第一义空名为智慧。知见相也。在因为性相。在果为菩提涅槃。故云众生本有障翳不现了○示者同义。别示知见之性。以成涅槃。悟者不知义。别示知见之相。以成菩提○上三皆果断德智德。以总别故而成三句。入即因义。未知何可能证。故示与无量智业无量智者。即果中一切智智体用。而言业者是彼因也。所以要举初地已上为因者。登地证如为涅槃因。能证地智为菩提因○又开者即涅槃○示即法身。悟即解脱。三德涅槃。即是三句入是三德之因上有三意。一约佛性。二约菩提涅槃释。三约三德涅槃释尔。并同佛性有果果。即菩提涅槃故。三德涅槃摄菩提故。约佛性故（已上）问。上所引疏抄有二释中。当段疏抄当何释意哉。答。云可通两释。不可偏局。故大疏三上（问明品）释经其性本清净开示诸群生之文云。众生等有或翳不知故。佛开示皆令悟入（已上）抄九上云。众生等有或翳不知下释第四句。即用法花开示悟入佛知见意。谓开除或障。显示真理。令悟体空证入心体也。大意然矣。此有多释。已如前引。今更略举禅门释之（等文）如前引者。指疏二上等也。此疏抄释全同当段疏抄。彼既云大意然矣。而令通含多释。今亦可尔欤。故决择类聚疏抄处处释。总为三义。一依法花论。二依嘉祥。三依禅门。初义中引疏二上众生本有等文。次第义中引抄九上开除或障等文。岂非为当段疏抄令通此等诸义哉。一义云。当段疏抄并问明品疏抄即同法花论意。谓今抄释开义云。知见性相。并皆显现。问明品疏云。众生本有等。彼抄释云开除或障等者。并全同疏二上·抄六上述法花论意之释也。又今抄云不知令知名之为悟者。全同彼论云悟者不知义也。思之可知。问。行愿记第二云。能化有二。谓大开而曲示○若依法花论释。开者双开菩提涅槃二无上果。示者别示法身○清凉国师解云。开者开除或障。示者真实理（等文）今略引三师释开示二字之释。余二字之释应知。是即三义大不同也。明知。抄九上云开除或障等者。是清凉之别义也。何辄混同法花论意哉。答。疏二上引法花论双开菩提涅槃之文。即释云众生本有障翳不现佛为开除（文）故知。行愿记云清凉国师云等者。解释上所引法花论文（为言）非谓清凉别解也。但于三师释大不同之难者。嘉祥与论实不同也。清凉只释论释。余非别义。谓众生本有知见性相。而障翳不现故。佛开除或障令性相双现。故云双开。为言其性相者。如其次第涅槃菩提也。即今抄上文云。二但相反下覆彼因义。是须开所以（等文）正明此意。委可见之。
    抄。故谈已下（文）问。今明开示悟入。尔者约能化欤。约所化欤。答。一义云。今披处处解释。大疏二上双存两释。谓嘉祥与法花论也。又大疏三上唯有一释。全同法花论意。又彼抄九上释之时。更举禅门释之外不别出余义。并如上引。准此。清凉处处虽有多人。并是他师释也。未见别出自义。但多述法花论意（见）然述法花论意。既云故佛开示皆令悟入（文）故知。论意亦开示约能化悟入约所化云事。但嘉祥释大开曲示。论判双开菩提涅槃别示法身。嘉祥释始悟终入。论判悟约菩提。入缘修因。故知。虽四字别义有差异。而约能所则嘉祥与论是一同也云事。即今疏云故谈斯经等。抄释云结成开义。思之可知。余解记云。言略释如下者下。抄云古有多释。一法花论云。开者无上义○二嘉祥云。开示约能化。悟入约所化○然此天台破云。经明四句。皆云为令众生。语意为主。前机得益。非关化主。应作所化入开悟。那即分两句。作能化开示耶。今为通云如经二句。云欲示众生佛之知见。岂非佛为能示。又法花论牒初句云。如经欲开知见。令众生知得清净。故牒第二句云欲示众生佛知见。故皆为约能开示说也。若牒第三句。则云如经欲令众生悟佛知见。故牒第四句。欲令众生入佛知见故此二句。约所化悟入说也。故经论正意自约能所明义。那忽破云。四句皆云为令众生耶。花严亦云。其性本清净开示诸众生。亦佛为能开示也。只由此故。吾宗多引嘉祥此义也（已上）先德释分明也。尤可依用之欤。问。此义不尔。今疏云。亦有二种。一以言显示等（云云）准此。示之一字兼约能化。开示悟入之四通约所化。以之思之。若如所立者。既初以言显示之义。是约能化。何但明示义不通开义哉。后使修行悟入之义。是约所化。何不局悟入而通开示哉（是一）况今是明圆经教起因中。释为开因性故说今经之义。故知。虽借用开示悟入之言。于其义者未必全用欤故疏主为证花。而但是为取语便之相似。未必全用欤（是二）又抄次上云。若寂照双依则因性开矣（已上）此正约所化机开发已性。以释开义（见是三）明知。纵虽余处释符同法花论。而当段疏抄偏释圆经教起因。中明开因性之义。故不可同余处为释法花意。全引用法花论及嘉祥等释也。如何。答。今疏云。亦有二种等者。初约解。后约行。全非约能所化也。但其开示悟入之字义。不可违彼论释也。谓初以言显示者。此约解了。然佛但指示之。令其知有即如示贫女宅中宝。而未见未用。故唯明示义不通开义。其故者以开除惑障。必由修行故。次云二使其修行等者。欲令生修行悟入。故佛开除惑障。显示真理。即抄释云。义通开示者是也。意云。疏云使其修行者。正明所化机之修行。虽可局悟入。而欲使其修行则佛必为其开除惑障。故云义通等也。抄云。显现之言对于开示者。由能化之开除。故所化心中所具知见之性相。今方显现。故云对也。当段疏抄释得此意。可知之。

已上一义意也

    一义云。开示悟入之四字俱通能化所化。谓法花论意。开者双开菩提涅槃。示者别示涅槃。悟者别成菩提。入者总是能证菩提涅槃之因也（云云）如上所引抄六上释。可见之。若开示之二字局能能化。悟入之二字局所化。互不相通者。能化之佛可不教可证菩提涅槃之因业。何故彼抄云。悟者不知义中。别示知见之相。以成菩提。入即因义。未知何能证。故示与无量智业（等文）既并云示。岂非能化之教示哉。又所化之机可不显示涅槃法身之真理。何故彼抄云。示者同义。别示知见之性。以成涅槃（已上）岂无所化之机成涅槃哉。故知。法花论意不可局配能化所化。但可随应俱通能所。故处处解释或约能化。或约所化。任便释之。当段疏抄正存此旨也。故抄六上述嘉祥云。四局虽殊不出能所。述论意之时全无能所言。明知。不局配能所也。但清凉处处见述法花论意者。准前义可知。问。四字俱通所化者可知。又故今抄之使其修行义通开示（等文）但悟入之二字。如何通能化哉。答。抄六上委释法花论文。见彼可知。

已上一义之趣也

    一义云。今疏意者。示之一字独约能化。开悟入之三字共约所化欤。其故者。疏云。一以言显示令其知者。此约能化。然抄释云。唯明示义（文）疏云。二使其修行悟入显现者。此约所化。然抄释云。显现之言对于开义。次下即引法花文云。欲令众生开佛知见。欲示众生佛之知见（云云）如文相者。空生自开佛知见。诸佛世尊显示众生。于佛知见（为言）尔者。开字约所化。但示之一字约能化分明也。是即非唯当段疏抄如是释成。彼妙经意亦。
    抄。大乘法师（等）玄赞第三云唯以一大事者。事物体事事义道理。随应皆得（已上）玄赞要集第八末（镜水沙门栖复集）云。言事物体事等者。大事者。不越性相也。大事若是相。则是事物。大事若是性。即是体事。大事若是境。则是事义。大事若对能诠教。则是道理也。事物有为也。体事无为也。事义无为也。道理有为也。若准四义。总具足方名大事。作三义解。正一大事者事物。物谓菩提涅槃也。真实法名物事者总义。二云大事者体事。菩提涅槃有体法名体事。三大事者事义。菩提涅槃对此缘智名境义。只此境义便名大事。道理两字结上之三义。或是事物之道理。二或是体事道理。三或是事义之道理。第二或道理两字解经中因缘者。法之道理。疏主意不必具取四义名一大事也。或是事物通理智。或是体事通理智。或是事义道理通理智。随应皆故（已上）。
    抄。今略释之（等）抄三上释妙经无二亦无三文。引慈恩天台等释意。次出自义云。若望经意。但立一实为真趣。举二三皆悉不许。不论大小如说世中此人独立。更无与比非。要别指张王二人（已上）当段略释亦正述此自义也。。
    抄。因果干能（等）会解云。易曰。贞事事干也。故有干能即为事也。今令物解脱。故为能事也（已上）圆觉略抄一上云。文言○贞者。事干也（天能以中正之气成就万物。各得干济。庄氏之意。以是四句明天之德。元是物始。于时配春。草是通畅。于时配夏。利为和义。于时配秋。秋既物成各合其宜。贞为干济。于时配冬。物成收藏。事皆干了云云。）贞因。足以干事（贞正坚固令物得成使事皆干济已上。）龙龛云。干（古按及茎大姓）抄。言因缘者（文）会解云。初义因缘局人。仍因缘不分。故云因此缘此也。又因缘下因缘属法。又自亲缘疏也（已上）私云。今抄云生因。
    抄。正因佛性为因（文）正缘生了。四因佛性本出涅槃经第二十八。今大疏三下（须弥偈赞品）抄十上具引彼经文。配属圆经文。委细释之。但解释繁广不能具引。故今统要格类。相从抄之。凡四因相望互有通局。且正因唯局亲因。此有二类。若别望佛果克性。而论其正因。以第一义空即为正因。此是唯局正因。不通余因。若总望诸法能生因缘。亲疏对论。则但是亲因即为正因。故此正因亦名生因。如谷生芽。亦正因摄故。疏云。以正因为生因（已上）故知。藏识所持名言种子。应名正因。亦名生因也。次缘因者。资益正因令显发也。此因最广。且出二类。一者善友。是增上缘故名缘因。然此缘因亦名了因。以善友有开导德故。抄云善友是疏亦缘亦了（已上）二者。疏云缘因者。谓六波罗蜜（已上）礼拜赞叹散花烧香等。皆应此中所摄也。问。抄引经二十八说四因文中云。六度阿耨○菩提名为生因。又云。复有了因。谓六波罗蜜佛性。又云。复有生因。谓信心六度。又云。缘因者发菩提心（已上）如所引经文者。生了二因虽有六度为体之义。未见以六度为缘因之文。尔者疏释难思。如何。答。万行虽广无以六度摄之不尽。彼生了二因既共以六度为体。而约亲生与能了之功能。分为二因。今此缘因例准可知。会解记第二释妙经佛种从缘起文。云佛种正因性也。万行为缘通缘了。起斯佛种成菩提故。即是生因故。一句经四因皆具（已上）次生因者。唯局亲因。抄十上引经二十八云。能生法者。是名生因（等文）可见之。次了因者。义通亲疏。此有三类。一者善友。有开导德故。如上引。二者修生六度中槃若。即名了因。而望彼本有智性。犹成疏缘故。亦名缘因。三者本有智性名了因。此有二意。谓彼本有真实识知等之义。直是当体照了之法故。持业受名。若约即此智性名行佛性之义边。则始觉修生之了悟。即以此智性为因名了因。此是了因欤。问了因亦可通生正二因哉。答。涅槃经云。六度阿耨○菩提名为生因（已上）抄释云。六度能生菩提。故为菩提生因（已上）会解记注云。以般若为了因。即六度中般若准此。总论六度。即是生因。其六度中般若（已上）既名了因。岂非生了二因其体兼通哉。又彼智性既名行性。即此行性起成菩提。岂亦非生因哉。又此行性为彼菩提。是亲因故。望此义边亦可属正因摄欤。问。若此行性亦通生正二因者。何故会解记注云。若以本智为了因。则准了因（已上）如何。答。彼释意以般若名了因。则虽兼为缘因。而本有智性名因。则唯是了因不可通缘因（为言）是则且简除缘因。故云唯了因也。大疏释譬如闇中宝等偈文云。闇中宝者正因性也○惠即正因合上宝也（已上）已上四因之义相大旨如是。须得此大意。委释彼疏抄。问。大疏云。生必对了。正必对缘（已上）故涅槃经云。善男子因有二种。一者生因。二者了因（等文）又云。善男子有二种。一者正因。二者缘因（等文）尔者何必生对了。正对缘哉。答。愚案云。生因则生起始觉之菩提。故经云。六度阿耨菩提等。具如上引。了因则了悟本有之正因。故疏云。今以了因了彼正因（已上）所生始觉所了本有。应是一对。故生了二因亦对论也。正因是亲。缘因是疏。以亲疏一对故亦对论也。
    抄。了因所了（文）会解云。初以正缘对。正因即中道佛性。缘因即六度之缘。次生了对了为能了。即是般若○正因为所了。即第一义空。故云了因所了为因也。言生因者。能生因也。亦名正因。如谷生芽。正因摄故。今由佛种起成菩提。故生因所生为缘也。所生即菩提。此是果义。今约以所生。故属因也（已上）问。今以四因释经因缘言者。唯局因亲缘疏义欤。答。今云了因所了为因等者。意云。了因为所了法作因。生因为所生法作缘。如是缘因亦名正因（云云）准此。因缘共局亲因（见）问。何故正缘二因直指其体。而生了二因举所了所生之果。以召能了能生之因。不直指其体乎。答。涅槃经说生了二因。有六对文。前三对直指其因体。后三对以因望果明生了之相。谓彼经中云。六度阿耨菩提名为生因。佛性阿耨菩提名为了因（已上）是即举阿耨菩提之果。以召六度与佛性之二因。故云举所生所了之果。召能生能了之因也。余可准知。
    疏为坚种故（文）决择云。因论生论见闻花严熏成坚种。为有漏耶。为无漏耶。若是无漏现。是劫外凡夫。岂得无漏现行也。有漏不应熏无漏种。勿无漏心熏有漏种。彼此异因不可得故。若是无为。本自具足不赖熏习。若是有漏有为云。仍要穿一切有为诸行烦恼身过。到于无为究境智处耶。答。有二义。附相通途释。约性穷玄释。且初附通途释者。圆经为缘。引生闻惠。是有漏增上缘中资彼本四智佛种功能殊胜。名之坚种。性是无漏。当生佛果。尽未来际。无有损废。故名坚种。故无性摄论云。此闻熏习虽是有漏。而是出世心种子性即其义也。后约性穷玄释者。花严经声本觉为体。性净本觉四镜义中。缘熏习镜。随染本觉二种相中。不思议业相。闻经之心了别语义。当神解义。本觉气分能熏。虽与染俱。性是无为。体非是漏。所熏成种。无漏无为于理何疑。问答（云云）准前可知○故贤首一乘教义分齐云。问。夫谓种姓必是有为○（私云。具引全文）冥合不二唯一真如也。释曰。由内外熏。即前性种功用增显转。名习种性也（已上）此云无性摄论等者。第三卷也。但违本文。而全同大疏六上所引。故知写彼文也。
    疏。当知此人生如来家（文）经具云生如来家。随顺一切如来境界。具足一切诸菩萨法（等文即如抄所引）是即经中具说十种家也。大疏九上云。后当知下成益。生如来家为总。余句为别。别中以如来境为家。无性论云。生如来家者。谓佛法界。于此证会故名生。二以行法为家。具家法故。三以俗境为家。世亲释云。由此能令诸佛种性不断绝。故曰远离非家。五以佛行为家。十住毗婆第一云。今此菩萨行如来道。相续不断故○六菩萨法性为家。亦是佛性故。亦同如来一如境故。七净当佛家。八住佛本家。九总明因果事理无碍家。四地也者。寄出世故生道品家。八地无功用故生无生法忍家。今此通三。兼显凡夫解心。亦名生家。因果无碍故（已上）钞十九上云。疏无性论云。等者即第六论○言十住毗婆沙者。此即第二释初地常生如来家文。家文初地心生必能常集谈善根不休息。名为常生如来家。如来家者。即是佛家○未俗云如来者。所谓十方三世诸佛是。是诸佛家名如来家。今是菩萨行如来道。相续断名为生如来家。释曰。其如来道即佛行也（已上）。
    疏。良以有作之修（文）问。疏云有作之修。又云无心体极者。其义如何。答。有作之修者。两记共无释。案云。三乘教明因果体别五位历修。故受此教之菩萨因行之外更求果法。从浅至深次第增修。是故等觉已前希望追求念念无休。名为有作之修也。又如花严问答云。泛三乘教大意。令生信解。故随众生意安立（已上）既是随情安立不尽法深。故所修所证并是情识之分量。不能亲证真法界体。纵虽根本证如之位。尚是教所安立之分齐。全无没同果海之义。故名为有作之修也。是则前出现品多劫行六度之纵名菩萨也。例如了义灯第一云。今二乘人不能证彼真如理体。但能悟此真理体上离烦恼障染覆义边。名证解脱。以二乘人不能证悟法义真理。但能悟得生空一分。虽得生空。又不知亲证。但名解脱。非真解脱（已上）彼三乘宗中。大小相望既以如是。今圆宗意。三一对论。岂亦不尔。准思可知。次云无心体极者。一乘明因果同体六位皆齐故。受此教之菩萨顿解悟毗卢法界。深修证普贤行海。故十信终心没同果海。为是证境界不可说。故云无心体极（五教章十玄义相即门中。具明此义。要者可见）是则前信入大威德法门之真实菩萨也。会解云。疏无心体极者。以契实故（已上）准此。彼受权教人不契法界实体。故纵虽根本智证如之位。故不可云无心体极也。
    抄。亦为拣滥故（文）会解云。以此十因亦探玄中义。而此利今后。是清凉新加。恐人疑滥干顺机盛中。故此辨异也（已上）但探玄与今疏所引前后少异。可知。
    抄。上文明约行分二（文）决择云。利今后中兼行。顺根盛中唯时故二因别。问。顺根盛中。盛者善根。岂非是行。故兜率偈云。见佛亦复然。必纵众善业○（私云。具引前疏等引之文）何故抄云。已是异前。但约时故。今谓。通云盛者善根未闻经时已有。不是所论。利今后中起行闻经已后方有。一见闻为坚种。二起行成证入。今据闻经后行不通根盛。唯利今后（已上）。
    抄。三起行益○五速证（等）益决择云。问。起行益速证益与造修益顿证益何别益。前二自利。后二利他。故各别也。又起行益显依此法。少作功力疾得菩提。造修益拣依余法。纵经多劫不能真修。速证益约时不淹留。顿得益据法非渐次（已上）今抄释云。自利利他等而为其次。故如是释欤。但见下释。顿得速证两益中。并同引善财一生圆诸位。以证之何前摄自利。后却摄利他乎。又法界品顿证法界等。悉为顿得益。岂利他乎。又造修起行分配二利。并不可然欤。问。若尔如何可得意乎。答。抄云此依从浅至深等。准此释者。后初至五是浅深次第也。六七是自利利他次第也。谓地狱子自得第一重益竟。次转利益他。故然钞云等者。取余次第也。谓八九是修证次第。以法界品初菩萨顿证名顿得故。次前九种多约修生。第十正论本有。是修生本有次第也。
    疏。一闻法尔（等）问。今十种益并闻者。为闻佛说圆经。为闻今疏所立之十因。答。闻疏所立也。且如初法尔者。闻疏释十身具足佛无始法尔常说遍说。即解知风过树头即常恒说法。觉恒虫鸣丛裹是不退法轮。非情之无浅。畜类之无悟。是所成众生之义边也。若约能成佛果之功。则本是毗卢正觉之体故。动身发语无非佛境界。如是信解之辈。往位有浅深。智有明味。而触目对境无非十身毗卢。无非常恒说法。见之闻之。岂不成见闻益乎。例如三圣圆融观云。若与此观相应。则触目对境常见三圣及十方诸佛。一即一切故。心境无二故晋经性起品云。知见一切音声。皆是一声。如来以此而转法轮（已上）又云。一切众生诸语言法。皆为法轮音声所摄。何以故。一切音声不离法轮音声故（已上）准思可知。问。佛地论明如来三业他中。佛以他有情身口二业而作佛事。是名他身相应他。尔者今所引性起品文。正述此旨欤。如何。答。彼但约业用之一边。今则约法界自尔之德相。故不同也。五教章（施设异相）云。三业等○若以神通不思议力容得暂现。非是彼法自性如是（已上）问。上法尔中引不思议品云。诸佛于一身化现不可说头。一一头化尔所舌。一一舌出尔所音声等。如一佛身念念中现不可说化身。一一化身皆亦如是（云云）是则如来身通三身中。应化身等神通作用也。今何混融情非情凡圣等。以明触目对境皆是十真毗卢。常恒说法之义哉。答。唐经五十（出现品身业）云。见此光明。一时皆得如来境界。十头·十眼·十耳·十鼻·十舌·十身·十手·十足·十地·十智。皆悉清净（已上）并云十者。显无尽也。其无尽者。混融情非情。通摄凡圣。故知。头全收法界。眼全收法界。耳·鼻·舌·身等并尔也。若不尔者。何云十哉。故同经五十二云（出现成正觉）佛子如来应正等觉。成正觉时得一切众生量等身○一切法○一切刹一切三世○一切佛○一切语言○真如○法界○虚空界○无碍界○一切愿○一切行○寂灭涅槃界量等身。佛子如所得身。言语及心亦复如是。得如是等无量无数清净三轮（已上）探玄记十六云。谓得能同一切众生身之身也。等犹同也。又释等犹遍也。即遍以一切众生而作自身故云也（已上）是即佛成正觉时。得十三量等之三业。故依探玄作两释中。第二释意则以一切众生一切法一切刹。悉为佛三业。明知。不思议品云于一化身化现不可说头等者。本自具足之德。令机见之。约此机见之边故云化现等。是即业用门之所说也。故圆经正云。一切具足妙境界。随其所应悉能现（已上）不可同三乘教。云无而忽有是名化身。依之抄三下云。本自具足即是德相。令物见之。即为业用（已上）准此等经文。解释应知。但于上法尔所引不思议品者。
    抄。又出现品云（文）上释闻法尔之义意。自下直引经文。明成见闻益之相也。
    抄。又云佛子我今告汝（文）大疏九上云。第二佛子我今告下。明不信益者。此明益深○谤尚远益况。深信耶。况解行耶。况证悟耶。弘持之者。勉思此文（已上）。
    抄。上虽明见佛（文）此通伏难也。谓有难云。今见闻益者。应是见佛色身。闻花严经之得益也。然今所引经文。虽说见佛身闻名号。而未明闻经得益。故今通云虽唯明见佛。而其所见佛是说花严之佛。故见佛之辈必亦闻经也。又难云。何必其所见佛说花严哉。故今通云佛必舌根尝法味故。谓演说自内所证法界法门。是名舌尝法味也。是则释成上见佛之辈。必可闻经之义也。自下引贤首等文。正明闻经之得益也。
    疏。成灭障益（文）问。抄引随好品双举兜率天子闻香得益之众生者。并是今灭障益欤。答。尔也。问。抄释转利益中云。如上灭障益即第二重（等文）准此。闻香得益之众生为令灭障益（见）如何。答。凡今灭障益也。专以兜率天子为本体。兼取闻香众生亦类摄也。抄下云所望处别等。彼会解记释可见之。但于如上灭障等释者。彼释转利中为简滥也。谓闻香之人正是转利。而亦有灭障益。故独举之释成也。天子不尔。故不举之。
    抄。即一断一切断（文）问。今云一断一切断者。局自身烦恼欤。为当通一切众生烦恼欤。答。通一切众生欤。问。疏抄并经文全所不见。如何。答。经文云以愚法界众生数等三业悔过（云云）准此可知欤。其故者。性起品云。如来成菩提时。得一切众生等身。得一切法身等（等文如上引）探玄记释如上引。准此。今云众生数等之等言。亦可有二释。若依第二释意。直以一切众生善三业悔过。岂非一切众生烦恼通令一断一切断哉。
    抄。天鼓教以等法界三业（文）唐经四十八云。诸天子汝等应发阿耨多罗三藐三菩提心○以尽法界众生数等身。以尽法界众生数等头。以尽法界众生数等舌。以尽法界众生数等善身业·善语业。善意业。悔深所有诸障过意（已上）此文尤至要也。学者留意矣。纵虽凡夫愚薄粗心。而如是作意运心效学。别十信终心作得果更无疑乎。
    抄。其内具五百烦恼。大疏八下云。八万四千古有二释。一云。众生烦恼根本有十。然一惑力复各有十。即为一百。计应分为九品。但上品重故开为三品。中·下轻故各为一品。合为五百。复于内外境起。谓自五尘为内。以他五尘为外。一一各五百。即为五十。别迷四谛。则成二万。并本一千。则有二万一千。依三毒等分。成八万四千。经文自具（已上）第二释略之。
    疏。成称性益（文）问。何必闻示真法而成称性益哉。答。探玄记十六（性起品）云。情见若破。法界圆现一切众生无不成佛。问。若尔。何故诸佛更化众生。答。教化众生亦有浅深。今有菩提身中现众生成佛者。名究竟教化。不同余宗。故下结中。名如来无极大悲度脱众生也（已上）菩提身中。现众生成佛。是直名究竟教化。何以余宗致难破耶（为言）意云。若清凉意大义是同。加润色故。大疏九上（出现品）云。若诸情顿破。则法界圆现无不已成○若尔。诸佛何以更化众生。不如是知所以须化。如是化者。是究竟化。如是化者无不化时故下。结云大悲相续救度众生。随门不同。种种有异。约成佛门。一切成也。又此众生乃是像上之摸。令其者横。则自见亡佛亦见他成。今云不如是知所以须化（云云）探玄记不见此义欤。
    抄。故出现品云如来（文）探玄十六·大疏九上解释。委细共述圆宗之玄义。要者可见。凡所引文。初举一成一切之宗法。后云所谓无性者。明法性融通之因由也。然释云。然一成一切皆成。或约事事无碍说。或约事理无碍说。事事无碍义有多门。且约即入。略伸显示摄众生。即是佛身故说皆成而不坏事相。复名一切。两门相合说得一成一切皆成○摄众生身在佛身中。能摄有力既得成佛所摄无力。岂不成佛耶。○事理无碍者。佛起始觉证本觉时。了知众生忘想本空唯是一觉寂。而复照具德圆常。故说皆成。故经云皆同一性。所谓无性不坏事相。复名一切。
    抄。展转成三重之益（文）问。此释立如何。答。清凉科判随好品明诸天得益之文。处处释不一准。且今释意地狱天子自得十地意。即以香与盖供养于佛。展转利益两头众生方成三重。谓地狱天子自为第一。闻香为第二。释盖为第三也。故会解记云。以闻香见盖皆转益故。所以清凉科文但分为二。初一重益。即地狱天子得十地。二展转益。此展转益中分为二。一闻香益。二见盖益。即今抄意也。其实见盖中自有两重。转得十地。今不取此。故以见盖对上闻香为第三重也（已上）彼光触之益是见盖之传利也。以今且就地狱天子亲谈转利故不取彼。别立重数只属第三重见盖中摄（为言）若依抄一上。则除闻香以见盖为第二。以见触为第三也。
    抄。所望处别（文）会解云。是转利益而有两重。一闻香○二见盖益。今由望第一闻香灭八万障等。与兜率天子等法界三业悔过。同是灭障益。故前摄入灭障益中。若望后见盖。得轮王十地之益。其闻香亦是转益。今约望前故为灭障益也（已上）。
    抄。世尊本愿力故（等）两记不同。若依决择。云世尊本愿力故等者。酬宿因彰地位。为教本示真法。说胜行顺根盛。开因性显果德。法应尔。如次配释也。言神力是缘者。或是第三依主。或是事十依。加者缘也（已上）若依会解。云言世尊本愿力故。全同第二因。为欲下八句对今疏文。不必全同。但皆是因故。次云因缘易知。意谓。此中十句初句是缘。余九皆因。故云因缘易知（有别别配此疏九因此非抄意已上）。大疏四上（发心品）云。三如此下结通无尽是证佛也。结通非经家也。先明说遍。后其说法下示所说同。文中三。一说人同。二说仪同。谓神力本愿故。三说意同。为欲下是此文大旨同前十住并显。可知（已上）。

演义钞一下纂释第四
演义抄一下纂释第五


　　　　　



自下第二明说经缘

    抄。答六中初二（文）大疏一下云。若准佛地论。科五事。一总显已闻。二教起时分。三别显教主。四彰教起处。五显所被机。今依智论开初总显已闻。作信·闻二种。为六成就。一信。二闻。三时。四主。五处。六众（已上）今云六中者是也。探玄第二云就初序分○有三。一初有四字。信是证信。二一时下通二序。三从动地下唯是发起（已上）今云初二唯属等者是也。但今不举动地放光等唯发起之事。以非今所要故。应知。
    抄。出现品云真如（文）会解云。总引三文证于二义。初一证约法显实。后二证约人显实。言法界品者下应是义引。即七十三经大愿精进力。救护一切众生夜神所文也。善财问发心久如。夜神答之。经正云。善男子菩萨智轮远离一切分别境界。不可以生死中长短染净广狭多少如是却数分别显示。何以故。菩萨智轮本性清净。离一切分别网。超一切障碍山。随所应化而普照故（今抄引文前却）譬如日轮无有昼夜。但出时名昼。没时名夜。菩萨智轮亦复如是。无有分别亦无。三世但随心。现教化众生。言其止住前劫后劫。然他宗以今成为近迹。昔成为远本。乃广辨本迹。以本独为胜。不知久近对轮皆皆是迹尔。然则今经佛与菩萨。约人约法。皆以契实。即无古今。随机即有。然皆是迹。而花严中菩萨尽知此理。若法花中弥勒与大众皆疑。佛成道方四十年。是菩萨执近迹。而不知此理。故佛以久成以断彼疑。是随机对说（即上经云。但随心现教化众生。言其止住前劫后劫）。久近虽殊。然皆是迹。故今并拂以显实也。况八十经中自云。或见释迦成佛道已经不可思议却耶。此谈久成亦与彼同。然亦机见对今为言。故次云。或见今始为菩萨十方利益诸众生。又况以科显圆融耶（已上）问。今约人法以显实者。并是拂迹显实之科意也。然下依处中亦有此科。彼抄释云。尚通顿实二教（文）尔者今经宗所说之本门。可非圆教不共之言旨哉。答。尔也。五教章下（时分义）云。若依终教说有二义。一定三僧祇。约一方化仪说故。又此教中修实行。故成实报身。不约化说。故法花经云。我实成佛以来无量无遍百千万亿阿僧祇劫（等文）既取妙经所说久远实成之正觉。属终教摄。今抄意以非古非今为拂迹显实。即判云尚通顿实。明知。能今能久之迹门。非古非今之本门。皆是终顿二教之分齐。全非圆经之言旨。纵虽今经盛说此等义门。而是同教分齐也。若依别教正意。则以念劫圆融为不共之玄旨也。抄七上（成就品）云。若离圆融。非圆教法（已上）故知若但论五百尘点之久远。则是行布故非圆教法。即今疏先就拂迹显实释义引文竟。次下云况无涯之说念劫圆融者。是此意也。一义云。拂迹显实者。其所显之实通含二义。若约本有性得之固性菩提。则是真如本觉。故云尚通顿实。若约修显事成之果性菩提。则偏局圆教。如彼出现品所说之性起菩提。如常应知。尔者今疏所引下经偈云。诸佛得菩提（等文）例准思之。何况上十因中。第八示真法者。以二种无碍为真实法。明知。今云显者。文显虽约顿实。而意亦可含情见。若破法界圆现之实义也。
    疏初唯一念（文）问。此云唯一念者。为最初成道之初一念。为第二七日说法最初之初一念。答。可有二意欤。问。若云成道云初一念者。今十重中第二云尽七日。定是尽第二七日也。然云尽者。对第一唯取初一念。以尽二念已去乃至七日内之意也。故知。今云唯一念者。应是第二七日说法最初之一念也。以今既唯取一念残余念余日。故次云尽七日。文相邻次尤明镜者欤。何况此十重者。全写旨归。岂宗家意许初成说法义乎。若云第二七日初一念者。疏一下云。三约实圆融释。皆在初成一念之中。一言顿演七处九会无尽之文（已上）抄五上云。疏三约实圆融者。即藏和尚意（已上）既云初成一念。又云即藏和尚意。若不指旨归初唯一念文者。是何文乎。明知。今云唯一念者。是最初成道之一念也云事。答。
    抄。谓于一刹那（文）问。仁王经云。一念中有九十刹那（等文）既长短遥别。今何以刹那释一念乎。答。探玄记十八（善住比丘处）云。刹那者。此云念顷（已上）俱舍论第十二颂云。极微·界·刹那。色·名·时极少（已上）颂疏十二云。分折于时。至一刹那为时极少（已上）决择引俱舍·仁王竟。次下云。抄据前文故云一念即刹那也（已上）前文者。俱舍也。但于仁王经者。
    抄。九彼此相入十以本收末（文）问。准钞所引。此九十两门全同今疏。更无所加。何云今加一字乎。答。会解云。旨归正云四摄同类○八异界时。九彼相入。十本收末（今抄即全依书之非也。若尔。如何结云今加一字耶）（已上）意云。彼旨归正云九彼相入·十本收末。今抄是传写之误也。问。何故唯释第十耶。若云以难见故独释之者。第九彼此相入其义相滥。亦是难见。何不释乎。若云彼尚易见者。今本末义亦可尔也。何独难见乎。答。会解释抄下文。劫即为末者。以劫波云时分。此即末也。非劫既离分限。即常契理故云本也。今由以本收末故。令末中一切时分皆如理融摄。一一摄一切时也。此则由第十义。故方得前九随义摄皆自在也（已上）准此。非但难见故释之。亦为显前九随义融摄也。谓前九直就宗法立名。唯第十兼带所因立名。故虽别释第十。而通显前九融摄意也。非劫义如下明之。
    抄。所有时劫亦各别（文）问。亦各别相收者。如何。答。今释彼此相入有二释中。此初释意者。如上所明同类界时中。有长劫摄长劫等之诸义。今异类界时亦应有此等诸义。故云亦各别相收。谓四五六七之四重也。次云或同异类界等者。是第二释也。应知。
    抄。非劫为本（文）问。非劫者。为无为常住无三世迁流故名非劫。为念劫圆融世定修短故名非劫。答。决释云。此非泯相归性名非劫。但是本刹之时离分限。故名为非劫（已上）会解意全同之。如次下引。是则念劫圆融故名非劫也。问。疏二下释世界成就品题名。世谓三世。堕去来今故。界谓方分有彼此故。又世谓隐覆。界亦分齐。谓诸有为可破坏世即隐覆。无为不可破坏法。从真性起同无为法即隐覆。有为可破坏世。各不相离。是其分齐。故感娑婆者对花藏而见娑婆。感花藏者对娑婆而见花藏（已上）抄七上云。一以破坏释世。二以隐覆释世。若准前解。令花藏刹是可破坏。今为此释。令花藏刹从无为起。因于真极不可破坏（已上）花藏世界无为常住隐覆有为相。故直约花藏。则唯真法性无为常住也。不可说念劫圆融义。以念劫圆融亦是缘起相用故。明知。今云非劫者。无为真性绝念劫等相之义也。继虽念劫圆融。而彼尚是以染时分说。故不可云非劫。如何。答。见今抄举例及释成等意。并以念劫圆融名非劫。是名本也。念劫不同名劫。是末也。委如次下引会解释。可见之。但至成就品疏抄释者。娑婆等末世界是由众生业力所生起。故为火灾等所破坏。花藏本刹是由毗卢所严土。故云从真性起同无为法。是故火灾等时其处常坚固。故云不可破坏。如是本末二界相对。而明互隐覆之相。故花藏世界品云。一一刹种中。劫烧不思议。所现虽败恶。其处常坚固。由众生业力。出生多刹土。依止于风轮。乃以水轮住。世界法如是。种种见不同。而实无有生。亦复无灭坏（已上）准思可知。然此本刹是感者所见。以许胜机所见故。何无积念成劫圆融此念劫之义乎（为言）问。清凉释花藏界云。从真性起同无为法。又晋经夜摩说偈品云。此处无边际。广大如法界。一切无不至。堪然不迁变（已上）玄第六云。此处者。此花藏处也。又是此佛所说法处也。上二句显广大。次句辨随缘。下句显不变（已上）准此经文并解释。花藏世界不变常住凝然无为（见）如何。答。花藏世界通缘起性起。具理事性相。其缘起者。纵虽法界缘起。如是有为法既云有为法。岂无才生即灭之义乎。但生是法界家生也。灭亦法界家灭也。生灭共圆融念劫亦融摄。不同彼末世界由众生业惑。而生灭故作过患。是故非劫名本。为劫名末也。若如所难者。花藏界应是法性土乎。云又可不通法界缘起乎。又上明大意有二。先拂迹显实。后就德显圆。初意通顿实。准下依处段可知之。然如所难。以真性常住为非劫者。但是终顿二教意。何为圆宗不共之谈乎。又抄次下云。言非劫者。离分限故○以时无长短离分限故○法既融通。时亦随尔2以此正释非劫之相。岂混同凝然常住乎。又下依处中有数个四句。前三句并约事。唯第四句约理。一义云。今疏初述大意分二。初拂迹显实后就德显圆者。共是显无时义。次开章解释中。双标此二义。云无时之时等。故知。此无时者。即非劫也。尔者非劫可含二意也。故下依处中。举拂迹显实与融通顿圆之二义竟。后依义建立云。然真非事外等（云云）无时非处者真也。时与处者事也。准此。今云非劫亦不局念劫圆融之义。可有拂迹显实名非劫之义也。抄七上云。令花藏刹从无为起（等文）准此可知。但是圆教意也。故云通顿实也。大疏四上（最心品）云。劫非劫自有三义。一约未经增减。纵百千年名为非劫。若经增减成坏名劫。二如胜莲花刹。即不可校量。亦无数劫故名非劫。三推妄归真。劫入非劫。依真起妄。非劫入劫。斯则前七事事无碍○此乃理事无碍（已上）。
    抄。言非劫者离分限故（等）会解云。言离分限者。出非劫所以也。言如花藏等者举一例显也○余花藏之外十方无间穷尽法界之刹海所有时分。例如花藏皆非劫为劫等也。言以时无长短等者。释成非劫为劫所以也。初句释成非劫。而言以染时分说彼劫故者。释成为劫也。以净形彼染。故染土时分修短不同。今染土形彼净土。亦有时分长短不同也。故云非劫为劫也。言以时无别体下。复通释非劫为劫劫即非劫义也。时既法上假立。别无自体。今法既○故能依之时亦融也。所以得云非劫为劫劫即非劫尔（已上）意云。时无别体依法上意者。是为劫也。法既融通者。即非劫也。
    少故离世间品。

第二依处自下会解记第四

    抄。普贤身相如虚空（文）此文明普贤菩萨法性身及法性土也。前显果海中。依正无碍相即四句之处。具引彼疏抄释。可见之。
    抄。尚通实顿二教（文）问。无能所义既通实顿。其二教差异何分之耶。答。圆觉略抄四上。简别后三教不同云。三是摄事归理。会末同末。四即泯事泯末。唯理唯本。今全事即理。即末全本。故云理事本末无别异也（已上）是则以摄泯即三字。分后三教异。是其肝要也。
    疏。况刹尘即入（文）会解云。意云。实顿二教拂事同理。尚无能所。况圆教交彻参融。而定分能所耶。以交彻等故绝思议也（已上）问。凡云况者。举胜况劣也。然拂迹显实。所显实理无能所义。是增胜也。纵虽融通显圆。而其所显是事。故无能所义。应是微劣。今何云况哉。答。且如法界观明三重法界。是即从浅至深之次第也。然者拂迹显实之实理者。初理法界也。疏浅之理法界尚绝能所。何况最深之无碍法界。仍定分其处别哉（为言）。
    抄。不妨立时（文）会解云。不妨立时者。合云不妨立处。以牒不坏相言。即牒疏中不坏所依。既牒不坏所依之处。须云不妨立处。方是今正义。若言不妨立时。自是前义详之○。问今顺六成就者。何不依时依主依处为次耶。答。今顺六成就中。先明说时。后明处。故云顺也。即是以前时处为一对。然依主是人。依三昧·依现相是法。即人法为次。却疏依主于第三也（已上）。
    抄。如螺髻所见（文）问。螺髻所见者。报化二土中何乎。答。一义云化土也。问。探玄记第二云。约佛摄化处亦有三。一化身土。此有二。一染。谓此娑婆等。此约释迦。二净。谓余方化土。此约余佛。二变染土。谓足指案地等。三他受用土。谓十八圆满等（已上）既化身土具分净秽二土。其外别出变染土。即今螺髻之所见也。明知。非化土云事。如何。答。所引探玄记次下云。二所居人者○三乘三中初二通有凡夫二乘及地前菩萨。并佛化身居也。后一初地以上菩萨。及佛报身居也（已上）初二者。化身土·变染土也。既云佛身居。岂非化土。况他受用土之外列之。明知。非报土也。但前文化身土之外别出之者。初化土中染净。并是广益机缘长时之土地。今变染是一机感见。而亦暂时故各别举之。然不可妨同是化土摄也。若如疑难者。此变染土既彼化身土他受用土之外别列之。故可云非报化二土所摄欤。其义全不可有。故心化土摄也。但探玄记十八常在灵山之净土。及足指案地之土刹为一类。如次下引。可见之。问。维摩诘经上云。尔时舍利弗。承佛神力。作是念。若菩萨心净则佛土净者。我世尊本为菩萨时。意岂不净而作是佛土不净。若此佛知其念。即告之言○舍利弗。我此土净而汝不见。尔时螺髻梵王语舍利弗。勿作是意。谓此佛土以为不净。所以者何。我见释迦牟尼佛土清净。譬如自在天宫。舍利弗言。我见此土。丘陵坑坎○秽恶充满。螺髻梵言。仁者心有高下。不依佛惠。故见此土为不净耳○于是佛以足指案地。即时三千大千世界。若干百千珍宝严饰。譬如宝庄严佛无量功德宝庄严土。佛告舍利弗。汝且观是佛土严净。舍利弗言。唯然。世尊本所不见。本所不闻。今佛国土严净悉现（已上）准此经文。为破身子见。故佛足指案地。变染为净。是实暂时故。约彼身子所见。尤可为化土摄。然螺髻梵王直依佛惠。见国土实体全同佛眼。此是长时之知见全非暂时。何可混乱彼变染为净之土哉。明知。变染为净。犹是身子之所见。可非梵王之所见也（是一）况今抄以螺髻所见。即为对娑婆感花藏之类例。故知。花藏若许报土者。彼所见亦可尔。花藏若许长时土者。彼所见亦可尔。然彼所见为暂变为化土者。花藏亦可尔欤（是二）又弘决第一（妙乐述）云。此会大众见妙喜及法花中三变土田。此见同居净也○如净名中足指案地。而座自见坐宝莲花。及法花中见此娑婆。纯诸菩萨此见实报土也（等文）如解释者。足指案地是实报土也（是三）答。一义云。探玄记第十八云。上来一方祇洹竟。二类经中○一切法界类通法界同此现土。此处随粗是须达所造。然其据细乃称周。法界该于十方尽于三际。以通不碍局故须达新造。以粗不异细故。新造即微细。而同法界如常在灵山。及案足所现皆此类也（已上）又第五（升须弥顶品）云。此释宫等有粗有细。粗者前劫烧减。细者常在故也。如经天人见劫尽我此土安隐等（已上）又同第二十（摩耶夫人）云。问。余经论说。摩耶生佛七日命终生忉利天。云何此中指迦毗罗城。答。化相示灭。实报常存。若尔。迦毗岂非化处。释此亦深细非常人所见。如菩提树下即莲花藏等（已上）准此等释。梵王所见是深细。故可实报土之所摄欤（已上）探象之断简逐可纠正也。问。若尔。梵王所见与变染为净可一致欤。答。案足所现。若望变净为净之边。则化土也。一机暂时之所现故。大疏二下云。以佛神通于何不净之名足指案地。法花三变净土即其类也（已上）准思可知。若望梵王所见之边。则报土也。实依佛惠所见深细故。尔者探玄记第三·第十八如次各述一边。故或化土。或报土。可随应不定欤。已上当座愚推。可恐可惮。无惭之至。后贤察之。
    疏。如前二义（文）问。上举三师。其第三师义。亦是二四句中一句（云云）花可配此第三句。今何但指同前二师。不取第三师乎。答。疏上文云。后一近宗旨。意指此第三句。故今重不言也。
    抄。花藏为本刹（文）问。本刹及刹种子（云云）尔者本末诸刹相依义。如何。答。大疏二下（花藏品）云。刹种依刹海。诸刹依刹种。则宽狭可知（已上）又云。香海依刹海。刹种依香海。诸刹依刹种（已上）此中香海者。是小香水海也。刹海者。花藏刹海也。刹种者。世界种也。诸刹者。世界种中诸刹。是二十重之亲所依也。准此。应具云。大香水海内有一大莲花。名种种光明蕊香憧（晋经名香憧光明庄严）即指此莲花台面。名花藏刹海。是本刹也。于此本刹中。有十不可说佛刹微尘数小香水海。于一一香水海内。各各出生一莲花。此莲花面即名世界种（晋经名世界性）大疏二下云。一海一种是以数同（已上）有人云。准下结通经文。有不可说莲花。其莲花是一世界种（云云）于此一一世界种中。各有十不可说佛刹尘数之诸刹。今抄云刹种所持世界者。即是也。此一一诸刹中。向上次第有二十重世界（晋经列十二佛国土）此等皆是末刹也。准此。应有九重。一风轮。二大香水海。三大莲花刹海。五小香水海。六小莲花。七世界种。八诸刹。九二十重也。问。晋唐两经共只云不可说等。都无十字。今何云十不可说等乎。答。大疏释小香水海之总标云。准下刹种及梵本中。皆有十不可说。今阙十字。或是译人之漏。或是传写之失。下标种处亦然（已上）准此可知今一段疏抄前后散在。有刹种土名目。故总束举之。又晋经云。十二佛国七世界性。如次下会通。问。花藏界之得名为唯召莲花面之本刹。为通冠末刹。又以莲花为刹海相状。有何意耶。答。疏二下云。莲花含子之处目之曰藏。今刹种及刹为大莲花之所含藏。故云花藏。其一一境界皆有刹海尘数清净功德。故曰庄严。世界深广故名为海○约事可尔。何因刹海相状如斯。略举二因。一约众生。如来藏识。即是香海。亦法性海。依无住本。是谓风轮。亦妄想风。于此海中有因果相。恒沙性德。即是正因之花。世出世间未来果法皆悉含摄。故名为藏。若以法性为海。心即是花含藏亦尔。然此藏识相分之中。半为外器。不执受故。半为内身。执为自性。生觉受故。如来藏识何缘如此。法如是故。行业引故。二约诸佛。谓以大愿风持大悲海。生无边行花。含藏二利染净果法。重叠无碍故。所感刹相状如之。是以出现品中。多持世界。以喻佛德。细碍文意。乃由佛德。世界如之（已上）抄七下云。四约事可尔下。核其本源。不为此释。岂委刹之兴由（已上）又云。大海既喻藏识。小海复表种子。二皆心生故。河表同时心所。谓善十一遍行。别境二十一。福流住心地也（已上）。
    抄。世尊修因所严净故（文）问。世尊修因所严之义。可通末刹哉。答。今抄意局本刹也。以末刹应众生有故（云云）问。抄二十下云。花藏刹海有十不可说佛刹微尘。故世界种一一种中。有不可说佛刹微尘数世界。皆是本师之所严净（等文）今抄下文云。有前十不可说○世界种既皆如来修因之所严净故（等文）如此等释者。非但花藏本刹。至于刹种诸刹之末刹。皆是世尊所严净也。如何。答。抄九上（同明品）云。然法相宗自受用身受用土。自利行成。若他受用变化身土。利他行招。然则利他亦能随机而取异果。诸佛皆尔。亦得言同。若法性宗二利皆成。同因异果。利他不圆。安得真报。自利不足。岂能利他故随二行并成自果。俱能利他但随所宜化类差别故取异果耳（已上）今抄云。末刹应众生有者。即是异果也。思之可知。又上所引大疏二下云。一切众生如来藏识（等文）。
    抄。刹种所持世界为末刹（文）问。所持世界为末（云云）尔者彼能持刹种属本刹可云欤。答。解释不分明。问。若云属本刹者。今抄云。末刹则狭。本刹则宽（已上）刹种亦是狭。岂非末刹乎。若依之云属末刹者。今既云唯所持世界为末。不云能持刹种为末。明知。属本也。何况抄次下云。五遍花藏者。谓遍花藏一界有前十不可说佛刹微尘数世界种。既皆如来修因之所严净故（已上）既云如来修因所严净。岂非本刹乎。答。大疏二下（花藏品）云。一品分三。初明花藏因果自体。二明藏海安布庄严。三明所持刹细差别。三段如次释花藏庄严世界之名○第三明所持刹细。释品目世界之言。又前明本刹。今辨末界。故兼染净○标二章者。谓种及刹。然刹种依刹海。诸刹依刹种。则宽狭可知（已上）探玄记第三亦以世海性名杂类界属末刹（见）如次下引。准此等释。能持之刹种可属末刹（见）但于次下抄释者。以自利修行亦随机之末刹。故如上所引。问。明品抄可知。
    抄。应众生有故。唐经第十（花藏品）云。花严世界海法界等无别。庄严极清净安住于虚空。此世界海中刹种难思议。一一皆自在。各各无杂乱○一切刹种中。世界不思议。或成。或有坏。或有亡灭坏。譬如林中叶有生亦有落。如是刹种中世界有成坏○一一刹种中劫烧不思议。所现难败恶。其处常坚固。由众生业力出生多刹土（等文如次上引）。
    抄。后一约相尽理现（文）问。今云理者。真如平等之理欤。答。晋经云。湛然不迁变。演义云。令花藏刹从无为起因。于真极不可破坏（已上）是则有为虚相皆尽。无为真性之净相露现。故云相尽理现。非谓泯归真如平等理之义也。下抄引旨归文云。事尽理现。染相尽故（已上）此亦明摄娑婆染相归花严净相。即云事尽理现（见）问。起信论说四镜中云。二者因熏习镜。谓如实不空。一切世间境界悉于中现。不出不入。不失不坏。常住一心。以一切法即真实性故（已上）同疏释可见之。笔削记第三云。良以不失不坏常住一心。故名为现○心境历然。染净宛尔故○斯则性起为相。故不失。相同于性。故不坏。论常住一心者。有二意。一者以一切法常依一心而住故。得不出不入不失不坏也。二则诸法当体常住唯是一心。一心之外无有一法可为出入失坏也。故经云。世间相应住（等文）尔者今云事尽理现。与此第二释同异如何。答。
    抄。故花藏品云。问。今引此文。证何义乎。答。疏云。染净相尽同一法界。即为证此义。故引法界等无别之文也。问。
    抄。若约机说者（等）问。今论净秽无碍。则可事事圆融义。而今约胜劣二机感见。分染净等四句。彼三乘教盛明此义。谓净名经中说螺髻身子所见不同。唯识等诸论专明人天鬼冥四种异见。岂是事事圆融之深义乎。答。若但约机见之一边论之者。尤如来难。全非圆融义。然圆经意。若权实本末。若能应佛所应机。皆是海印定中同时显现。此所现法全性全相。一一称性措举一法即同无尽。故知。纵虽约机说。不可同彼三乘所谈。故探玄记第三云。但教有二种。一说逐机教摄法随机。机有增进。随分利益。二逐法教摄机同法。法无增损。故无别益（已上）此释舍那品不说众中别得益之旨。准此。纵虽约机说。而今逐法称性之教意。被同法界之机故。不可同彼逐机教之所谈也。故第八地说净土分。具明融三世间。是即虽净土是器世间。而通摄生佛。其智正觉世间虽是佛界。而亦通摄众生国土。故知。众生世间虽是所被机。而有属依报摄。有属佛界摄。是岂非摄机。令同法圆融哉。又约机者。是业用也。本自具足之德相会机见。是名业用。故知。今经宗则用亦德也。何与彼三乘不知全用即德。混同而可难哉。问。正见经文。但云由众生业力出生多刹土（已上具如上引）全所不见海印所现及摄同法等之义势也。若以意会取之者。彼唯识等四种异见。岂无此义欤。如何。答。大旨如先成。又花藏品云。花藏世界所有尘。一一尘中见法界宝光现佛如云集。此是如来刹自在（已上）大疏二下云。四有二颂。明刹自在。总颂上所摄刹海。初偈自在一一称性故。即同时具足相应门也。心尘准思宝光现佛者。依正互融故（已上）明知。花藏内随机染净之诸刹所有尘。一一称性无碍圆融云事。又花藏品云。此世界海中。刹种难思议。一一皆自在。各各无杂乱（已上）刹种者。由众生业力所出生之土也。然既云一一皆自在。岂非约法圆融哉。如是文义不遑毛举。故知。今云约机说。亦不违约法圆融也（是一）但唯识等四种异见者。旨归（见经意第八）释无碍因由中。云二明一切法皆唯心现无别自体。是故大小随心回转。即入无碍。又释。谓彼心所现毛端之处。此心于彼现大世界。大小同处互不相碍（已上）准此。依彼当教。则但是业力非约法圆融。而依今圆宗意会取之者。可如旨归释也（是二）又贤首品说海印三昧中。明一切三乘及能应所应皆如来海印定所现乎。唯一经大意思之。勿同常途之所谈。又抄二下释崛曲平道二教。会刊定记难破。彼会解记第五委释成之。今问答意。准彼思之。
    抄。四即归理平等（文）问。与后四句中第四泯同平等。为同。为异。答（云云）两方。若云同者。今云理平等。故可局真理一性平等（见）然下云泯同平等者。
    抄。四泯同平等门。问。今云泯同平等者。为同上云归理平等。将又如何。答。今约事事无碍。互夺相尽泯同果海。故云尔也。问。准上来诸句。并归理平等。有何依凭。如此料简耶。答。遍容无碍。重重相摄。即入自在。一多无拘。言虑迥绝。直同果海。故云泯同平等。故抄八上（光明觉品）云。十究竟离言者○不可言相即。以要入故。不可言相入。以相即故。不可言即入。不坏相故。不可言不相入。互交彻故。口欲辨而词哀心将缘。而虑息唯证智知同果海故。一多既尔。染净等法无不皆然（已上）解释明镜也。例准可知。但于上来诸句者。且染净二四句中。初第四唯约理。而后第四句作两释。初释云。约相尽理现。而次释中。或云约顿机故。或云约体。故且约体者。染净不同。是于一刹体上以义分之。故知。二义自在是俱句也。泯二义归一体。是俱非也。其刹体何必是理哉。今通局二四句亦复可尔。初第四句归理平等。次第四句但云泯同平等。不云理平等。明知。非唯真理也。折薪记第五释章云。一即一切。一切即一。不可说其相状之文云。既云一即一切等。但由融故定说不可。故曰离言。不同三乘唯如如智存尔（已上）复古记下卷可见之。若云次第四句亦归理平等者。前后二四句中。初三句并别立之。何第四句不差异乎。
    疏。若从狭至宽（文）问。疏下总结云。然上十类一一各遍法界（已上）今何云从狭至宽哉。答。抄一上云。然下十重是约佛遍于处（已上）意云。今此十处者。初即一佛身不离菩提树。而遍此阎浮七处九会。如经云不离菩提树而升忉利等是也。而此处会皆周法界（为言）二即一佛身不起树王顿周百亿。此百亿亦遍法界。三一佛身不起树王遍异类界。此异类界亦遍法界。余七处亦如是。应知。是即先以佛为能遍。以处为所遍。即此所遍之处如次。从狭至宽。故抄一上云。约佛遍于处也。然此所遍处一一各亦遍法界。故疏下云。各遍法界也。故知。可有二重能所遍。如上记。应知。问。若尔者。十重非但约佛遍于处。亦是明处遍于处。何故抄一上偏判佛遍于处哉。答。有人云。今文实虽兼明二义。而为对彼序文唯明处遍于处。且偏指之欤。有人云。虽相望有二重。而共是为显能居之身遍法界。非为但明所居十处各遍法界。故抄次上引光明觉品。即释百亿同类一界亦遍法界之义云。此明一会即遍一切。非是彼处各别有佛（已上）一会者。是处会也。又下反显此会处遍一切之相。相非是彼处各有佛。明知。举会处遍一切者。即是为显能居之身遍一切也（已上就一义意问答料简也）或一义云。虽遍有二重。而能遍共是佛也。谓佛身顿遍七处九会。则非但遍此七处九会。亦兼周遍彼法界等（为言）若依此义。则此七处九会之外。更于法界中有各别七处九会。故佛顿遍彼等处。但此义违光明觉品欤。可见下问答。问。今显十处云。七处九会周法界。又云。百亿遍法界。即引升须弥品等者。唯此一阎浮七处等。以性融故周遍法界欤。为当彼各各处有别别七处等欤。答。以性融故。此一阎浮七处周遍法界也。彼各各处纵有别别处会者。非今所论也。问。此义不尔。见今所引诸文。升须弥品云。一切阎浮提皆言佛在中。光明觉品云。一一世界中皆有百亿阎浮提等。是即各各处本有别别阎浮等（见）明知。虽约能遍佛则一身融遍法界。而约所遍之处则是行布罗列。彼各各处皆有别别百亿阎浮等。何却云非今所论乎。答。抄释上通局交彻初四句中第三句时。引今所指之光明觉品文。准彼知之。既疏云即此即遍。钞云以相随性。故即一能遍如光明觉品。又云。此明一会即遍一切等。岂非今此百亿一界以性融故。云十方世界中各有百亿等。又大疏三上释光明觉品来意云。今一会即遍法界。一一皆悉同时同处同众同说同遍故（已上）总有十来意。要者可寻之。但升须弥品实似难会。而彼有四句中第二句云。不起一处而升一切处。是取一阎浮对一切忉利也（云云）此含二义。谓约能居身。及约所居处也。若约能居身。尤如来难。此一佛身周遍各别处之义也。而今约所居处。则不动一处。令融通一切处义也。故决择第一云。疏不起树王罗七处于法界者。文含二义。一云。不起菩提树该罗身云。遍升于七处也。故钞云。是则不起菩提树。遍升法界七处。是也。二云。张罗七处。遍于五重法界。故抄云。今言罗七处于法界等。是也（已上）准此。彼四句并含此二义欤。思之。
    抄。故旨归文云事尽理现（文）问。正见旨归。云七归花藏者。谓此等一切杂染各皆同尽。唯是花藏庄严世界海数刹尘。一一皆悉周遍法界。不相障碍。皆于其中演说斯法（已上）准此。尽染相归净相。而尚是事法所摄也。今何云事尽理现乎。花藏世界所有庄严。皆从无为真性显现。故尽染相归花藏。是名事尽理现也。准上染净无碍。次四句中第四句之抄释思之。
    疏。三遍异类树形等刹（文）问。花藏一界中。本末二刹通名同类界可云欤。答。解释难定。且存两样也。问。若云本末二刹共名同类界者。晋唐两经共就世界性（唐经名世界种）中。说依住形状等十事中。形状者。即列树形河形等二十形也。今即指此文名异类界。故探玄记第三云。第二明所成果中分二。先明此主世界。后辨结通。前中有三。初显本世界为依持处。二从此香水海上有世界性住下。明次重显杂类世界性。三从香水海名示光明下。更重辨十二佛国土七世界性（已上）准此。专指世界性名杂类界。杂类界者。即今云异类是也。何况今抄次下云。然异类言虽通花藏。言总意别（已上）会解释云。以花藏所有一切世界形类不同故。通是异类。今别意取最中所持异类尔（已上）意云。花藏所有本末二刹形状不同故。并可名异类界。虽然今别取所持末世界名异类界（为言）准此。本末二刹可名异类界。不可名同类界（见）若依之尔者。凡论同异类二界者。约须弥山形所建立之一类界。是名同类界。其约树形等所建立之杂类界。是名异类界。然花藏一界中。本末二刹并约须弥山形建立之故。虽末刹可名同类界。故探玄记第三云。莲花藏庄严世界海有三种。一莲花台藏世界。虽遍法界。对地上菩萨机现有增减。寄在色顶。唯说一界。二即此遍法界之花藏。说十显无尽。即无尽个花藏一一皆遍法界。三树形等杂类世界。一一皆有莲花藏。并似彼界悉遍法界○今此文中。据须弥山世界中辨花藏故。是故风轮水轮还似彼也。以易信解故。印机而成故（已上）又别显庄严相中。明风轮无碍持。经列十种。第九名须弥地。探玄记释云。须弥山地是下文所持杂世界。处事遥有所主故（已上）案此等文意。意若依树形世界中。众生感见以辨花藏。则纳树形建立之。其中所有世界悉是树形所摄也。河形等准此可知。若约须弥山形世界中。众生感见以建立之。则其中所有世界悉亦须弥山形之所摄。故能持杂世界之风轮名须弥地。即此意也。故知。此花藏界中。虽有树形等。此非异类界。可云同类界所摄也。如何。答。一义云。凡同异类者。就应同众生之末世界中所论之。又花藏本刹者。偏是如来所严土。故不可及同异所论欤。但摄机同法。则彼机所感同异二类刹。全是法界自尔之德故。本末二刹全体融摄染净无碍。通局交彻故。花藏本刹亦通同异二类。即如上所引。探玄记可知之。是则以本从末门意也。故抄下文引阿僧祇品。明佛果依报自在之文云。有不可说异类刹。有不可说同类刹等（云云）。
    抄。经列二十形（文）唐经第八说最中无边妙花光香水海中普照十方炽然宝光明世界种所持二十重世界竟。次下即类结所余云。有如是等不可说佛刹微尘数广大世界。各各所依住各各形状○各各力加持周匝围绕。所谓十佛刹微尘数回转形世界。十佛刹微尘数江河形世界○十佛刹微尘数门闼形世界。如是等有不可说佛刹微尘数。此一一世界各有十佛刹微尘数广大世界。周匝围绕（已上）疏二下云。第二别明种刹香海○谓香海依刹海。刹种依香海。诸刹依刹种。长行分三○第三类结所余。此中非唯结数。兼总显上文所依住等文。分为四。一总结都数。二各各所依下结形类。三此一一下结眷属○今初即举本刹种。结有若干。此所结刹定是主刹。以下文指此不可说佛刹。更有两重远故。其直上中间但有十九佛刹。而结有不可说者。以傍论故不尔。岂一刹种最下唯一主刹。故知。如向所说主刹横竖共论有不可说。故下结其所在云及在香水河中思之。二结形类中。初列十门。既言周匝围绕。明知。傍去二所。谓下广说十门。形状有十八事。望前刹种形中。阙须弥山形及严具形。余皆全同。但此约刹为异。三结眷属中。然有两重主伴。此一一者。指上不可说尘数也（等文）今一段疏抄广明同异二刹之相。故具引经文也。更有一文。如次下引。
    抄。向明异类且举百亿中异类（文）问。自下释四五两重。文相难见。如何可会哉。答。实难思。且愚案云。凡同异二类世界。必是同处同时。相遍无碍也。然今十处中。初二明同类界。次三明遍异类界中。向前第三但明遍与百亿同处之异类界。故今第四亦明遍最中一刹种中异类界。其异类界者。即是二十重诸刹也。谓经说二十重诸刹竟。类结所余之时。明树形河形等。其文如次上引。又第五遍花藏者。抄释云。谓遍花藏一界有前十不可说○世界种（等文）其世界种者。经亦说为树形河形等。如彼刹种中诸刹是树形河形等。故既判为异类界。今遍在花藏中。所有刹种亦是树形河形等。岂非异类界摄哉。今具引经文。自思可知。若晋译经于十二佛国。不辨依住形状等。唯就七世界性。具明树形等。故探玄记名杂类世界性。如次上引。若唐译经两处具辨之。诸刹中依住形状等文。如次上引之。今引刹种处文。唐经第八（花藏品）云。彼诸世界于世界海中。各各依住。各各形状。各各体性○方所○趣入○庄严○分齐○行列○无差别。各各力加持。诸佛子。此世界种或有依大莲华海住（乃至）或有依一切音声摩尼王海住○诸佛子。彼一切世界种或有作须弥山形。或作江河形。或作回转形。或作旋流。或作转轮网形。或作坛墠形。或作树林形。或作楼阁形。或作山幢形。或作普方形。或作胎藏形。或作莲华形。或作佉勒迦形。或作众生身形。或作云形。或作诸佛相好形。或作圆满光明形。或作种种珠网形。或作一切门闼形。或作诸庄严具形。如是等若广说者。有世界海尘数（已上）大疏二下云。第三明所持刹网○然此十门刹种之果。并悉不离所依花藏。故云。于世界海中所列十事。与成就品都望全异。彼通一切海。此明一海中种。故若别别相望互有有无（已上）问。二十重诸刹花可属杂类界。然世界种应是净土。如彼瞿夷所居世界性等。已上十重佛刹者。即是此世界种欤。尔者争云杂类界哉。以杂类界属秽土故。如何。答。
第0章     疏。五遍花藏（文）问。花藏世界可有数量边畔哉。答。边无边不二者。两祖一同之定判也。何况宗家自问答释成哉。凡此事一个之大义。又处处解释随其义便。各述一意。故略引示之。探玄记第三（释舍那品说花藏外有十方佛土中）云。问。下文此花藏界无边。云何此中有东等耶。答。以花藏界边无边不二故名无边。如下说。无边边不二故名有边。如此说。是则不坏边而恒无边。不破无边而恒边。若谓无边。若谓无边乖于边。边乖无边。是情计所及法非正缘起也○（私云。举锦窠白紫二线。各彻遍而互不取杂之喻。繁故略之）。问。若尔。彼十方世界是花藏不。答。是。不。谓由即是故不是。不是亦尔。准上思之。何以故。由是花藏东等故即不即也。问。此十世界外更有余界不。答。无也。何以故。以花藏为主。彼十为伴。此主及伴圆融普遍。一切尘道重重如帝纲故。余皆即此如虚空故（已上）私云。今主伴者。会解记第八作主伴眷属四句中。第三亦主伴亦眷属之意也。疏序释说仪之处。私引之了。问。边无边者。如十玄中广狭门。云一尘约称性为广。不坏相为狭欤。答。会解记第八云。三亦主伴亦眷属。谓法界修多罗起时摄尘数。契经同起与法界经为辅翼。故名眷属。而主伴起故复名为伴（已上）凡圆经所说教义人法等。皆悉有主伴。凡今花藏界亦以如是。准思应知。表主伴别故有边畔。以称性圆融故广大无边也。但于十玄中广狭门者。演义抄七下（名号品）云。若三乘说亦百亿内有百亿释迦。余十方刹自是别。佛今约一乘皆是遮那海印顿现。余十方佛例此亦然。犹如灯光互入周遍（已上）私云。海印顿现为由。灯光互遍为喻。细思应知。大疏二下（花藏品）云。且依一相说有边表。实则一重横寻无边。况复重重尘含十方（已上）抄七下云。且依一相等者。且依一种义相不坏边表。有莲华外别佛刹海等。实则称性横不可寻。故云法界无差别。若以性融相。则一一尘中法界无尽（已上）且依一种义相等者。以花藏为主。故居中央。以十方为伴。故令居外。今为表此义。故不坏边表也。实则称性故。花藏世界一重横寻无边际。是则约事理无碍也。唐经第（花藏品）八云。世界大海无有边宝轮庄严种种色（等）此说花藏世界海安布庄严中。明四围轮山之文也。大疏二下云无边者。有其二义。一但总相显多。故云无边实有边表。二上说有围山外者。是无边之边不碍理。而即事故。今云。无边之无边不坏相。而即理故（已上）抄七下云。疏是无边之边不碍理而即事等者。意明理无分限。总曰无边。事有分限故名有边。若依理成事理性全隐。则无边即边。若会事归理。事相全尽。则边即无边。今则不尔。不失理而事现。云无边之边。不坏事而理显。云边之无边。此是事理无碍义。不是相即相作义。思之（已上）私案云。今不坏事而现显者。即同上云不坏边表。实则称性也。故知。花藏世界一重横寻无边际。等同虚空界者。约事理无碍也。问。纵虽但约事法界。可有尽空十方横寻无边之义。然今花藏界何必约事理无碍。以明之哉。将又不可有单约事相尽空无边之义欤。答。今云一重横寻无边者。正是约事相以尽空十方无边际之义也。但法界观注释法界观门。有三重之文。云除事法界也。事不独立故。法界宗中无孤单法故。若独观之。即是情计之境故。若分折义门。即有其四。今以对能观之智故。唯有三重（已上）今花藏界是舍那称性修因所严之净土也。纵尽空十方广多无边之相。偏约称性绝洁无际。以可明之。何以情所计孤单之事法界。定其分量哉。故花藏世界观云。称真法界大作佛事○以用遍满庄严一切世界（具如次下引）又云。以证智所现（已上）又例如圆觉略疏（普眼章）云。法花云。我此土安隐。天人常充满○彼据理即事门（已上）晋经夜摩说偈品云。此处无边际。广大如法界。一切无不至。湛然不迁变探玄记第六云。此处者。此花藏处也。又是此佛所说法处也。上二句显广大。次句辨随缘。下句显不变（已上）唐经（卷第七）世界成就品（起具因缘有十中第九）云。一切如来善根所流。及一切诸佛成道时。自在势力故○尔时普贤○而说颂言○一念普现于三世。一切刹海皆成立。佛以方便悉入中。此是毗卢所严净（已上）大疏二下云。谓成正觉时。其身充满十方世界微尘刹土。念劫圆融一时成。意由二种因。一善根所流。语因中也。二成道势力。明果用也。此一受用变化相融也。即如经初。即摩竭陀地坚固等（已上）准此等文。舍那由昔大愿胜行无限善根。今成正觉时。其身充满法界。故法界悉成佛土。但约变化身随机业用之边。则虽示摩竭等染相彼此边畔之分限。而约受用身真实德相之边。则微尘刹土其地坚固。十方法界一时成立。如是二身二土相融故。云此一受用变化相融也。尔者边无边不二之义。亦准可知。花藏观云。初成立因缘者。谓或闻善知识及经教说。或因图画形状○心生欲乐。发大誓愿○称真法界。大作佛事。教化众生。是故今发普贤行愿。起庄严世界事。复修普贤因门。该摄一切。皆于离着心中。顺真回向。以用遍满庄严一切世界（已上）问。今云受用变化相融者。圆经不共之言旨欤。为当通余教欤。且引一文。可例准之。佛地论第一云。如实义者。实受用土周遍法界无处不有。不可说言离三界处。亦不可说即三界处。若随菩萨处宜现者。或在色界净居天者。或西方等处所不定（已上）受用土遍法界者。是无边也。随菩萨所宜现色界者。是边也。今者。是亦边无边不二也。与今藏界有何别哉。
    抄。但取容尘之处。问。今并取空无物处为说经处欤。又空界所容之尘刹为说经处欤。答。会解云。如娑婆界东轮围之外未至阿□佛国。轮围之际中间唯是虚空。今不但取唯空无物处。今取尽空界。但是容尘处。佛皆遍其中说经（已上）即今抄云。今取遍法界等下正明此义欤。
    抄。阿僧祇品颂云（文）凡彼僧祇品初长行明能数之广多。谓阿僧祇为初。不可说不可说为终。总举十大数也。后偈颂明所数之德无尽。亦二初明普贤德广说无尽。后明佛德深广普贤穷究中。先明果法无碍。有二段。今所引者。是初段。显依报自在之文也。次下云。彼次颂云等者。是后段。明依正融摄。更有诸科中。初二句者。依中现正之文也。次出妙音声下二偈二句者。是彼隔十五六行之后。明依中现正说法中之文也。如是撮要。引文次第其意如次下记之。
    抄。彼次颂云于彼。上引依报自在之文者。正明尽虚空界容尘之处各有无边刹海。然未明于彼容尘处之刹海。有遮那佛说法之相。故今续引依正融摄之文。方明其相也。
    抄。若彼不说则说处不遍（文）决择云。抄虽有答义犹沉隐。今依旨归以答前难云。此说十住。忉利天处既遍十方一切尘道。是故夜摩等处皆有忉利。即于如是遍夜摩等忉利天处说十住。是故忉利无不普遍。仍非夜摩等处说十住也。说十行等。夜摩等处亦遍忉利等处。仍非忉利说十行等也（文）。
    抄。初总答前同（文）会解云。抄总答前问。并重通再难。与释通妨难。三科中钞今总相略辨。总答中正以隐显门释。为门不同也。若通再难中。正约相即相入二门说。然有二义。初正以相入带主伴义说。正以相即带隐显义说。上约别论正。约一玄带一玄说也。二从依相即门亦名纯门。下约通以纯杂一玄。分成即入义说。故以即为纯。入为杂。即同一纯杂门尔。所以将多玄门递互相释者。显文含多义。通外难故也。如文具之。若释通妨难中。正约主伴。义兼隐显。如主主不相见。遮那主显时余佛主隐为伴。余例然（已上）决择有细释。可见之。
    抄。前相即门中正十住遍时（文）决择就此抄释更致重重伏难中云。若云隐显门中显显不俱无杂乱者。相即门中所即。所即不俱。已无杂乱。何须抄中更用隐显门耶。彼二所即有体。既得同时。彼二能摄显义亦得同时。彼此异因不可得故○（私云。更有转救重难。繁故略之。）今谓。通云但以二门互释。如相即门中取二所即二俱有体。恐成杂乱。入隐显门。以义料拣。虽俱有体。一隐一显故无杂乱。设更难云隐显门中取二能摄二俱是显。而成杂乱。欲通此难。勿用余门。却用相即玄门料拣。一有体一无体。故无杂乱。但用二门更互料拣。诸过俱离。如空有二义更互而拣。令断常等过一切离（已上）。
    疏。此犹约器世间说（文）十地品说第八地净土分中。非器世间双说智正觉等。以为净土分故。今明说处亦约融三世间依正无碍。以为说处也。例如初地十愿中净土愿具七种净义。且行愿疏云。同体净。以同法性故。今一多互相即入（已上）例准可知。

    先年比抄之。然未加润色。故今元享四年（甲子）更开讲肆。因其便宜重笔削之。全闭他外见。偏备自废忘。唯望以一一勘文述义之缘。为生生见佛闻法因。佛祖加护念。志愿莫违失而已。
    同年三月十六日。于武州六浦庄称名寺方丈东向间记之。

演义抄一下纂释第五
演义钞二上纂释第一（自下择第四会解第四三丁已下）






第三依主

    疏。夫真身寥廓（文）此初一句者总标举。融三世间混四法界一无障碍法界之真身也。是即未说有空未分事人法涅槃融之真身也。次与法界合体下。就义分门。约境智人法等转释其相。有二义也。谓与法界合其体者。约境智释真身之相也。包罗无外等者。约人法释真身之相也。故决择云。言与万化齐其用者。能与十重他报三类化身。所与万类事法也。言齐其用。约融三世间及混四法界皆为佛身。是故万类幻化即佛身应用。今据人法有异假言齐。实无能所。齐差别故（已上）余义至下记之。
    疏。包罗无外（文）略策云。法性寂寥缘起难思。我佛世尊融法界以为体总缘起而为体用。无碍一多自在（文）。
    钞。则以如智共为真身（文）问。疏云。真身者。是别可指无障碍智。以下云与法界合其体能与是无障碍智所与是真如故。岂非先标举。此能与事。若上云真身既如智共为体。何下更云与法界合其体乎。答。上所标真身者。即是如智不二之真身故。为显其义次下云与法界合其体。有何难乎。抄六下（现相品）云。释疏云先一显真佛身文云。此约法报无碍之身为真佛也（已上）故决择云。与法界合其体者。谓能与自受用报体。所与理法界也。能所冥合共为真身之体（已上）圆觉疏释主成就亦如是也。又今抄下文释金光明经四身云。四非应非化谓佛真身○法报二身（已上）唯知可知。问。何必法报无碍为真身乎。答。抄六下（同品）释疏云智符于理湛然常照文云。若依法相。后常是相续常。今依法性宗。冥符于理同理常也（已上）意云。法相宗。智有为理无为故。别论之为实义。仍报身分自受用他受用二身也。法相宗。理智共无为凝然常故。全体无二故合为一身。为简彼理智别论之权实故加真字也。旧译经论中不分自他受用并此意也。抄十三下云。然此始觉无别始起。即是本觉随染而作。今染缘既息始还同本故云淳净。则法报一体。故经云。唯如如及如如智独存名为法身。故次下论云。若无明灭。相续即灭。智性不灭。明智知身全同法性。如全成像像不异置。从能所证义分二身耳（已上）。
    钞。则令色相佛身功德（文）问。今云色相佛身者。何佛身哉。答。决择云。抄即以如智共为真身者。摄贤首义。贤首大师。自受用身无彼色声功德。但有大定智悲。如智冥会共为体故。言既智合如。则令色相佛身功德无不合如者。摄刊定义。刊定记主。自受用身具有色声。以佛身有十莲花藏尘数相故。无漏蕴遍帝网刹穷未来际故。涅槃云灭无常获常色故。清凉双用故抄云尔（已上）此师局就用身以释之。但大疏二下（遮那品）云。智与理冥故等彼真界。能令色相随彼融通法界尘毛重重全遍（已上）抄七下次云。智与理冥故等彼真界者。释经等真法界。此是报身亦如智也。故金光明云。唯如如及如如智独存为法身故。能令色相下以真身周故。今应用亦周。吾今此身即常身法身故。则以三身圆融为一真法身矣（已上）准此今云色相佛身者。应用之色相也。意显三身相即圆融无碍也。水银和真金之喻。至下抄引佛身充满于法界之经文处可知之。
    钞。如来得一切法量等身（文）抄一上释海印定中及疏上文云。一闻法尔成见闻益之处。私引唐经第五十三及探玄大疏等。可见之。钞。上二义明（文）二义者。谓约境智约人法之二义也。问。自宗意。融三世间全为佛身。总收十三量等身方名得菩提。故知佛菩提外更无一法。故花严问答上云。此十佛即诸法尽穷之深（已上）贞元疏云。自始至末法界一如无有少分非佛体（已上）然见今释。佛身体用外更立法界体用。纵虽云冥合云齐。犹是二物。论云上所绝设故。恐未尽佛菩提之实义欤。若谓抄家为通此难故云假言齐者。何不述实义以假说为发语之端乎。答。实如来难。直以法界为佛身。则法界即身。不可云合体。故今抄下文云。以遮那佛融大法界而为其身故。无不即不待现身方名即事等（已上）佛是觉悟义。法是轨持。若但云法界者。佛义不显故。今为显法界即佛身义如是释也。谓无为无障碍智与如冥契。则智亦同如无不遍在无不包细。探玄记第三云。世界海等诸事一一皆是称性。缘起离闇觉照称光。无不普周法界名遍。此舍那佛非局报身。以通器等三种世间具十身故（已上）大疏七下云。所知十身皆是毗卢舍那正觉之体。亦得从境名智正觉（已上）并由无障碍智与如冥一故。草木国土悉含觉性故。名国土身如来。若不尔者上是法界何云佛身乎。问。若依三乘教。则法界属法佛身属人。故别以觉义可名佛。以人法隔历依正不融故。然一乘教意谈即依即正即人即法等。何必独以觉义名佛可云乎。若尔者圆通无碍义如何成乎。答纵虽圆教。非以觉人义名佛者。所得之名义如何可会乎。故三宝章（出体门）云。若依一乘。二种十佛既通三世间。即知用一切理事人法等总为佛宝体。仍皆就觉义说。若约所依。以海印三昧为体（已上）纵虽以觉义名佛。而以此觉义融摄依正该罗生佛故。人法圆通理事浑和。草木国土即离闇觉照。蠳蚁蚊虻亦正觉之体。是名融三世间十佛。一宗大意如此。何混乱彼三乘之施设乎。探玄记十六云。若三乘教真如之性通情开觉佛性唯局有情故涅槃云非佛性者。草木等若依圆教佛性及性起皆通依正（已上）委如三宝章。可见之。
    抄。混万法即真（文）决择云。混万化即真者约法也。混融万化即一真无障碍法界也。言会精粗一致者约人也。会同报化之精粗归一法界无尽之身云也（已上）。
    抄。若据本以适末（文）玉篇云。据（居豫切。依也持也）适（尸亦切之也往也。三赤切。得也。又音滴。从也）。
    抄。若三江之浩淼（文）决择云。言三江者尚书注寿照云。谓吴松江·钱塘江·浦阳江也。然三江之源出自昆仑积石之山也。今云岷山即指此也（已上）玉篇淼（放泥切。淼漠大水也）问。南山戒疏一上云。尔雅云。河出昆仑述其本也。禹贡云。导河积石其末也行宗记一上云。初引尔雅○此穷黄河之源颇得其实。二引禹贡。即尚书中夏书第一篇。导河。谓禹王凿山穿地以治水也。积石即石名。孔氏注云。施功发于积石（禹谓河源发切于此）又注云。积石在金城（国名）西南乃边国近山末是河源故云末也（等文）故昆仑是黄河之源也。又释迦方志云。书云。积石去昆仑丘千七百四十里（已上）又发挥记云。若昆仑嵩相望。禹本记云。昆仑或云积石山凡五万里（已上）故知论黄河之源。或云昆仑。或云积石。虽有此异说。而全非三江之源亦非泯山。又如佛祖统记东震旦地理图者。舍城积石则在震旦西北泯山。即正西边极在翼州内也。然今决择释何违此等说哉。答。
    疏一身多身经论异说（文）问。今多身中可摄圆经所说十身哉。答（云云）若云摄者。凡说十身者正显无碍圆通之义。何云执迹之所摄乎。若不摄者。今明一多相中。多引圆经证之。况钞正云。或说十身自有二义。具引胜天王经并圆经十身。争云不摄乎。如何。答。疏下文云。设分三十不同亦权实对说（等文）抄释云。若不知三即觉十（等文）可见之。
    抄。或说唯一如此经云（等）问。明品云。文殊法常尔。法王唯一法。一切无碍入一道出生死。诸佛身唯是一法身一心一智慧。力·无畏亦然（已上）晋经明难品全同之。大疏三上云。初二偈印其立宗。明真心无二○法常尔者。明因果无异法尔常规。余显一相略明四一。初句法一○次句人。次句因一。后偈果一。略举其五。一者身一。此有二义。谓若约所证法界为身。则体同一。若兼能证无障碍智为身。即相似名一。下既别明心智。则正当初意。然体同义异。二心一。八识心王俱不可知故。三智慧一。四智三智二智一智无别故。四十力一。五无畏一。此五亦略摄诸德（已上）抄九上云。言然体同义异者通妨。恐有难云。既取初义体同为一则一佛证时一切智证。若约出观实如所难。佛见众生皆已证已。今约现事故为此通。以体就能有证未证。千灯一室所照同空。以灯就空。空体无二。空就灯有照未照。随灯各取各属本灯。佛义亦尔（已上）问。今抄云。或说唯一者。为就一佛身上遮多身立一身为十方三世诸佛同一体故云唯一。答（云云）若云就一佛身上论之者。见下引证经文。诸佛相望明四种五种之上。故知一切诸佛同一体故云唯一也。若依之尔者。见下二身三身等开合。就各各佛身上各各论二身等。故知今亦就各各佛身上各各可论唯一云义。何各诸佛相望同一体故云唯一乎。如何。问。法性宗意。诸佛自受用身可云同一体乎。答。常同常异可云也。问。若云同者。十方三世诸佛居迷界之昔。既各各有情也。登觉位之今争成同一体乎。虽迷悟不同而各各为有情者。法性法尔之道理也。若登觉位时。泯亡多有情数混成一佛体。尤不宜之处也。是以大疏三上（问明品一道甚深云云）自性身土一向体同。自受用者。平等无二相似名同。余二身土亦相似名同（已上）抄九上云。自性身土既同所证。明是体同。如一室之空。二自受用如千灯光同遍室内（已上）又次上所引疏释能证无碍智相似名一（云云）明知非同体云事。若依之云异者。性相二宗十别中。佛身有为无为别意。法相宗定判修生功德一切有为故。自受用身亦是有为。既许有为故。不能彻遍生佛依正。自他凡圣各各修成故。不可云同体。然法性宗意。修生功德亦判一得已后同真如故。令同真理凝然常也。其旨如次上所引现相品疏抄释。若许修生智行等同真理无为凝然者。岂于凝然常住法有法有彼此不同而论相似义乎如何。答。诸佛自受用身之同异事。自他宗共论之。然自宗中未见定判。愚案存两义。且一义云常同常异可云也。于自受用身土分别性相时。望始觉修生义边正属相摄故。有彼彼有情各各修生之义。不可云一向体同也。而共是平等无二故。亦有相似名同之义。即约此义边可云常异也。然望始觉还同本觉等义。则自受用身土亦属性摄。以性唯一味故可有一向体同之义。岂非常同耶。故钞七上云。而生公说有形皆秽无形为净。则唯法性为净。若尔自受用土岂称秽耶。此以冥同真性不可说其形量大小。则同净摄。二摄前四为性相者。略有二门。一法性为性余三皆相。二自受用土冥真性亦可名性。余二唯相（已上）准此思之。处处解释各述一边欤。何为相违耶（是一）又一义。云于自受用身土者。诸佛相望唯有相似名同之义。全不可有一向体同之义。大旨同次上所成之一边文义。但至修生功德一得已后同真如故令会同真理凝然常等难者。纵虽同真如而不失前佛后佛之相。彼此历然。是名同者。若约相似。若约所同。云真如唯一味故名一向体同者。此是自性身之所摄也。非自受用门之所谈欤。例如彼常乐我净等。相大功德虽冥同。真性故名性功德。其所同性还属体大摄。唯取能同功德正名相大。以彼此相差别故。然是名同者岂不约相似乎。若云一向体同者。是属体大故。准此思之。问。抄引问明品云。同共一法身。今此一法身者。体同故云一欤。相似同故云一欤。答。会解云。今抄即约相同故云法身。力无畏等同也（已上）问。彼品疏抄于此一偈文设解释时。自性身土一向体同（已上）明知一法身者约体同可云一也。何混同力无畏等亦云约相同乎。答。
    抄。实功德法故（文）问。通释法身实报身欤。别释实报欤。答。会解云。论具云。佛有二种身。一者生身。二者法身。若自性身若实受用俱名法身。诸功德所依止故。诸功德法所集成故○今抄云。实功德法故。唯释实报名法身义也（已上）问。自性自受用二身俱名法身者。正见佛地论文。二身共以诸功德法名法。故法义无别。但以所依与集成之二义如次为二身之身义。故身义不同。然今抄但云实功德。尤可通二身。何必限实报名法身之义耶。纵虽实言。即顺实报身只是褒美之词故。尤可通法身也。何限实报之功德乎。答唯识论第十释自性身名法身之义云。大功德法所依止故（已上）次释自受用名法身云。三无数劫修集无量慧资粮所起无边真实功德（已上）次释他受用云。示现微妙净功德身。于变化身者。未见名法身之文。准真实功德之言别指实报身云事不明也。问。若尔大功德法与真实功德有何差别。如是异判哉。答。未捡之。且如行事抄下三（僧像到敬篇）云。智论云。诸佛不以生身为礼敬也。若见法身是供养。如佛忉利天下。须菩提在石窟中观无常空故。为先见佛。莲花色尼宝阶先礼。佛不受之（已上）资持下三云。智论前示真境。以佛生身是法身所依器故。如下行缘证（等文）。
    钞。一化身非应（等）问。上云应即化。今何二字别论乎。答。应问众生随类化现故云应。即化。又纵虽字训少异。而约三身门总归一身故云尔也。但今别论者。以僧祇劫修行万善所得之佛身诸根相好一一无尽故。缩此无尽相好为三十二相八十种好。应同地前等所见故云应也。然化者无而忽有之义也。化现彼业感所感之五趣身示同二乘之同类者。于佛果上全所无也。今以成所智所现之皆是无而忽有之义故云尔也。
    钞。前三并是化身（文）问。应身非化。即当梵叶上释迦。然香象疏释云。其千释迦是实报。千百亿释迦是化身（已上）何况入大乘论。摩醯首罗天上有一实报成佛。以一大千界为所统境（云云）准此思之。今应身非化尤可云实报身。既判一大千界一应身也。所统化境彼此全同故。能化佛身何别判乎。是以淄州大师最胜王经疏于报身有二。一地前所见。二地上所见。今应身非化者。是地前所见之报身也（云云）诸师一同之解释也。清凉大师何独释化身乎。答。金光明经所说应身者。经自说具三十二相八十种好之旨。争以此身属报身乎。尤可云化身也。但于梵网经疏等释者。凡于摩醯首罗天示成正觉之佛。或云报身或云化身。始终二教所说不同也。其故者始教为对破凡小执菩提树下成觉之佛是实修实证之报身故。寄界内最胜处显报佛成道。以凡小不知界外有净土故。于彼色顶建立净土成正觉之佛名实报身也。若终教意不尔。如章摄化分齐义云。或有说释迦佛报土在三界外。涅槃经云。西方去此三十二恒河沙佛土。有世界名无胜。是释迦佛实报净土。此约终教说。以不随下说故。为显娑婆唯是化故。是故当知色顶之身亦非实报（已上）准此今云一大千界一应化身者。即是色顶之身。以依终教意故名应身。非是实报也。问。此义尚不明。上云地前菩萨所见佛身依定而现者。依起信论说。信成就发心中云。菩萨发是心故。则得少分见于法身。以见法身故。随其愿力能现八种利益众生（等文）八种者八相也。又辨所示之义大中。别解用大有应身有报身。说报身中云。初发意菩萨等所见者。以深信真如法少分而见。知彼色相庄严等事。无来无去离于分齐。唯依心现不离真如（已上）彼疏释可见之。是即十解菩萨依此观门入真如三昧见报身佛（见）尔者今地前菩萨依定而现之应身岂非报身哉。起信疏上释随染本觉智净相中云。即还源成淳净圆智成于应身始觉义也（已上）又今抄次下云。三十二相八十种好等。修因所成。即是报身（等文）又梁摄论。
    钞。故虽有四义理全异（文）问。文意如何。答。会解云。以光明合法报。即是真身。实教义也。佛地开四。理智分相不得相。即始教义也。所以全乖异也。有本云。虽有四义。理不乖三。此似唯释佛地论中四身不乖三。则失拣异光明意也。有本云。虽有四义理不乖。此正拣异。何言不乖。故以前义为正（已上）。

此处有文字表格ｐ145

    抄。实相法身虚空法身（文）会解云。有本列实相在虚空之前误也（已上）即当今本也。问。何云误乎。次第纠正之也。
    抄。何者言其生（文）问。自下别释五。其相如何。答。会解云。初二是因。后三约果。一法性生身。法性二字即能生因。身字即所生果。即下三身也。此即涅槃生因。亦是正因。如乳生酪故。二功德法身。功德是因。即缘因亦即了因。以功德目所行也○后三约果。可知（已上）。
    抄。所以能极无相（等）问。科云。解妨通释者。且其妨难意如何。答。会解云。恐有难云。应威而形岂是法身耶。故总构三果（已上）意云。虚空实相二身尤可名法身。何故变化名法身耶。
    抄。可拟仪而明（文）问。文意如何。答。此五身中。初二身是因。后三身是果。若权其因。则此变化身全同彼虚空实相二身。既许虚空实相是法身。岂变化身亦非法身耶。是比拟虚空实相二身明变化身故云尔欤。问。唐本云。就机而明。又科云。纵答其意如何。答。会解云。意云。无感不形。就机而说。虽非法身。若推其功德之因与虚空实相。皆从实功德而起故皆法身也（已上）。
    抄。如真冥室○而本之者一（文）。
    抄。若直指功德实相（等）。会解云。若直指下别异一义。以三功德为因。今直指功德为果。即实功德法故名身也。身即依聚义。实相名法身。即依此依聚义故假名为身。非是色相名为身也（已上）问。抄云。功德实相者功德法身实相法身双揲之欤。答。一义云。真实功德法相故云功德实相也。一义云。决择释云。亦兼万行功德及无为法报化三身为体也（已上）准此万行功德及无为实相之二身也。
    抄。法身三者（等）问。法身三者何乎。答。一真法界总为法身。此法身中具体相用三大。如次为法报化三身也。问。下会释余教中钞云。法身约体。报身约相。化身约用（已上）即引起信证之。与今同异如何。答。彼约修显。今约本有。故不同也。今抄云。修成为报身等者。即拣此滥欤。问。
    抄。一约十地所得十身（文）决择云。问。今论佛身。十地因身岂相关预。答以因彻果故。凡心尚即佛心。因身岂非佛身。或以分同圆故。如海十德十德皆海。十地十身十身皆佛故。或据三世间十身中菩萨身故（已上）此三释中且初二两释意正符胜天王经及今圆经等所说。故可为正释欤。故胜天王经云。胜天王问菩萨。何位中得如来十种身。答。住初地得平等身○住二地得清净身等（云云）虽菩萨因位所得十身。而此十身即是果位十身也云事分明也。又圆经云。因于佛智有十地等（云云）问。此十身者。十地所证十真如也。此十真如是因智所证。何云果位十身乎。答。天台玄义第十释身子三请云。余经无此段勤之请。唯花严解脱月请金刚藏。可为连类。而彼因人请于因法。此请佛慧故亦不同（云云取意）抄三下云。破此释云。然此请因乃是佛因。说分等中因果兼说亦是清净光明门。又云。如来大仙道智起佛境界。第十地后校量佛德地影像分。十山依地。十德依海。皆明因果相顺。又有因果二分。令于因门彻见果海。所入智地亦通果故（已上）意云。十地之理智并是佛智之别德。佛智是地智之总体也。总别体德并就一佛智论之。故十地之理智即名果法。有何难乎（为言）抄十三上（十地品云）论及经中皆名此地智为佛智故（已上）胜天王经云菩萨十地位得如来十种身者即此意也。故今约佛身论多少中亦引此经文。尤有其谓欤。又十地品许说分齐明地智相中。性净涅槃名同相。无住处涅槃名不同相。以此二涅槃即为地智相。探玄记第十释云。若是地智因位如何得有二涅槃耶。释此是地中所依果分。如下文云。如因大海有十宝山于佛智有十地等。如一一山下悉有天海。一一地内悉有佛果（已上）准此可知。问。若许此十身即佛十身者。即于佛地亦可得之者。何故探玄记第六（十行品）云。二别释十身作五门○四得度者有四位。一或唯地上得。胜天王及法集经十身此约三乘辨。二或唯地前得。如此所说。三或通二得。如下离世间十身。四或非地前非地上得。如三身十身佛等果位得故（已上）既云地上得等。又云此约三乘辨。今何专以圆经意会通之哉。答。
    抄。二约佛身之上自具十身（文）问。今指圆经十身者。通指二种十身欤。唯指如来身上十身欤。答。愚案云。具指二种。何偏指一种乎。问。今抄云。二约佛身之上自具十身。即如下明。然疏下文云。言十身者。具有二义。一约融三世间○二就佛上自有十身等（云云）比校上下文相无争。今唯指如来身上十身。岂通指二种十身乎。答。虽对上云一约十地所得十身故云。二约佛身之上等。而此佛身之言广该解境行境二种十身。以共是佛身故。岂偏指行境一种乎。问。今明执迹之由中。广列一身多身。其多身中有二三四五乃至十身。并是就如来身上所开合也。何混指融三世间十身哉。如何。答。
    抄。亦不分身不分别（文）问。今经意明分身诸佛欤。答。此事有论义可见之。但今云不分身也。问。若非分身者。何故上引文云应物分形满世间。又唐经第五云。故能分身遍十身方哉。答。真身是全用之体。应身是即体之用也。真身普遍法界。若机感时真身全现。是名应身。故抄下文云。一身圆满即是真身。皆全现故即是应身（已上）又用周无碍之处引大疏一下抄五下。可见之。但分形等者。随机粗细多处全现故云分形。又云分身也。而非分折散布故云不分身也。抄五下云。若大若小皆圆满故非分。遍者非是分折散布云遍（已上）分折散布者。如法相宗。以利他各别亲种生。受用变化各别应用。是名分遍思之可知。次下抄释全现等义。唯思应知。
    疏。真应相融（文）问。真应相融义者。局圆教不共之玄旨欤。为当通终教等欤。答。下明十种无碍中。会解记真应无碍门。抄文云。钞中吾今此身引他经证成。应即法义。第五经下皆引当经。即从法起应义也。当因散义亦通实教。但此同中真身即是十身舍那故异余也（已上）意云。此同中以理智不二为真身。而此真身包罗无外与万化齐其用故。别中说即得十三量等身。即是十身舍那故异余也。如上疏抄自释应知。
    疏。一多无碍（文）问。今一多者。偏就应身论之欤。答。当处抄或云。如来于一成正觉身普现一切等。或云。一身圆满即是真身等。其余释义不一。准委可见之。又下圆通无量中。抄释即多具有二义。可见之。问。唯就一佛身论一多欤。广合论余佛兼明之欤。答。见上所引文。并约一佛。何况今明教主舍那一身多身无碍之义何今论余佛哉。问。此义不尔。疏上文云。一身多身经论异说（文）抄所引经论中。或云。十方诸如来同共一法身等。或云。诸佛真身本无二等。此等正是合论余佛以明一身义。又释下疏云身不分异亦一故中。引出现品云。如来于一成正觉身（等文）既云普现一切众生数等身。岂非如彼十三量等身兼通他众生等身以明非一之义哉。答。
    疏。即卢舍那是释迦故（文）抄释云。通前约中为难（文）问。今云。舍那是释迦者。就一身之上只是眼目之异名欤。为当如真应二身。约教相有异。而约理性时。融即今舍那释迦二名。亦约教相如次是真应二身之名。而约理性故融即之欤。答。行愿记第三云。梵语毗卢舍那。此云光明遍照。此就新梵语翻也。若准旧梵语翻。毗卢舍那此云遍一切处。寂属法身。卢舍那此云光明遍照。属报身。若准梵文但新旧别非分法报之异故。旧译花严总名卢舍那。唐译经中皆曰毗卢舍那。即三身十身通名毗卢舍那。今此中用即法报通称。此最为正。况此宗中法报无异同。是一深不同。诸教有为无为别又据此大经及一字顺轮五经释迦毗卢及一切义成等。皆是异名。故知三身更无别称。但是古德义说也。言光明遍照者。谓常寂光遍一切法如镜之明像之皆遍（已上）古德者天台等也。如下引文句。可见之。问。三身十身通名毗卢者。遍为圆教之玄旨欤。为当余教通谈之义欤。答。
    钞。余教遮那是真（文）问。余教者对今经以通指诸余经欤。为当五教相望。则对圆教以指前四教欤。又对今贤首意以指天台法相等诸宗欤。答。对今经以指余经云余教也。抄释分明也。法花文句第九（寿量品）法身如来名毗卢舍那。此翻遍一切处。报身如来名卢舍那。此翻净满。应身如来名释迦文。此翻度沃焦○梵网经结成花严教。花台为本花叶为末。别为一缘作如是说。而本末不得相离。像法决疑经结成涅槃文云。或见释迦为毗卢遮那或为卢舍那。盖是前缘异见非佛三也。普贤观经结成法花文云。释迦牟尼名毗卢遮那。乃是异名非别体也（已上）疏记第九云。次翻名中具三身也。近代翻经法报不分三二莫辨。自古经论许有三身。若言毗卢与舍那不别。则法身即是报身。若即是者。一切众生无不圆满。若法身有说。众生亦然。若果满方说满。从报立。若言不离三身俱然。何独法报。生佛无二。岂准三身。故存三身法定不说。报通二义。应化定说。若其相即。俱说俱不说○沃焦者。花严经名号品中及十住婆沙中所列○前二身名一切常定故。应身名十方。各有不可说佛刹微尘名号。故彼品中新经云。释迦如来亦名毗卢遮那。旧经云亦名卢舍那意明应身异名。故总彼二经三名具足其体本一。但新经意以毗卢为舍那。旧经直举他受用报义复何失○梵网经等三结经者。以义大旨与三经同而义意撮要。若花严中十方台叶互为主伴。此梵网经唯一台叶。故天台戒疏判云。花台花叶。本迹也。殊所以花台花叶本迹定者。彼经虽别道理恒同。所结既同。能结岂别。像法决疑意亦同于所缘故也。普贤观准上可知（文）私检像法决经全如所引。更可寻之。
    抄。对前约处为难（文）疏二上云。竖通四土横该法界。横竖相融故。一尘一刹皆广大严净（已上）抄六上云。疏竖通四土等者。并如世界成就品。略言竖者即于一处有四土故。以法性之土为三土体故。本遍常自受用土量周法界。一如法性他受用土及变化土不离上二。犹如物影不离空及日光。而他受用与变化土随心异见。亦如两镜示相涉入。故一尘中则有四土。横遍法界。即十方一切差别。国土横竖相融者。以竖融横则一尘之中有十方国土。以横融竖则一尘四土常遍十方（已上）问。既云一尘四土。今何此处唯约应哉。既云四土常遍十方。今何他处唯约真哉。答。约真约字细思可知。
    钞。故经云佛身充满（文）唐经第六（现相品文也）问。如此文者。普现一切众生前等即是应又即他处（云云）然如上所释者。以约应故在此（云云）岂非立义引证致相违哉。答。引文可示以水银和真金等之譬释三身相即。思之。唐经第五（世主妙严品）云。真如平等无相身。离垢光明净法身。智慧寂静身无量。普应十方而演说（已上）大疏二上云。初句所证性净法身○次句出缠法身也○后半体用无碍身。由出缠故应用无方。约理即是体用无碍。约用则止观双运。故得果而寂照为身。即用之体故智。体用既无不在。佛身何有量耶。故能普应十方。此向正显化用。故经云。水银和真金能涂诸色像。智慧与法身处处应现往。即斯义也（已上）抄六上云。疏经云。水银○色像等者。金如法身银如般若以般若照机真身随感故。天台智者亦用此义以释法花寿量应用（已上）法花玄义第五（天台）云。法界性论云。水银和真金能涂诸色像。功德和法身处处应现往。若此三身不纵不横。妙决了三身入法身妙。历七位妙（已上）释签第六释之。要者寻之。
    抄。而是一身全现故非多矣（文）问。次上抄云。以一身全现故非一非多也（已上）决择释云。一身非多也。全现非一也。此言全现者。处处现故（已上）准此今亦可云非一非多。何但云非多乎。况今文喻说中既云普现故非一等。何法说中但云非多哉。如何。答。上云决是多身即是遮一之义。故下云一身全现者。以一身遮多也。
    抄。又普现故非一一月故非多（文）问。今案。又字为与上别义为当如何。答。一义云。上表诠。即一即多义。今遮诠。非一非多义也。一义云。上以全现故云非多者。即多显非多。今以一月故云非多者。多外立非多义欤。思之。
    抄。明有同时同处见（文）疏三上总有十义。次第与今不同也。今同时同处见者。彼当第八也。抄八上释十义。并寄五台山求见文殊以明其相。故抄云。八或同时同处见亦约多人。同在中台同于中时见菩萨亦通同异。且约同说（已上）意云。能见约多人。所见通同异。谓多人同见菩萨。是名同也。若有一人见菩萨。有一人见师子等。是名异也（为言）次云异时异处见者。抄云。时则朝暮不同。处则五台别。而能见亦通一人多人。谓或一人朝于中台见菩萨。暮于北台见菩萨。异人可知○其所见境亦通同异（已上）次云同时异处见者。彼当第五也。抄云。亦约多人。同于晨旦一于东台见。所见之境或同或异（已上）次异时同见者。彼当第六也。抄云。同于中台朝见暮亦见。而能见亦通一人多人。所见亦通一境异境。但取处同时异耳（已上）次同异时处一人顿见者。此含二类故疏三上云。九或一人于同异交互时处见多人所见。十或一人于同异俱时处见一切人所见。以是普眼机故（已上）抄云。言同异交互时处者。谓同时异处异时同处名交互时处。然同时异处即是第五。而要是多人。异时同处即是第六。通一人多人。今唯一人顿见前故○十或一人（乃至）所见者。谓同时同处异时异处名同异俱时处。既是一人时该多时处。见通诸境。故是普眼机也（已上）唯此今通指此九十二类名同异时处。即一人顿也。然今云等者。彼十义中第一云多机异处各感见一。第二云同处各见等。即指此等也。
    抄。一身圆满即是真身（文）问。探玄云。丈六遍于十方（等文如上引）大疏八下全同之。是专明丈六应身周遍圆满之旨。今何云一身圆满即是真身哉。又彼云。法报不分。即权恒实等。故知圆满及全现并可通法报权实。今何频分真应哉。若别判真应者。是即今相门之所谈。全非无碍门之玄旨乎。如何。答。
    疏。一切不能思故（文）决择云。问。下抄明见佛通局叙此宗云。不论凡圣通见十身。又云。非唯见丈六化质亦彻见法界身云。今此不见。岂不相违。答。此约尽穷佛德云不见。彼约分睹佛身云见。又云。此约偏根云不见。彼约圆根云见○又此约拂迹云不见。彼约寄迹云见。又此约自利功德证道境界云不见。彼约利他业用教道约上加于下承佛神力云见（已上）下抄者二下也。又云者。
    抄。兼对约人为难（文）问。疏但云一切菩萨不能思。何以此义对约人为难哉。答。前征难中以人天同见即难云可非真身。以大菩萨见即难云可非应身。故今明唯佛境界故通遮前人天菩萨之二见以破难者之执见故云尔也。抄次下结释云。既云菩萨不思明唯佛境（已上）。
    问。若如此文句所引像法决疑经者。释迦毗卢舍那及卢舍那三名各别举之。经文分明也。何故愿记偏判古德说哉。答。彼经全无诚文。乃是天台加义意引成。今引全文自可知之。像法决疑经云。佛在跋提河边沙罗双树间度须跋陀罗竟。诸大菩萨声闻弟子○一切众微然不敢。尔时世尊告诸大众。大般涅槃已度说竟○善男子。今日座中无央数众各见不同。或见如来入般涅槃。或见如来住世一劫。或见如来住无量劫。或见如来丈六之身。或见小身。或见大身。或见报身座莲花世界海为千百亿释迦牟尼佛说心地法门。或见法身同于虚空无有分别无相无碍遍周法界。或见此处沙罗林地悉是土地（等文）私云。本经正文如是。然则经但云或见法身同于虚空等。而指此文云或见释迦为毗卢遮那。又经正云或见报身座莲花藏等。而指此文云或为卢舍那。故知经但云法身报身。智者以自意别立毗卢遮那等名也。岂非彼师之义说哉。
    疏。一身圆满皆全现故（文）探玄记第十五云。佛不思议品○三辨定。此文者○一切约佛自德圆融无碍不可说也。二就机出现。复有二门。一分相门。谓化身为化地前现染土等。报身为化地上现于净土。此约三乘差别机现二无碍门。谓报化不分即权恒实。如树王下现十佛身丈六遍于十方八相该于法界。诸根毛孔各无限量亦不碍限量。是则限无限无碍。此约一乘圆机说。今抄及意至下可记之。

演义钞二上纂释第一^2□
演义钞二十纂释第二






第四开章解释

    疏。玄十身者自有二义（文）孔目章第二（第十回向生成佛德差别义章）云。若一乘义。所有功德不离二种十佛。一行境十佛。谓无著等。如离世间品说。二解境十佛。谓第八地三世间中佛身众生身等。具如彼说（已上）二种佛名解境行境者。出自此师。今释当世学侣用此二名举别召之。
    抄。明前十身各有十相（文）问。正见经文。唯国土身如来身有十相。其余众生身法身但有五相。业报声闻独觉菩萨之四身并但云假名差别。而不明别相。智身有十一相。虚空身有六相今何混云各有十相乎。答。实如来难。而大疏通此伏疑云。然其类例应各有具十。文或阙略。且从显说问（已上）文或阙略者。为金刚藏所说本自阙略。为结集者及翻说者之阙略。答。抄五下释随其本会科云。据实合有十会表圆。或经来未尽。且案文释耳（已上）彼疏云。文或阙略。即抄释云。或经来未尽。准此可译者之缺略欤。又疏十下释善财童子于金刚藏道场奉遇普贤之义云。然此经体势应具十会。以顺无尽又始觉场义应归本故（已上）抄二十下可见之。如是经来未尽之事是多也。
    抄。而名异彼亦会释（文）疏九上（离世间品）云。一示成正觉故。即前菩提身。二愿生兜率故。与前全同。三万行因感故。即前相好庄严身。四自身舍利住持故。即力持身。五涅槃佛。化必示灭故。即前化身。六法界佛真无漏界故。即前法身。七依唯心故。即威势身。虽光明亦能摄伏心最胜如慈心降魔等。八常在定故。即福德身。定为福之最故。九了本性故。即前智身。大圆镜智平等性智皆本有故。故下云明了见。十随所欲乐无不现故。即意生身。故普经云如意佛。然佛。就内觉。身多就相故。立名不同（已上）抄十九下云。疏一示成正觉故即菩提身者。但唐梵云。异言了本性故者。非约所了。所了即法界故（已上）更无殊释。问。本性佛即前智身（云云）尔者直指本性名智身欤。为当举所了之本性取能了之智多智身欤。答。即具有其二义也。问。抄既云非约所了。明知唯取能了之智名智身。不可有直指本性名智身之义乎。如何。答。疏以二义见本性佛。初举所了取能了。即指前智身。次智性本有故智身名本性佛。即引下十种见佛中文为证也。大疏九下（离世间品余）释本性佛佛明了见之经文云。九平等性智了本性故。本觉真性性本了故（已上）抄十九下云。九平等亦二义。先能所合明。后本觉下唯就理说（已上）准此可知。但于抄非约所了之释者。且约今后释欤。问。此疏抄释能见之明了见。何开所了之智智身乎。答。问。本性佛即前智身（云云）尔者今此本性佛为通四智为当圆镜平等二智欤。答。两方若云通四智者。疏云。大圆镜智平等性智皆本有故（已上）会解记云。智身是四智故义通三身。若取配本性佛者。大圆镜智平等性智亦本有故唯法报也（已上）虽智身本性佛是同体异名。而智身通四智通三身。本性身局二智局二身。既简除妙观成事之二智。明知不通四智也。若云局二智者。抄五下云。今即四智是本觉智。修生之四非别有体。如金成像金像不殊故（已上）同十七上（第八地）云。能证四智智身摄故（已上）况又十地论释智身广通妙观成事（云云）如何。答。若约修性无别体。则修生四智无别。始起皆是本觉随染作故。应皆名本性佛。不可有一智所简除也。但约内证外用别论。则圆镜智平等二智共是内证真性智也。圆镜智应知于平等性智者。且如唯识第十云。平等性智相应心品。谓此心品观一切法自他有情悉皆平等（等文）述记释云。此在因中有我执故自他差别。今我执无故自他平等（已上）演义抄八下（问明品）云。因中有漏唯缘我境。因中无漏缘于第八及缘真。如果三许缘一切法故（已上）准此等文冥契真性之义尤亲切。故别取为本性佛。就唯识第十云。妙观察智相应心品。谓此品善观诸法自相共相无碍而转（等文）又云。成所作智相应品。谓此心品为欲利乐诸有情故。普于十方示现种种变化三业（等文）故知妙观成事二智即外应机缘之智也。冥同本性之义疏远故。不取为本性佛也。但此等一性以论之。非谓示别定尔。即如抄五下等释。可知。
    抄。所谓安住世间（等）大疏九下云。此中所见即前十佛亦八地十身○然此中明见。皆称彼佛而见。如如无著自属正觉。非谓菩萨于彼不着。若菩萨于此不着。下下九岂当着耶。是知皆是就所见明见○一无著者。安住世间故不着涅槃。成正觉故不着生死。乘无住道示成正觉。故名无著。摄此而见是见正觉皆效此○此即总句。下九皆此别义。二乘愿出生故。上文云佛愿力故无不现○三报即相好。庄严身业即万行之因。而能深信为首。信为首云深信见○四随顺众生。何持舍利等故○五涅槃即是化身。化身示灭故名涅槃。深入见者深见涅槃故。能示现灭深入生死故。示灭非真。六法身充满于法界故。法界为佛体故。七湛然安住真唯识性。是佛心故。八寂然无依心。言语绝即三昧义。触类皆然。故三昧无量。九平等性智了本性故。本觉真性性本了故。十随自他意无身不受故（已上）抄十九下云。十随自他意下即意生身。然有三义。如意速疾。二随自意成。三随他意乐。今用后二释。随乐言。随自所乐普受法身。随他所乐欲受何类（已上）余文广故略之。
第0章     抄。然无著等后各十义（文）问。此十义者。其相如何。答。大疏九下亦有此释。彼抄云。结成包含即汝未意（云云）但此十义等于诸品中。散在说之。且初无著见者。离世间（卷第五十三）云。有十种无著。何等为十。所谓于一切世间无著○众生○法前作○善根○受生处○愿○行○菩萨○于一切佛无著（已上）问。此十无著者。述十住中法王子住自分无著。何为果位无著佛之十义乎。答。抄十九下释此伏难云。此十虽因。彻于果位一切无著。而不思议等十种离过清净亦果无著（已上）十种离过者在第四十六卷。次出生见者。不思议品（卷四十六）有十种念念出生智。次深信见者。即不思议十种最胜无上庄严及十藏信藏。十义等具彼抄引释之。
    疏。一用周无碍。问。初二无碍有何不同乎。答。会解云。疏用周无碍○一重平通次科方互相遍也（已上）问。相遍无碍之相字者。去平二声中何乎。答。会解云。疏相遍无碍者。相字平声呼。谓于前无边用中互相摄而通也。故云。于三差别用各摄一切业用也。抄释甚明。问。抄云。母胎一相八相皆具。万德斯圆故云相遍。据此相字合从去声呼耶。答。若但明八相互遍。可作去声呼。如四仪。三乘五道等互摄相遍。须从平声呼也。义亦甚明（已上）问。用周无碍可通三乘教哉。答。不可通也。问。纵虽三乘教意何不许周遍十方法界。或现摄生威仪或示八相等义乎。故目莲不尽应身之语声。梵天不见丈六之佛顶。非用周无碍乎。答。疏一下云。法身善遍。智所同依故。智身证理。如理遍故。色身无碍。亦同理遍。并是圆遍而非分通。谓一切世间一纤尘等处佛皆圆满。总着示现。别着亦现。又国土等即是我身土等。体外无别我故（已上）抄五下云。先随好各别遍。二圆融相摄遍。今初且寄三身以明○今明法身本体遍。智身修成如体遍。色身即体之用遍。法身如虚更遍。智身如日光遍。色身如月影遍。并是圆通下别示遍相○言并是圆通者。若大若小皆圆满故。非分遍者。非是分折散布令遍○总着示现者。遍法界唯一佛佛身充满于法界故。言别着亦现者。别向一一土一一尘中皆见全身故。又国土等即是我身下。二圆融相摄遍。谓前明能遍三身非所遍土。今明能遍即是所遍。能所互融故。又明一一身相融和杂遍故。又上约佛身三十身○今明三世间无碍之十身（已上）唯思可知。
　　抄。又如前现八相遍者（文）问。今引岚毗尼林神说。全是前用周无碍义也。何引此文为相遍无碍之证乎。答。相遍无碍义者。于上摄生威仪等差别用中更互相摄。是名相遍也。外更无别义故。欲明相遍义先引业用周遍之文。后正明相遍义。如文应知。初明摄生威仪。次明现八相。次三乘五道等。并蹑第一无碍明当门无碍也。
    钞。岚毗尼林神（文）唐经七十四之文也。岚毗尼国林有神名妙德圆满故云尔也。寄善慧地（云云）。
    钞。如三十一经云（文）问。何品说何义之文乎。答。十回向品说第九无缘无著解脱回向位满大用之文也。
    抄。又离世间品云（文）问。今所引文于彼品中明何义乎。又既有十相。何证八相乎。又可云母胎一相具七相。何云具八相乎。答。彼品说六位行中明妙觉果有十相。谓住天相·示没相·入胎相·住胎相·初生相·在家相·出家相·成道相·转法轮相·入涅槃相也。然今所引是明住胎相之文。即当第五十九卷也。大疏九下云。第四彼细趣。即明住胎相十事。初一通现地位。次八明现七相。以处胎为胎为能现故。童子属处宫相故。后一总结。多门并一相同时齐现。深密难知故名微细（已上）问。见今所引文正有十一相。何标有十种乎。答。正检本经文云。在母胎中示现苦行往说道场成正觉（已上）而今离分即加在母胎中示现之六字故成十一。即知传写之加增耳。除却之则成十种也。
    疏。三寂用无碍（文）意云。前二科皆用中自明无碍。今于前用皆正用故。恒寂正寂时常用故云尔也。问。寂用无碍义是谈教常谈也。故维摩经云。不起灭定现诸威仪。何为不共之玄旨哉。答。前二科明用既异诸教故。即用之寂岂非异哉。
    抄。所以无心于物（文）问。今既用无私隐之私。何释以无心于物乎。答。会解云。抄中亦以无心于物下却作无思见相故。喻摩尼天鼓等。此取义显释也。
    疏。四依起无碍（文）问。依起者名义如何。答。既决择云。所依能起海印定也。能依所起寂用故（已上）会解云。此有二义。一前始寂用但要无心成事。别无所依。今明前科。正无心顿现无别所依时。即是全依海印定力而起。故云依起无碍。此是疏家正立。故疏云无心顿现。是举前科海印力。故正明今义。故抄释云。虽寂用无心不妨皆依海印之力。二前科寂用无碍明摄初二科云用同依一寂（此意依字即蹑前寂字起字。方是海印之用也。若前意依起二字皆海印定。前寂用但无心顿现之。）今明正依寂时即顿起用。以皆海印定之力也。故抄云。又正依定即起用故。并次引经。皆是次意也（已上）意云。初一义则疏抄共为正义。次一义是抄家别义也（为言）准此抄次意云。依定者寂名定也。非是海印定欤问。上云。寂用寂是定也。故上抄云。常在三昧为（云云）所引经文并此义也。而今亦云正依定即起用。岂非繁重乎。答。决择二释。初云寂用无碍。是则定未定。今依起无碍即总定本定。故别定对总定作能所依也。次释云前望云定。意显无心成事。非为所依定故。今方论所依定也（取意）。
    疏。五真应无碍（文）问。真应无碍义可通三乘终教。何为圆经不共也玄旨哉。答。会解云。以此宗理智合为真身亦名法身故云同法○当同教义亦通实教义。但此同中真身即是十身舍那故异余也（已上）抄三下云。即同中必有别义。如事理无碍必即事事无碍（已上）即此意也。问。此真应无碍佛者三身中何哉。答。既云真应无碍。定是三身相即圆融无碍之佛也。疏初文云真身寥廓等。见其抄可准思之。问。若尔何故笔削记第二云真应无碍（自受用身）超于菩萨所见他受用身故（已上）如何会通哉。答。一义云。三身相即圆融无碍之义。是不二之至极佛德之渊源也。故唯佛智证穷之。非余圣境界。例如自受用身。唯佛与佛之境界。故注云自受用身欤。或又彼云真应无碍之应字是报身也。彼起信疏释智净相中（云云）故今随染本觉之心还即还源成淳净圆智成于应身始觉义也（已上）笔削记。问。四五两门次第生起如何。答。会解云。已上四科约体用也。法皆以后成前方毕。第五下皆约人就佛身以分次第（已上）又云。从五至下。前局后宽谓五。
    疏。六分圆无碍（文）初四门约法体用中初三尚通余教。第四云海印力者。唯局今经欤。又第五下约人。就佛身中第五尚通余教。第六下多局今经。谓此亦虽业用通余教。而德相义边唯局今经。彼总持教云佛眼佛顶者。全同今云一一身分即分即具全身也。即抄云如来眼等皆通法界者。正是此意也。余可准思。
    疏。八依正无碍（文）抄指上说因中也。又抄释即情即非情作三释。会解记释之。次下引之。可见之。问。说因中第五显果德有依正无碍。今全用之者因缘何分哉。答。会解云。前约果德。是所显之法。是佛所为故云因也。今明依正。乃目说主故云缘也（已上）。
    疏。九潜入无碍（文）问。今云入者如彼水中投入木石等。此佛身穿入众生心中欤。答。尔也。但彼即能所别体。今即能所不二。如彼十玄中相入门可准知之。问。今抄释此潜入义云随众生感万类殊形文。是即佛以大悲垂应迹于生死界中随类佛身现众生前是名入（见）故一下云。成所作智曲成无遗。即随入义（已上）如何。答。若如来难者。众生外有佛身全非众生中有佛身。今所举之喻并转喻等又引证之经文悉不符合。明知今云入者。即是事事无碍之义。全如彼相入门。故会解记释今疏所举之喻云。此理事无碍喻事事无碍也（已上）大疏一下明佛智有体用证理四种遍云。又下经云。佛智广大同虚空普遍一切众生心中。故成事事无碍也。但于今抄释者。见下引证文可知其义。即抄具引之乃至云但随众生心行异故等（云云）大疏九上释今所引经云。事三大海潜益喻。喻佛体均益。生智即双释前依及出生义。谓与众生心同体故。义曰潜流。穿凿自心得智慧时。即是见依佛智。是曰依之出生。又由体同令外佛加持资其念力亦是流入（已上）前依及出生者。彼有十大喻。第一虚空无依为依喻。即疏释云。诸乘之智依佛智生（已上）第二法界湛然喻。即疏释云。喻佛体无增减智。即转释前依○虽出诸智亦不减少（等文）如是次第转释故云尔也。又与众生心本来同体。非今始流入故。云义曰潜流也。是即约德相释故云尔也。若约业用。则可示今始流入之相。问。今明佛身有十门中。余门悉可尔。然此潜入无碍有何所要立为一门哉。答。有二义。一义云。今此十门总辨佛身无碍。然上来虽明真应分圆因果依正等无碍。未明生佛无碍故。今立此门别明之也。即是生佛迷悟真妄染净并皆无碍方为佛身也。一义云。大疏三上云。入有二义。一以智身潜入密益众生。二以色身现入显益众生（已上）唯此今亦以密益众生为当门之所要欤。即引大海潜益之经文以为证据。又抄释。随众生感万类殊形等。又云。今所引者正取潜入之义耳（文）并存其意欤。问。若尔者密益众生之相如何。答。起信论云。又为诸佛菩萨慈悲愿护故。能起厌苦之心。信有涅槃。修习善根。以修善根成就故。则值诸佛菩萨示教利喜（已上）笔削记第四云。然此段文有二种加义。初以慈悲等是冥加。由冥故起信修善。次以修下是显加。谓现身诸法由愿加故进行证果（已上）前所门大疏云入有二义等。准例可知。又花严问答下卷引潜用成门中经委释密益之相。其义至要。又甚深也。可见之。
    疏。入众生界。问。抄释云。明佛入众生（文）尔者能入之佛身为局智身为当通色身欤。答。抄云。此以智身通证佛身等（云云）不局智身（见）又疏引经云。众生心中有佛成正觉此成正觉（文）之身可通十三量等身也。又明众生入佛云。在一毛孔。又云。观佛一毛孔。以毛孔是色身故通色身云事分明也。问。若尔准前大疏三上释亦可有色身现入显益众生。今何遍云潜入密益哉。答。显益唯属根欲性纯熟之大机。密益广通熟未熟之万类。今则舍局取通故云尔也。或又虽色身是潜入故。
    抄。若转以喻显者（文）问。既以众生真心名如来藏。即是法说也。何以此属喻说乎。更亦转用水波喻有何意乎。答。会解云。引喻者以实教义喻别教义也。言转喻等者。以真如随缘作众生不失自性唯寻常皆约法说。今既以此为喻。犹恐难见故转以海水成波不失湿性喻明也○此以理事无碍喻事事无碍也。
    钞。此智身通证佛身。问。以出现品文别释智身潜入。此外更云佛身随他文处等者指何身乎。答。会解云。佛随他文处盖多者如云普现一切众生（佛身随化）而恒处此菩提座（随他而不失自性）又如云如来于一成正觉身普现一切众生数等身成正觉等○皆其文也。今取潜入义故。取佛智为智身之别义通证前真身入生界也。若疏次云众生心中有佛成正觉等。则正通约佛身入生心也（已上）准此今云潜入无碍者。但智身可通二种十身故云通证佛身等欤。
    疏。又即此一应为多应（文）问。上既释此一处应即多处应。何更云此一应为多应乎。答。上既云即是全体不定义。今则云为是相作之义故不同也（已上）。
    抄。一以法性身土（文）问。抄法性身土融无二故（文）尔者为别教不共之义为当通余教欤。答（云云）两方若云别教不共义者。唯识论云。又自性身依法性土。虽此身土体无差别。而属佛法相性异故（已上）准此法相宗尚许法性身土体无差别。况于终教等哉。何云别教不共乎。若依之尔者。今十种无碍共是别教不共之玄旨。岂于圆通无碍中即依即正之一义可云通余教乎。故会解云。三中二义。初义即法性融通故云融无二。故前第二抄释约体四句中通同别义。今唯约别教也。次义约融三世间说（已上）先德解释尤有其谓欤。如何。答。
    钞。非情者同色性故（文）此有三释。会解云。初约性同。次约相同。三约体同（体通事。体非唯约性）（已上）问。相同体同有何异乎。答。会解云。二以有情此非情河池等也○此约无情即是佛身也。三以非情之法是有情佛体也（已上）意云。
    抄。即源即广者（文）问。此二释不同如何。
    答。会解云。初身同空无相故深。同空包色相故广。此存更以明深广也。二身同空量故广。离空相故深。此约不住空方为致深也。
    抄。若以佛身上（文）问。疏一下释教主难思之经文。则约十德别显十身。一菩提身。二威势身。三福德身。四意生身。五相好身。六愿身。七他身。八法身。九智身。十力持身。如是科释意次总结云。上约十身。若约三身者。则初三段皆名报身。而恒下他身。身遍十方下法身。就报身中。前一自受用报。后二他受用报。故云处菩萨众（已上）而恒下者是第四意生身。已下四身也。身遍十方下法身者。经云身遍十方下第八法身已下三身也。又抄五下云。十身望三有通有局。菩提为总亦是他身。余九中愿·他·力持此唯他身。意生·威势通他受用及与变化。福智·相好通于二。报及变化身。法局法性（已上）同云。又显十身五体五用。谓威势·福·智·法·相好此五体。余五为用。体即是真。用即是应。二身融为一味（已上）处处解释各成矛盾。如何会通乎答。决择会此难云。良以此宗圆融无碍随摄无故。前后门随应配摄。问。五教章施设异相义云。彼说三身此说十身（云云）抄一上云。以是十身无碍佛说非三身故（已上）今何频为会通融哉。答。自宗意。以无障碍法界为旨趣故。纵虽二身三身不融摄之。不可成遮那佛融大法界为其身之义故。法界中所有法皆融摄之故。今抄下文云。若不知三即是十为不融。前权卯立实故失经意（已上）是则该摄门意也。若依分相门尤如来难。故大疏一下教主难思之余配属十三身竟次云。十身为正。三四义兼（已上）难知三即是十为显权实有异故遂分兼正也。
    钞。余六通法化（文）余六者。众生身至菩萨身也。法身体故者。起信论云。从本已来色心不二（寻文如常）以色性为国土身体。以智性为众生等五身体。以色性智性本无二故云法身也。随物应国土故者。第八地有十身相作正。约业用故云随物等也。问。抄上文释。即非情有三义中。今即当二两义。尔者第三云非情即佛体故（文）今余六身不可有此义欤。答。此义亦可有也。唐经第二十三（兜率偈赞品星宿幢菩萨偈）云。如来无所住。普住一切刹。一切土皆往。一切处咸见（已上）大疏五上云。第九下方菩萨解佛遍应法界之身而不离法性。若彼星宿灿然罪具不可传着故以为名○初偈约处显身云遍。谓法性身则无所住。约自受用则无所不住名为普住。约他受用及变化身。有感则往故。云一切土皆往。若约十身。无处非佛故。云一切处咸见（已上）抄十二上云。此初一偈三句约四身说遍。第四句约十身说遍。此十身正说众生国土等十身故。则有虚处即虚更身。有国土处即国土身等。无非佛身矣（已上）此第四句说十身遍正约德相。今故今亦可准用。问。若尔今抄何偏云随物等而不举此义哉。答。今欲配释三身故且举业用一边。以彼三乘教不知众生国土等本来实是毗卢舍那正觉之体故。彼教所说三身中不可配摄此义也。
    钞。即以无障碍法为体（文）决择云。问。既彼佛身含四法界故。抄释云未有一法非佛力也。何有所遍时处也。答。佛门取之一切皆佛时处取之皆是时处令此全彼无障碍（已上）若依探玄记第六（十行品中第九善法行）云。二别释十身作五门。一辨体性者。以净法界及根本智并后得智三法为体。如文可知。又总唯境智为性。又境智为性。又智双融唯一法界为性（已上）准此今又约理智无碍法界故云即以无障碍法界为体欤。
    钞。一会起信唯识等（文）问。起信唯识等之二论者。权实遥异。性相宗别。今何混同会通之哉。答。决择云。上所引文相宗自报实成。终教他报示成。寄示成以显实成故今双会意（已上）云。抄十三下明成佛有三种中。第二就相显实者。以摄报身在色究竟示机于成佛。是他报也。然其内证实所成者便通法界（具如下引）今约此义以会二论归一致欤。一义云。起信云示成。唯识云实成。二论意今异虽不可会同。而俱约摄报说其义大同故。双举为一位也。
    钞。一者现报利益（文）问。现报后报之名义及其体相如何。答。凡此现后二报之相者。诸经论之所说义理深广。自他宗之所谈互说不同。今依圆经明文宗祖定判可述愚意之趣。谓先现报益者。唐经第三十说法云地中云。佛子菩萨摩诃萨以如是智慧入受识地已。即得菩萨离垢三昧。入法界差别三昧○如是等如是百万阿僧祇三昧皆现在前○其最后三昧名受一切智胜职位。此三昧现在前时。有大宝莲花忽然出生。其花广大量等百万三千大千世界○尔时菩萨座此莲座身相大小正相称可○尔时十方一切诸佛从眉间出清净光明。名增益一切智神通。无数光明以为眷属○普照尽虚空遍一法界一切世界已。而来至此菩萨会上周匝右绕示现种种庄严之事。现是事已从大菩萨顶上而入○当尔之时此菩萨得光所得百万三昧名为已得受职之位。入佛境界具足十力堕在佛数（已上）大疏八上云。第二佛子菩萨摩诃萨以如是下明三昧分彰最后名者将说受位分故。一切智者佛无分别智也○第三此三昧现在前下明受位分○初光名即益业益一切智令成佛故○入顺者若约他相上收于下也。若约实义照极心源名为智顶。成果在已并为光入○佛光入菩萨顶果收因也。亦因收○入佛境者所证同也。具十力者行德同也。堕佛数者。如始出家便堕僧数（已上）如是第十地菩萨受佛职位者·即于因位现生身有益相未改因位故云现报也。后报益者。最后身菩萨为其花报生净生。净居天即为此益相。然名后报者。最后身故云后也。生净居天。是第十地摄报果故云报也。探玄记第九释十地论文也。十地终以受佛职相云受佛位故。如法云地受位分说在因位中有此益。相位不改因故云现报别益○二转此因位至成果之处故云后报利益。此是十地菩萨摄报果处。便于此处成报身佛（已上）此释中初现报可知。次释后报中云转此因位等者。如唯识论第七云。谓诸异生求佛果者定色界后引生无漏。彼必生在净居天上大自在宫得菩提故（已上）彼论约实成自受用身。探玄约寄摄报示成他受用身。虽有此别。例唯可知。即今疏云。或说报身在色究竟等。抄双引唯识起信者是此意也。此事至下更委记之。问。此义不尔。抄十三下云。十方诸佛现身灌顶名为受记。故是现报（已上）准此虽以受位为此益相。而约能化诸佛示现身相名现报（见）何云菩萨现生身受此职位故名现报哉（是一）次后身菩萨所受云摄报果名后报之事不可尔。且探玄第二云。又依智论第九云。第四禅有八种。五种是阿那含住处亦名净居。号大自在天云。由此当知净居之居有四种。一约报纯净。此通凡圣。二约过凡。此唯那含等。三约因。如云有十住菩萨菩萨即是十地。十地中是第十地摄。四依报果。谓此中有三果中报身净土故立此名也。又准智论。八天外受更有别十住菩萨天也（已上）准此第十地菩萨为其花报所受王身。是名摄报果。其生在处超五那含天别有一处。是即第十地菩萨当地自分之依正二报也。即今四种中云四依报果等是也。故知前所引探玄第九云转此因位至成果之处者。转舍约因之摄报果处移至依报果之报身净土。是名后报利益（为言）尔者凡菩萨转成佛时。以前摄报身转至此报佛土故。后之字是报身之报也（见）何云摄报果名报哉（是二）如何。答。先于科释者。经但云十方一切诸佛从眉间出清净光明（等文如上引）全不见示现身相之义。故知今云现身灌顶者。十方诸佛令此菩萨现生身灌顶受故云尔也。抄标一成现报益。如是释成即此意也。次于探玄第二释者。大疏一下云。智论第一。过五净居有十住菩萨住处亦名净居号大自在天王。又云。三乘中立此为净土。是报身所居。约实但是第十地菩萨摄报之果多作彼三耳（已上）智论第一者传写之误。应是第九也。意云。三乘教中过五净居亦别有净居。即此为报佛净土。然其约实但是第十地菩萨于摄报过处。以彼天王身即示成菩提时。此摄报果处转名报佛土（为言）故探玄第九云。此是十地菩萨摄报果处。便于此处成报身佛（已身）又起信疏身卷引地论后报利益文即释之。何故他受用报身在此释者○第十地菩萨要当此天王。即于彼身示成菩提故在彼天也（已上）唯此等释明知摄报果处与成佛处全是同处也。但于净居之居有四种等释者。彼第三第四虽约因果分两种。而于所居全非别处也。问。摄报果处是第十地菩萨花报。其分量才齐一大千界。然约报佛土则周圆无际。故抄十三下云。实报显实在色究竟便遍法界（等文如下引）。分量既宽狭不同。何云同处哉。何况探玄第二云。净居之居有四种（等云云）解释分明也。何强设会释哉。加之此摄报果处是第十地菩萨有漏第八识所变。彼报身土即无漏净识所变。争得同处哉。是以他宗人师（了义灯第六）十地经论报利益摩醯首罗智处生故者。据十地初往而说。第十地满欲受佛位。所居之土非必住在自在宫处（已上）第十地初往者。初受花报往色究竟天也。以此花报身将成菩提。彼宗约实成故云欲受佛位（此事至下委可记之）今约示成虽有此别。而于所居之土非必住自在宫处之解释者。尤可为润色者欤。如何。答。彼四种净土中。三四约因果分异。既云约因果。故知有宽狭及漏无漏等不同自本所存也。但以此花报身直出其花报土即示成佛。更非移往余处。又虽不立去当处。而约成佛云后也。所居则不可好宽狭等别。故抄十三下云。然论成佛通说有三。一寄化显实。在阎浮提即周法界。二寄报显实。在色究竟便遍法界。三就实显实。妙出三世不可定其时处身相。今就中义（已上）起信论略探记（太贤作）云。等觉菩萨将成佛时。往色究竟天上座大宝莲花成正觉故。已得此土既成佛已。土便无边更无别处（已上）解释分明也。且云。次于了义灯所居之土非必住在等之释者。彼宗就此事有数条论义。可见同学抄等。问。演秘第六引十地论即释云。行满今生即证佛果名为现报。以前诸行但为远因所以佛位不名后报。菩萨后身地前诸行业感故名后报。圣者不造招后业故（已上）此释如何。答。既云行满今生。明知因位现生之利益。故云现报益。又彼顺现顺生等之四报中。此菩萨最后身是顺后业之所感故名后报者。虽与今不同。而最后身菩萨生自在宫名后报益之义者。彼此是同也。问。地论云。现报利益受佛位故（文）尔者受佛位之时即究竟证佛果欤。答。不尔。如上所引圆经并大疏释可知。但依法相宗。则如心地观经所说非但致受位之仪。其实断证究竟名受佛位。如下引可释之。抄十三下云。然泛明受位略有三种。一唯就相。如弥勒等示居长子已穷圣位授记当来次佛所。二就显实。如向所引。三唯就实。十地行满众果果永寂法身之相显自心源名为后位。虽有三义今依第二故云现报（已上）如向所引者。即指前所引十方诸佛现身灌顶等文也。问。现报利益受佛位。尔者于何处受佛位哉。答。五十要问答上云。若三乘受职依理天处成（已上）三乘受职者。如就相显实及唯识论等所说。若依唯就实及一乘等不可尔也。可见彼广释。又土义灯第六云。就自在宫受佛位处居他受用土。处所不定。何以得知。唯十地经云。是时菩萨现前时（等文略引圆经文）余如上引。法相宗为一个论义。可见同学抄。寻思抄（已上现报后报之大纲说）问。现后二报者何为前为后哉。答。经论异说先德所存亦不一准。且依肝要抄可云现报在前后报在后。故十地论引现报后报。起信论意亦同之。愚案云。此事可有分别。且十地论科释法云地经文为八分。大疏八上云。第二正说论分八分。一方便作满足地分。摄前九地所修总为方便满此地故。二得三昧分。初住地行行德无量偏举受识之所依故。三得受位分。正住地行依前定力摄佛智故。四入大尽分。是地满行○六神通力有上无上分满足已。妙用自在。形前无上形佛劣故（等文）此全写探玄记也。此第六分中前依地论意亦开六种。第六大胜分中经文云。菩萨住此地两多作摩醯罗天王（等文）此中广说调柔等四果。若依此经文说相八分次第。则受职位在正住地。受王身者在地满位。故肝要抄御安立实顺此等文相者欤。但大疏六下释初地挍量胜分中果挍量云。有四种果。一调柔果。二发起果。三摄报果。四愿智果。释此四果。略启四门。第一释名○（要者可见）二明分齐。初二是其行修方便。后二是其报行。纯熟行修非在地满报所有作用说为愿智。又初二后一此地定。有摄报一果有无不定。容有不作故云多作。而定能作故亦定有（已上）探玄第十一亦同之。准此受职局在正住地心。摄报广通三心。若初住地受生身之类至正住地心方受智职。岂非后报在前现在后哉（是一）何况要问答云。受职在天处成（云云）明知后报利益智处生之后。方始可有现报利益受佛位也（是二）又了义灯第八（如前已引）受位及所居之处虽及异论。而前生天后受位者。诸师共许欤（是三）又心地经以后报为前。如下引之。可为例证。但于十地论等所列者。同十地论云。任放辨才说不待次（已上）思之。问。受职在正住地心者。此事不尔。抄十三下云。才证十地得离垢三昧（乃至）十方诸佛现身灌顶（等云云）既云才证等。岂非入心哉。又探玄云。十地终心受职相。了义灯云。第十地满欲受佛位（并如前引）此等解释符合心地观经。尔时菩萨入金刚定证得菩提名现利益。故知在正住地心者旁以不可等俱。于在疏八上等释者。地论虽科为八分。而不配属三心。有何所见如是定判哉。次于摄报果通初住地心之释者。此亦不尔。正见十地经。于地地末后并说十王花报。即符顺心地观经说后报云十地满心运身直往色究竟天。如何。答。抄十三下释者。指后三昧分故云才证也。准前所引大疏可知之。次于探玄十地终心之释者。正住地行对初入心故云终心欤。或又凡第十地摄前九地总为方便。满此地故通约十地指第十地正住地行名为终心欤。次于地地末后说十王花报云难者。彼十地经于地地中并前说地行后说地果。其地果者即四果也。若云末后说故局终心者。摄报果有二。一在家果。即受王身。二出家果。如初地菩萨现百身二地现千身等是也。然入住二心有何障碍不能受王身。又不能现身自在哉。思之可知。问。笔削记释现后二报云。义说二相时。无前后（等文如下引）然今频成前后之义有何意哉。答（已上现后二报之前后记）问。现后二报者。因果二位之中何位之所后哉。答。受佛职生智处并是因位利益也。准法云地八分经文可知之。问。笔削记第六云。疏现报等者。即以此身成正觉故。即自受用身功德圆满也○疏后报等者。依前报体阙方便起。此故即他受用身功德亦圆满也。然其因穷因满但义说二相时无前后。现后二报亦同时。譬如夜尽即晓。岂分前后（已上）现后二报如次配当自受用他受用。岂非果位益哉。况彼起信疏引地论后益文即释云他受用报身（已上）正判果位益者哉。答。案列祖意。受职名现报生天名后报。此是正虽因位。而其二益之意怀如次表显果位二身。是为二益究竟成辨也。初现报益者。抄十三下云。然泛明受位略有三种（等文如前引）此三种中第一唯就相者定是因位。第三唯就实即是果位。就第二名就相显实。其相者即同第一。其实者全是第三。故知诸佛放智入菩萨顶等之仪或正是因位益。故探玄记云在因位也。如是事仪偏表成果在已。如前所引。大疏八上可知之。又搜玄方轨第四云。光入顶有三。一约事入顶。二约行入行顶。三约实当果现入行心也。可准之。如论应知（已上）故知此受位益所表显所究竟正当自受用报身。故笔削记等云果位益也。次后报益者。大疏六上云。智处亦二义。一摩醯首罗。智自在故。二摄报。智满成种智故（已上）抄十三下云。言二摄报智满成种智故者。此有二意。一约未成佛。但是十地摄报。居彼智度已满故云摄报智满。二就彼天上得成菩提具足种智名为智处。然论成佛通说有三○今就中义（已上具如前引）此抄初二意之第一后三说之中义并约摄报正是因位也。以今但至成果处为此益果位益也。起信疏释云他受用报身者即此意也。前所引探玄第明释此旨。何更致疑哉。问。如所立者。现后二报正是因位益。而约所表所成故通果位（云云）若尔者何故起信疏释现报云因位穷。释后报云果位彰哉。此引地论成起信意。彼论意实如是（见）明知现报局因位后报局果位欤。如何。答。各举一边。非谓互局。准上来所引大疏抄等可知之（已上因果分别之大纲记）问。释后报中。探玄记云。便于此处成报身佛。大疏云。后成菩提具足种智。尔者自受用报欤。他受用报欤。答。起信疏既云他受用身。何更疑之哉。问。心地观经第二云。其受用身有二种相。一自受用。二他受用身。三僧祇劫所修万行利益安乐诸众生已。十地满心运身直经色究竟天出过三界。净妙国土座无数量大宝莲花。而不可说海会菩萨前后围绕。以无垢缯系于顶上。供养恭敬尊重赞叹。如是为名报益。尔时菩萨入金刚定断除一切微细所知诸烦恼障证得阿耨多罗三藐三菩提。如是抄果名现利益。是真报身○二者如来他受用身。具足八万四千相好居真净土说一乘法（已上）现后二报直就自受用身说之。经文实分明也。会解记引此经竟即云。评曰。天亲论意全取此经意也（已上）尔者起信疏何释地论云他受用身哉（是一）又此经虽非香象大师之所览而于清凉者彼经御制序云。诏京师义学大德罽宾三藏般若等八人翻译其旨（已上）宪宗皇帝御制也。大宋高僧传第三云。释般若○至元和五年庚寅○译出经八卷号本生心地观（已上）会解记第一引妙觉塔记云。因答宪宗法界帝为铸全印迁国师统（已上）元和五年清凉大师年齿七十三也。入彼义学中否。纵虽不入。而既是般若所译岂不见哉。既天亲论主全取此经意。清凉释地论何违此经哉。明知大疏云得成菩提具足种智者。是可自受用也。如何。答。今抄云一会起信唯识等文。即引起信同疏引地论即释之文竟。更人余义云。四智圆满。唯识即实报成佛。此示高大身即他受用（已上）起信云示一切世间最高大身之示字。虽是一字。深意思之可知。又唯识云彼必生在净居天上。花严经十地品说地之摄报果皆云多作。抄十三下释大疏六上云。二成后报益○高大二义○二约三乘。此成报身位极普周故云高大之文云约三乘者。以一乘中唯说摄报多作此王亦不必作而其实成妙觉。不局于处不定于天。于阎浮成亦成真佛。故指三乘。而三乘意亦就摄报身为彼王。于彼成佛即周法界学人便谓报身之佛在色究竟则令报身报土皆成局劣故指三乘便为展周法界（已上）意。就摄报果一乘三乘所谈不同。若依三乘。则凡求佛果者定色界后引生无漏故。彼必生在净居天上。以彼王身唱实报成道故。后报亦属自受用身。若依一乘。则如抄所释。应知既不必作。纵有作者偏为利他。不要自证故。自证故示成道是他受用。起信论云示一切世间最高大身者是也。
    钞。释余义云二即。问。上指云云而下云二即等。文相不云二即等也。一义云。虽天宫抄释云云无量与无所可取故。清凉自释余义云二即等（云云）一义云。今所揲者是高丽印本也。但宋本云。天宫抄释余义乃云亦即四智圆满（等云云）尔者高丽本是传误欤。
    抄。疏亦今据二文之意（文）问。二文者何乎。答。抄上文云。一会起信唯识等文。又今释余义中。云唯识即实报等者唯识论也。次云此示高大身者起信论也。当段专据此二论意故云二文也。一义云。宋本云二公故。会解释云。言今据二公意者。即贤首与天宫也。有本云。二文意亦同也（已上）但次下云及十地经文。明知上云二文者同可指经论之文。若是贤首天宫者。何得十地经文别通之哉。
    钞。及十地经文通之（文）且如晋经第二十三卷十地品加分正辨加相中初口加之文云。于一切佛得受记故。得一切世间高大身故（已上）十地论释此文时。配属现后二报也。会解释今抄云。十地经文通之者○是一乘实三乘摄报果故。说得一切最高大身也。故结云。故约摄报果说也（已上）。
    康应二（庚午）年三月十三日于神户阪原入野中屋坊大概令书写了。老笔无极之间。越度定其数多也。依难省虽为恶笔染短笔了。
　　　　　　　　　　　右笔重荣（生年七十二岁）

演义钞二十纂释第二
演义抄二上纂释第三

　　　　　　　
　　　　　　



    抄。高贵德王难云若有菩萨（文）今经（第五）问明品。文殊问贤首云。诸佛世尊唯以一道而得出离。云何今见一切佛土所有众生。众事种种不同。所谓世界众生界。说法调伏若有差别。无有不具一切佛法而成阿耨○菩提者。贤首答云。文殊常尔（等文如抄引）此高贵德王难问大同之。大疏三上云。第三无有下。结成前难。谓若诸佛于因行法有具不具。可有刹等不同。今皆同具。刹等那别。同具即是一道。第二答中。意云。非唯因同异。果德亦同。而见者随机感耳。非佛自位而有差别。何者诸佛因果具同异故。谓同满行海。是同因也。将此同因。随所调伏种种回向。应机之果是异因也。由此异因感差别果。由上同因同感真应身土等果。是则约佛。即同能随异。约机同处而见异。以生就佛。虽异而常同。以佛就生。虽同而见异。以佛望佛。能异之必同。其犹锦窠常同常异（已上）。
    抄。唯作非事（文）会解云。
    抄。第三通梵网等经（文）问。等经者。等取何经乎。答。会解云。等取仁王经等也（已上）问。梵网经所说莲花台上。于三界内寄何处说之乎。答。一义云。界外净土故。不可有寄界内处说之义也。问。纵虽莲花胎藏世界。而若许他受用身净土。云何无寄摄报果处说之义乎。是以起信论云。于色究竟处。示一切世间最高大身（文）此论文约法性宗之时。于色究竟处。立报身土。令成他受用身之正觉（见是一）。况梵网疏上卷云。以花台上佛亦是随他受用身故。今释此佛。诸圣教中总有五说○二若依入大乘论等说。摩醯首罗天上。有一实报成佛（已上）又探玄记第三云。莲花藏庄严世界海有三种。一莲花胎藏世界虽遍法界。对地上菩萨机。现有增减。寄在色顶。唯说一界（已上）第二即花严经所说。第三树形等（云云）此三种中。若以梵网所说不摄第一类中者。是何经所说乎（已上）又大贤古迹上卷云。大小乘机所见不同。菩萨众见。初成佛已。往第四禅大自在天王色。放光摄众。事卢舍那。听心地品。还来树下。出定而说十世界海（已上）既云往自在宫事卢舍那。岂非台上寄在色顶乎（是三）如何。答。梵网疏释彼经莲花台上舍那佛。先破有人云是自受用身之义。后正述自义云。内自实成及应机化境。诸圣教中总有五说。一诸部小乘不论舍那佛。二入大乘论摩醯首罗天上有舍那佛成道（已上取意自下今文）。三若依此经。莲花胎藏世界之中坐花台上。实身成佛名卢舍那。其千花上释迦。则是千摩醯首罗天上。各有一释迦。此千释迦。一一化作百亿释迦○其千释迦实报千万亿释迦是化身（已上）准此若梵网经意以台上寄在色顶者。何以入大乘论摩醯首罗天上有一实报成佛之义。立为第二此外第三云若依此经等哉。况又释叶上释迦云。是千摩醯首罗天上各有一释迦。岂可台上亦在摩醯哉。明知梵网意。台上是三界外。非界内所摄也。但于起信论。于色究竟处之文者。彼是寄在门之所说。全非述成佛之实义也。抄上文云。十地经文通之（等文）会解释如上引。次于探玄记释者。彼述入大乘论意也。既云寄在色顶唯说一界。定知非梵网所说台上广说千世界者也。次于古迹释者。
    抄。千叶释迦复是大化（文）问。清凉大师意。梵网所说叶上千释迦。为他受用报身。为当又如何。答（云云）两方若云报身者。今为应地前四善根机。于一本界中现一应身。是名叶上释迦。既是地前所见。何云实报哉。是以本经中说。千花上佛是吾化身。今钞亦释。千花上佛复是大化。既云化身。岂是报身乎。若依之尔者。花严经中明十地菩萨能化所化共随地地增胜之相。初地菩萨往百佛国见百佛。二地菩萨往千佛国见千佛等（云云）此所见佛悉是他受用报身。摄论云。随他受用身为地上菩萨。于净土中现身。现身说法为地前菩萨现化身佛（已上）明知第二地菩萨所见千佛悉是他受用报也云事。石壁寺传奥法师释云。千花上佛者○应二地菩萨之报身也。以彼地行戒度增故。见千佛故（已上）今会解释尤顺经论大意者欤。如何。答（云云）此事者枝叶抄之论义也。彼云。问。梵网经文。周匝千花上复现千释迦（文）尔者叶上释迦报化二身中何欤。答。依香象大师解释者。报身可云。依清凉大师意者。化身可云也（是初重答）。即两方致难。至第二重答云。然而存一义意者。叶上释迦化身可云也。凡以道理案之。台上舍那既报身也。彼所化之叶上释迦岂非化身哉。但梵网疏云。其千释迦是实报千百亿释迦是化身（已上）五教章云。他受用实报净土。我有说。在摩醯首罗天。化身充满百亿阎浮提○如梵网及对法轮等说（已上）此于化身有大小中。于大化身。且立实报名欤。以此大化身唯局地前菩萨所见。非三乘同见故也（已上取意）虽有此御义。而不审颇多。须委见梵网疏等。更寻明师也。
    抄。若至三地（文）会解云。钞中传写字误。如三地应见百千叶（抄云万叶）。八地百万三千大千世界微尘数（钞云百千万）。九地百万阿僧祇等（抄云百千万亿）已上。
    疏。或说登地方见（文）问。此会释何经论乎。答。会摄论等也。故梁摄论第十三（智差别胜相第十）云。若离应身。登地菩萨善根则不得成就。故须应身。若离化身。下愿众生谓声闻独觉善根不得成就○愿乐地中菩萨善根亦因化身成就（已上）本论云。一自性身。二受用身。三变化身（已上）释论如次名为法身应身化身。故知他受用报身名应身也。登地菩萨者通指初地已上也。愿乐地者。地前四十心也。即今疏云。或说登地方见者。指此等论说欤。问。如是会释意如何。答。会解云。致如起信依事业二识见报化二身中。尚约十解已去许见报身。况花严所见非真极之身。今既登地方见报身。明知约胜机说也。
    疏。或分三异（文）问。此段会释何经论哉。答。总会通诸经论唯说三身。不明十身圆融之权教也。故抄云。第五通十身也。又次下云。以十身圆融为实义故（已上）对校应知。
    抄。若直说者（文）问。自下抄文以几义释从三大说三身之前哉。答。会解云。抄文有一本。文多脱落（等文具如下引）且私案今现行抄文。以二义释欤。谓初以三大如次为三身。是直述疏意也。次然起信下。引起信述藏师意。谓论说相大中。若取空如来藏者。以相从体可属法身。而唯取不空如来藏。故知不空之藏修成方显。即为自受用报。以用大中报是他受用故。是即体为法身。相唯自受用。报于用大中合说他受用报及变化身也（为言）问。若尔初以三大如次为三身者。偏约本有欤。亦通修生欤。答。既是总会通诸经论说三身之文。明知不偏局。可通本有修生欤。其所以者。以三大三身之法义广通本有修生等四句随机说教不可偏局故。更可有疑难。会释如次下引会解记加问答料简（已上就现行一本抄文致愚案也）。
    抄。释曰依此解者（文）会解云。钞文有一本。文多脱略。具本正云。释曰。依此解者。体相二大俱名法身。以性功德本自有故。用即报化。亦是约三大说。若各配者。一以不空之藏修成方显为真报故。用大中报他受用故。显胜名报。若约应登地之机亦是化故（已上）此记释意云。此具本抄文分三段。初云。若直说者下。直述疏意。然起信下。引论文述藏师意。复若各配者下。乘藏释重成疏意。谓以体为法身。以相为自受用报。然用大事若纵。则成他报变化二身。若夺则偏归化身。以他报为登地机亦是化现故（为言）问。若如今现流布一本者。直依藏师意。不空如来藏即为真报（见）然正见彼疏云。以用大中。辨佛受用变化二身。是故体相二大自是法身（已上）全不见不空藏为真报之义。如何。答。起信疏释一者法二者义之文。法者出大乘法体○大位在因。通于染净耳。义者辨大乘名义○谓此心内具三大义故名大也。有二运转故名乘也○大位在果。唯取于净也（已上）既释三大义。云大位在果等。明知今释相大云唯取不空如来藏者。约修成方显也。问。起信疏释义大云大位在果等者。不可尔。彼论解释分正释此义大云。复次真如自体相者。一切凡夫声闻缘觉菩萨诸佛无有增减。非前际生。非后际灭。毕竟常恒（等文）既云一切凡夫等。显知大位在因通染净者也。何断大位在果唯取出净哉。尔者今抄云修成方显等之义亦不可成欤。如何。答。
    疏。若不融前义（文）决择云。问前之四教为有佛耶。若云有佛。何故下抄云。前四因中至果皆无○出现品说权教菩萨终不生如来家故。岂有佛耶。若云无佛。何故疏云若不融前义亦失经宗。权教无佛不融何过。今谓。通云。若依前四教。实行众生当不成佛。如前引教。是知无佛。为应权根示作权佛。此佛是有若不融。此故失经宗（已上）。

第四依三昧

    抄。一此三昧是法体故（文）问。教体门中以海印三昧为体。与今云法体。同异如何。答。彼为能诠教之体。此为所诠之法体也。凡会会所入三昧。并是当会所说之法门体故。如次下所引疏抄文。可见之。
    抄。然上三义（文）问。文意如何。答。
    抄。十上（十住品）云。然其意大同小异。异相云何。一是所证法体。欲说此法。要须心宜此体。二非证不说者。拣异未证之人。亦许心合法故。三非思量境者绝思方说亦通未证故言大同者。绝思则证。证则契体（已上）。
    抄。六成轨仪（文）问。文意如何。答。十住抄云。六菩萨常定但为物轨。菩萨将说尚须入定。况凡夫耶（已上）常定者且约八地已上欤又别约诸会之说者欤。彼是皆等觉菩萨故。
    抄。毗卢遮那如来藏身（文）疏二下（普贤三昧品）云。若以光明遍照解毗卢遮那。毗卢遮那即是能观大智。如来藏身即所观深理。凡虽理有。佛智方照。又毗卢遮那亦通本有。本有真实识智遍照法界义故。斯即本觉迷而不知不得其用。唯佛觉此能无为故。云一切诸佛。简非凡也。亦非因也。显于依正离如来藏无别自体故入此也（已上）于七上云曲有二意。一以毗卢遮那为能证。即是修成如来藏身以为本有○二又毗卢下。以毗卢遮那亦为所证。则以如来而为能证○疏显于依正下。第二彰入所以（已上）。
    抄。菩萨无量方便三昧（文）疏三下（十住品）云为简果定故云菩萨。任性能知观解善巧故名方便。十住各摄多门善巧故云无量。心诣于法故云入也。又一切三昧皆有三相。谓入住出。五识对境。意从门出还境护根。意识却入此通权小。今即照之寂故名人为入。即寂之照故名为出。入已未起故名为住。余三昧等并如前释（已上）抄无释。
    抄。菩萨善思惟三昧（文）疏四下（十行品）云。简因异果故名菩萨。巧顺事理简择无碍无心成事名善思惟（已上）抄无释。
    抄。智光三昧（文）疏五上（十回向品）云。金刚幢入者是众首故。表归向高出等义故○简异果定故云菩萨。智即是体。称根本智。光有三义。一是证智前相。如明德定等。此约寄位寿贤终故。二光即根本智用。对治无明故。如大乘光明定等。三光即后得。了所缘故。二智无碍朗照法界。此约金刚幢自体释之（已上）。
    抄。菩萨智慧光明三昧（文）疏六上（十地品）云。大智慧光明三昧者。显所入定名○智慧是体。光明三昧就用照二无我。证如名慧。照事名智。此二无碍能破见惑及无明。故名曰光明。大有二义。一简异凡小。二能断大惑能证大理成大果故。彰非果定故云菩萨。即照之寂故云三昧智与理冥故称为入。论经名为大乘光明三昧。则光明即智（已上）。
    抄。如来自住刹那际（文）唐经四十（十定品）云。尔时世尊○始成正觉。于普光明殿。入刹那际诸佛三昧（已上）疏八上（十定品）云。入刹那际三昧者。即穷法真源。谓时之极促名曰刹那。穷彼刹那时。相都寂。无际之际名刹那际○所以此中特名入刹那际者。为将说等觉住故。菩萨地尽唯有果累无常。生相未寂。犹名议藏。若以无间。觉心初起。心无初相远离微细念故。即无刹那。若入此际。即见心性常住。名究竟觉。故云诸佛三昧。亦显差别历作不离最初刹那际故（已上）问。已前诸会并当会说主即入三昧。然今此第七会何教主自入三昧。而说主普贤不入三昧乎。答。会解云。然今云如来自入者。以此会普贤有说无定故（已上）问。何至此会普贤有说而不入定乎。答。疏三上（名号品）云。四不入说如此信中及第七会。诸文非一○第七为表常在定故。又为受加。彼不须加故。不须入（已上）问。若尔余会主非常在定欤。答。今抄下文云。圣教施设千差万别。各取一表不应克定（已上）。
    抄。说世间法。问。何世间法入定说之乎。答。决择云。言说世间法须入定者。世界成就品普贤入定是也（已上）。
    抄。人法俱胜故（文）问。俱者人与法名俱欤。将又文意如何。答。信住行向地五位名俱欤。
    抄。十三上（十地品）云。诸佛菩萨从地门显。皆名金刚藏。从回向显。皆名金刚幢等（已上）准此案云。信住行等若寄位。则虽有优劣。而约人法。则五位俱殊胜也。谓以信取之。则诸佛菩萨及无尽法界悉属信。摄余位亦尔。故云俱胜也。如探玄记第四释名号品宗趣中云。二约会亦二。谓人法。人亦二。谓所信能信。所信中化主内证土海为体○（私云广释三大）二能信中亦二。先约因。灯净为体。具德为相。功业为用○二约果。信中所显无尽法界为体。十身胜德为相。应机化益为用○法亦二。先约境○二约行○问。未知此舍那佛是何位中佛。答。若说信法。即信中佛。余位亦尔。思之（已上）又同第五释第三会宗趣云。三宗趣亦二。会宗亦二○先约人。谓化主及助化各有体相用。约位准之。二约法。谓十住教义。义中以平等法界为体。十住行位为相（等文）准此信住行向地虽为门有别。而各摄法界。故人法俱胜（为言）。

第五依现相

    抄。二亦于此品（文）问。两度放光者。其相如何。答。现相品大有六段。一众海同请。二光召有缘。三所召云奔。四现瑞表说。五称扬佛德。六结通（云云）上云现相品初者。光召有缘分也。今云亦于此品者。第四现瑞表说分也。
    抄。加于妙德（文）先毫光加请问主也。具名性起妙德菩萨也。大疏九上云。所以加此菩萨者。如名所显。故性有二义。一种性义。因所起故。二法性起义。若真若应皆此生故。亦有释云。此云妙德。即是文殊。说此法门。加性起称。此释无违大理。以文殊大智为显。普贤法界为所显。共成毗卢遮那之出现故。亦是解行满故。佛出现也（已上）私案云。眉间光者。证中道之智。即是文殊之大智欤。
    抄。放于口光（文）后口光加说法主也。大疏又云。口放者。表教道传通故○加普贤者。是普贤行之果故。所证法界由理显故（已上）。
　　抄。从佛口生（文）法花第二云。尔时舍利弗踊跃欢喜○今日乃知。真是佛子从佛口生。从法化生。得佛法分（已上）瑜伽八十四云。口所生者。从说法音而诞生故（玄赞第五释云。体即闻慧缘教生故。）法所生者。如理作意法随法行之所生（玄赞云。体即思修二慧所摄。缘理缘教随应生故。）法所化者。从法身路而得成立相似法故（玄赞云。法身路者。谓诸菩萨福慧二因。我亦如是。彼从二因中而成立故。已上。）
    抄。真长子故（文）行愿品云。一切如来有长子。彼名号曰普贤尊（已上）同疏云。言长子者。最尊胜故○若表法者既表法界。先万物生无过此故（等文）同记第六云。释长子二。一依义解○二表法解○普贤表所信法界（等文）。
    疏。其动地等多在说后（文）问。余经所说置而不论。旦检圆经文。初会妙严品总有十分。第九天地微祥者。花藏世界六种十八相动（云云）。此品总为序分故。此动地可云在说前。又现相品现瑞表说分云。尔时世尊○放眉间光○遍照十方一切佛刹○又普振动诸世界相（已上）又离世间品有十分。序三昧分。发起分。起定分。请分等（云云）第三发起分者。亦六种十八相震动（云云）。
    抄。第四料拣同异（文）问。同异者如何。答。疏上文云。将欲说法。多先放光。次下云。其动地等多在说后。此两段相望论同异也。意云。虽放光动刹等共是教起之瑞相。而放光等多在说前。不妨少分在说后。动地等多在说后。不妨少分在说前。是则约少分。由彼此是同也。约多分则彼此是异也。故下引十地品为证。是则庆前是异也。起后是同也。望上放光可思之。

第六依说人

    抄。然法有四种（文）问。四法中理法者。约所诠义理广指事理诸法欤。为当别指真如理欤。答（云云）两方。若云广指事理诸法者。起信疏释论归敬偈云及彼身体相德性真如海无量功德藏之文云。泛论法宝有四种。谓教理行果。于四中。教浅理深行分果圆。今此所归唯取深圆。但归理果。是故约彼佛身以明法宝是果法也。显身之体相。是理法也○法性等者释体大也。无量功德藏释相大也（已上）既以体相二大为理法。明知局真理也。何况今抄云理法湛然。岂非指疑然不变之真理乎。若依之尔者。教是能诠。理是所诠。岂非约所诠义理广指事理诸法乎。故心地观经第二云。于法宝中有其四种。一者教法。二者理法。三者行法。四者果法。一切无漏破无明烦恼业障。声名句文名为教法。有无诸法名为理法。戒定慧行名为行法。无为妙果名为果法（已上）有无诸法者。事是有也。理是无也。此经是般若三藏之所译。定知应是清冷大师所览之经。准此思之。不局真理云事分明也。如何。答。教理行果四法中之理法者。广指事理诸法。以共是所诠义理故。其旨如一边之疑难。但于起信疏释者。论兼含理果说之故。别约法身真理。兼配释理法也。次于今抄释者。纵虽事法。而缘起理数古今不改故云湛然。非谓凝然不变名湛然欤。故俱舍论述大众部缘起无为义云。有说。缘起是无为法。若佛出世若不出世。如是缘起法性常定（已上）准此可知。更有余义。委如起信疏抄出记之。
    疏。普贤行品（文）疏八下云。九一颂知四种说法行。而刹说等者。略有三义。一约通力。二约融通。一说一切说故。三约显理。是说菩萨触境皆了知故。则触类成教。如香饭等（已上）抄十八下云。疏九一颂知四种说法行者。即三世间及时为四。若时分三世。则成六种。若于三世各三世间。则有九种。总一切说即是十义。从而刹等说者释义。刹及三世此义微隐故疏释之。言融通者。一尘即摄一切。何得刹中无说。言显理者。如色即显质碍即显缘生即显无常即显无性等。言则触类成教者。证显理义。如前教体中辨（已上）。
    疏。僧祇随好即是佛说（文）问。付明说人且佛之所说局僧祇随好之二品欤。为当可通余品欤。答。今疏局二品（见）付之不明佛之所说广通诸品。不可局二品。故今疏次下云。若佛自说则不俟加。如第九会（已上）又探玄记第四（名号品）释名号四谛光明觉之三品不同云。此初二品文殊举义答酬前所问。后一品如来举事答释成前义（已上）准此等释。法界品光明觉品亦可佛说（见）。如何。答。佛之所说但局二品云事。今疏解释分明也。更不可余求。但于疏下文者。佛入师子频申定现神变时。众海顿入法界法门。既有生解义故云佛自说。非谓金口正开演。故今不取之也。至下委抄之。次于探玄记释者。同卷正释光明觉品中云。于初段中二。先佛以身光照事。令众得见。后文殊智光说法令众得闻（已上）即以此身光照事令众见故。云举事释成也。若依此义者。名号品亦有此例。故彼初请分。众海起佛刹佛住乃至十住十行十回向等五十句问。至说分中初云。尔时世尊知诸菩萨心之所念。各随其类为现神通（已上）大疏三上云。第三说分。于中通下六答此所问○先如来现相答由其念请故。又如来证穷故。后文殊言说答伴助主故。假言显故。文云。随类者○若疑十信。即见如来足轮放光周法界等。若疑十住。则见如来足放光百刹微尘外菩萨云集等。如放光一事既尔。余相皆然。故知初会现相既随其类为现下六会事。故知初会现相可遍九会（为言）准此如来现相答总有三处。而通局异也。谓初会名举果劝乐生信。以是总会故通九会。如抄七下云。佛前现花通表一部所诠。花严眉间胜音通表九会能诠教。故结集编次非现前后（已上）第二会至第七会名修因契果生解分。故名号品。初请问及现相答通下六会。如上所引经文疏释。应知第八会离世间品名托法进修成行分。以行依前解故。别无佛现相答。第九会是依人入证成德分故。法界品初三昧现相分。经云。以佛神力故。逝多林忽然广转。与不可说佛刹微尘教佛国土。其量正等（等文）具如疏序明顿证益中私引之。是即一经大纲。故委引示之。
    抄。五类皆有说义（文）决择云。问。第四泯法界。既是人法变亡绝言绝相。何有说义。答。但因人法变泯之义引生了解。便名为说。非要与言。故纲要云。说者则该于万类。触物皆有表类。是也。或泯不碍存故有说义（已上）法身章（第四业用门）并圆觉略疏（普眼章）述法身说法之义。要者可见之。

第七依听人

    疏。即下诸众（文）大疏一下云。第六有十佛世界下。明众海云集众。虽深广难测略启十门。一集意○三辨类○今初来至佛所何所为耶。有十义故。一为影响为主伴故。二为作辅翼得圆满故。如普贤等常随之众。三为守护如来。如执金刚神等。诸佛住处常勤护故。四为庄严。如道场神等。常为严净佛宫殿故。五为供养。如偈赞即正行供养花幢等。即财供养故。六为发起此经。诸请难者即其事故。七为闻法护益。当机领悟即其类故。八为表法。诸首诸林表信行等皆同名故。及座出菩萨等显奇特故。亦通表万行俱成佛故。九为顺证。佛菩萨等证说不虚故。十为翻显。即声闻不闻显法不共故○第三辨类。即上集意便成十类。一影响众。二常随众。三守护众。四严会众。五供养众。六发起众。七当机众。八表法众。九证法众。十显法众。准前可知（已上）抄五下云。疏一为影响为主伴故者○即诸大菩萨及下证法如来皆互为主伴。若影之随形响之应声故（等文）此与旨归或开合或有无。自寻可知。
    疏。除当机众（文）决择云。此意当机之众。即第三顺机感因故除之。若尔何故纲要之听者则正在当根傍兼影响。今谓。通云。此约以人从法当根属因。纲要约人法别论。感者善根乃在因中。当根之人故在缘摄。故彼此文不相矛楯（已上）人法者。机根名人。善根名法也。别论者。例如今缘中第六第八。思之可知。彼纲要明教起因缘中亦分因缘。虽因十种次第前却。而其十义全同当疏也。于缘十种者。次第名义并同今文。故如是会通也。
    抄。列子云。伯牙善鼓琴（文）彼列子第五汤问篇也。今抄有异本。有一本云。游于泰山又遇阴（已上）有一本云。游于泰山之阴（已上）此全彼列子本文。即会解释云。文云游于泰山之阴。即是山后曰阴。非阴晴之阴也（已上）又有本云。逃尔声哉者。尔汝也。声听也。有一本但云逃声。此亦全同彼列子本文。所奏之琴即音声欤。又今云志想象者。
    抄。初为霖雨之操（文）龙龛之操（仓刀反持也又到反志也）。
    抄。士为知己者用（文）有儒子云。士有多种。谓上士中士下士也。天子之士是谓上士。亦名元士。位在五品中。诸侯之士是谓中士下士。位在六品已下。并皆带一官一体也。次于无官士亦有多种。且士之音志也。意存一行守志不移。是亦云士。即志之字从士从心者此意也（是一）又士字从十从一者。十是像人十释。以周代一释即当唐八寸故。十尺是八释。即为中人长量也。然此人守一行不移故。从一即成士字也。准此不论官位有无。纵虽草泽人。有一行者并谓士也。草泽亦云野人。野可训卑。野卑贱之类也（已上彼口授也）。论语第七（子路十三）云。子贡问曰。何如斯可谓之士矣。子曰。行己有耻（弘安国曰。有耻有所不为也。）使于四方不辱君命。可谓士矣（已上）又（宪问十四）云。子曰。士而怀居。不足以为士矣（士当志道不求安而怀其居非士也。已上）。
    抄。女为悦己者容（文）。
    抄。紫玉精歌曰（文）问。此歌出何书乎。答。有儒子云。紫玉是宝名也。而约色称之欤。精者彼玉精灵以歌咏赞之。世中有玉赋二卷。可寻彼赋。即石赋砚赋等之类也。此歌意云。有此玉之处。风冷故云凄凄。云深故云容容。水流不渴故云潺潺。山绿而万重也（为言）今引用意可出。

第十依能加

    抄。借尚书意（文）尚书太甲下第七云。伊尹申诰于王曰。鸣呼惟天无亲。克敬惟亲（言天于人无所亲。敬唯亲。能敬身者也。）民罔常怀。怀于有仁（民所归无常。以仁政为常。）鬼神无常享。享于克诚（言鬼神不保一人。能诚信者则享其类之也。）天位难艰哉（言居天子之位难以此三者也。已上）。
    疏。如第九会。问。第九会无佛说法。何指佛自说义云和第九会乎。答。决择云。疏如第九会者。一云属上。第九会中。佛入师子频伸三昧。令大众顿证法界。义当说经。故疏云。师子奋迅众海顿证法界于林中。即其义也。二云。属下。第九会中普贤文殊等承佛神力说经故。三云。属上。九字误书。应是七字。第七会中僧祇随好佛自说故。四云。属下。第字应无。通指九会。因人说经。要假上加（已上）此四释中。初释为正。余皆容有之释。故疏三上（名号品）云。然说法之仪通有四句。一定后说。如诸会。二说后定。如无量义经等。三定中说。如第九会。无出言故。四不入说。如此信中及第七会（已上）既云定中说如第九会。明知约引生证智即名说法。故法身章云。此理法身与诸观智为所开觉。经云。法身说法说与义故（已上）准此可知。
    疏。二七不入定（文）问。广检诸会入定。第七第九两会唯教主入定而说主不入定。第二会教主说主共不入定。余会唯说主入定而教主不入定。且就七九两会。若约教主则第七亦可入定。故抄上文云。第七会如来自入刹那际三昧（已上）今何云不入定乎。若约说主。则第九会亦不入定。岂唯二七乎。故决择云。言不入定故无有加者。为第二第七第九三会说人不入定故（已上）尔者如何答。虽七九两会并佛自入定。有说法不说法之不同。谓第七会十定品有五分。一序分。二请分。三示说者分。四本分。五说分也。且初序分别六成就中就德显有十句文。即摄二十一种功德中入刹那际三昧者。摄二行永绝及达无相法之二功德。谓若有有无二行。则有刹那生灭今二行既绝。则刹那无际。由达清净真如本无相故（云云）。是即序分中。显主成就云入刹那际三昧。全非为说经所依定也。然第九会不尔。谓彼本会有十分。一序分。具六成就。二请分。有三十问。三三昧分。经云尔时世尊知诸菩萨心之所念○入师子频申三昧等（云云）是至正宗分中。正为答众会疑请故。如来自入三昧。现种种神变时。众海悉散疑执顿证法界。故以此三昧为说经所依定也。即名号品疏云。三定中说。如第九会。无出言故（已上）此之意也。但于约说主。则第九会亦不入定。何但二七哉。云难者。虽七九两会同有说主共不入定。而第七会说主自说。不依述所他定之义趣。故说主义强。仍望此说主可论入不也。第九会虽有普贤开发文殊述德。然如来最先自入三昧。显示法界法门。而表证道离言。故无言说以普贤是主法界故。能开发之。其后又如来放毫光。表示能证智光。以文殊亦主大智故赞述之。既普贤文殊虽有所说。而非自直说故。说主义弱。仍望此二圣不论入不也。问。若第七会所入定非为说经所依定者。何故前明依三昧中。以第七会如来自住刹那际三昧即为所依定哉。答。
    抄。四者一切说（文）问。上显通方之法云即同说故（文）尔者与今第四句一切说是一切说有何异哉。答。
    疏。若尔僧祇随好应非一切（文）问。应非一切者如何。答。决择云。此难影略更云。应非同说。应非果海无言。或此难中通含三难。同说一切说果海无言。三义通表一经。僧祇随好既佛自说。是知三义不能该摄一切故云应非一切（已上）初释意。上三义中一切说也。后释意。一经中三十九品云一切也。谓上三义通表一经三十九品。僧祇随好既佛自说。是知彼三义不通摄此二品。故云非一切也。
    疏。表微细难知故（文）问。一经诸品共含前诸意。何必于僧祇随好二品表微细等义乎。答。唐经第四十五卷阿僧祇品云。佛告心王菩萨言。善哉善哉。善男子。汝今为欲令诸世间入佛所知数量之义。而问如来应正等觉（已上）疏八下云。令入佛所知数者。以是圆教所明深广无涯。唯佛方测。不同凡小所知。如黄帝算法。但有二十三数。始从一二终至正载。已说天地不容。小乘六十已至无数。此有百二十四。倍倍变之故非余测。故数之终寄不可说说。复偈初更积不可说。历诸尘刹。以显无尽。所以佛自答者。正表难思故。又明此品该语因位终德。故佛说之（已上）。
    光显抄下云。竖欲极其数量。数量数即归法性。例如极烦恼至菩提。极生死至涅槃。汝将极虚空众生数量。动入法性门。是故清冷大师释权实二宗十别中第五生佛不增不减别义。全以同性义释成之○问。前依因陀罗网境界门成无增减义。与此门有别耶。答。依真如具德毕竟无尽义成帝网门。故依帝网门见无增减当体。依法界门知无增减所依。彼此相成。始终无异（已上）疏八下（随好光明功德品）云。佛自说者。有二意。故一僧祇因终此品果极故。二皆佛说。二好用劣相而用难思。恐物不信故佛自说（已上）搜玄记四下（小相品）云。所以佛自说者。化身之用唯佛方穷故。亦可化身随物劣令生信有实德故。更自说也（已上）
    疏。超出因果故（文）问。有人云。超出因果二分。更立一阶。是名自觉圣智法门（云云）。意云。因果二分尚是待对比论。未至妙绝难思之境。故更立自觉圣智法门。为圆宗玄极之宗致。是以今疏云超出因果故。抄释云。对前果海不可说也（文）当段始末专明此义欤。如何。答。大疏一下释始成正觉文。约五教分别之时。约法身。自觉圣智无成不成（云云）。抄五上约终顿二教释之。又出现品疏云。自然智者。自觉圣智也（已上）况自觉圣智之名目源出楞伽经。又在瑜只经中。若如所立者。楞伽经之所说法门超出因果二分。更立一阶可云欤。但于今疏抄释者。为拂因果对说之迹故。云超出因果也。决择云。言欲拂前因果之相故佛自说者。一云。余菩萨说。表因分可说。对彼因分。果分名不可说。今佛自说。却表因分不可说。前对因分可说。果分名不可说。今表因分不可说。已无可说之迹。果分宁有不可说之迹。故抄云。尔二云。余品菩萨因人说。如来果人不说。表因分可说果分不可说。若不重遣。还成滞迹。今如来果人说。菩萨因人不说。表果分可说（但可总标令人知有）因分不可说（佛迹入玄冥同性海）无前因定可说果定不可说之踪迹也。故贤首义分齐云。一性海果分○此二无二全体遍收。其犹波水（已上）细思今抄释意可知之。问。抄十八上（十定品）云。普光明智不属因果该通因果。其犹自觉圣智超绝因果（已上）准此今疏云。超出因果者。正指此自觉圣智者。谁谓不然乎。尔者有人所立之趣尤符顺此抄释者欤。如何。答。此有人者。全不明自觉圣智之名义。又不知十定品疏抄之趣者也。且如释论通玄抄第二云。自然智者。本觉性智无始无终。古今常湛自然开觉。不由他悟。名自然智也（贤首云。是本觉知也。已上）。此引释今经出现品意业中三智也。彼品大疏（九上）释云。自然智者。自觉圣智也（已上）准此明知。始觉还同本觉之位无别始起。但是本本之真不见新新之相。是名自觉圣智者也。云解释云道理。帝以明镜也。次于十定品疏抄意者。凡今经有四分。第二修因契果生解有六会。初名号品普光法堂会。案大疏云。即表普光明智是为所依普门（云云）。次从忉利至他化之四会者。即普门差别也。后十定品重会普光法堂。即会别归普也。大疏八上结成归普之所以云。等妙二位全同如来普光明智故（已上）同抄十八上云。此会说等妙二觉。全同如来普光明智。即是会归之义。问。等妙同妙于理可然。妙觉之外何有如来普光明智句所同耶。答。说等说妙。亦是约位。普光明智不属因果。该通因果。其犹自觉智超绝因果。故七卷楞伽妙觉位外更立自觉圣智之位。亦犹佛性有因有因因。有果有果果。以因取之。是因佛性。以果取之是果佛性。然则佛性非因非果。普光明智亦复如是。体绝因果。为因果依。果方究竟。故云如来普光明智（已上）今云即果者。全非彼性海果分缘起因分之因果。此世人所始觉修显舍劣得胜之修生次位因果也。然普光明智者。始觉还同本觉之位。始本不一无别始起。其觉体常湛无始无终。性自开觉不由他悟。故亦是名自觉圣智。既是始起妙觉所还同之觉体。故云妙觉位。外更立自觉圣智等。即此智体本有常住超绝修生门舍劣得胜之因果次位。故云超绝因果也。云解释云道理共分明也。努力莫迷执。呜呼。问。唐经第一观普贤众德中云。善知一切佛平等门。已践如来普光明地（已上）大疏一下云。佛有十地。如大乘同性经说○此十同是佛地。约德用成别。今普光明当其第一（等文）同性经说佛十地中第一。名广明智德地。然今普光明智当彼第一。何云不属因果。又云超绝因果哉。
    抄。但有作发起（文）问。作用发起者如何。答。离世间品大有十分。一序分。说三世间圆满。二三昧分。经云。尔时普贤菩萨摩诃萨入广大三昧名佛花严（已上）三发起分。经云。入此三昧时。十方所有一切世界六种十八相动。出大音声。靡不皆闻（已上）疏九上云。大文第三。入此三昧时下。明发起分。光明地动警群机故。后显出声令闻法故。前皆有加而无发起。此有发起而无加行分者。前表解可从他故有他加。此表行由己立故自力发起。又表行依解起无别法故不加。摄解成行亦须入定。圣旨多端不可一准（已上）四起分者。起三昧也。五请分等（云云）。
    抄。第七普贤第二文殊（文）问。明法界品无加分之义。何举第七第二两会说主之有说无定哉。答。会解云。二普贤文殊下。显有冥加。即如来入频申三昧已。次下普贤开发文殊述德是也。有本云。第七普贤第二文殊者误也。此由后人不晓钞意误有改作。次前已说今何复云（已上）准此可知。
    又有意加故言必有（文）问。上云冥常不舍。今云又有意加。此之两释有何不同乎。答。决择云。言冥常不舍又有意加者释冥加有二义也。前约自他俱不知故。后据唯他不知故（已上）意云。初释意云。虽能化不发意乐所化不知。而神德所及有自然之感应故。云冥常不舍也。后释意云。虽能化起意乐加被之。而所化不知故云冥也（为言）一义云。初释。从无始来。慈悲冥熏。令发厌苦欣乐之心。广通凡圣。以同体大悲常恒熏习。不别起意乐。故云不知也。后释即同上云意业与智以益智。是别就说法斯疑之菩萨论之。故不同也。

第二藏教所摄

    抄。然摄大乘论（文）元魏佛陀扇多。单译无著本论三卷。梁真谛具译本二论。如今抄释。可见之。
    抄。若依古德（文）且如南山行事抄下四（沙弥篇）业疏二下。同明唯识观。并引梁摄论。于是正源起第四（了然述）释业疏云。问。唯识自有本论。今观何宗梁摄。答。唯识论前代虽有。奘师初弘流传未广。随魏亦有本释之文。质而且隐。唯此梁摄当世盛行。况方便正修斯证地位立乘。引今宗旨昭然。吾祖宗之深有由矣（已上）自下具引论文。明其方便正修等之相。要者可见之。问。今古德者贤首也。然贤首多依梁论。有何意哉。答。花严传第三（至相寺释智俨传）云。俨虽童稚。抗志弥坚。后依常法师。听摄大乘论。未盈数载。词解精微（已上）常法师者法常法师。即真谛三藏孙弟也。故知真谛法常至相香象四代相续所受学。故贤首殊引用梁摄论欤。
    抄。谓一应知依止胜相（文）会解云。一应知依止胜相（体即阿梨耶识）。二应知相胜（体即三自性）。三应知入胜相（体即唯识）。四应知彼入因果胜相（体即六波罗蜜）。五应知彼修差别胜相（体即十地）。六应知修差别中增上戒胜相（体即菩萨禁戒）。七应知增上心胜相（体即三摩提）。八应知增上慧胜相（体即无分别智）。九应知果断胜相（体即无住涅槃）。十应知果知胜相（体即诸佛三身）。故钞云等十相皆言。应知即理事等法皆应知也（已上）。
    抄。秦洛谓之中花（文）秦者尧时雍州之域也。其地势倚秦岭。山岳溪谷险阻曲屈之地也。周家兴之初。文王武王卜居为都。其地阔八百里之国也。秦兴六世亦居此地。至汉初高祖开之号长安。汉时号西都亦云西京。其后前秦后秦西魏后梁后周隋唐。同以斯地为王都（云云）。洛者古豫（九州之中央）。兖（东北）青（正东）徐（东南）之域也。其地势顺洛水之流以为居。周成王始营筑此地为京师。京大也。师众也。王都万国之所归凑也。故以地广人多立京师之名。京名自此而始时称王城。其地广六百里之国也。其后后汉三国（魏吴蜀）。西晋后魏东魏同居此地。古东京是也（云云）。中华者。是帝王所都之总称也。中是不偏不倚之称也。华者。礼记注云。华半也。亦云华夏者。华夏文出尚书。又论语第一注包氏云。谓中国为诸夏者也。夏大也。中国礼大。故谓为夏也（已上）但虽不必约礼。而夏字有大之义也。如尔雅云。夏假也。假大也。夏时万物已威大也（已上）亦云。中夏者。文选第一云。自中夏布德。注云。中夏中国（已上）同第三亦有此文。
    抄。淮南楚地（文）周时十二诸侯之国有楚。楚千里之国也。淮南地名。摄楚国内。楚是东南之国。故非中方。唐分天下为十道。其时淮南道界遥广。楚国还摄。此中（古者州大国小。汉已来国大州小）又别有楚州。唐地理志。
    抄。楚洛言音（文）上云秦洛。此云楚洛。是以洛为正音。以秦楚为不正之音也。秦楚共虽为边鄙之音。秦音尚近于好语。楚音大讹僻也。广韵序云。吴楚则时伤轻浅。燕赵则多伤重浊。秦陇则去声为入。梁益则平声似去（云云）。又千字文者决序云。南方其音清举而功诣。失在浮浅。其辞多鄙俗。北方其音沉浊而讹钝。得在质直。其词多古语。则南人以石为射。以是为舐。北人以庶为戊。以如为儒。两失甚多也。秦洛谓之中华已下。一般抄写之。以请训解于刑部侍即忠范。即时委细勘注送赐之。其解释广转故。今略书出之。
    疏。亦名修妒洛（文）问。何经论中如是译乎。答。且大品经第一（罗什译）说十二部中。云修妒路者是也。
第0章     疏。此皆梵音楚夏（文）问。疏中举修多罗修妒洛素怛缆三种梵语乎。此皆梵音楚夏（云）尔者取何梵名为中天之正音乎。答。一义云。案诸祖意。以修多罗取为正音欤。问。正见今抄云素怛缆者。唐三藏译云是中天乎。而述余三藏并是从东北二天传来之由。明知取素怛缆为中天之正音。余二名为余天之讹音（见）如何。答。于三藏之梵名。传译众多而自宗列祖用舍非一准。谓律论二藏全同玄奘。于经藏者未为指南。故探玄记一云。一名修多罗。或云修妒洛。或云素怛缆○二毗奈耶○三名阿毗达摩（云云）起信疏云。一修多罗藏。或云素怛蓝。或云修妒路等。并以应语梵名难得曲耳○二名毗奈耶。或云毗那。或云毗尼○三阿毗达摩藏。或云阿毗昙（云云）清凉今疏。圭峰圆觉疏意全同。既举修多罗正为本名。而素怛缆等为异名明（见）知未必许玄奘所译欤。是以抄云。什公多译为修多罗。又云。什公亦游五天等竟。次云。然前后三藏多云修多罗者。即欲依用之欤。问。续高僧传第四云。取其通言。花梵妙达。文筌扬导国风。开悟邪正。莫高于奘矣（已上）大宋高僧传第一（义净传）云。传译者宋齐已还不无去彼回者。若入境观风必闻其政者。奘师净师为得其实。此二师者两全通达（已上）净师者义净也。准此纵虽前后三藏多云修多罗。而既云取其通言花梵妙达○莫高于奘。岂如唐三藏云素怛缆是中天正音哉。答。若约多分且可尔欤。但奘师亦有花梵传误欤。且如大日经疏第二（住心品第一之余）云。经云若摩奴阇者。智度翻为人。即是人执也。真译当言人生。此是自在天外道部类计人即从人生故以为名。唐三藏云意生非也。末那是意。今云末奴。声转义别误耳。经云。摩纳婆者是毗纽天外道部类。正翻应言胜我。言我于身心中最为胜妙也○唐三藏翻为儒童非也。儒童梵云摩拏婆。此中云纳义别误耳（此二名是菩提阇梨解已上）。故知奘师传译亦恐有误欤。何况大毗卢遮那成佛神变加持经第一（大虚中天竺三藏输波迦罗苦沙门一行译）云。三结修多罗。次系等持臂（已上）此云修多罗者线也。又同第七云。显明佛说修多罗。令广知解生决定（已上）此云修多罗者圣教也。今疏云。一名四实中。且线与圣教俱名修多罗者。此文为证也。又。
    抄。又举例云如质多（文）问。准处处解释。直翻质多正为集起（见）今何云集起既非心名乎。答。圆觉略钞四上云。然沉沦心者。有其四种。一花严钞云。梵语纥利陀耶。谓肉团心○二缘虑名心。谓八识○三质多。谓集起心。即第八识○四楞伽经注。翻干栗驮此云坚实心○今详此三梵语。纥利字·质字·干栗字声势全别。应是肉团集起坚实等义别也。云陀·多·驮三字声势甚似。应是五天梵语构殊或前后译人小有讹误。理应同是心字。智者详之（已上）花严钞者。今抄十九下也。准此者。质多名心则借集起义以助心名。谓梵云质者此云集起。梵云多者此云心。故知集起非心名。而以第八识有集诸法种起诸法之义故。名质多。又心名通诸识故。加集起义^8□别之。故云尔也。问。若尔何故唯识论云集起名心思量名意了别名识（已上）如何。答。问。四种心中缘虑心之梵语如何。答。决择云。泛言其心通有四种。梵语各别。所目亦殊。一讫利陀耶。此云肉团心○二讫栗乃耶。此云缘虑心○三战栗陀耶。此云坚实心○通上质多耶集起之心。故有四种（已上）。
    抄。今谓若十二部中（文）问。刊定作两重总别。今抄主可许此义乎。若云许者。今既云三藏中修多罗不通二藏。大异彼师所立第二重总别之义。明知不许之也。若云不许者。何故抄下文引彼两重即云刊定之意亦有理在哉。又未见能破文。又抄主既明存十二分中修多罗通三藏十一分之义。何不许三藏中修多罗亦通二藏十二分之旨哉。答。决择云。修多罗分通余十一分。修多罗藏不通余二藏。此义不齐故须解释。一云。十二分部帙不别故。修多罗分通余十一。三藏部帙别故。修多罗藏不通余二藏。二云。十二分三学无别许通。三藏三学隔别不通。今详不尔。但以余十一分有契合义无修多罗名。乃用第一修多罗分名贯通。余之二藏虽有契合之义。然无修多罗藏名。仍具修多罗分名不用修多罗藏名贯通○故钞通释云。二藏之中有契合者。自属十二分中修多罗耳○由此得知修多罗藏名是别非总。古无总别不分失（已上）先举二师异说。后云今详不尔等者。是自正义也。意云。今抄主虽许十二分中两重总别。而不可许三藏中修多罗有两重。故古德无总别不分失（为言）但于亦有理在之释者。或一往纵之欤。或约十二分之一边。以非全不许有两重总别故云尔欤。故决择云。则三藏中修多罗唯局总相。十二分中却具三相故。从总相立于经藏拣异二藏也。若兼顺义。经非敌对。古无敌对翻名失。拣异席经借义助名。古无以义为名失。古既无失。过归刊定（已上）今遮刊定三失之大意。准此可知。余如下记之。问。于三藏中修多罗。不许两重总别。故古德无总别不分失。但于十二分中。许两重总别（云云）尔者古德可有不分失乎。答。探玄记第一卷。释圆经与十二部相摄云。具十二者。一契经摄。以涅槃说始从如是终至奉行是契经故（已上）准此宗家亦许十二部中有两重总别（见）谓一者十二部为总。以是语总故。修多罗等为别。以名义各别故。二者修多罗为总。余十一部为别。如涅槃经可知。
    抄。初全纵次半夺（文）决择云。科云。伸全纵彰半夺者。一云。约名四皆敌对。名全。约义唯圣教一名敌对。余三名非敌对。称半。二云。但约名为难。刊定全是。古人全非。名全。更约义。夺古人半是半非。名半。何者。约名古人言线是敌对。一半是也。经非敌对。一半非也。约义。古人言经非敌对。一半是。线是敌对。一半非。故云半夺。三云。经线俱敌对。名全。唯经从义名。非敌对。称半。是知古人亦知经线约名俱是敌对经线约义俱非敌对。言线是敌对约名也。影取经亦敌对言经非敌对。约义也。影取线非敌对。故钞云。古人既以敌对为线。明知言契经半从义耳。即其义也（已上）。
    疏。古德见此儒墨（文）问。今全纵半夺竟更出古意。其所成立之大意如何。答。虽有异义。且依决择释。古人具知约一名四实则经线俱是敌对而望佛经则经线非敌对。其旨如决择影略显之。实虽约义则俱非敌对。而经称者双含圣教经纬二义。又俱顺两方等故取经称。不取线名也（为言）。问。疏上文云。正翻为线。又云经非敌对者。并望佛教论正翻（见）不正翻。若云约一名四实则正翻为线者。井索等亦正翻也。岂唯举线乎。若云望佛教则经非敌对者。线亦非敌对。何论此方贵不贵哉。明知今文意者。经线二名并于佛教上立之。然震旦本贵经名不贵线称。故存经名也（为言）。是以圆觉经疏随文要解第二云。其圣教贯所诠之义。如线贯花。似经之持纬。从喻立名。名线名经。西土风俗多见线花。故立名为线。此方重于经典之称。遂翻云经也（已上）西土风俗本于佛经从喻立名之时。具有线经二名。而此方土本唯贵经名不贵线。故遂翻云经也文事分明也。如何。答。案决择意。疏云正翻名线○此方不贵线称故存于经者。名义相望明影略互显义。谓名者一名四实也。义者所目之事物也。上云正翻名线者。此约一名四实故。影显经索等亦可正翻。下云经非敌对者。此约所目之事物。则唯翻圣教。是敌对也。影显线索等亦可非敌对。若唯望佛教论正翻不正翻者。何故刊定难今云正翻为线之释。付敌对翻名失。即抄细释此师意云修多罗一名既合四实线既敌对经何得非等哉。既刊定清冷同约一名四实难破之会通之。明知古德亦可尔。故不望佛教也。故疏云。若一名四实皆为敌对等（云云）。疏抄中全不见望佛教成正翻为线义之释也。但于若约一名四实云正翻为线则井索等亦是正翻何唯举线之难者。一义云。别四实中线居第一故。别举初而摄后三欤。一义云。准探玄记。虽一名有四实。而经线二事义用相似。故特举对比以论正不欤。如次下引。一义云。资持记中一上（随戒释相篇）云。修多罗翻线。西竺本名（已上）准此虽有四实。彼西竺殊以线为本故云正翻。次于此方不贵线称之释者。此通伏难也。谓先难意云。古译为契经者譬如彼席经能持纬成疋丈。佛教亦尔能诠之经能贯摄所诠义所被机之纬故（云）若尔线能贯花。全同佛教贯所诠义等。故知若从譬立名借义助名者。经线无别。何舍线存经哉（为言）。即今为会通此伏难故。云此方不贵线称等也。故知今疏云线能贯花经能持纬者。此二句是难词欤。况此今疏全写探玄记。即彼云。正翻名线。何故称经。谓线能贯花经能持纬。义用相似。但以此方重于经名不贵线称。是故翻译遂其所重。废线存经。从譬立名（已上）此记云。谓线能贯花等者。释成上云何故称经之难词。次云但以下是答也。文相分明也。殆不可及异义者欤。准彼记释思今疏文。亦以可尔。但二句连续云正翻名线何故称经者。此难意云。约一名四实。则非唯席经。线亦可正翻。然此二事义用相似。何故废线存经乎（为言）准此虽一名中有四实。且约义用相似。别举二事对比之。次于随文要解释者。或准探玄记等释可会通欤。或异决择释强不可和会欤。问。宗家解释中。全不见一名四实之所谈。今何出古意时。以一名四实会通之哉。答。探玄既云正翻名线等。明知意存修多罗一名含多实之旨也。何况涅槃经说仙陀婆一名四实。是即经教常途之所说也。何始论解释中见不见哉。
    抄。儒即儒教（文）决择第二引汉书艺文志释九流云。一儒流（述唐虞之政宗仲尼之道）○六墨流（清庙净礼养老惠施已上）具如抄一上释诸教相对论本末之处。私抄第四引之。资持记下二（对施篇）。云清庙宗礼。余全同之。
    抄。如夏禹之勤。尚书第三（禹贡篇）注云。尧时洪水滔天。使伯禹治水。禹则治水。记九州贡赋（已上）准此禹是尧时诸侯王也。五等中第三伯故云伯禹也。此注者。孔安国注也。又论语第四云。舜有臣五人而天下治（孔安国曰。禹稷契皋陶泊益也已上）。准此禹者俱仕尧舜二帝为臣。遂受舜禅即为夏初帝。
    抄。九经五经（文）决择云。言五经者。谓周易毛诗尚书春秋礼记。九经者。春秋中开三（谓左氏公羊谷梁）礼记开三（谓周礼仪礼典礼）。并周易毛诗尚书。故成九也（已上）。
    抄。一通二局（文）问。正见佛地论文。上标贯穿摄持。下云所应说义所化生故。无争如次贯穿所应说义摄持所化生（为言）今者唯可局义。何恣释通义乎。况世亲摄论释贯穿。唯局所应说之法相。不通所化生。故探玄亦存局义。如何。答。会解云。然诸疏抄多唯约局说别分贯穿。对所应说义摄持对所化生也。故探玄唯云。谓贯穿法相故摄持所化故（圆觉疏抄维立局义）。故下引论释贯穿。唯物贯穿法相尔圆觉略抄二上云。经谓贯穿摄化（注云）佛地论云。能贯能摄故名为经。贯穿所说之义。如线贯花花则不失。以文持义。义则不遗。摄化者摄持所化之机。令息恶归善息妄归真反本还源也（已上）故知通义独出今疏欤。但以下疏引世亲摄论明贯穿中云由此者。抄释云。即所被机等（文）疏主正依此文欤。
    抄。即说经因缘（文）问。今说经因缘者。广摄如上十因十缘等欤。答。但局所被机并发起人等。不可广摄诸余也。问。既云因缘。又云所被机等。广等取诸余因缘（见）何云局所被机乎。答。会解云。此中于因缘中。正取所为之人并发起等人也。故引所被机并加与请者故次引梁论云是人。又笈多所译摄论云依处人依所为故。故知此云由此唯约人中说因缘也（已上）私云。又下说经意中。引发心品。然此文等上明十因中。指此品即为十因之总证。今亦引此文为说经意之证据。知今云因缘者。不可云广摄余因缘也。
    疏。相者。谓世俗谛相。意。如来说法仪轨相貌必依二谛。谓假时方人等方有说法乃至教记十因十缘等。正是如来说法常依二谛之义也。
    疏。解脱胜处（文）问。八解脱与八胜处其相如何。答。俱舍论颂疏第二十九云。前修解脱。唯能奇背贪心。不能制境。后修胜处。能制所缘。随所乐观惑修不起。能制伏境。心胜境处。故名胜处（已上）又梁摄论第十四释八解脱八制入之不同云。异八解脱心能制境。使境从心。故名降伏（已上）八制入者。八胜处欤。意云。八解脱者。唯能奇背贪心。未得于境自在。今此八胜处者。能制伏境令随心得自在回转也。此论说佛具八解脱八制入十一切入之三德也。凡此二种之别相委如会解记第四折薪记第四颂疏第二十九释之。问。五教章断惑章。
    抄。无诤三昧（文）金刚仙论第四云。然如来五百大弟子皆得三昧。乃多少不同而各得第一之名。如舍利弗得十千三昧。智慧第一。目连亦得十千三昧。而神足第一。须菩提得六万三昧。于弟子中无诤三昧最为第一（已上）又云。所以名无诤昧者。以须菩提能善作心防护习气。自于众生不起贪嗔痴心。复不令众生于已起贪嗔痴心故（已上）又云。其余罗汉不能善达五尘体空故。所得三昧中多有错谬。如目连记其日当雨。尔时天竟不雨。以彼声闻人智慧微浅观心不彻。为前境所阂故。当分所得三昧中不清净故（已上）。
    抄。四随（文）会解云。四随出于禅经。一随乐（将护彼意称悦其心）。二随宜（附先世智令易受行）。三随治（观病轻重设药多少）。四随义（道机时熟闻即悟故）。亦名四悉坛。初则世界悉坛。二则为人悉坛。三则对治悉坛。四则第一义悉坛（已上）。
    抄。无量蕴相应语（文）即是八万四千教法也。故抄四上（教体门）引杂心论第一云。偈云。广说诸法蕴其数有八万。戒等及余法悉是五蕴摄。长行释云。八万法阴皆色阴摄。以佛语语业性故。有说。名性者行阴摄。又戒阴色阴摄。定慧等行阴摄（已上）准此可知。
    抄。结集法者摄取圣语（文）萨婆多毗尼婆沙第一云。问曰。佛云何一切说。为应时适会随宜说耶。为部党相从而说法耶。答曰。佛随物适时说一切法。后诸集法藏。弟子以类撰之。佛或时为诸弟子制戒轻重有残无残。撰为律藏。或时说因果相生诸结诸使及以业相。集为阿毗昙藏。为诸天世人随时说法。集为增一。是劝化人所习。为利根众生说诸深义。名中阿含。是学问者所习。说种种法。是杂阿含。是坐禅人所习。破诸外道是长阿含（已上）准此且如小乘三藏中四阿含等者。未必有别设一会。纯说一经一论。只是如来一代五十年之间随机随时处处散说。故南山拾毗尼义抄上（毗尼大纲）云。如来始从鹿苑终至鹤林。随根制戒乃有万差（已上）五教章上（决择前得意）云。或有众生。于此世中小乘根性始终定者。则见如来从初得道乃至涅槃唯说小乘（等文）并是此意也。然结集者以类撰之等。如今萨婆多论问答释成应知。
    抄。下有异名（文）大疏四下（十藏品）云。修多罗者。此云契经。广如初卷○然更有异名。异名有四。一法本。二俱名经。三直说。四圣教。言法本者。远公以五义释之。一教为理本。二经为论本。三总为别本。四初为后本。五略为广本。以彼立三修多罗故总相（等文）直说者。一言直说未有展转细释故。即是当略相也。繁故不引。

    三藏翻名之书者探玄记第一之类集抄之第一可见之。
    于时康历二年九月十七日于东大寺戒坛院上坊书之。
　　　　　　　　　　　　　　　比丘觉乘

演义抄二上纂释第三
演义钞二上纂释第四

  　
　　　　　　



第二毗奈耶藏

    疏。调练通于止作（文）问。抄云。毗腻多此云已调伏。当其灭义（已上）。灭者止意也。虽已之言无有不同。而调伏是义一也。何故疏云通止作。而抄云当其灭义哉。答。虽调伏是一。而由加已言其意大异。至下抄引东塔释之处如会解释可知。
    抄。准刊定记云义翻（文）问。今双引刊定及怀素。尔者清凉依用何师乎。答。会解云。准刊定等者辨异翻也。虽举此欲令人知。然不取此正依素律师也（已上）。问。刊定记释是诸师一同之定判欤。且南山行事抄中一云。初言昆居（或云昆大耶或云毗那耶）。此翻为律号或以灭翻信功能号为方终正译故以律翻之乃当正义（已上）。大智律师济缘记三上以义翻名等四句中云以名翻名律翻昆尼（已上）意云。以震旦亦有俗律故。即成敌对翻名也。是则以律为正翻。故知调伏是义翻也。若云舍刊定取素律师者。可许调伏是敌对翻乎。若尔者诸师一同之解释有何过失可弃舍之乎。如何。答。实如来难。虽难思而且一义云。凡敌对翻者。于所因之事物两土全同。是名正翻。亦可言以名翻之名。然于昆尼藏者佛出世后方始制之。余类非所知。纵虽此方有俗律令。只是流类也。非全体一物。故知刊定记云若敌对译正称为律者。不可依用。故怀律师虽出调伏与灭之二翻。不举律称。今疏家全依用之。是以笔削记第一云。第二律藏者。梵语毗奈耶。或云毗那耶。义翻为律。以明持犯则轨度有如此方条法之制取此类也。古翻为调伏。谓调练三业制伏过非。调练则通于上作。制伏则唯明止恶。或翻为灭（已上）意云。律与调伏及灭并是义翻也。其中翻律者。取此方修法之制名律为其类例（为是）但于事科释者。就义翻中更论正不欤。次于济缘记释者。以一类例而同名故云以名翻义欤。虽然非如仙陀婆翻为盐器水马尼□律陀树翻为杨柳。即全体是一物故体翻故成义翻也。大宋高僧传第一（义净传云）如西域尼□律树即东夏之杨柳。名虽不同树体是一（已上）准此可知。或一义云。抄主双引二师俱依用之。谓初引刊定显汉音之义翻敌翻。次引怀素明梵语之讹略正名。何必取一舍一哉（云云）问。若尔何故疏释名中有二段。初正释中但云此翻为调伏而不云翻为律。后辨异名中全不举之哉。
    抄。若素律师疏（文）问。素律师意以何梵名为正音哉。答。抄云。正曰毗奈耶（文）问。圆觉略抄二上云。二毗奈耶。此云调伏。调伏○亦名毗尼（东塔疏为毗尼。毗奈耶传译讹略也）。东塔者即怀素也。况为简异疏文。以毗奈耶为本名以毗尼异名之义故。如是注释之。明知怀素意以毗尼为正音。以毗奈耶为传译讹略云事。是以南山行事抄以毗尼为本名以毗奈耶毗那耶俱为异名。如次上引。素律师意例亦可尔欤。如何。答。毗抄注释实以难会。虽然一义会云。文言简略应具云。东塔律疏云。名为毗尼者是毗奈耶之传译讹略也（为言）即得此意可读文点也。意云。毗奈耶是正音也。而传译讹略呼为毗尼也（为言）即今抄云。毗尼亦是毗奈耶略称（已上）。文相全同也。一义云。为毗尼。于毗奈耶之传译讹略（如是读之）俱于南山释者。
    抄。东塔又云（文）问。东塔者何乎。答。然公大德云。西崇福寺有东西两塔。东塔是怀素律师所居。西塔是满意律师所住。今此二师俱是道成律师弟子也。贤首国师是满意之弟子。故所立律义正承西塔兼通南峰东塔。新章亦有所兼（云云）故知今东塔者是怀素故云东塔又云也。问。若今东塔即上怀素者。怀素者何引东塔释异即云若依此释与毗奈耶调伏之义有乖乎。答。会解云。钞言调伏之义有乖者乖异也。谓调伏。则心境现行时练制伏也。然已调伏为灭。则已后对治诸恶已灭为言也。约此义故。灭与调伏异也。今疏合取二说（即素师与东塔也东塔即素公尔）。故抄云含其调伏与灭二义耳。故疏云毗尼或翻为灭也（或是不定辞故不可定取也）。此释意。若但云调伏。则心境正现行时敌对调伏故。广通止作不可局灭恶也。若加已言云已调伏。则已后调练制伏。异诸恶已灭之义故唯当灭义也。既是一师释而前后释似有乖异。然展转推之。毗尼毗腻多毗奈耶是一梵语轻重不同。故总而言之。可含其调伏与灭二义。故疏云毗尼或翻为灭意显上翻为调伏亦是毗尼中一义。以毗尼下安或字则显毗尼或翻为调伏之义故。为简别二释不同。上云素律师下云束塔。故会解虽云素律师与东塔也。然是一人故亦云东塔即言素公也。问。清凉大师受律于谁人乎。答。佛祖统记第三十云。法师澄观○十四后度。乾元中学律于栖霞浓师。受南山行事于昙一。受菩萨成于常照（已上）。大宋高僧传第五云。乾元中依润州栖霞寺醴律师学相部律。本州依昙一隶南山律（已上）相部者此励律师疏也。本州者越州会稽也。大乘传第四云。释满意经论旁通专于律学武德未所遇邺都法励律师作疏解昙无德律遂往抠衣明其授受○乃传付观音寺大亮律师。亮方授越州昙一（已上）。
    抄。律中有犯毗尼（文）律明五篇七聚之犯法。此是名犯毗尼。言觅犯事之四诤以七药除灭之。是名诤毗尼也。
    钞。增戒学（文）大智律师资持记上一上云。增戒学者（文）出世正道增上胜法。非谓渐增而言增也（定慧亦尔已上）。非谓犯者破他师也。大觉律师抄批云。增戒学者。始于外凡专加护持。悟达生空理解资成。戒品牢固善胜于前。故曰增戒学（已上）。
    疏。或名尸罗○此云清凉（文）问。起信疏云。毗尼古翻名灭○或云清凉。以能息恶炎炽故。今翻为调伏（已上）如何会通乎。答。毗尼尸罗·波罗提木叉之三名并就戒律随宜之异名故互举。一梵号对释众多汉语也。若梵汉各别对释之者。全如今疏。故探玄记云。二毗奈耶。此云调伏○或翻名灭○或名尸罗。此名清凉（已上）。问。诸经论中出六度梵名中。戒度名尸罗波罗密。即知尸罗翻为戒。故南山行事抄中一云。二言尸罗。此翻为戒。即六度所说良证可知（已上）。大智师资持记中一上（云云）此即经论常谈故通指耳（已上）。又同师济缘起三上明翻译四句中。以名翻义者。以戒翻尸罗于（云云）既云以名翻名。明知以戒翻尸罗是敌对译名也。今何云此名清凉乎。答。正释戒疏事抄等释并有二科。初翻名中云尸罗。此翻为戒。然后重转释善戒义之时有多异说中。或名清凉（云云）明知南山亦存尸罗翻为清凉之义也。但于诸经中戒名尸罗之难者。
    疏。离热恼因（文）决择意云。离热恼者。即上释云。一灭业非二灭涅槃者是也。彼清凉果者。亦上释云三后灭果者是也（云云）
    抄。毗尼以止善为宗（文）问。既云通止作。何但以止善为宗乎。答。南山业疏二下云。所言戒者。谓约止善为宗。虽有作用终须谨摄。有越常规无非制约故云止也。有人云。防非禁恶为戒者非无一相。然佛有戒未必防非。戒通善恶。不可偏解。如别解（已上）济缘记二下云。次释戒中。初示今义。禁约言通止善名局。以局简通。即知善戒由止成善。故云止善虽有等者。会通作持。依此离过还归止。摄则知止善通收二持有下行古解。初引古非无一相但彼义故然下正片上二句防非戒必防非人何有犯。故知须假行人随中严奉。
    钞。等起者谓无知故（文）抄十六上引俱舍论等十三云。等起有二种○一因等起。二缘等起。发业前人名因等起。在先为因故。与业俱以名刹那等起同刹那故○解曰。今取业前无明即因等起也。故远为助（已上）准今云无知者。亦是业前无明也。余放逸等并在前心引起犯罪。故下总结云而犯诸罪也。颂疏十三可见之之问。何故名等起哉。答。颂疏十四云。思名等起。思与心等能引起身语业也（已上）。
    抄。还净者谓由意乐（文）会解云。还净等者。上二约犯此下结治也。谓由意乐不由治罚者。此如吉罗中责心义也。律抄云。若不动身口则轻。责心即灭。若动身口则重。对人方灭○言如受律仪者。次引梁论云如本受持对治。则如本受戒时受持由责心即对治故（已上）遗教经云。念所受法勿令忘失者即此意欤。
    抄。出离者有七种（文）问。七种者其相如何。答。第一悔。曰提舍尼。以此翻云向彼悔故。二者如僧残罪请二十行别住尸那埵等。三者如僧残戒制故弄阴失精后有比丘梦中漏失后开云除梦中等。会解云。律中先等制有后有妨害余事后开者极多故云有妨害（已上）四者如旷野中多比丘游行于布藏白当下过集一处白二羯磨结小界说戒即别立止息也。说戒已还作白二羯磨解小界而去。即还舍所制也。诸余结界等准此可知。五者若转男根以为女时舍不共罪等也。六者会解云。上五约事云离。今六七兼理观证道也○诸行相观者应是五停心等。此在道前七方便也。七由法尔得者。即见道位任运出离诸罪也（已上）。凡就灭罪有行除有报除。又有伏有灭又性罪遮罪忏灭不同。并如南山业疏四下委细释之。要者可见。
    抄。法嗢柁南（文）大疏二上云。然颂总有四种。一名阿耨率睹波颂。此不问长行与偈。但数字满三十二即为一偈。二名伽陀颂。此云讽颂或名不颂。不颂长行故。或名直颂。谓直以偈而说故。三名祇夜。此云应颂。四名温驮南颂。此云集施颂。谓以少言摄集多义施他诵持故（已上）意云。集苦无常等法教人令观。谓四谛十六行相等之修行也。此外或名邬陀南或名优檀那者并是别事也。不可混乱。并如大疏四上（明法品）抄十下广引诸经论委细释之。且如疏云。邬陀南者。寂静是无为法标相（已上）抄云。地持第八亦名优檀那○一切行无常一切行苦一切诸法无我涅槃寂静○诸牟尼世尊展转是名优檀那（已上）。又云。然嗢陀喃此云集施。应与邬陀异。今论亦云嗢陀喃或译云少功（已上）。
    抄。复有四义。一补特伽罗（文）第一是诸戒缘起也。且如淫戒。以须提那子与其故。二行不净为缘起等。第二即正结戒也。是名戒本。第三结戒之后广解戒相也。是名广解。第四即广解中境总分别四句五句等是也。
    抄。然明了论（文）二十二明了论（正量部陀多罪多法师选）云。偈曰解小·随小·非小戒。释曰。佛世尊立戒有三品。一小戒。二随小戒。三非小戒。小戒者。僧伽胝陀沙等随小戒者。是是彼不具分罪。非小戒者。四波罗夷。次小戒者。诸戒中自性罪。随小戒者。诸戒中所有出罪。非小戒者。四波罗夷等（已上）不具分者。方便罪也。第二释中小戒是自性罪者。余四篇中性罪而非四波罗夷之性罪故云小也。问。今抄何但举小与随小不举非小戒乎。答。前七种中第七但云后无小随小罪故。今亦但举二种点释之也。
    钞。谓二种方便罪（文）问。南山戒疏一下云。第三诸篇方便○令依明之论彼解之○初之二篇立三方便。下诸篇聚立二方便○一者远方便。如行淫时先起欲心未动身口止不作责者即灭。二者次方便动身就彼口陈欲作此勒人灭通名吉罗○三者近方便。至彼人边或欲摩触。身未交前。是偷兰遮（已上）行宗记一下云。远方便责心灭者。且依论出。今须对首了论宗正量部大同空宗故结意犯。若约有部未入犯科。次方便中初文言对人者。此明动色业粗故重。彼解者真谛疏解也。尔者彼论立三种方便。今何云二种哉。答。此事实难思。若今且约下诸篇欤。或又位虽有三阶。而远次二方便通是吉罗一品故。含一种对近方便偷兰即成二种欤。或以余部意释之欤。或疏又云。若准十诵多论。此则初篇远方便偷兰○故彼文中初二两篇各有远近方便也。行宗记云。彼宗但立两方便。动色为初故云远也（已上）问。彼南山意会通此等律论异说如何成立自义哉。答。案戒疏等。方便阶位于初二篇立三义。于下三篇立二种者。正依了论。但初二篇次近二方便令结兰罪者。准十诵等也。谓本律云。发心作犹吉。全同了论远方便。又云。不成者何兰正同。十诵云。初二篇各有二方便皆结偷兰。故知阶位立三二全用了论。制罪体者依本律意参用了论十诵文也。故资持记中一上云。准持犯中三罪则依了论。远者重吉。此据本宗。次近二兰全取十诵（已上）初二篇次近二兰有三阶之义。及下诸篇二方便通结一品吉罪之义等可知之。
    抄。小谓性罪（文）问。付明制性二罪。且性罪者。分别俱生二种烦恼中何烦恼之所发（已上）答。决择云。抄小谓性罪等者。一云。佛未制时世人已知是罪名性。佛制已后方知是罪名遮。或分别烦恼所发三业过非名性。俱生烦恼所发三业过非名遮。是故三乘见道已去远离性罪（已上）问。行事抄抄中四（持犯方轨篇）云。无学误犯故轻。三果故犯为重（已上）资持记中四上云。无学见思已尽故犯事习未亡故容有误。三果残思未尽容有故心（上二但犯遮戒）初二两果欲惑未尽故心犯。性但不造他复不结不受总报。与凡为异（须斯二尼怨逼受乐如受戒行。已上）行宗记一下云。初二两果故心犯性（须斯二尼怨逼受乐）三果故心犯遮。四果误心犯遮准此见道已去亦犯性罪。今何云法尔无小乎。答。唯识述记十本云。世亲释摄论说。此二地性戒成就非如初地思择护戒○何故初果已具性戒极喜地中当言未具。仍有误犯微细过失。又论。性戒初地已离。入地菩萨更又不同初二果者。犹有妻拏性罪必无犯。但遮罪犹有误犯。今第二地悉能永离。余论皆同（文）抄。有答云理实。问。有答者谁人乎（文）答。始自问词至古来同此者。全是刊定第一上文也。今但加有之二字之初也。

第三阿毗达磨藏

    疏是善是常（文）问。善常之二义为局胜义。法为当通法相法欤。答。局胜义法见。问。成唯识论第十释不思议善常之颂文云。此又是善因法性故。清净法界远离生灭安隐故。四智心品妙用无方极何便故。二种皆有顺益相故。违不善故。俱说为善（已上）又云。此文是常无尽期故。清净法界无生无灭性无变易故说为常。四智心品所依常故无断尽故亦说为常。非自性常（已上）唯此纵虽法相法何无善常之二义乎。今何局胜义法乎。答。唯识正种二转依之极果云善常故。即今胜义法也。思之可知。
    疏。相者性也状也（文）问。相与性二义大异也。何以性释相哉。故抄六上云。法若性空相不空故。若云相空性又不空。以性相异故。犹如画火无有热性。而似火相。如木中火。不见其相而有其性○性主于内相据于外（已上）今何云相者性也乎。答。会解云。下云。体性有同有异异者相据于外性主于内。体者性相之通称则宽狭不同。然今性是体性故名相也（已上）。
    疏。一者对向（文）问。对向对观之二义者共通因果二智欤。为当二智各对各局欤。答。对向约因智。对观约果智。二智各局也。问。此义不尔。纵虽果者智何不自证涅槃果哉。纵虽因智何不对观四谛境哉。答。且就灭谛涅槃真理。若因智所趣向之处是名为果。不可云境。若约果智所穷证之处但名为境。不可云果。故疏下云由对果对境分二对名者是也。但于疑难者。探玄记第一云。一对向。谓因智趣向涅槃果故。二对观。谓果智观证涅槃灭故。虽因智亦有对观。然以仰进修故俱名对向。世亲摄论云。此法对向如（等文下引）解释明镜也。应知又疏颂第一如下引之。
　　疏。二者对观（文）问。对观者通四谛欤。局灭谛欤。答。疏云。观前四谛（文）问。若尔何故探玄云果智观证涅槃灭哉。答。彼为简别因果二智之行相殊举一个灭谛涅槃以显趣向观证不同。然则其涅槃灭者。略举四谛中灭谛非遮余三谛。亦观证为境故彼释二对竟即引别证云。世亲摄论云。此法对向无住涅槃能说诸谛菩提分等诸妙门。故此约因智说（已上）。
    疏。其能对者（文）问。付释对法藏。且能对者。为局无漏为通有漏。答。疏云。其能对者皆无漏净慧（文）付之正检俱舍论有二种阿毗达磨。谓胜义阿毗达磨。是无漏净慧。世俗阿毗达磨。是有漏修慧闻思生后慧（云云）既对法义通有漏。岂其能对者局无漏乎。答。俱舍颂云净慧随行名对法。及能得此诸慧论（已上）。初净者论释云。慧谓择法。净谓无漏。净慧眷属名曰随行（已上）此之一句正显对法。下云及能得此等者。虽此亦名对法。非真对实法。是对法之资粮故假名对法。故颂疏第一云。及能得此诸慧论亦名对法故言及也。言诸慧者。慧有四种○言说论者。谓六足论等○无漏净慧是真对法。有漏慧论非真对法。言对法者。谓与无漏作资粮故亦名对法○言资粮者。先因论教次有生得。从生得后方有闻慧。从闻慧后以起思慧。从思慧后始生修慧。从修慧后起无漏慧。故诸慧论是净慧资粮也（已上）然今疏云。法有二义。又云。对亦二义者。别就胜义阿毗达离分对法二字释其名义。更非可通世俗阿毗达磨也。颂疏光记可见之。
    疏。由对果对境（文）一云。前言对向。以因对果。因即净慧果即涅槃。后言对观。以心对境。心即净慧境即四谛（已上）。今疏上云法有二义等下云对亦二义等。全同颂疏。故知今云对果对境者。亦是以因智对涅槃果。当同探玄并颂疏。此义既无违。故知以心对境者。亦以果位心智照知四谛境也。
    疏。自共相等（文）抄五下云。论云。三妙观察智相应心品。谓此心品善观诸法自相共相○释曰○自即色心等别。共即无常等同。又摄论云。圆成实性为共相。依他起性为自相（已上）。
    抄。广如十地疏明（文）问。今十地疏者。指何处哉。答。未见广释文。且大疏六上（许说分齐门明义说二大中）又诸法自相皆不可说诸法共相。皆是可说此通一切法（已上）抄十四上释云。此依因明论。谓一切法上实义皆名自相。以诸法上自相共相各附己体不共他故。若分别心立一种类。能诠所诠通在诸法。如缕贯花名为共相。此要散心分别假立。是比量境。一切定心离此分别。皆名现量。如第十唯识疏说（已上）又大疏七上（第五地）云。自相是俗。共相是真（已上）此释经云觉法自相共相故之文也。抄十五下无释。但第十唯识疏诸说者。唯识论第九云。犹明与闇定不俱生等（云云）述记第十本释此文时具引佛陀论第六明佛知共相否有三师异说之文。今抄释当彼第三师说。故指广让彼也。
    抄。论有七例颂云（文）抄十三上广引论文具释之。今取彼意略抄之。第一论体有六。一言论言音言调也。二尚论。谓诸世间随所应闻所有言论也。三谛论。谓依欲情等所起会论也。四毁谤论。谓怀谓怀愤发所起言论也。五顺正论。谓随顺正行及解脱之言论也。六度道论。谓教可修三学等之言论也。第二论处所者。亦有六。一王家。二执理宗。三大众中。四贤哲前。五善解法义者。六乐法义者前也。第三论所据有十。谓所成立有二。一自性。二差别。能立有八。一字。二因。三喻。四同类。五异类。六现量。七法量。八正教量也。第四论庄严者有五。一善自他宗。二言具圆满。谓声具不鄙轻易等五德。三在大众中无所怖畏。四待时方说不才才。五言词柔软等也。第五论负有三。一言我论不善汝论为善等。二为所局伏故或说余事或现愤发或默然等。三杂乱粗犷等也。第六论出离有三。一观得失者。我立论将无自他损否。二观时众邪正。三自观察我于论体等为善巧否等。第七论多所作。此有三一善自他宗。二勇猛无畏。三辩才无竭。由有此三能善酬答。故名多所作法耳（云云）。
    抄。此法能伏诸说（文）世亲摄论云。亦名伏法。由具足论处所等能伏他论故（已上）。准此今诸说者即他论也。立破二能者。破他异论立自正义也。正说者论体也。依正者论处所也。等者等取论庄严等五例也。方便者者总收上七例也。一义云。正说等者别举三支。谓正说是宗也。依止等者合举因喻也。故隋译论云。伏者阿毗达磨。是伏他法。能伏他论。由具立宗等（已上）。准此可知。一义云。三支比量总名依止等方便。此论藏中能说此义故云正说也。得此等意可读文点。
    抄。迦多演尼子造（文）俱舍论第一云。然佛世尊处处散说阿毗达磨。大德迦多演尼子等诸大声闻结集安置。犹如大德法救所集无道品等邬柁南颂。毗婆师传说如此（已上）光记第一云。论直意朋经部。于本所学心生疑惑。所以于此俱舍颂文往往置此传说之言显非亲闻也（已上）前引萨婆多论第一。全同此俱舍也。问。结集安置者何时代哉。答（云云）可寻之。颂疏第一云。言说论者。谓六足等。一舍利子造集异门足论。二大目揵连造法蕴足论。三迦多演耶造施设足论（已上）三论佛在世造。佛涅槃后一百年中提婆设磨造识身足论。至三百年初尊者世友造品类足论。又造界身足论。至三百年末迦多演尼子造发智论。前六足论义门稍少。发智一论法门最广。后代论师说为足发智为身。后代论师多宗发智。大毗婆沙依之而造（已上）。
    抄。有云亦是彼说（文）瑜伽八十一（摄释分之上）刊定记第一本。大乘法园林章第二本并委释之。如起信疏教理抄第二具引之。
    疏。一者克性（文）问。于此克性兼正等义诸祖解释相违。如何会通乎。答。会解记云。起信古疏云。一克性门。则各诠一学。二兼正门。如杂集论第十一云。后次开示三学名素怛览。开示慧学名阿毗达磨。今疏克性即古兼正。今疏兼正中正义即古克性。此故何耶。今谓。古疏恐传写之讹尔致。如古兼正门中论唯诠慧。何有兼正。故以今疏为正也。问。今克性门三藏何诠法多寡不同。答。以三藏自性宽狭不等故。钞引论释（已上）且依此师意余处为误今疏为正也。问。方轨第一云。第二明藏摄分齐○一曰修多罗○即诠定教也。二毗那耶○即诠戒教也。三者阿毗达磨○即诠慧教也。问。若然者何故摄论云为说三种修学别立修多罗为成依戒依心学故立毗那耶。以此文验。即经诠三行。戒诠二行。慧诠一行。答。有二义。一克性门。二兼正门。克性如前说。兼正门有二义。一本末义。经为本教。余二次第末也。二者兼正门。经中定为正戒慧兼也。律论亦尔。唯可知耳（已上）克性如前说者。次上以经律论如次配属定戒慧。故今指之。故起信疏云。若依克性门如前各诠一（已上）既于克性门至相香象两师全同也。岂为误耶。但方轨于兼正门更分本末兼正二义。而起信疏云。若依兼正门。则如集论说。以经宽故具三。律次具二。论狭唯一。亦是本末门。谓经是本。余二次第末也（已上）是则通标总门之兼正名别释细分中本末。一义即结属也。以兼正心本含本末与兼正之二义。故标总门。而别释一义。不可为相违。如是料简之。则至相香象两师全同。故起信疏为正。今大疏为误者文理俱分明也。今何返云起信古疏为误乎。但于古兼正门中论唯诠慧。何有兼正之难者。
    疏。二约兼正（文）决择云。问。既约兼正通诠其三。何故克性三二一别耶。答曰。望义别故。何者经诠三学俱尽其玄。律诠三学二尽其意。论诠三学一尽其玄。故此云尔。又解。经多诠三律多诠二论多诠一。所尚不同。又分兼正（已上）。
第0章     钞。谓尸罗即无悔等（文）意云。若犯戒则必致后悔。心有追悔不寂静故不得定也。若坚持戒则反此故云尔也。探玄记十一云。由多作罪因缘故临欲终时见地狱相。心虽生悔不能集彼正见对治故名堕邪见也（已上）。行愿记第五云。如宝积经说。最后舍寿之际。心极明了。一切善恶皆悉现前。畏喜心生即便往趣也（已上）问。等者等取何等哉。答。会解云。谓具尸罗则无悔。等取眠寻伺。此四即四不定法。今由尸罗无此四不定故得三摩地也（已上）愚案云等取悼举欤。故大疏四下（十行品第二饶益行）云。缠谓八缠。即无惭无愧悼举恶作惛睡悭嫉。初二障戒正障律义。次二障止。次二障观。后二障舍（已上）次二障止者。悼举恶作也。恶作是追悔也。止是定也。今既云无悔等。明知等取掉举也。
    钞。教其半字（文）问。上就喻中字满字者何哉。答。五十要问答下云。论自引悉昙章阿等十二声迦等三十六半字。以音加半字展转相宗成一切满字。其字音仍不离本字音（已上）准此三十五体文名半字。体文加十二摩吒即名满字也。问。何故十二摩吒不名半字哉。答。摩吒者点也。非字体故云尔也。问。毗伽罗者何哉。答。慈恩传第三云。印度梵书名为记论。其源无始莫知作者。每于劫初梵王先说传受天人。以是梵王所说故曰梵书。其言极广有百万颂。即旧译云毗伽罗论者是也。然其音不正。若正应云毗奈邪羯赖论（音女感反）此翻名为声明记论以其广记诸法能诠故名声明记论（已上）会解云。毗伽罗论者此云字本。然上云半字此云满字。毗伽罗即满字也。然寄归传云。五天梵书（等文具引本文应知）南海寄归传第四云。夫声明者。梵云摄柁苾驮○即五明论之一明也。五天俗书总名毗何羯喇拏。大数有五。同神州之五经也（旧云毗伽罗论音讹也）一则创学悉谈章○斯乃小学标章之称。俱以成就吉祥为因。本有十九字。共相乘转成一十八章。总有一万余字。合三万余颂○六岁童子学之。六月方了。斯乃相传是大自在天之所说也。二谓苏呾啰。即是一切声明之根本经也○有二千颂。是古博学鸿儒波尼你所造也○八岁童子八月诵了。三谓驮都章。有一千颂专明字元功。如上经矣。四谓三弃□章○则意明七例。晓十罗声述二九之韵言七例者。一切声皆悉有之。一一声中各分三节。谓一言二言多言。总成二十一言也。如唤男子一人名补噜洒。两人名补噜藉苏。三人名补噜沙。此声有呼吸重轻之别○（会云更有细释。十罗声二九韵等略之）十岁童子三年勤学方解其义。五谓苾栗底苏呾罗。即是前苏呾释也○十五童子五岁方解。神州之人若向西方求学问者。要须知此方习余如其不然空自劳矣（已上）。
    钞。可名为藏（文）决择云。藏者悭秘也。故法花云。若以小乘化乃至于人我则堕悭贪。此事为不可（已上）。
    疏。即唯十藏抄（文）问。十藏者何乎。答。决释云。疏则唯十藏。抄者非是十藏。品中十藏但取十种玄门以为十藏。故疏释云。具足主伴显无尽故。十玄之中举初及后影中间故。问。十玄是义。十藏是教。岂相惬当。答。上疏云。以义拣教。此意用十玄义拣能诠教。将教从义故名十藏。如彼三藏亦是以教从三学义故名三藏。言教融故者。亦答前难以义从教。但号十玄以教融义通称十藏。又解。亦是此经十藏品中十藏所摄。故纲要云。若经此经十藏品中自明信等十藏。十藏为异摄于此经（已上）此有两释。如文应知。问。初释不尔。探玄云。或是下文十藏所摄。以主伴具足显无尽故（已上）今疏全写此文。既云下文十藏。明知定指十藏品也。何云十玄为十藏哉。答。

演义钞二上纂释第四
演义钞二下纂释第一（自下决择第四后半会解记第五）


　　　　　　



    疏。通相十二分教（文）会解云。言通相者。此望次科诸宗立教各别立故。所以云通（已上）疏四下（十藏品）云。旧名十二部经。恐滥部帙故名分教（已上）。
    疏。夫教海冲深（文）问。今标叹诸宗立教。寄何义门辨深玄耶。答。准决择意。寄教理行果之四法辨深玄也。此亦可有二义。一依抄释。初二两句通该教理行三。但初句总叹佛教深广。次句别约云雨所说之教法辨之。云雨说法者。如次下妙之。次智光无隆者。别明果法佛果功无有边际。犹如赫日扬光。偏语其胜故名为智。次妙四辨叵穷者拂迹入者。四辨八音不可说哉（云云）二述自立二云教海冲深等者。四句如次配教理行果之四法也。虽非抄立二。消疏可得（已上）
    疏。智光无际（文）问。今无际者。广多绝际之二种无际中何乎。答。抄云。略明其广（文）问。
    抄。下经云一切诸佛（文）唐经第三十九卷十地品中第十法云地正说分中。彰地行有六分。第五释名分文也。问。云雨说法者何乎。答。大疏八上云。论云。云法相似遍覆故。谓此地中闻法相似犹如虚空身遍覆故。谓佛身云遍覆法界法雨亦多唯此能受故名法云（已上）释名有三中。今初能受如来大法云雨故名法云。此约所受也。次第十地菩萨为他众生能雨大法云雨故。疏亦云。譬如浮云遍满虚空。能以此闻熏习云。于一一刹那。于一一相。于一一好。于一一毛孔。雨无量无边法雨。充足一切所化众生。由能如云雨法雨故。云名法云（已上）第三义可见彼处释。
    抄。能安能受（文）问。安受摄持之四义有何别乎。答。大疏八上云。能安者。堪能受文故。受者。信受故。上二受文摄者。思惟摄取义故。持者摄受彼文义成二持故（已上）次释大海之安受等四义云。海能受者。受一切水故。受者。不浊故。浊如不信。摄者。余水数入失本名故。持者。用不可尽故（已上）如次释法喻四义可思之。钞十七下无殊释。
    疏。以无言之言（文）问。文意如何。答。初二句即诠旨相对。谓能诠教则无言之言也。谓以即体故云无言。而起大用故云之言也。所诠义则言绝之理也。谓以即体故云无绝。而不碍用故云诠也。次二句机法相对。谓全一法门故云无变。而不碍无量门故云变也。无穷之机应知。又决择云。此四句中初三句是能化。言说多端也。后一句是所化。机感非一也（云云取意）。
    抄。普入一切处（文）问。今云。普入者为相即相入之义。为当遍在生界名入欤答。是唐经第五十二出现品中出现转法轮章文也。经具云。佛子。如来法轮悉入一切语言文字而无所住。譬如书字普入一切事一切语一切算数一切世间出世间处而无所住。如来音声○（如抄所引）而无所住。一切众生种种语言皆悉不离如来法轮。何以故。言音实相即法轮故（已上）大疏九上云。二偏入无住喻○于中有法喻合。合中先合普入一切。以上法中但云入一切言故。今明入余法。则触类皆法轮。岂同三乘。但用佛声为轮等乎。二一切众生种种下。正合前文入一切语（已上）抄十九上云。疏岂同三乘但用以声为法轮等耶者。拣实异权。而言等者。然佛声中拣寻常言。如问晴雨安慰弟子等亦非法轮。唯取转法。又要令他断惑见理方名法轮。今此乃至重数深玄一则不论断不断等说即名轮故。经云。如来所转妙法轮。一切皆是菩提分。若能闻已悟法性。如是之人常见佛。二者寻常之言亦是法轮。如来无有散乱声故。言不虚发。如般若说如来一切语言皆名转法轮故。三能令三界所有声闻者皆是如来音故。四者不拣声与非声。遍一切法皆法轮体。况复一多交映融即。岂同三乘之法轮哉（已上）探玄记第二云。次明平等语业。妙音遍至者。明如来同音如缘起性。遍一切处而亦不坏别别诠表（已上）密严疏第一云。入者。能也。亦名证也。亦名达也。亦名会也（已上）抄七下云。智论四十一云。通彻名入。入亦证也（已上）探玄记云如缘起性等。细思可知。
    抄。是知如来教法（文）问。深广高远之四义何别乎。答。决择意或如次配教理行果。或如次配上教海冲深等四句也（云云）。
    疏。极位所承（文）探玄记第一云。亦此无尽自在法门唯是极位大菩萨说（已上）。
    抄。唯除大海○皆不能安（文）决择云。安而不溢故。受而不浊故摄而同名得持而不尽也（文）
    抄。大法明（文）大疏八上云。大法明是闻思智摄受故。照是修惠所摄受故。下句作故谓说授众生如云与他雨法雨故（已上）决择释大法雨。云益他所作（已上）又云。言皆不能安等者。反表唯第十菩萨○上二约文包摄而不散。次一约义住持而不亡。次一双通文义（已上）裹云。唐本云喜目。是当六十九卷文全无此文。
    抄。唯精进力夜神云（文）问。今所引文。是唐经第七十三大愿精进力救护一切众生夜神为善财说自得教化众生令生善根解脱门之修因中正明得法之文也。即经云。我于无量千亿劫。学此难思解脱门。诸佛法海无有边。我悉一时能普饮等（云云）总有十三颂。是寄第八不动地也。然今明唯第十地菩萨位。极能承其余第九地以前菩萨。皆悉不可安受摄持之旨。何引此文而云证上可知乎。答。凡此诸知识等。虽寄位门则似有阶降。而其德各彻法界。全不可有胜劣。就中此精进力夜神者。现在贤劫诸佛之导师。千佛尚不可并肩。况以行布次位之菩萨相。可难夜神之得法乎。何况抄安唯言。岂非为度此等伏难耶。
    抄。涅槃经云具缚凡夫（文）问。今云具缚凡夫者。何位凡夫乎。答。或云十信。或云三贤。可有二意也。两方若云三贤者。梁摄论第三云。菩萨有二种。一在凡夫。二在圣位。从初发心讫十信以还。并是凡夫。从十解以上悉属圣位（已上）同第四卷并起信论四相转迷等并同之。明知十信以还名凡夫。十解已上三坚名圣人也。明知今云具缚凡夫者。应是十信也。余处解释中三贤名具缚凡夫（见）。何况下云仰推之智者。即是胜万经意。此亦总指地前解行地欤。尔者如何。答。此事私难定之。直引抄主余处释。自可思之。故大疏四上揲破安国法师云发心功德所等皆是登地非地前之义云。若谓云何能知三世佛法者。岂不闻具缚凡夫能知如来秘密藏耶（已上）抄十下云。涅槃第六如来性品。南经即四依品云。有四种人。能护正法。建立正法。忆念正法。能多利益怜愍世间。为世间依安乐人。何等为四。有人出世具烦恼性。是名第一。须陀洹人斯随含人是名第二。阿那含人是名第三。阿罗汉人是名第四。云何名为具烦恼性。若有人能奉持禁戒。威仪具足。建立正法。从佛所闻解其文义。转为他人分别宣说。所谓少欲多欲非道。广说如是八大人觉。有犯罪者教令发露忏悔灭除。善知菩萨方便所行秘密之法。是名凡夫。非第八人。第八人者。不名凡夫。名为菩萨。不名为佛。释曰。远公亦铭为圣性解行人。非是登地。此初依人既云具缚能知秘密。何言十住不能知佛耶（已上）既四依中初依人名具缚凡夫。岂非三贤菩萨名凡夫耶。但于梁摄论文者。
    抄。秘密之藏（文）抄十九上（出现品涅槃章）云。涅槃第二云○何等名为秘密之藏。犹如伊字○三法各异亦非涅槃。我今安住如是三法。为众生故名入涅槃○言秘密者。以深妙故。远公云。昔隐不说故名秘密。权教覆故复名藏。故下文云。十一部中所不说者。名之为藏。又于其中包含诸德。亦名为藏。荐福云。皆非二乘境界故名秘密。二贤皆对小显密。今明深妙当体秘密（已上）三法者。法身般若解脱之三德也。至下明光宅立教中。云如揽三点以成一伊之文处。具引之可见。
    抄。毗卢遮那品云如来（文）问。今引此文证何义乎。答。唐经第十一卷遮那品。明大威光太子遇一切功德须弥胜云如来。闻普集一切三世佛自在法修多罗中。威光自说见佛因。总有七偈。今最后一偈之文也。疏二下但科判前七欤。更无细释。彼钞全不释故。准今抄意可知之。谓抄十九下云。凡夫因日轮。岂非假日光他力。能远见哉。如来内证秘密之藏。虽非凡境。而假佛教他力能了达之。亦可尔也（为言）。
    抄。即仰推之智（文）问。仰推智者。何位菩萨所得乎。答。胜鬘经云。三种善男子善女人。于甚深义。离自毁伤。生大功德。入大乘道。何等有三。谓若善男子善女人。成就随顺法智。若善男子善女人。于诸深法不自了智。仰推如来。非我境界。唯佛所知。是名善男子善女人仰推如来。除此诸善男子善女人已。余诸众生。于诸深法坚着妄执。背正法习诸外道腐败种子。当以王力及天龙鬼神力而调伏之（已上）会解云。评曰。初是证智。二是比智。三是信解。即外凡也。然前九地不能受等。约别地行相。九地虽处法师位。而未证知十地境界。今约依真理信解而知尔（已上）。
    抄。如龙树之释大品（文）问。智度论中。频简别三藏与摩诃衍藏之。不同。于摩诃衍藏中。亦分共不共二种般若之浅深不同。后天台用此等论文。证藏通别之三教得名。自宗为同别二教之依凭。何况次下释诸圣教中。自有分之义。龙树之判四门共与不共皆拣实（云云）何背此等之文理。今释合而不分哉。答。会解记释次下文云。问。前云龙树之释大品合而不分。今何云分耶。答。据彼不别先分教。但直释经文故云不分。今取直释经时分辨之义故名分也。又前纵此夺。如前五义。纵之不分。夺之亦分也（已上）。
    抄。立四轮（文）问。四轮者何乎。答。两记意不同也。且会解云。彼云。始于道树终至泥洹。凡论四种法轮。一善净法轮。谓始说一善乃至四空。令出三涂之秽故。谓之善净。二方便法轮。谓以无漏道品得二涅槃○三真实法轮。谓破三之伪成一之美○四无余法轮。斯则会归之谈。乃说常住妙旨（已上）既云彼云等。明知并引生公释。尤可依用也。
    抄。周易云天下（文）会解云。即系辞文也。正云。子曰。天下何思何虑。天下同归而殊途。一致而百虑。天下何思何虑。今文顺疏中同归故。引前却彼则虽同而异此取虽异而同尔（已上）。
    抄。谓若干迳九逵（文）会解云。言九逵者。尔雅云。一逵谓之道路。二逵谓之岐旁。乃至九达谓之逵。注云。四道交出。复有旁通（文）玉篇云。迳（古定切路）逵（奇归切。九逵道也）。
    抄。三草二木不同（文）抄六上云。言三草者。小草中草上草。二木者。小树大树。以人天乘为小草。经云。或处人天○是小药草。二乘为中草。经云。知无漏法能得涅槃○是中药草。菩萨为上草。经云。求世尊处。我当作佛。行精进定。是上药草。此通说大乘为上以大乘登地已上慈阴义广复加二树。七地已前为小树。经云。又诸佛子。专心佛道常行慈悲。自知作佛决定无疑。是名小树。八地已上为大树。经云。安住神通。转不退轮。度无量亿百千众生。如是菩萨名为大树（已上）。
    疏。一雨普滋故（文）问。妙经意用一雨之喻者。为喻能诠之一音教。为喻所诠之一实理。答。准今引用意。喻能诠之一音也。问。进退有疑。若云喻能诠者。见抄所引文。上标如来知是一相一味之法下。委开显之时。既云解脱相离相等。即是常乐我净之四德。终归一实性之义也。岂非喻所诠之一实理哉。若依之尔者。今不分之五意中。第一云理本一味。正是约所诠之实理。明不分之意。今第二云一□普应等。何重述前意乎。明知为显能诠之一音教。举一雨之喻也答如何。玄赞第七云（药草喻品）云。经一云所雨至花业敷实。赞曰。禀润各异也。能滋教一。所滋卉木各有差别。生喻初心。长喻后习。花敷喻闻教修行。业实喻证理得果○由各受润随其种性生长花业各各不同。以教对理而忘其机。或以教对后不定性等成熟之根。名为一雨。亦名一音。所说理法唯一相故。退性究竟并作佛故。以教对机忘其理法。或对初机未成熟位而有所运。名为三乘。亦名三车。随彼机宜○（私云有数重释略之）经虽一地所生至各有差别。赞曰。下第四不自觉知喻三乘种性。依一真理一地所生。依一佛教一雨所润。如诸草木禀润虽别。不自觉知。亦不知他禀润生长。此解似疏。寻合当悉（已上）又次下指今经文云。彼说佛教名为一雨。一真法界名为一地（已上）准此八万教门随机虽异。或约所诠理无分隔。唯一相故。或约三乘并作佛。唯一佛乘故。能诠教名一音。即是喻一雨也。
    抄。故彼经云如来知是（文）会解云。言所谓解脱相等者。文有五句。前四四德。后一一性也。解脱相者。我德（脱二障缚得自在故）离相乐德（离变易苦故）灭相净德（灭智障故）常寂灭相常德（离生灭喧动故。已上）。决择全同之。即注释云。不空如来藏之相大也。（已上）又抄所引经云。终归于空等者。即续云。佛知是已。观众生心欲。而将护之。是故不即为说一切种智。汝等迦叶甚为希有。能知如来随宜说法。能信能受（等文）。旦依玄赞意。药草喻品大文分三。初赞印。谓世尊告迦叶等言如来真实功德诚如所言者是也。次陈述。谓广述三草二木皆得一雨所润等义也。三品末二偈结成说实。谓经云今为汝等说最实事等文是也。第二陈述中有二。初陈说。二结成也。玄赞第七云。经如来知是至一切种智。赞曰。陈述有二。上陈说讫下结成。前有二。初明佛知深为生浅说。后赞述迦叶能解深也。此初也。终归于空已前明佛知深空之性故。体即真如。非空不空。观众生心已后。为生浅法说。能契深理。二障双尽。便成种智。将护彼意。不即为说一种智。且说二乘。故佛与声闻由此成实（已上）且依一师大意如此。但一相一味等者。同经次前合诸文云。如来说法一相一味。所谓解脱相。离相。灭相。究竟至于一切种智（已上）玄赞第七云。一相者。无异相故。无相相故○无量义经云。常说诸法不生不灭无彼无此。一相无相。一味者。一无漏味。胜资益味。无别体故。胜鬘经云。一相一味。谓明解脱味归实性故。何者是一相一味之体。谓解脱惑业苦相。离所知障分别之相。不同无漏有为起尽体寂。所说法体究竟不离涅槃智性。能达此者。究竟至于一种智。得菩提故（已上）。
    抄。如经说一无常（文）问。今抄所举之六义者。何教意乎。又一向是人解欤。为当一一有经说欤。答。大疏三下（十住品中第三修行住）。抄十下委释。不生不灭是无常等义。今依两记意。次第抄出之。决择云。钞有六义。如次是小教立相破相终教圆教义也（已上）会解配释少异之。次下一一抄之。又。
    抄。或云无彼常（文）问。彼常者何。答。此有二意。一者。依他法上无彼遍计常无相之常。亦无彼圆成常有相之常。故此是两记一同义也。二者。于依他中约染分同遍计故。无彼净分同圆成之常故。云无常（云云）此唯会解意也。会解云。此中初意即始教意。次即通实教（云云）问。今无常义者。何经说乎。答。
    抄。或云不生不灭（文）问。何故不生不灭名无常义乎。又何经论所说乎。答于此义者。二经一论中广说之。故解释多途。委可引之二经一论者。净名经庵提遮经及中边论也。一净名经迦旃延章云。无以生灭心行说实相法。迦旃延。诸法毕竟不生不灭。是无常义（已上）抄十下引生公释云。此即正然。生灭推之。即不生灭耳。又无常者。乃明常。常为无则所以无无常也。故不生不灭是无常义（已上）义者所以也。此有二释。初释者。生非定生。灭亦尔也。生灭即不定。而肃然无实。即真体不生不灭义也。次释者。无彼无常故云无常。即不生不灭义也。会解云。此以常为无常。前义以推。生灭即不生灭。皆实义也（已上）二者。庵提遮经者。抄云。彼经中文殊师利言。若知诸法毕竟生灭变易无定如幻相。而能随其所宜所有说者。是为常义。以诸法生不自得生灭而不自得灭故。云何无常。谓若知诸法毕竟不生不灭。随如是相。而能随其所宜。而有所说。是无常义。以诸法自在变易无定。明不自得随。如是知者。说为无常义也。释云。此意正显性相交彻。二义相成。生灭相尽。无常即常故。不生不灭是无常义。随缘变易。常即无常。则生灭是常义也。性即相故。不生不灭是无常义。相即性故。生灭是常义。互夺则双非。互成则立双树中间入涅槃者。即斯意矣（已上）次中边论者。疏云。若依中边论约三性说。则初后二性不灭不生。是今常义。依他起性。则以生灭是无常义等（已上）抄云。双证前生灭不生灭皆无常义。而各所属可知。远公释净名经。多用中边论意。意取圆成实性。释不生灭是无常义。故云。实相理穷名为毕竟。体寂无为名不生灭。此生灭是无常真实性故名无常义○而疏言初后二性不生不灭者。遍计无可生灭故。圆成体湛然故（已上）。
    抄。或即无法可常也（文）会解引决择云。绝待真理无彼对待可常。故名无常。是故真门随顺但具非常非无常之言念。尔今度可常故名无常。亦可无法可常者。约真望俗。俗谛门中。无有一法可谓常者（初即顿教义。次通相真俗相望。已上）。
    抄。或云真如一法（文）会解云。五即终教义。六即双非显中亦顿教义。而言等者。等取圆教中义。如演义云。若花严宗。一切法趣无常。无常摄法无遗。义理无尽。方真无常总取诸义。以为一致。皆是此宗一义所收也（已上）如演义云。等者是十下释次上所引之一具文也。
    抄。又苦乐灭道四谛（文）今疏抄至下天台立教中略辨之。更生四谛品中广释之故。今省略也。
    抄。中智观者（文）问。声闻缘觉共以人无我智同作观行。何成下中之浅深哉。答。浅深有二意。一者声闻不能自悟必假他教授。故智力劣也。缘觉不从他闻无师独悟。故智力强也。二者声闻必约四谛以历观之方成断证。故迟钝也。缘觉唯观苦集即开甚深之悟。故疾利也。故十地品（第二地说三聚净戒中摄善法戒）明四种十善中。声闻十善约四谛行之。缘觉十善但约苦集（云云）今具引地论等文。可见之。十地论第四释声闻十善云。恶道者是苦。不善业道是集。彼离是灭。彼对治是道又善道者是苦。善业道是集。离彼使是灭。彼对治是道○声闻有五种相。一因果○四依五观○依止者。依师教授故。观者。念音声故。何者音声我众生等但有名故。如是彼者。从音声解故（已上）此论中今别显二门四谛。先约三恶道十不善业。后约三善道十善业。并如文可知。探玄等释可见之。又同论下文云。辟支佛有三种相。一者自觉。二者不能说法。三观少境界。不假佛说法。及诸菩萨唯自觉悟○观微细境界行故（已上）探玄记十一云。此中少境有二义。一约十二因缘。但有苦集二法故名少。二是缘生深细名少分。今取后义（已上）大疏六下云。以是利根但观苦集。便悟甚深之观。胜于声闻（已上）是即甚深微细故云少境也。问。其甚深微细之观者。行相如何。答。
    抄。呼十方空为即空（文）问。十方空者何乎。会解云。以彼柝色明空不得言即。故以十方空方。云即是空也（已上）意云。小乘唯知界内。不知界外。今欲明界内界外皆毕竟空故。云十方空。既是大教所谈。故云即空欤。问。见今文相。述小乘三藏教意。呼十方空为即空（云云）然今云为简别彼小乘柝色之空故。举大乘之即空。名呼十方空为即空者。由何文相之起尽。如是得意乎。答。今疏次下明南中立教中云。又智论云。三藏中明法空为大空。摩诃衍中明十方空为大空（已上）会解记释之言。十方空为大空者。智论云。何等为大空。东方东方相空。非常非灭故。何以故。性自尔。南西北方四维上下。南西北方四维上下空。非常非灭。何以故。性自尔。是名大空（已上）十方空者。即大乘之所谈也云事分明也。但于今文相者。意云。彼三藏教唯明柝破空。然以智论中呼十方空为即空故。意简三藏异摩诃衍藏也。又智论云性自尔者。不待柝破。性本自空之义也（为言）。
　　问。妙严品钞云。故十八空明大空者。谓十方空即十方虚空（已上）既云十方空即十方虚空。然太虚空是灭色方显。即是断空。何云呼十方空为即空乎。答。大疏二上云。法界虚空即用所遍处空。即事空法界之言义兼事理。谓非但遍空。亦偏空内色心等事及空有称真之理（已上）抄六上云。疏及空有称真之理者。此空是空。若以理空对外空。外空离法。是断灭空。理空即事名为真空。若以外空亦心现。亦由对色灭色方显。则此断空。从缘无性即性空也。故十八空明大空者。谓十方空即十方虚空。亦是性空矣。是故疏云。空有称真之理。则有与空皆性空也（已上）准此等释。十方空者可有二义欤。一义云。十方者。即十方法界也。意云。东西南北四维上下周遍法界非常非断性本自空故。云十方空为即空也。会解记引智论文者。即此意也。一义云。十方太虚空虽是断灭空。而由彼亦心所变现。亦对色灭色方显故。即此断空亦从缘无性故。即体方成真空故。云为即空也。妙严品抄释者即此意也。
    抄。非施权之假（文）问。施权之假者何乎。答。会解云。以彼不部法空。不知权施之假。但知缘法。假众缘成故云假。尔此假借之假也（已上）意云。权施之假者。是举体无实义也。小乘执实有故不知之。假借之假者。尚通实有故云尔也。疏二下（遮那品）云。无实权施曲巧方便也（已上）抄七下云。无实权施者。如无三乘说有三乘。虚指三车出门不获是也（已上）。
    抄。离断常故名为中道（文）问。今所明三谛义。是小乘意故。下云生灭四谛中义。然小乘执诸法实有故。未离断常。今何云离断常乎。何况次下释通教义中。亦云离断常二边。尔者如何有二教不同乎。答。会解记释两处文云。言离断常者。但约有为事中离断常尔。亦果生因灭义也。言中亦即空离断常二边故者。以是即色明空。即色故离断。即空故离常。非断非常即中空义也（已上）问。小乘教中约有为事离断常者。何经论所说乎。又其义如何。又果生因灭非断常义。是大乘不共之法相也。今何为生灭四谛所摄之法门乎。故成唯识论第三云。谓此识性无始时来刹那刹那果生因灭。果生故非断。因灭故非常。非断非常是缘起理。故说此识恒转如流（已上）述记结释云。上来大乘自述己义成立因果（已上）准此论文等。果生因灭非断常义不可通小乘（见）如何。答。虽因果言同。而小乘约十二因缘中因。二果以明离断常。彼大乘约刹那刹那前灭后生之因果。故不同也。
    抄。何者诸法皆即空（文）决择云。彼宗设纵作假中二观。核其定实还成空观。如作假观。审知万法随顺世谛虚妄为有讲实是空。如作中观。了彼但空之理。无断常故。岂非是空（已上）。
    抄。或谓即空即假（文）问。天台所立之别教意。可许三谛相即之义欤。答。抄云。三种迆离等（云云）问。既谈一实谛之中道。岂不得三谛相即乎。况许即空即假即中。何云三种迆离乎。答。决择云。言即空即假即中者。非是三谛互即。但是一种之法生之法。即此三义。若云三谛互即。何异圆教。言即空者。约遍计也。即假者。约依他也。即中者。约圆成也。言三种迆离各各有异者。空假中三展转相望各各不同也（已上）准此可知。
    抄。三种皆空（文）决择云。三种皆空者。义当三无性也。无主故空者。无异义也。虚假故空者。无实法也。无边故空者。无断常也○空多涉断。假多涉常。唯斯中道向离断常。故独得名。言三种皆假者同有名字故者。谓物无当名之实故。既无当名之实。岂非假也（已上）。
    抄。设作不住作不作（文）此释就机名中之所以也。决择云。作即动也。不作静也。不住彰动静无碍。即是寂用硬之义也（已上）。
    抄。或谓即空即假（文）问。自下明圆义（云云）然上述别教意既云即空即假等。今何重举此言。以为圆教不共之玄旨乎。答。准前所引决择意。彼别教但于一种法上有三谛义。不得三谛互即。然一法上三义故。云即空等。而三义历别故。云别教也。今非唯一法体上有此三义。亦互相即入故。成圆教也。决择上文释大纲中云。三别教释者。缘生无性空也。无性缘生假也。空假所依佛性妙理中也。如彼镜像实体无故空也。假相有故假也。空假所依清净明镜中也。四圆教释者。但将别教三种举一令收（已上）解释明镜也。应知又例如华严问答上云。三乘中事事心缘色碍等理者。平等真如○而事义非理义也。普法中事理者。理即事。事即理（等文）。
    抄。虽三而一（文）问。今云一者。三谛中之随一欤。融三谛为一致欤。答。决择云。虽三而一者。行布不碍圆融也。虽一而三者。圆融不碍行布也（已上）三谛圆融平等一味故云而一（见）。
    抄。法界品云法欲灭时（文）唐经七十一（守护一切城主夜神）云。法欲灭时有千部异千种说法。近于末法。业惑深重。诸恶比丘多有斗诤（等文）。
    疏。其分教者（文）问。如菩提流支等出一音教者。为分教师。为不分教师。答（云云）两方若云不分教师者。钞上文举不分教中僧肇之解净名等（云云）只散释经文。全不立一音教。故知不分教师者。总不立教。纵虽一音教。既是立教者。不可云不分教。是以今疏下文出分教师。勒为五门。第一引流支等一音教也。若依之尔者。圆觉大疏上（本）云。且启二门。初则不分。后明分教。不分之意其有五焉。一理本一味○五多种说法成枝故云不可分。即后魏流支姚秦罗什立一音教。是此意也。其分教者。有其八意（初五翻前后三别说）一理虽一味。诠有浅深故○八诸佛菩萨亦自分故○可明分教。复有四重（从二至五）第一立二种教。自有两家。谓西秦谶三藏半字满字○唐初印法师（已上）解释明镜也。如何。答。此菩提留支等立一音教。兼含二意。若立教中即立教之师也。若大小权实分不分中。即不分教之师也。虽不分大小等。而既立一音教。以摄佛一代经论故。对彼僧肇等但散释经文全不立教。尚可属分教师摄。然不分辩权实故。圭峰判为不分教师也。
    疏。有开显故（文）问。文意如何。答。且如今五教非是五种别执令成矛盾。所谓五教并有每教会前归后之意故。终开前四显第五圆教故也。
    抄。不随方便为真实（文）抄十三下云。昔不言三是方便故。方便门闭。今云三乘是方便故。方便门开。开则见实。故彼经云。此经开方便门示真实相故。方便门如莲之花。真实相者如花之莲。此花不有而已。有则花实双含。此经不说而已。说则权实双辩。一经唯为说佛智慧。故彼文云。说佛智慧故诸佛出世。以佛智慧不离教证权之与实故说二深。即以略示法花经宗（已上）二深者。法花论云。诸佛智慧即证甚深。其智慧门即巧舍甚深（云云）。
    抄。是大乘经亦复如是（文）问。所引经中上来喻明。自下法合（云云）然法喻文相杂乱难见。云何分别乎。答。实如来难。文相难见。今准两记意。可料简之。自下经文总有五段。初就佛宝显无常想。第二就法宝显苦想。第三就僧宝显无我想。此即当三修法。尚是属生死法也。第四或复说言。所谓空者。下就正解脱门显真实义。兼具无我等四义。尚顺小乘观行也。第五或复说言。一切众生下明佛性真常义。影取正解脱中余义。正明菩萨四行即常乐我净也。故决择云。经有五节○上三所观唯属生死。能观唯属权行。如次合水盐马三喻也。四于空中显正解脱。所观唯属解脱。能观双通权实。但无二十五有。欲令比丘修学空相通权行也○虽含权实之行。并合前器喻五佛性。彰其妙用兼显我德。则合前马喻（已上）大科如此。余至下次第可抄之。问。何故喻与合不顺次哉。答。喻中为顺无常苦空无我四行次第故。合中为顺三修次第故。各有别意。仍不顺次欤。既三修中不用器喻。故别配第四段也。
    抄。若佛出世（文）问。自下三段明三修法（云云）何故四行中唯取无常苦无我而除空哉。答。会解云。下抄云。涅槃哀叹品有三修比丘。为修苦无常无我。经云。我不但修我无想。亦修习其余诸想。谓苦想无常想无我想。略不说空故云三修（上钞文）然空非生死故唯三想尔（已上）下抄者。即十住品抄。是当第十十上也。案此记意。彼抄云略不说者。只是略无也。无别所以欤。然今抄云。是三修法属生死故（已上）意云。凡言空者。对治妄执之良药解脱生死之秘术也。今既略此妙行。但修三想。专存有所得之想。岂非顺生死之法哉。是则如来诱引劣机之渐次故。先假令修顺生死之法。然后次第令修学正解脱毕竟空之观行等也（为言）。
    抄。或复说言所谓空者（文）问。此第四段中具几义哉。答。抄下释云。一空中明有四义。并以器喻（已上）意云。器是同虚而有包含之用。故喻真空中能具苦不净无常我之四义。是即小乘四行也。问。正见所引经文但说修学空想即是正解脱之旨。全不见苦不净无常无我之四义。何云一空之中明有四义哉。答。凡当段意纵虽修苦无常等行。若不以空理令包含之。则尚顺生死。故知今成正解脱。则正由空义。或亦以此四义资成一空。故云一空中明等也。但于经文不见之难者。会解云。然据经文正解脱名空亦名不动（所遮是苦）。又是无相（所遮是不净）。又无常即常而无无我义。今云是正解脱中空无我苦不净等者。似多无我义。又云。故一空中明有四义。则祖意定为有无我义。今详应取所无。二十五有为无我义。则空无我也。次二十五有皆计我故。今既无此故。当无我义也（已上）意云。取所遮所无。为当段四义。谓起信云。动即有苦（云云）既云不动。其所不之动是苦故。又云。无相其所无之色声等相是不净故。准可知之。问。经云。所谓空者（文）今此空者。小乘之单空欤。为当如何。答。决择云。解脱中空无我空苦空不净空无常。遮此四种权行能空之法。即是真常解脱异名。容含三德。所谓不动是乐德。是相是净德。无变是常德。唯实行也（已上）有真我。如马由策故调顺。调顺由策。如不离无我即我故。合前马调顺。则自在义故（已上）。
    抄。前四影权隐实（文）问。此文明何义乎。答。会解云。古以权显实隐。实显权隐。释经中密语尔（已上）意云。密语者隐密义也。权实相望互有隐覆义故。云密语也（云云）问。今权实互隐显者。今师可许此义乎。答。
    抄。而解脱中空无我苦（文）依前所引决择。今列五义中。空是能空也。无我等四义是所空也。双举能空所空故。云空无我苦等也。但无常一义殊云即是常故者。经文正云常不变易故欤。
    抄。然空中四义（文）问。目下明何义乎。答。会解云。从然空中四义下。显经中密语义。此中意者。既空中四义遮无常等。今佛性妙有义。亦合有常乐我净。而明文但说真常者。以含在正解脱中故也。意云。若此佛性中明说四行。何明密语。只由文有影略故。经言四种密语。尔言八行者。无常苦无我不净即权四行。常乐我净即实四行。在境名德。在心名行。皆以观行故（已上）问。四谛十六行中以苦空无常无我为苦谛上之四行。今何除空而加不净为四行哉。答。今对凡夫四倒所立之四行故。与彼别也。
    抄。亦应具说我乐（文）问。自下别作异释故。云亦应欤。为当连上文通成一义欤。答。决择云。后二节文。钞释有二。一云。空是真空。遮诠显实（遮四权行）佛性是妙有。表诠显实（显一实行）二云。两节经中含具四德。空中含三德。如文眼着。佛性中含我德。四德具矣（已上）准此自下是作实释也。又上云。空中四义等者。点释第四段。次云佛性一义等者。点释第五段也。今云应下。
    抄。马又我义（文）决择云。此言又者。非是对前不自在马。但对空中三种异名。已具三德。佛性合马。又是我德。两节文中四德具矣（已上）。
    疏。以浅为深（文）问。大疏四上（发心品）云。以浅为深。有符理之得（已上）今何云虚其功哉。答。两处解释语同意异也。今具引彼疏。自可知之。大疏四上云。夫机差教别。圣旨深玄。并未证真。同居学地。共详圣智。诚曰才难。且以浅为深。有符理之得。以深为浅。有谤法之愆。以远为近。则有益于行人。以近为远。法非我分。诸佛说教贵在俯就物机。后辈学人若欲高推圣境傥失大利。岂不伤哉（已上）此破安国法师。见发心品。文义深奥。即执是十地极圣也。初夫机差等者。欲深谦推也。抄十下云。初双明教旨欲深也。次明未证谦也。后共推下推也。疏且以浅下第二进退立理。明有损有益。初住顿具佛法深也。而推在登地。地前所无浅也○言以浅为深者。以初住之浅。释为闻融该博深也。岂非符合于理。理本具故。然此二对亦是泛举一切深浅法也。以远为近者。一僧祇满方证初地远也。今为初住近也。则一生有望。岂非有益行人。以近为远者。初住近也。而推在地为远也。未历僧祇。何由造此。故云法非我分（等文）。
    抄。分折权实（文）决择云。小始二教为权。后三教为实。前四教名偏。第五圆教名闻。小始终为迟。顿圆为速（取意）。
    抄。智论释法施（文）。
    抄。如解深密经立三时（文）问。集成记会同金光明解深密两经三时云。一转法轮。深密云。四谛轮。二名照法轮。深密云隐密轮。三名持法轮。深密云显了轮。故慈恩云。金光明经说此三法名转照持（已上）既是一致。何今别出乎。答。既是两经所说也。何不别举乎。况今疏下文明玄奘真谛同立三时而玄奘依深密真谛依金光明之旨。各别举之。委如彼处抄之。
    抄。又约五味之差（文）问。涅槃经云。从十二部经出修多罗。从修多罗出方等经等（云云）尔者修多罗方等般若涅槃之四种者。清凉大师意。约能诠教释之欤。将又约所诠义理释之欤。答（云云）两方也。若云约能诠教者。抄六下破强分小大法报别之义毕。更出自义云。然佛自拣此经异于小乘。今牛出乳。是大教耳。若尔何成五味。谓十二部经辩所说教出修多罗者。十二分教出生契理。合机之义故。修多罗出方等者。由契理故显出真理。正理广陈为方等故。从方等出般若者。依理生智故。般若出涅槃者。以智契理成极果故。故云涅槃。犹如醍醐。醍醐喻于佛性。佛性即是如来。文理昭然。何须屈曲（已上）准此者。唯十二部经是能诠教也。修多罗等四种。就所诠义。如次约理智果分别之。全非约能诠分大小权实乎。若云约所诠理者。可对前不分教之师。显可分教之文理中。诸圣教中自有分故（云云）此诸圣教之随一。而引涅槃经五味差别。显佛自分教之义。明知清凉大师意。约能诠教引用五味差别也。如何。答。若约清凉自义。实如抄上六释。彼处广引诸师释。可见之。但今疏抄者。且约他师释显可分教之义意。例如上明随一文。疏解不同中。举中论文。约天台四教释其相。故知今亦且随彼师等意引用之欤。是则文文依一边不可相违故。会解举远公及天台释竟。次云。然上诸说对经文。义多不顺。如远公以方等为空教。复以般若为般若。般若又是何教。又南中以熟酥合般若之教以为法花等。又天台修多罗为小乘。以涅槃为法花。文多不顺。若清凉释云。佛自拣此经异于小乘○故云。涅槃犹如醍醐。评曰。此释多顺性之文意。然今云。约五味之差。皆佛自分。即前诸师配属诸教无失。但各是一意尔（已上）准此可知。问。且就清凉自义有疑。既云修多罗云方等经。岂非约能诠教明次第相生乎。根就何经文成如是之义而云此释多顺经之文意乎。答。涅槃经第十四（南本十三）无垢藏主菩萨领解如来所说义云。因是大乘方等经力故。能出诸佛世尊阿耨多罗三藐三菩提（已上）如来即述成云。时佛赞言。善哉善哉○如汝所说。是诸大乘方等经典○譬如从牛出乳从乳出酪等（云云）演义抄六下云。以佛合牛。约应身佛。十二部经合乳。说小乘经。修多罗合酪。若大乘教。藉小开大故名为出。后四俱大乘诠事之教名修多罗。谓施戒等事。方等合生酥。即大乘中破相空教。因事显理。故名为出。以般若合熟酥。究竟离相证实之两名为般若。依理起慧。是故名出。约行辩教。亦得名出。般若经云。然此般若即是向前菩提体也。以醍醐合涅槃。般若了因。了彼无始法性涅槃。是故名出。约实辩教。亦得名出。涅槃经言。佛性即是如来者。是法身如来。非报身如来。报身功德不及此经。故不即之上皆远公之意。若望经意。未必如是。谓此□□将大小事理以配五味乃成屈曲。如何不说大十二等耶。今谓。无垢藏意。推功归本。果从教生。如来述成。成其推功之义。醍醐最上。功本由乳。如来至极。功归于教。故涅槃即是如来。如来即菩提。诚谓滔天水本于滥觞。合抱之树生白毫末。故说教为佛本。何用强分小大法报别耶。然佛自拣此经异于小乘（等文如上引）准此。
    抄。龙树之判四门（文）问。四门者何乎。答。决择云。言四门者。共与不共观照实相也（已上）会解云。即智论开空有。两亦双非为门。又分共不共二种般若故也（已上）

演义钞二下纂释第一
演义钞二下纂释第二

  　
　      　　



    疏。一后魏菩提流支（文）问。清凉大师意。菩提流支之一音教者。为大小并陈义。为当一音异解义欤。答。大小并陈。付之不明。
    疏。佛一圆音平等无二（文）问。平等无二者。其相如何。答。大疏九上（出现品）云。此十圆融一味。是如来圆音。是知。或谓无声随叩发响。或谓唯一直声无宫商等异。皆大地之一尘耳（已上）此十者。上别释圆音十义竟。如是结释也。准此今云无二者。唯一直声无宫商等之义也。抄十九上（出现品）云。昔有三义。一云。诸佛唯是第一义身。永绝万象。无形无声。直随机现无量色声。犹空谷声随呼发响。然则就佛言之。无音是一。约机论之。众音非一○二云。就佛言之。实有色声。其音遍满。无所不遍。但无五音四声等异。无异曲故。名为一音。无不遍故。名为圆音。但是圆音作增上缘。随根差别现众多音○经言。佛以一音演说法。众生随类各得解。三云。如来于一语业之中演出一切众生言音。是故今彼众生各闻己语。非是如来唯发一音。但以语业同故名为圆音（已上）宗家圆音章。举此三师故。清凉全写彼章文也。问。若尔既有三师义。今何唯引二师乎。答。
    疏。故维摩经云（文）问。今引此经文者。为通证二义。为当别证罗什义欤。答（云云）两方若云通证者。探玄记五教章并为证菩提流支义。则引维摩经前偈云。佛以一音演说法。众生随类各得解（云云）然今所引者。是同经中次偈也。明知唯证罗什之义。故复古记云。今章与探玄。独引菩提流支。证一音教。引维摩经前偈。佛以一音演说法。众生随类各得解。皆谓。如来同其语。斯则神力不共法○玄文发引流支罗什。于罗什下引经次偈。佛以一音演说法。众生各各随所解普得受行获其利。斯则神力不共法（已上）准此今疏为唯证罗什义引维摩经今文。云事。若依之尔者。正见疏文相上发标。一立一音教等。次双别二师义竟。后总引维摩经文。岂非发证两师义也。答。一义云。双证二师义。不可云偏证一师义欤。若云以前偈唯证菩提流支。以次偈局证罗什义者。何故大（出现品）疏却互证一义乎。谓上所引抄十九上。昔三义中第二义者。正是罗什义也。而前偈证之。又门流释圆音十义中云。随根解音。谓即上说中随说一法大小各闻故。云随其信解。宝积云。佛以一音演说法。众生各各随所解（已上）又云。第四天女妙声喻云。第三随信解声多音随乐故（已上）天女者即今所指善口天女也。今既云菩提流支得此随根解音之一义。而引次偈证也。岂非各引二偈互为证乎。但于复古记释者。既违出现品疏抄。不可依用。故集成记云。古记○出现语业中疏抄相反（已上）即此意也。
    抄。十义之后复六句融通（文）问云。十义云六句者何乎。答。出现品明如来语业有十门。今依决择意抄之。一随类音者。经云。众生随类各得解。是也。二随乐欲音者。前多类音各随乐欲说种种法也。三随根解音者。随前乐欲所说一法大小各闻。宝积云。佛以一音演说法。众生各各随所解是也。今云善口天女等者。即指此音也。四随时音者。上大小之法今闻不闻皆自在故。云不失时也。上四多约即体之用。是圆音义也。下六多约即用之体。显一音义也。五外随缘叩我无生灭者。应机感而谈有始修。称法性而言已起尽也。六内集缘成何有主宰者。就相有而约体空而无实义也。七甚深音者。欲言一。则万类殊应。欲言异。则一体无生。又欲言一。则一音中具多音。欲言多。则即上多音。唯今闻一故。八纯称法界者。随生有差别韵。约体无邪曲音。今云众水一味者是也。十竖归一极者。声无变易。至于究竟始渐成就。终令圆益也。六句者。唐经五十一云。应知如来音声非章非主非无主非永非无永（已上）。疏释云。收上十声要不出三。约相则广无量。约体则无主宰。约用则有显永。今并发非以显中通。谓莫穷其边故非量。随机随时有闻不闻故非无量。多缘集故非有主。纯一法界生故非无主。当体无生故无能不断。显义理故非无永（已上）彼语业章总有二门。初就法略说十门。即是前十义也。后约喻广说十门。于此后门有三科。初结前生后。二征其所以。三约喻广释。初结前生后者。结前法说十门。生后喻说十门。即此六句也。故知今云后六句者法说之后也。
    抄。齐楚俱失（文）文选第四卷子虚上林两赋之意也。子虚赋云。楚使子虚使于齐。齐王悉发境内之车骑与使者出畋○焉有先生问曰。今日畋乐乎。子虚曰。乐获多乎。曰少○曰。可得闻也。子虚曰。可。王驾车。其乘选徒万骑。畋于海滨。列卒满泽。胸网弥山○顾谓仆曰。楚亦有平原广泽游猎之地饶乐若此者乎。楚王之猎熟与寡人乎。仆下车对曰。臣楚国之鄙人也。幸得宿卫十有余年。时徒出游○臣闻楚有七泽。尝见其一。未睹其余也。臣之所见盖特少少者耳。多曰云梦。云梦者方九百里○臣窃观之。齐殆不如于是。齐王默然无以应仆也。焉有先生曰。是何言之过也○王悉发境内之士。备车骑之众。与使者出畋。乃欲戮力致获以娱左右也。何名为夸哉。问楚地之有无者。愿闻大国之风烈先生之余论也。今足下不称楚王之德厚而盛推云梦以为高○有而言之。是彰君之恶。无而言之。是害足下之信也○且齐东渚钜海。南有琅琊○吞若云梦者。八九于其胸中曾不蔕芥○（严云。自下上林赋）意是公听然而笑曰。楚则失矣。而齐亦未为得也（中文）。
    疏。西秦昙牟谶（文）问。会解记云。若传记。皆言是北凉三藏不言西秦（已上）今何云西秦哉。答。西秦兴后一十四年。方北凉兴。同时相并二十一年。西秦灭后经九年。北凉亦灭。故知牟谶随时游行弘法于秦永凉欤。圆觉大疏上（本）所云西秦昙牟谶也。
    疏。二隋延法师（文）问。此立渐顿二教之师。名字处处解释不同也。先今疏有异本。或云隋远法师。或云隋延法师。即至下抄释疏立教中指今师。亦有远公延公之异本。又刊定记第一（本）云。隋朝诞法师。五教章亦有异本。或云诞法师。或云护法师。又依探玄记第一云。二陈朝真谛三藏等立渐顿二教（等文）尔者此等异说如何会通哉。答。净影大乘义章云。又诞公云。佛教有二。一渐顿教同前（等文）同前者。前明刘虬顿渐二教。顿如花严。故指同之。刊定记五教章并云诞法师。既是诸师一同也。故知诞师可为正。余皆传误也。思之。但于探玄记者。既云真谛三藏等明知等取诞师。五教章云诞法师等。岂所不等取真谛等哉。
    密意复有以权为半（文）问。密意者。彼经中今指何文意哉。答。今抄下破苑公四教中云。涅槃既云空者。所谓生死。不空者。所谓大涅槃（等文释之）明知涅槃经意。含以单明二空为权为半双明空不空为实为满之义。然次文不显。故云密意也。
    抄。半满顺违显此顺违（文）问。文意如何。答。若通相意。则半是小乘。满是大乘。然涅槃经意。获大乘亦名半。于满教中须分权实（云云）今亦可尔。顿即前满故可舍权实。而不分之故成违也。渐亦具半满而不分别大小权实。其违可知。问。五教章举今立教即释顿教云。亦以无小即花严也（云云）尔者可云花严通权实哉。答。会解云。若教章顿中云□□亦以无小。此即花严为顿。即一向实满。今文但约直往。此义尚通相宗。直进菩萨为顿故是半权。于中既皆云顿故。不分权实也。而渐中大乘义通权实。可知故云尔也（已上）。
    疏。三虚初印法师（文）问。章云。八依江南敏法师立二教（文）今何云印法师哉。答。探玄云。十唐江南印法师敏法师等立二教（已上）义苑疏第二（立教义）云。八依江南愍法师立二教○释曰。清凉云唐初印法师。今云愍师者。况是师次者者。况字可作恐欤。风行者愍师初立。印师随行。如草随风而靡。故云尔也。但义苑所牒云。愍法师即作哀愍之愍。而愚身观披现行宋朝印本。五教章。云愍法师者。敏字从心。若依集成记所牒。云八江南敏法师折薪。引探玄记云。愍法师等虽从心。是异而并是敏字也。准此义苑所牒。或约音通欤。或传误欤。
    疏。谓释迦经（文）问。何必二教定局如次名释迦经舍那经哉。答。此师意云。释迦是化身名。舍那是真身名。故应同物机随。计破着诸经教等。以化身名总为经名。若如真法性。真显一乘。以真身名亦为经名。是即下四异中第一门意也。问。若尔梵网经亦是舍那所说也。可属平道教摄哉。答。花严称性不通。机宜对待直显一真法界。故名平道教。其能说教主名十身具足舍那者。如探玄记第三释卢舍那品题名云。卢舍那者○是谓光明遍照也○此明下文世界海等诸事。一一皆是称性。缘起无碍。离闇觉照。称光无不普周法界。名遍。此舍那佛非局报身。以通器等三种世间具十身故（已上）。今花严经名舍那经者。即此意也。然彼梵网经意。净秽二土隔历。报化二身别论故。虽于莲花藏界舍那报佛诵出。而化身释迦传受。于欲色二界十住处处散说。显是释迦为教主。何况彼经有六十一品。虽心地一品实舍那诵出。于余六十品。偏是释迦所说欤。然花严经意。花藏世界既是净秽。受彻通局无碍。其能居教主如纲目云。谓具十身尽三世间逆顺自在依正无碍（已上）故于秽土亦以舍那为教主。如行愿品云。娑婆世界毗卢遮那如来（已上）花藏世界品广列异类诸刹。即云。皆是毗卢遮那常转法轮处等（云云）故知花严独名舍那经也。又彼梵网经不明法界圆融之义。何名平道哉。
    疏。一平道教（文）问。印法师意平道教者。局花严一经欤。答。一义云。可局也。其故者。屈曲教中云涅槃等。广等取法花等诸教。然平道教中。但云即花严是也。而无等字者。约此世别教。一乘机熟。则有初成道乃至涅槃。唯闻花严别教法。全不见说余三乘等遂持之教。故更无同伦而可等取之经。故不云等欤。问。若依今疏及五教章。并但云花严经故。实如所立。但探玄记云如花严等。既有等字。如何会乎。答。于花严经。有支流有流类。今指此等故。云如花严等欤。
    疏。皆是称经善巧（文）疏主以二义释成文意。一摄机同法故。云称性善巧也。探玄记第三如下引之。二海印定现故。云一时顿现也。抄具释之。可见。
    抄。释成是平道之义（文）会解云。钞先救总名中应问。若言一时顿演不同屈曲。说权之时不说实。说实之时不说权。为平道者。如圆觉疏云。本末无遮。顿演说。钞云。所说末皆是即本之末。未曾遮本。说本皆是即末之本。未曾遮末。本末俱说。相即无碍。此得为平道否。又云。涅槃不同花严若同。若实空不空等一时顿演者。如涅槃云。空者所谓生死。不空所谓大涅槃。岂非空不空等一时顿演耶。若尔亦应云平道。又云。有国唯说三乘究竟。不破则不说法花。破三者此国应亦不说花严。若尔则非遍说。那云我不见有一佛国土不说此法耶。答。圆觉本末顿演同教。虽同别教常异。如下云。以别拔同皆圆教摄。故若权若末皆是海印定中同时顿演。无尽无尽愈显花严为平道。圆觉虽本末相即。要须泯末归本。亦屈曲收。若般若虽权实齐明。而不相即故。权者自权。不得即实。实者自实。未尝会权。正当屈曲。涅槃虽空不空常等。双明要皆会异（无常空等）同归常住不同花严。全性全相措举一法。即同无尽。故唯花严独称平道也。然三乘不破者。此约机未熟故。不说法花。破三花严称性不妨遍说。岂以约机而难称性耶。故法花虽说一乘。乃名破异。一乘须就机而说。花严明直体一乘。以称性故无有国土不说（已上）虽文繁长。而释义重要。故具引之。花严大义准此知之。
    抄。以称性之巧（文）问。既云随众生调伏之。又随机说对治行法。正是随计破着之义也。何云称性乎。若云此亦称性者。彼涅槃等经中所说之对治行等岂非称性乎。答。花严是称性之本教。纵虽有对治等文。而摄机同法故。海印定现故。不同逐机之教。是故所断之惑业亦即当相法界。遥绝生灭。始终等相能治之智行称法界故。不见修起之相。疏二下（现相品）云。问。诸王菩萨位皆圆极。何得有疑。有云。希佛果故。又显因果悬隔故。然上二解。初权后实。并皆有理。可通余教。然此经中。若实若权。无非法界之疑。以疑有力与所说证为缘起故。此事旧尔。海印顿现。疑之与。答。念念常疑。念念常断。其犹像摸因摸之高成缘之下。因摸之下成像之高。缘起法界理应尔故（已上）抄六下云。疏文分三。初征起。次有云下序昔说。彼然此经中下申正义。非序权实。为不当理。但成缘起有异。昔人言此事旧尔者。法界之中法尔有此疑与答。故言海印顿现者。疑之与答皆佛现故。由上二义故。疑答皆常○以摸喻疑。以像喻答。像因摸有。答假疑成（已上）准此由所治之惑。有能治之行。此事旧尔。海印顿现。念念常不断惑。念念常断惑。断与不断俱是法界当相而论。不依机情也。探玄记第三云。教有二种。一说逐教。摄法随机。机有增进。随分辨益。二逐法教。摄机同法。法无增损。故无别益（已上）凡一经大宗纵说对治行。皆令摄机同法故。异余随宜之所说。问。既云随诸众生等。正同逐机教。岂非摄法随机乎。何却云摄机同法乎。答。虽云随诸众生。皆是依海印定一时印现。全如法界同时显现不随机熟渐。次令法屈曲故。问。如来化仪必可前后次第。纵虽依海印定。何无次第而同时顿现乎。抑圆经中有如是说乎。答。唐经十四（贤首品）云。或有刹土。无有佛。于彼不现成正觉。或有国土。不知法。于彼为说妙法藏。无有分别无功用。于一念顷遍十方。如圆光影靡不周。无量方便化众生。于彼十方世界中念念永现。成佛道转正法。轮入寂灭。乃至舍利广分布。或现声闻独觉道。或现成佛。普庄严如是。开阐三乘教。广度众生无量劫○如是一切皆能现。海印三昧威神力（已上）。既云于一念顷遍十方等。明知十方法界现身说法及八相成道开阐三乘教等。逮于一念顷顿显现之。即海印定力也。故大疏三下（贤首品）。以十义释海印。初无心能现义。经之无有分别等。二现无所义。经云。如光影故。三能现所现非一义。曰非异义等（云云）其第八九者。疏云。八顿现义。经云。一念现故。谓无前后。如印顿成。九常现义。非如明镜有现不现时（已上）况又一尘中建立三世佛事等文。不遑毛举。准此等意。纵虽说随万机之对治行。而于圆经所说。不可混同余教之所谈也。
    抄。又说随众生者（文）疏释成平道义。一称性故。二顿演故。上来抄文随疏释成此二义竟。自下抄主更加一义。即疏外之别义也。是用贤首意招十地品请分中。金刚藏说十地名字。而默然不解释。自说默意云。其余乐小法闻者。是甚深难思议事。或生疑悔（等文）探玄记第十作两释中。初释云。指彼余处。后时小众为余。非是会中有此小众（已上）今抄主用此释意欤。问。唐经六十二（法界品未会）明文殊摄化有三会中。摄诸乘会所益众有二。初说龙会得主经意。于阿耨菩提得不退转。即经名普照法界后三乘会得眷属经意。故经云。复有无量无数众生。于三乘中各得调伏（已上）疏十下云。后复有下摄三乘机。得眷属教意。故但云。复有众生调伏。不别演说故。故非别会（已上）既云非别会。明知主与眷属两经共一处一会说之云事。今何云余处乎。答。一义云。今救平道教中有屈曲文之破。疏顺能破许此经中。有随机说。而以二义会通之。是即主与眷属两经共一处一会说之。故全同彼云非别会也。然抄释加一义。则不许此经中有随机说。故主与眷属两性别处别会说之。故余处也。既是今抄别所存之一义。即用贤首刊定等意欤。不女劳会通。今抄二十上释前疏云。疏不别演说故非别会者。以刊定记开此说。乘人会为两会。谓三摄诸龙会。四诸乘人会。故今遮其谬释（已上）。准此今抄意同彼所遮之刊定记欤。问。唐经六十三云。尔时文殊至福城东。住庄严幢娑罗林中○即于其处。说普照法界修多罗。百万亿那由他修多罗以为眷属。说此经时○一万诸龙于阿耨多罗三藐三菩提得不退转。复有无量无数众生。于三乘中各得调伏（已上）上总云即于其处下。明所益众中云复有无量等。疏抄释如上引。即是于同处一时得主与眷属两经益。故清凉合为一会。遮刊定记开为两会。今抄何重用所遮之误释乎。非但违经文。何忽招自语相违之过哉（是一）。次于十地品。其余乐小法之文者。虽掠玄释云余处后时。而清凉不依用之。故抄十四上正释彼文云。此中无小。何以拣之。谓此会会中亦有小心之众生故。亦可不欲广被。即名为小。此虽拣之。激令起心。即为所被（已上）此有两释。初反探玄则成此会中有小众。次亦可下全用掠玄彼释意。若今抄用贤首意者。何正释彼地品之时。舍而不用哉（是二）旁以难思。如何。答。既是抄主别所存之傍义故。或取或舍。随时不定。何必为难乎。大旨如前成。但于经文者。一义云。凡今文殊摄化三会者。一摄比丘会。表回小入大。二摄诸乘会。表回权入实。三摄善财会。表纯一乘机一生成辨（云云）此三会并于福城东连次设之。又表法之始终。义方圆备。何更分出一会哉。纵虽眷属经在余处说之。而不离主经故。合为一会。不可开立为别会。然刊定记不晓故。开为别会。片为误释欤。但其实不遮彼眷属经在余处随机所说之者。今抄释分明也。不可及豫义欤。
    抄。或有国土唯说三乘（文）决择云。言或有国土唯说三乘者。此显不说法花也。问。此国土中为说花严为不说耶。若说花严。云何唯说三乘。花严之经是一乘故。若不说花严。何云我不见有一佛土其中如来不说此法明是平道。答。若就德相常遍说其花严。今从业用云唯说三乘。若尔就德相法花亦常遍说故。何云法华亦有不说。若就业用云有不说者。其花严经就业用门亦有不说。故抄云或有国土唯说三乘故。今谓。通云。若就德相唯是花严更无余经。但就业用。曲巧随根花严经中分出余经。是故余经德相乃无。业用方有。说业用门有说不说。花严之经约德相门常说遍说。又解。法花经唯是一乘。解深密经唯是三乘。其花严经非一非三。能一能三。语深名一乘。语广名无量乘。深即广故非一乘。广即深故非三乘。今云或有国土唯说三乘。但显不说法花唯一乘故。不遮花严非一乘故。是故花严无不说故（已上）。
    抄。则和法花亦有说不说（文）智度论第九云。如法花中多宝世尊无人请故便入涅槃。后佛化身在七宝塔。证法花故一时出现。亦须扇多佛弟子本行未熟。便入涅槃。留化佛一劫度众生（已上）。同第三十四第八十四第八十八（云云）文句第八云。彼佛告比丘。比丘即是受化之人。何谓不说当是多宝亦得开三不得显实。故大论云。不得说法耳（已上）妙经宝塔品云。乃经过去东方○国名宝净。彼中有佛号曰多宝○告诸比丘。我灭度后。欲供养我全身者。应起一大塔（等文。可见之）天台宗要抄佛帖。
    抄。发心品中亦同此说（文）唐经十七（发心品）云。汝说此法时。有万佛刹微尘数菩萨。发菩提心。我等今者悉授其记。于当来世。过千不可说无边劫。同一劫中而得作佛出兴于世。皆号清净心如来（已上）问。今发菩提心者。起信所说三种发心中何哉。答。
    释迦为主但是（文）问。今就释迦遮那论总别异者。约余教。为约自宗。答（云云）两方若云约余教者。以后宗三身别论故。如云释迦是三身中化身。遮那亦是三身中法身也。故今抄二上（云云）余教遮那是真。释迦是应（文）若云约自宗者。以经自说十身相作故。如云遮那为主。则十身具显假。虽释迦为主。亦可十身具显。何云三身中化身乎。何况如今令通者。上破文所引之或名释迦牟尼等经文未被令通欤。如何。答。决择云。释迦唯化。约余教说。遮那十身约此经说（已上）准下抄通刊定破处异。可知之。
    抄。余处王城卫（文）余处者。余法花等诸经也。今云者。今花严经也。
    抄。一约本末分岐（文）问。今云本末分岐（文）尔者二十重建立者。在此在彼。处所各别可云欤。答。师云。净秽同处。不隔毫末。而云二十重者。约法约体。则净秽该彻。约机约义。则本末分岐。故知不可云在此在彼等也（云云）要如抄一下说处中抄之。
    抄。三成佛迟速异（文）问。迟速异者。一乘为速。三乘为迟欤。为当如何。答。案抄意。一乘迟速自在。三乘唯迟非速。故云长短自在不局三祇等。故会解云。念却圆融迟速自在。故不定三祇（已上）思之。
    抄。四释佛局异（文）问。有人云。虽凡圣同许见十身。而为门不同也。谓地前以应身为门。融即十身而见之。地上以报身为门。融即十身而见之。故纲目释今经教主融三世间是十佛之身云。地前所见非实报故。然居花藏非局化故（已上）唯此虽十佛身为门不同云事分明也（云云）此义如何。答。此义不尔。且探玄记第四（贤首品）云。以信满成此普贤位故。同普贤等广大三业。该因及果。遍一切处。尽一切时。常作无边法界大用。此为恒式。当相而论不依诸位（已上）。当相者此法界当相也。
    抄。地狱天子六年比丘（文）问。地狱天子肉眼彻周法界者。指小相品何文哉。答。会解云。经云。得十种清净眼等（已上）私检云。地狱天子于地狱中得十眼耳等（云云）又明见盖益中。金网转轮王摄化转益中。遇其光明之众生。得第十地。得十种清净眼耳等。成就清净肉眼（云云）次显境分齐中云。菩萨业报清净肉眼。于一念中。见百亿广大佛刹尘数佛。如颇梨镜。照十佛刹尘数世界（云云）问。六年比丘肉眼彻周法界者。指法界品何文乎。答。会解云。得三昧名无碍眼。见一切佛境界等（已上）问。正披彼品。明六年比丘得益。且举一定。今会解记所引文是定体也。次明定用中。有天眼天耳他心宿住之四用。虽天眼用中云悉见十方无量无边一切世界等。全不说肉眼用。尔者今指何文乎。答。
第0章     抄。十流通付属异（文）圆觉经下卷（圆觉菩萨章）云。三世如来之所守护（已上）同略疏第四。亦如花严经云。我等诸佛护持此法。今未来世一切菩萨未曾闻者皆悉得闻（已上）同抄第六下云。疏诸佛者。只如诸部般若多是天帝守护。法花是菩萨守护。花严及此经是诸佛自护。良由根本法是佛师故（已上）问。大般若经四百三十九（东北方品第六四十三之二）复次舍利子。我涅槃后之时。后分后五百岁。如是般若波罗蜜多甚深经典。于东北方大作佛事。何以故。舍利子一切如来应正等正觉所尊重法。即是般若波罗蜜多甚深经典。如是般若波罗蜜多甚深经典。一切如来应正等觉共所护念（已上）如此经文般若经是诸佛护持云事分明也（是一）又李长者花严合论第一品。维摩花严相对明十别中云。十所付法藏流通别。以彼维摩经嘱累品中。诸佛告弥勒菩萨言。弥勒。我今以是无量亿阿僧祇劫所集阿耨多罗三藐三菩提法付嘱于汝故。即以其经付属已。成菩萨已生佛家者。花严经如来出现品中。付属流通即以其经法付属凡夫初心。始能见通生在佛家者○花严经云。此经珍宝。不入一切余众生乎。唯除如来法王真子生如来家种如来种诸善神者○此经意者。付属凡夫令觉悟入此法门故。令生佛家使其转教佛种不断。即凡夫令得入真之境。若嘱累诸大菩萨。凡夫无缘。诸圣自明。无凡夫修学者。凡夫道中佛种即断。此经散灭。以此义故。付属凡夫令修。不付已别大菩萨旧见道者（已上）。如此释者。今经不付属佛及菩萨。唯付凡夫。是为甚深（见）尤有其谓。又引经文为依凭。然今反成诸佛流通之义。如何。答。
    疏。四齐朝隐士（文）法华玄义第十云。二出异解。即为十意。所谓南三北七。南北地通用三种教相。一顿。二渐。三不定○一者虎丘山岌师述顿与不定。不殊前旧。渐更为三○四者北地师亦作五时教。而取提理彼利为人天教。合净名般若为无相教。余三不异南方（已上）释签无释。问。此北地师者。即今刘虬也。既云南北地通用三种教相。明知此师亦玄三种。今何云立顿渐二教乎。答。
    抄。二喻并出现品文（文）问。日照高山喻者。抄下释为教本故之中已引之。于慈龙降雨喻者。全无引之处。何云已引乎。答。会解云。今皆云已引者。失于照对尔（已上）一义云。并出现文者。双指二喻之所出也。次云前来已引者。别指日照高山喻也。故圆觉大钞二上云。花严云。如日初出先照高山。即是顿义。又如慈龙降雨。即是渐义（二皆出现品。已上）准此注文。
    疏。一南中诸师（文）释签第十云。言南三北七者。南谓南朝。即京江之南。北谓北朝。江北也。自宋朝已来。三论相争其师非一。并禀罗什。但年代淹久。文疏零落。至齐朝已来。玄纲殆绝。江南盛弘成实。河北偏尚毗昙。于时高丽朗公至齐建武来。至江南难成实师。结舌无对。因兹朗公自弘三论。至梁武帝敕十人止观诠等令学三论。九人但为儿戏唯止观诠习学成就诠有学士四人入室○故知南宗初弘成实。后尚三论。近代相传以天台义指为南宗者非也。自是山门一家相承。是故难则南北俱破。取则南北但存。今时定北宗者理俱舍唯识。南方近代亦无偏弘其中。诸师所用义意若凭三论。则应判为南宗（已上）会解云。天台云南。谓南朝。即京江之南也。以当宋齐梁陈之间诸师以此四代皆都建康而曰南朝也（已上）。
    疏。而央掘经六年之内（文）问。正披掘摩经第一云。如是我闻。一时佛住舍卫国祇树给孤独园。尔时世尊与无量菩萨摩诃萨俱。及四部众（等文）又云。如来大慈。是无畏处。等视众生。如罗□罗（已上）又云。如上座迦叶等八十大声闻乃至亿耳。一切皆舍诸大宝藏。出家学道（已上）然云。抄五上引十二游经云。第三年化迦叶兄弟三人。第五年度身子目连（已上）又罗□罗者。释尊成道夜诞生。而九岁出家。岂六年已前所说经中载罗□罗事乎。又祇洹精舍者第八年造（云云）今云六年者。有何依凭哉。答。玄义第十难此师中云。又成道六年即说殃掘摩罗经。明空最切。此非无相谁是无相耶（已上）。
    疏。是为偏方不定教（文）意云。顿渐二教显露遍令被四海八埏之化仪。今不定教偏为一类机故云偏也。决择云。疏偏方不定者。一云方者法也。即偏为一类非渐非顿根说大乘法。故名偏方。二云方者处也。通途时处正弘于小。偏于一处而说大乘。故名偏方。言不定者。渐顿不摄故名不定（已上）问。不定教者唯局大乘欤。为当通小乘欤。答。此诸师所立唯局大乘。故下抄云。加不定免有大乘之难（已上）又若谓不定教通小乘者。何故下破第五时教中。以涅槃之时有小乘之见方为难哉。至下疏云。拣七不定等之文处。委细可记之。
第0章     抄。信法未久（文）上宫王胜鬘经义疏云。信法未久者。谓信大乘法未久也。言王与夫人但信小乘法来久而未信大乘。如来在一树下说法时。波斯匿王击鼓来奉佛。佛知故问。此何声也。阿难依实而答。时佛言。世王击生死鼓。我为法王宜击法鼓。即说法鼓经。于是王及夫人始信大乘。未久即遣使告于女胜鬘也（已上）。大法鼓经卷上（求那跋陀罗欤）云。如是我闻。一时佛住舍卫园祇树给孤独园。与大比丘众五百人俱○末利夫人各与无量大等属俱○尔时彼斯匿王从卧而起。作是思惟。我今应往至世尊所。念已即行击鼓吹呗。往论佛所○（等文）问。下卷云。唯有此经。是无上说○如来藏常住妙典（已上）同上卷云。常解脱非名妙色。湛然住非声闻缘觉菩萨之境界（已上）匿王末利同列众会。闻常住义如信受也。问。彼法鼓经上卷云。佛告阿难。三世诸佛悉有此法（已上）下卷云。尔时迦叶阿难贤护菩萨等无量大众。闻佛所说欢喜奉行（已上）。阿难既列同闻众。明知应是成道二十五年已后之所说。何云初说又云未久哉。答。如是相违。其例非一。且如四分律第二卷杀生戒缘起中云。佛告阿难。今可集说比丘会讲堂（等文）饰宗记第三云。佛在五年已制初戒。阿难乃是得道日生。至制戒时才年五岁。如何缘起有阿难名○杀戒缘起亦有阿难。六年各分如何通释。今详此等诸说不劳起诤。异部相望年岁何定。且如佛涅槃日便有二月八日之异。诸部异说非可辄通也（已上）。此云初戒者淫戒也。如是异说其事极多。即今四分律第一说淫戒缘起云。尔时世尊在毗舍离。时迦兰陀村须提那子。于彼村中饶财多宝。特信牢固。出家为道○将诸比丘还归本村○与故二行不净（已上）故二者本妻也。此淫戒者佛在五年时所制也。然善见论第六云。佛成道十二年后。须提那出家。须提那在他国八年学道。八年后还迦兰陀村。佛成道已十二年。须提那出家已经八年。婢如是故不识入（已上）。
    抄。金光明经既非第一（文）问。清凉大师意。可许金光明经属不定教之义乎。答。抄下文明顺理中。拣去不定。及从多分。则五时次第无过（云云）顿不定之二教更无难破。故知可许之。问。正披金光明经。读诵大乘方等经典。是以天台师判入方等部。安般若经前。属次第教。不许不定教。如何。答。会解云。据天台光明玄义云。旧明此经非会三非褒贬非无相。不例问闻众。不在五时次第。而明常住者。是偏方不定教。此则由经初不例众。但云是时如来游于无量甚深法性等。既无常随等众。故非次第之教也。若尔既信相疑佛寿八十入灭。岂非末后明常住耶。答。据真谛三藏云。此经是法花之后。涅槃之前。九十日说引涅槃云。佛告波旬。却后三月吾当涅槃。信相闻斯知八十应灭（以真谛但立三法轮。从十三年后皆持法轮故。法花光明至。涅槃皆持法轮。不同南中第五方明常住也。）据此则光明在法花之后涅槃之前。退非同归。进非常住。而经明常义故。属不定收也。若天台并不许南中并真谛之说。自判属方等部收。彼引据云。按下文云。曾闻过去空闲之处。有一比丘。读诵大乘方等经典。断云。既言方等。岂非久耶。若尔却在般若之前说。今问彼云信相因何在二十年间。便知佛八十入灭。而生疑耶。若谓法花云如来不久当般涅槃。并普贤观云当入涅槃。不可定。于九十日说却是方等者。不久之言亦在法花。何忽于方等中生疑。又言不久。岂是指后三十年为不久耶。若谓由经明文。云如是方等大乘者。此亦不然。如北经涅槃第四。约半满中合喻○毗伽罗论者（即满字）所谓方等大乘经典○此则明文。以涅槃经满字。方等大乘亦应判为方等时教。故知天台此义非正故。吾宗多依南中但属不定。于义无伤（已上）。
    抄。又叹佛三身（文）问。胜鬘经意。三身俱常住可云欤。答。准今抄释。唯法身常住也释见。付之不明（云云）。
    疏。六上云。涅槃经说转无常识护常识故。诸大乘经其又非一同。所依本有可得是常。能依修起宁无生灭耳。依唯识所依常故。能依亦说为常。非自性常。是有为故。若起信等始觉同本亦皆是常。胜鬘经云。一切法常住故（已上）抄十四上云。先依法相宗。言非自性常者。自性即疑然。当此约法身。报身名相续常。即上能依亦说名常。常一者化身名不断常。应用不断故。即起信下。二依法性宗先引论。谓本觉是法身。始觉是报身。既云始觉同本觉。无复始本之异名。究竟则二常无别也○胜鬘经云。一切法常住者。若别说三身。如来妙色身世间无与等无比不思议。是故今敬礼则说化身。如来色无尽无遍亦复然。即叹报身。一切法常住即叹法身。是故我归依。总归三身。既云一切法常住。则上二身岂非常住。亦同法花世间相常住。世间尚犹常住。三身岂得无常（已上）。
    抄。金光明经三身品中（文）问。金光明经意。说三身俱常住欤。为当唯法身常住可云欤。两方若云三身俱常住者。报化二身是随染业幻之大用随机应同之佛也。争云常住乎。是以今抄释广说法身常住故。简去报化二身。不云常住也。何况震旦人师解释中云。七卷金光明经云。应化两身是假名有。非是真实。念念生灭故。名曰无常（文）若依之尔者。起信论疏（上卷）云。报化二身真如大用。无始无终相续不绝。故如金光明经云。应身者从无始生死相续不断故○问。始得自利已。方起利他业。云何利他说无始耶。答。有二释。一云。如来一念遍应三世所应无始故。能应则无始○二云。以无明尽故始觉即本然。彼本觉无始世来。
    嘉庆二年九月五日。于东大寺戒坛院东一室。如形令书写了。

圆宗末学小沙弥玄融（三六）
演义钞二下纂释第二
演义钞二下纂释第三

　　
　　　　　　　
  　
　

    疏。或但分为二（文）问。前已引半满立教乎。何重列之乎。抑南中立半满二教之师者谁人乎。答。决择云。前唯据法。此兼约时。故钞钞云。既破五时。四三二时皆已破竟也（已上）会解云。疏或分为二即是半满者。此与无谶名同。彼通此局。以此唯就渐中分。尔今不指能判人者。据天台法花玄义云。菩提流支明半满教。十二年前皆是半字。十二年后皆是满字教（彼云。南北通判顿渐不定三教。渐中开合不同。此正渐中分半满也。）然彼列在北地判教中。今谓南中故。略不指人名也（已上）私云。上一音教中已引菩提流支故。今重不指人名也。
    疏。最后双照一切众生佛性（文）问。双照者何乎。答。疏下文云。小大各有四门（已上）抄引涅槃经广大大乘四门中明佛性双具四门之相。可见之。
    疏。比与唐三藏三时（文）问。清凉大师意可许深密经第三时中广摄法花涅槃等经之义乎。答（云云）两方若云摄者。深密三时者。对三乘根性之一类机。分别五性名别之旨故。不可有广摄法花涅槃等一乘了义经之义。故今疏下文云。大般若深密等经皆是未说法花之前。就其长时。云定性无性。非永定永无（文）若深密第三时广摄法花等者。何如是可云乎。若云不摄者。今引笈法师三教毕。此与唐三藏三时之教大同（文）既笈法师所立之第二时教摄法花。第三时教是涅槃经也。岂非所指同此唐三藏三时教广摄法花涅槃耶。是以复古记上卷（分教开宗章）云。会深密者。以时收渐教也。五时则于后开于法花涅槃常住妙典为四五时。今合五作三。第三时中收经甚宽。又持法轮义亦通也。深密经亦说真如妙有。但奘师所宗宗于不变湛然有耳。今约通略分教（已上）无德所判分明也。何云不摄乎。答。
    疏。真谛三藏（文）问。真谛玄奘同立三时教。所依之经文亦全同也。何举一师不例指余师。各别列之乎。例如云半满二教中。先举无谶指同远法师等。今何不尔乎。又真谛在前代。何列后乎。答。今举笈法师指同玄奘真谛而各别举之者。玄奘所立是西域中所摄。真谛所立是此方所摄。又指年纪是不同也。又所依经别故别指之也。又刊定记第一立三种教。亦有四家。一光该。二玄奘。三真谛。四吉藏（云云）准此可知。问。探玄记明立教差别有十门。初叙古说。有十家中。第二陈朝真谛立渐顿二教。六同延法师所立。又虽立三论。西域中所摄也。故探玄记云。第三述西域说者。真谛三论笈多四教波颇五说并如别说（已上）准此真谛在西域立三论。来此方立渐顿二教。今何以三论属此方立教乎。答。一义云。真谛始在西域已立此三论。来此方亦弘此立教。不同彼智光戒贤唯在西天不来此土。故云尔欤。
    抄。彼云谓佛二月（文）问。今云彼云等者。引何疏记乎。答。会解记云。钞前文稍略彼云等者。即真谛部异执记说也。故下疏引云。真谛部异执记云。三十八年后说解义经等（探玄但云真谛记说）然真谛译部异执论一卷是天友菩萨造。此云记。真必释此论也。据开皇三宝录。列真谛所述。然无部异执记。而有转法轮记一卷。恐是部异执之别名。今叙三法轮。应是此记也（已上）历代三宝记第十一列真谛所述云。金光明疏十三卷太清五年出。仁王般若疏六卷太清三年出。起信论疏二卷太清四年出。中论疏二卷九识义记二卷太清三年出。于新吴美业寺出转法轮记一卷同三年出（已上）会解记依此文如是释也。但此三宝记之所列是梗概不尽彼所述。何约此文定判部异执记之有无乎。故演义抄五上云。疏又真谛引真实论。亦有十义。恐繁不引者。即真谛三藏古事记中引（已上）十义者。佛十义也。又梁摄论序（慧恺述）云。本论三卷。释论十二卷。义疏八卷（已上）又四分律戒本疏四上云。若依真谛三藏九卷杂记云。袈裟是外国三衣部名（已上）既如此之疏记于彼三宝记中不列之。故知以彼记之所列。不可定真谛所述之有无欤。愚案云。如有部异执记欤。部异执论云。旧所出经论中亦有十八部名。但音多讹异。不复如本。今谨别存天竺本名仍以论。初大众等名次第相对翻之。难殊难。具如义疏中释也（已上）既本论末后释者。自加词云如义疏中释。明知释者自作义疏释部异执论。是名了异执论说。不可混乱转法轮记欤（是一）。
    抄。智慧江边（文）问。深密经第二时说般若者。八部般若中何乎。答。刊定记第一（本）云。次为发趣菩萨乘者者。鹫峰山等十六会说法。般若此即第二无相法轮（已上）问。彼经有四处十六会。今云智慧江云四处中何乎。是以天台宗。深密第二时非十六般若经（云云）如何。答。下引会解记。可见之。
    抄。解节等经（文）问。等者等取经乎。答。会解记云。然据大周目录云。解节经。善见解深密第四一品十纸。据此则解深密之别名。故菩提留支译名深密解脱经。玄奘译云解深密经。又求那跋陀译二卷。云解脱了义经四经同本。准此等取同本异译之经欤。
    疏。三十年后具转照持（文）问。探玄第一并今疏下文共云三十八年。今何但云三十年哉（是一）又深密经是净土所说也。何以娑婆时处定彼经三时之年限哉。尔者解节深密两经同本云事不可尔欤（是二）如何。答。会解记云。然探玄并下疏皆云三十八年后说解节经。今疏抄并云三十年后。未审何者为正。然探玄云。真谛此说必有圣教。岂可自作年数。据此则知。光明但有三轮之名分其年数。又别自有据。又今者解节即真谛目深密经。然深密自在净土说。非鬼王法堂。今作此指者。应指三十年始说经。非解节经正在彼说。例如照此轮在智慧河边说。然般若十六会四说处（鹫山祇园摩尼藏殿白鹭池侧。）皆不在智惠河边。亦是指七年之始。尔亦解节经正在鬼王法堂说。然是解深密别译者。但真谛目处则不同尔。例如一卷解节经。在崛山说。亦是解深密经中分出。然自其说处亦自不同故得知也（已上）此作两释。且初释意例如观无量寿经。虽王舍所说。而经初列六成就中。云耆阇崛山。善导科云化前序（云云）。
    疏。或分为四即宋朝笈法师（文）问。上云武丘笈。今云宋朝笈。同名法师岂不相乱乎。又天台玄义第十云。宗爱法师顿与不定同前。就渐更判四时。即庄严旻师所用三时不异前。更于无相后常住之前。指法花会三归一万善悉向菩提。名同归教（已上）今云笈法师。有何依凭乎。答。会解云。前约处擛拣故云武丘此约。
    疏。万善悉向菩提（文）问。人天有漏善根成佛国可云欤。答。
    疏。二者即前刘公（文）问。准天台玄义。北地师作五教（云云）今何云南中乎。答。会解云。玄义叙云。北地师亦作五教。而取提谓波利为人天教○然刘虬乃荆州隐士。正在南中。此则南北皆此立尔（已上）。
    疏。上来诸师（文）问。上来诸师（云云）尔者玄奘·真谛·刘虬。同立顿·渐·不定之三教欤。答。会解云。如唐三藏唯分三时。不立顿与不定。故教章云。此三法轮中不摄花严。故无顿教也。又真谛亦立顿渐。如探玄云。真谛等立顿渐二教（即前隋意顿渐）然不立不定。又刘虬亦无不定教。然虬顿渐亦与谛不同。如上疏辨。然上三师次无不定之教。则招难尤多。除此三师余立不定。尚招多难（已上）准此释可见今疏文起尽也。问。了义灯第一云。为对渐悟即说三时。若对顿悟无三时别（已上）又云。若约顿悟可立一时（已上）准此玄奘立释存渐顿二教乎。答。彼顿者不可别指一经。纵虽小乘经。而若有顿机闻之悟二空。则不依次第。故云顿也。故灯第一云。若约顿悟可立一时。又约被于顿悟之人随说何教。而能顿悟。一会所说二空之理。双除二执故名一时。所以鹿苑初说四谛法轮。无量入于初地等。若闻四谛不悟法空。云何得入初极喜。不定一会名为一时。约顿悟。了随所闻教。常悟空有。乃以二空始终一化。名为一时（已上）。
    疏。成实云我今正明（文）成实论第一（归敬偈末复）云。诸比丘异论种种佛皆听故。我欲正论三藏中实义（已上）同第十四（减法心品百五十三）云。又二种观空观。今我观空观者。不见假名众生。如是见正阴中无人故空。若不见法是名无我（已上）又云。以第一义谛故空。非世谛故空。第一义者。所谓色空无所有乃至识空无所有。是故若人观色等法空。是名见第一义空（已上）同论第十一（身见品百三十）引罗陀经两处文竟即云。是经中说五阴无常。众生空无。先经中说五阴散灭。是为法空（已上）成实论说生空法空。遍在一部。其二空之名目正出此不今文。问。成实论意明人空二空（文）尔者析破明空欤。为当诸法当相即空之义欤。答（云云）两方。若云明析破之空者。正见成实论（第三卷法缘品）云。若人习此正论。则知诸法皆自相空（等文）又（第十四卷灭法心品）云。五阴实无。以世谛故有。所以者何。佛说诸行尽皆如幻如化。以世谛故有。非实有也○以第一义谛故空（等文如文引）既云皆自相空。又云尽皆如幻如化等。岂非当相即空哉。若依之尔者。彼论身见品引罗陀经云。随诸阴相在。则我心不异毕竟断。以因缘不灭故。如诸树虽煎伐焚烧乃至灰炭。树想犹随。若此灰炭风吹水漂。树想乃灭。如是若破裂散坏灭五阴相时。乃名空相具足（已上）是即析破以灭色。方名空相具足。全非当相即之义。如何。答。
    抄。一后多分少分说（文）问。今多少者。其义如何。答。准圆觉大疏。释下不显了。则阿含部中但有此有此无是老死之一句。明法空义。其余一部始末多明人空义。故云尔欤。例如诸处释宗趣云语之所尚曰宗。思之。一义云。二十部小乘合为六宗。于中分别者。大疏一下云。前四唯小。五六通大小（已上）抄四下云。就五六立在小乘。义通大乘故。云通小大（已上）第五俗妄真实宗。即说出世部及末经部。第六诸法但名宗。即一说部。此二部全末经部一半义通大乘。故云少分也。余十七部全本经部一半是唯小。故云多分也。又五六通小大。而正是小乘兼明大乘少分。故云多分。但明人空者弥显也。又探玄五教章共释第六宗云。此亦通于初教之始（已上）思之。问。第三法无去来。而第四现通假实。此亦并明法空之一分。何少分法空之义但属五六两宗哉。答。第三法无去来。而存现在实有。第四亦云现通假实。并未是知诸法皆空之义也。
第0章     抄。二从显了（文）问。显了未显了者。其义如何。答。圆觉大疏一上云。但说人空。不说法空（杂阿含云。无是老死亦不明显。已上）同大抄三上云。注杂阿含等者。如前所引。无是老死（法空）无谁老死（人空）亦不明显者。虽有此言不具释故。于处处文更不说故（已上）意云。虽才说老死法体空。而不明显其法空之义相故。云不显了也。一义云。大般若经第三（学观品第二之一）云。若菩萨摩诃萨欲通达一切法如幻如梦○如变化事。唯心所现性相俱空。应学般若波罗蜜多（已上）准此体达万法唯心。方可得如幻即空之真法空。故知虽小教说法空。而未知唯心故。法空之义不可明显也。一义云。三论玄义（吉藏撰）云。问。小明一空。大辨二空。可有差别。既同其二空。大小何异。答。虽同辨二空。二空不同。略明四种。一者。小乘析法明空。大乘本性空寂。二者。小乘但明三界内人法二空。空义即短。大乘明三界内外人法并空。空义即长。三者但明于空未说不空。大乘明空亦辨不空。故涅槃云。声闻之人但见于空不见不空。智者见空及以不空。空者一切生死。不空者谓大涅槃。四者小乘名为但空。谓但住于空。菩萨名不可得空。空亦不可得也。故知虽明二空。空义有异。故分大小（已上）
    疏。涅槃亦说（文）涅槃经二十七（北本）首楞严三昧者。有五种名。一者首楞严三昧。二者般若波罗蜜。三者金刚三昧。四者师子吼三昧。五者佛性。随其处处得名（已上）问。般若有二种。一者三德中般若。二者六度中般若也。彼涅槃经所说。是三德中般若。今所论者。六度中无相般若也。岂引彼为今妨乎。答。玄义中遮此救云。彼即救言。经称佛性亦名般若者。是三德之般若。何开无相之般若。若尔者。涅槃第八何意云。如我先于摩诃般若中说我与无我。其性不二。不二之性即是实性。实性之性即是佛性。如此遥指明文灼然。何意言非（已上）意云。涅槃经明指般若经所说之实性即名佛性也。
    疏。又般若离四句（文）问。离空相之真般若者。为因自宗始教执无之空。为终教无性真如之空。答。准会解意。指依他无性之真空（见）抄三上云。空是即有之空故。虽空不断。斯则即俗之真也。不同始教如龟毛兔角方说名空（已上）法界观注云。性空真如一相无相（已上）务本记云。随缘无碍故曰性空（已上）准此可知。会解记意。般若之空通但空与真空。其但空者始教也。真空者终教也。
    抄。空尚是四句何况有耶（文）上云。般若离四句者。是空四句也。即如上所引经。云非有相非无相等是也。今不坏四句者。是有四句。应知。
    钞。文可知（文）问。钞下揲释之。外更无余文。何云余文乎。答。钞释四句中一句故。指余三句故。会解云。言余文可知者。既般若不坏有者。体色明空虽不坏有。以无自性故亦非有也。双取则两亦互泯。则双非故云可知（已上）。
    钞。智论云一切实（文）问。实非实者何乎。答。决择云一切实等者。如次配真谛俗谛。双表中道。双遮中道也。或有空俱非四句皆实故。云一切实○四句皆亦实非实○四句皆非实非非实（已上）愚案云。为证四句义引智论。故知实者有也。非实者空欤。但抄云四句皆实。
    钞。即中有遮有表（文）会解云。以因缘所生法上说四句故。即空是空句。即假是有句。于即中内即有遮表。双遮显中。是双非句。双表显中。是两亦句。故云即下二句也（已上）。
    钞。结立正哉（文）问。科意如何。答。会解云。上立初二两时。要须各具四门。故云是知大小各有四门也（已上）。
    钞。昆勒论（文）会解云。昆勒论。此云箧藏。有三百二十万言。佛在世时大迦旃延之所造也。佛灭度后人寿转灭。忆识力劣。不能广诵。诸道人撰为三十八万四千言。若人入昆勒门论议无穷（已上）。
    抄。恶性车匿见此入道（文）问。车匿入道者。为佛世已入道。为当遥指灭后当入之事欤。若云佛世已入者。智论第二卷中。阿难临涅槃时诸问四事中。云恶口车匿云何共住（已上）若已入道者。何如是请问乎。若云指灭度者。既云见此入道。明知佛世已入道（见）如何。答。智论第二云。佛告阿难○车匿比丘如梵天法治。若心软复。应教迦旃延经。即可得道（已上）阿难互问灭后事。然弗如是告敕。既云即可得道。明知遥指灭后事也。探玄记第二云。为说迦旃延经。此云离有无经。破我慢心也（已上）。
    抄。五果指定（文）问。何不指定乎。答。会解云。梵云婆粗富经。此云犊子○以此部律文未至此方。难以核定故。云恐来始定（已上）私云。迦旃延经亦未度经也。弥难指定乎。钞如涅槃经云。
第0章     抄。如乳有酪等（文）涅槃经第二十六（高贵德王品第十之六）云。善男子。如汝所说。若乳无酪性。不应出酪○善男子。如其乳中有酪性者。不应复假前缘力也。善男子。如水乳离卧至一月终不成酪。若以一渧颇求树汁投之于中。即便成酪。若本有酪。何故待缘。众生佛性亦复如是。假众缘故则便可见○若待众缘然后者。即是无性。以无性故。能得阿耨多罗三藐三菩提（已上）问。今云乳有酪性。而下云乳无酪性。如何。答。经自说云。若待众缘即是无性（云云）何更疑乎。但决择云。言有但有因性。言无但无果性（已上）会解亦同。如下引。
    抄。石无金性（文）问。涅槃经二十八（小本）云。譬如众石有金有银有铜有铁○我说二因。正因缘因○以二因缘得阿耨多罗三藐三菩提。如石出金（已上）集成记云。智论三十六云。法性名为本分种。如黑石中有金性。白石中有银性（已上）今何云石无金性乎。答。会解云。言石无金性等者。现因无果性也（已上）所喻之法既云因缘得菩提。能喻之石亦待众缘可出金。若不藉众缘不可出金。故云石无金性也。
    抄。迦毗罗城空（文）决择云。言迦毗罗城空者。各归四大故。大涅槃空者。各归三事故（已上）摄所成之城。归能成之四大故。云城空也。三事者。法身般若解脱之三德。合此三德为涅槃故。离此三德无别涅槃。
第0章     钞。非有如虚空（文）虚空是且许无为常住故。假对佛性之有德而简之也。兔角可知。会解云。非有如虚空等者。经云。善男子。众生佛性非有非无。所以者何。佛性虽有。非如虚空。何以故。世间虚空虽以无量善巧方便不可得见。佛性可见是故。虽有非虚空佛性。虽无不同兔角。何以故。龟毛兔角虽以无量善巧方便不可得生。佛性可生。是故虽无不同兔角。是故佛性非有非无。又三十七云。若有说言众生佛性非有如虚空。非无如兔角。何以故。虚空常故。兔角无故（已上）上所是第三十五（迦叶品第十二之二）。
    疏。净名云佛身无为（文）问。清凉大师意。可许净名经摄第三时抑扬教中之义哉。答。按抄意。但破不明常义。而不破摄第三时教之义也。问。玄义第十云。说般若时。诸大弟子皆转教说法。虽不怖取。盛以具知菩萨法门何得破诃茫然不识○故知褒贬不应在般若之后。非第三时也（已上）意云。净名经明褒贬。不可居第二时般若经之后。以净名经在方等部内。抑挫二乘褒扬菩萨故。至般若经具知菩萨法门。转教说法。若云净名经在般若经后者。般若经中具知菩萨法门竟。何却得破□茫然不识乎（为言）此释尤有理。如何会通乎。答。会解云。彼意以净名在方等部中故。破不合在般若后。今疏主但引彼破不明常住者。此难立名而已。然不妨是第三时。故圭山云。渐设五时之异。而吾宗取净名不妨在第三时也。然彼又云。净名所诃事在往昔。近述前语以辞不堪。当知十二年前已应致诃。据此则知天台。谓净名诃二乘时。自在十二年前。若说净名经时。正在方等部内。不在般若后也。今问彼云。如阿难是佛成道夜生二十出家三十命为待者。彼宗十二年说阿含。八年说方等。是则说方等时。阿难尚未出家。那得十二年前阿难亦被净名诃耶。故天台此说甚违理。故今疏主不可引此说也。故上抄但云。而所立名义之中皆有难也。下文云。拣去不定。从多分说。亦有理在故。吾宗不难彼五时次第也（已上）又云。更破般若。不合在第二时○此亦不引者。亦不妨南中立当第二。此亦顺三法轮等（已上）准此可知。但于般若经中。具知菩萨法门。何却茫然不识之难者。此难不然。般若经中具知菩萨法门。何亦抑扬哉。如次下引。故知如来善巧随时属便。折伏摄受不可定局也。
    疏。般若亦云（文）大般若经五百八十六云。又满慈子。如日轮出放大光明。萤火等光悉皆隐没。如是菩萨修行净戒波罗蜜多。回向趣求一切智智。普胜一切声闻独觉回向涅槃所有净戒（已上）智论三十五揲大品经文云。所以十方恒河沙舍利弗目连。不如一菩萨者。譬如萤火虫虽众多。各有所照不及于日（已上）。
    钞。逆顺出入（文）决择云。于色界四无色界四灭定一九次第定。自下向上。名顺出入。从上向下。名逆出入。或顺或逆。皆有全超半超以表自在故（已上）。
    疏。提谓虽说戒善（文）问。戒善者。五戒十善也。尔者清凉可许彼经说戒善之义乎。答玄义云。彼经但明五戒不明十善。唯是人教则非天教。纵以此为人天教者。诸经皆明戒善。亦是应人天教耶（已上）。
    钞。明究阴阳（文）问。五分律十五云。时有五百贾客。乘五百乘车。中有二大人。一名离谓。二名波利。二人昔知识死为善神。恒随逐之。作是念。今佛始成大道。未有献食者。我今当令二人饭佛使长夜获安。即以神力车牛皆踬。众人怖惧日向求神。彼神于空中语言。汝等莫怖。今佛世尊初成大道○未有献食者。汝奉上□密。长夜获安。众人欢喜。即和□密。俱树下（已上）宝积经第十一（密迹会第三之四）及普曜经等。并天神告知之。今何云易卜知乎。答。
    钞。知佛成道名为树神（文）问。今云知佛等者。虽知是佛。不知所名。故名树神欤。不知佛故。名树神欤。答。但总知是圣人。而未知名义故。见座树下即名树神也。起信疏下云。又如提谓等。以人天位见佛为树神。及天神身等准此。即六道众生慈见佛不同也。皆非出世相故非等也（已上）四分律戒疏二下云。问。不知是佛不得运者。若供不知不应得福。答。供本漫心生福。皆敬虽对佛身作树神想。以心通故。佛边得福。若本克心对佛神想别无福也（已上）准此等释。提谓漫心作圣人想。不克心作神想也。又圆觉大钞二上云。居士明究阴阳。赞龟易卜。知有圣人初出现在树下。谓为树神（已上）此释分明也。思之可知。
    钞。说世间因果（文）问。世间为因果者何乎。答。折薪记第二（教起前后）云。有义亦摄人天等者。即咒愿之词也（已上）。
    钞。不起法忍（文）大乘法苑林第四。得不起法忍即是初地。或第八地（文）会解云。不起法即无生忍。约仁王五忍明义。即当第四忍摄七八九地。柔顺忍即第三。顺忍摄四五六地（已上）。
    抄。名曰齐成（文）问。会解记引正文云。名曰密成。今云齐成。应是密字（已上）而圆觉大抄二上云。普曜经云。第二七日提谓等五百贾人。施佛□蜜。佛与授记。汝于来世当得作佛。皆同一字名曰齐成（已上）岂亦误哉。如何。答。
    钞。卷当第八（文）会解云。然第三会报自第八卷。今所引者即第十一卷末并十二卷初说也（已上）。
    抄。一拣云不定（文）问。今云不定者。为顿渐不定中不定。为当如何。答。一义云。圆觉大抄二上云。一简去不定。则无克定之失。不违密迹等经（初空后有。先大后小。是不定也。今简去之。则先小后大初有后空之判无失。非谓指前不定教也。彼于顿渐中不定。此唯于渐教五时中不定也。）二从多分说。则不违自所立义。故有理在（已上）粗字全写今抄文。而更加注文。意云。于不定教应有二种。一于顿渐中有所不摄之一类大乘经。是名不定教。正是南中诸师所立者是也。二唯于渐教中亦有不定。谓渐教者要可先小后大。而亦有先大后小之一类。即密迹经中。成道第二七日说三乘。阿含经中说如来涅槃之相。是名渐中不定。今简去此不定者。彼诸师等所不存知也。故知南中诸师唯为免。初有大乘难故立不定教。而非为既复有小乘离也。一义云。会解记引此觉抄注文竟即释云。此上虽辞应。更详总明违顺。并结成违顺。二科疏意以定差当。此不详辨也（已上）此师意云。今抄云有二义故者。若约刘虬不立不定教。则为成顺理故。简去不定也。若约通观等立不定教。则从多分故成顺也。谓小乘多分不明法空故。名有相教等（为言）一义云。一拣去不定者。具含二义。谓笈公惠观等为妨初有大乘难。加不定教。而犹不免后有小乘之不定失。故今拣去之。刘公以总不立不定教故。亦可拣去之。故知初拣去不定之义。不局刘虬。可通惠观等也。
    疏。二后魏光统。花严传第二云释惠光。姓杨氏。定州卢人也。年十三随父入洛。四月八日往佛陀所。从受三归。陀异其眼光外射如焰。深惟必有奇操也。苦邀留之。且令诵经○至夏末度而出家○时人号之圣沙弥也○陀曰。此沙弥非常人。若受大戒。宜先听律。律是慧基。非智不发。由是多习律行○会佛陀勒那初释十地。光乃命章开释。独最其功。又四分一部亦其草创。后更听花严。深悟精致。研微积虑。遂涉涅槃源○乃当取匠恒亲讲授。光以为。正教之本莫过斯典○有疏四卷。立顿渐圆三教以判群典。以花严为圆教。自其始也○司徒高散曹仆射高隆之及朝臣司马令孤子儒等。历代名贤重之如圣○初在京任国僧都。俄转为国统○奄化邺城大觉寺。春秋七十矣。常愿生佛境。而不定方隅。及气将欲绝。大见天台来下。遂乃投诚安养。溘从斯卒（已上）。
    疏。承习佛陀三藏（文）问。今云佛陀者。即是佛陀跋陀罗欤。答。不尔。是佛陀扇多也。花严传云。佛陀勒那初译十地（云云）即十地论序云。中天竺勒那摩提○北天竺伏陀扇多○译出斯论十有余卷（已上）准思可知。但伏陀者佛陀之讹转欤。问。正见续高僧传。先第一卷（译经篇初）菩提留支传中云。又有北天竺僧佛陀扇多。魏言觉定。从正光年至元象二年。于洛阳○译出金刚上味等经十部（已上）正光年者。后魏孝明帝（是第八帝）正光元年庚子也。元象者。东魏孝静帝之年号。但一一年而相当后魏文帝（是第十帝）大统四年戊午。从正光元年至元象。都经十九年也。然今抄所引佛陀三藏传者。是彼同传第十六（习传篇）具如次下引。而言当后魏孝文者。是第六帝延兴元年辛亥至正光元年庚子。总经五十年。岂非时代悬绝乎（是一）况佛陀扇多此云觉定。佛陀此云觉者（云云）明知别人也（是二）又古今译经图记第三云。沙门浮陀跋摩或云佛陀。此言觉铠。西域○译毗婆沙论一部一百卷（已上）此亦名佛陀也（是三）又两卷旨归上卷撰号云。三藏佛陀撰。亦名法业（已上）今云三藏佛陀者。定应是佛陀跋陀罗。名相滥哉（是四）如何可指定哉。答。
    钞。佛陀是西域人（文）续高僧传第十六（习禅初）云。佛陀禅师。此云觉者。本天竺人○结友六人相随业道。五僧证果。唯佛陀无获。遂勤苦励节○时得道友曰。修道藉机。时来便克○卿于振旦特是别缘。度二弟子深有大益也。因从之游历诸国。至魏北台之恒安焉。时孝文敬隆诚至别设禅林○恒安城内虚家资财百万。崇重佛法为佛陀造别院。常居室内自静学一业。有小儿见门隙内。炎火赫然。惊告院主。合家总萃睹无所见。其通征玄观斯例众也。识者验以为得道矣。后随帝南迁定都伊洛。复设静院敕以处之。而性爱幽栖。林谷是托○有敕就少室山为之造寺。今之少林是也。帝用居处○时或告众曰。此少林精舍别有灵只卫。一立已后终无事乏。由使造者弥山。而僧廪丰溢。从彼至今将二百载。虽荒荐频繁。而寺业充实远用比之佛陀。无误传矣。时又入洛将度有缘。沙门遍光年立十二。在天卫井栏上反蹋蹀^6□。一连五百众人谊竞异而观之。佛陀目见惟曰。此小儿世戏有工。道业亦应无昧。意欲引度。权以杖打头。声响清彻。既善声论。知堪法器。问能出家不。光曰。固其本怀耳。遂度之○又令弟子道房度沙门僧稠。教其定业自他行东夏。唯此两贤得道记之（已上）寻云。如此传文云。结友六人。五僧证果。何故今云同学五人等乎（是二）又续高僧传第二十二（明律上）云。释慧光○年十三随父入洛等（云云）全同花严传。此并明惠光受佛陀度之年龄。何故一传前后或云十二或云十三乎（是二）。
    钞。反移都洛阳（文）且案绍运图。后魏有十二主。第一太祖道武皇帝拓跋氏。都云中。五主无异途。第六主孝文帝改拓跋姓为元氏。迁都洛阳。自尔以来号为元魏。相继经七世。总十二主。治天下一百十九年。其后分为东西两魏。
    钞。知后为则天所取（文）则天皇后出家可闲居少林寺之事。兼知见之也。
    钞。遂指水令西山透陇而流（文）有人云。少林等无用水。故佛陀以神力令水流出也。透陇者。冈名陇也。
    钞。一是稠禅师（文）续高僧传第六（习禅）云。稠以佛法要务悉在修心。财利动俗事乖道化。乃致书返之（已上）此是北齐文宣送财供之时事也。
    钞。故云稠公辞唐（文）会解引传云。稠以死要心因。证深定九日不起。后从定觉。情想澄然。因诣少林寺。祖师三藏呈己所证。跋陀曰。自葱岭已东禅学之最。汝其人矣（故今云得道）后诣怀州西王屋山修习前法。闻两唐交斗咆响振岩。乃以锡杖中解各教而去（已上）。
    钞。不同延公大小（文）问。唐本钞云。不同远公。仍为正乎。答。疏上文云。二隋延法师立渐顿二教。又唐本隋远法师等故。今抄亦有异本。但决择揲释。今抄云不同延公等。会解记云不同远公等。明知唐本亦不一准欤。问。大小相望者如何。答。决择云。延公大小由小起名渐。大小由小起名顿。约根性以判渐顿。此师空有陈名顿。空有随阙名渐。约化仪以判渐顿。故不同（已上）。
    钞。言具说者（文）问。光师意以何经教名顿教乎。答。抄云。言具说者。即如涅槃等（云云）付之不明正救光师花严。疏第一云。今此经者。三教之中盖是顿教所摄（已上）又云。顿者始于道树为诸大行一往直陈宗本之致方广法轮。其趣渊玄更无由藉。以之为顿（已上）此等解释并以花严经正判顿教。今何举涅槃经所说而释即是顿也乎。答。此事实难思。且致探象之料简者。清凉意云。光师判顿渐二教。少异诸师。谓佛为根未熟者。渐次先说无常后说常等。如是诸经并名为渐。故知此渐教者。局未尽理不具说之不了义经。不可摄涅槃等了义经也。若为根熟之辈。于一经中一时顿说常无常等诸法门。不前后次第历说。而具尽法义无一所阙。如是了义之诸大乘实教是名顿教。故通摄花严涅槃等经。非但局最初顿说。以名顿教故局花严经也。故折薪记云。然此中顿渐二教。渐约不具顿约具说○又说此中顿教即上渐教中次义（已上）上渐教中者。诞法师所立也。但上云一时顿说者。非一念一刹那名一时。例如玄赞第一释六成就中。此言一时。一则不定约刹那。二则不定约相续○说听事讫总名一时（已上）准思可知。但于光法师疏释者。且指所见之本经。一往示其相之许也。然不云局花严故。非重难势。况既云为诸大行一往直陈乃至更无由藉等。明知为诸根熟之大行机。于一经中具足演说法门。不历前后次第。故名顿。岂不通涅槃等经哉。问。若尔者。今顿教者。是化法之顿也。非化仪之顿。何疏云此亦化仪乎。答。先说空后说不空。如是渐次前后历说。既是化仪。今对此渐即一时顿演。岂非化仪哉。问。所立之趣向不可尔。光师自释云。顿者。始于道树乃至更无由藉等。定应是局花严一经。何况明判云今此经者顿教所摄哉（是一）然若如所立及折薪释者。但是延法师渐教有二义中。别取初义为渐教。偏取次义为顿。尔者彼顿教不可摄中。五教章释诞师顿教云。如直往菩萨。大不由小故名为顿。亦以无小故。即花严是也（已上）彼诞师者。即今延师也。既云无小。明知不具说。既不具说。故不可摄顿中。亦非渐故。如是顿说之经教今光统师不摄判欤。答。探玄记第一释此光师三教摄今圆经之相云。即以此经是圆顿所摄（已上）方轨第一云。此经即顿及圆二教摄（已上）意云。约化仪则顿教所摄。约化法则圆教所摄（为言）准此等释及今疏抄。私案云。顿教有二。譬如日出先照高山。又如日没时还照高山。虽先照还照有异。而所照高山全是一山。花严涅槃虽初说终说有异。而并同于一法门中具足演说一切佛法。共无由渐。故彼此同名顿教欤。问。若尔如花严约化法以摄圆教。于涅槃经亦可尔哉。答。不尔。顿义彼此同故虽俱名顿。而恐化法相滥故。别立圆教以为第三。独摄花严也。问。如光师疏释者。偏局最初顿说以明其顿。今何约于一法门中具足顿说一切佛法。广摄涅槃等诸经哉。若如所立者。深密经第三时双说三性三无性八识二我等。亦应是顿教哉。答。
    钞。三圆教者即是花严（文）问。光师所立渐顿圆三教中。今花严经者。何教所摄哉。答。进云。圆教者即是花严（文）付之不明。
    疏。此亦约化仪（文）抄释意云。此师所立教亦约化仪亦约化法。不同诸师偏约化仪但约化法等。谓渐顿约化仪。圆教约化法。故今对圆教一种亦约化法故。指渐顿二种者。亦约化仪也。例如彼有无等四句中双亦之句。准思可知。折薪记第二云。然此渐顿皆约化仪者。由圆教亦化法故。言亦也（已上）。
　　问。隋延法师所立渐顿约机以立。齐朝刘虬约化仪及时（等云云）明知今对彼刘虬可云亦约化仪。何对自所立之圆教哉。答。抄至自释成之。何及所论哉。问。抄下释吉藏三法轮中云。光统三教。二约化仪。一约化法。三皆对根。今此师立唯约化仪。准此可有亦约机根故云亦之义哉。答。准次下会通刊定记渐顿不分等三难。可知之。
    抄。此师所立义多唯理（文）问。此师所立义多违理。何云顺理哉。谓渐教者。先说无常。后说常。空不空等亦尔。准前五时之难。亦违胜鬘等在初时明常住。又违涅槃之时有小乘之释（是一）又三教中二约化仪一约化法。岂无立教杂乱过乎（是二）又渐顿中大乘可有权实。今不分之（是三）又虽约化仪立顿渐。而犹立教中不显权实义（是四）准难已前诸师。此等诸难尤是多。今何云义多顺理乎。答。前代诸师虽立教是多。未立圆教。况不显花严经说如来无碍解脱圆极秘密自在法门。何况简别渐顿圆之三类机乎。然今殊指圆教。云为于上达分阶佛境之者。正是初发心时便成正觉之机类也。又此等妙义非私所立。承习佛陀三藏。实是可信也。尤可依用。故至相大师搜玄记中盛依用此立教故。云多顺理也。既云多顺。明知有小违云事。即今所举诸经是也。
    疏。意明今时堪受顿者（文）禅深诠下（广明悟修渐顿竟）云。然上皆只约今生而论。若远推宿世。则唯渐无顿。令见顿者。已是多生渐熏而发现也（等文）
    钞。其第三亦约化法拣异前（文）决择云。此释妨也。应有。问。言第三亦约化法。何不疏亦约化法。答。有二意。一顿渐二名恐滥延师。以化仪拣之。故偏云耳。第三圆教前无师立无相滥。故不云化法。二从多分说。文显可知（已上）一义云。

演义钞二下纂释第三
演义钞二下纂释第四


　　　　　　　
　　　　　　　
　　　　　　　

    疏。三隋末唐吉藏（文）问。吉藏法师立几教判一代诸教乎。答。疏云。吉藏法师立三种法轮（文）付之不明。今此三转法轮出妙经涌出品。彼且别为一类滞小之人作此说。更非欲会通一代圣教。是以捡吉藏法花游意云。佛教虽复尘沙。今以二义往收。则事无尽。一者赴小机说名曰小乘。二者赴大机说称为大乘（已上）此则以小乘大乘之二教可判一代圣教（见）今何违彼师所立出判教之相乎。答。实如来难。虽难思。且任清凉大师定判。捡彼法花游意云。问。三种法轮具几种耶。答。一往则花严为根本法轮。自花严之后法花之前为枝末之教。此经则属摄末归本。然法花结束一代该罗顿渐。则具足三轮（已上）既云结束一代。岂非以三法轮判一代乎。今抄释全写此游意之文。何违彼师所立乎。但于所出难之解释者。此且将化法判一代之解释也。今亦非不存之故。疏云据法但有大小者。即指此等释欤。然今就约化仪结束一代之定判。如此难破之处也。问。法花游意中十门分别。一大意门。二旨归门。三释名显门。四辨教意门等（云云）初大意门亦有十门。一欲为诸菩萨说菩萨行故说是经。乃至第六云。欲说三种法轮故说此经（云云）即引信解譬喻涌出之三品。以释三法轮。次至第四辨教意门举南方五时北土四宗竟。更述自义明二藏教。开大小两乘。是则为显说经之因缘。明三法轮。全非为判一代说教。何况既案一往之言。彼师亦许不尽理。何强难之乎。故知彼师意以二藏教摄尽一代。故游意云。第四辨教门。南方五时之教。北土四宗之论。无文伤义。昔已祥之。今略而不述也○问。若尔者即大小无分。浅深浑乱。何得论明声闻菩萨两经开大小二种乘耶。答。佛教虽复尘沙。今以二义往收。则事无不尽一者赴小机说名曰小乘。二者赴大机说称为大乘。而佛灭度后结集法藏人。摄佛一切时说小教名声闻藏。一切时说大乘者名菩萨藏。即大小义分浅深教别也。问。何以得知唯有两藏。答。中论云。前于声闻法中说十二因缘。后为习行堪受深法者以大乘法说因缘相。智度论云。阿难迦叶结集三藏弥勒阿难文殊结集大乘藏。地持论十一部经名声闻藏。方等名菩萨藏。而大品思益法花涅槃此四部经。皆对昔小称叹今大。即知一代始终俱明大小二教也（已上）既辨教意门中破南北立教竟。正举自立教云。佛教虽复尘沙。今以二义往收。则事无不尽（文）又云。一化始终俱得大小二教也（文）解释明镜也。何违彼师所判释三转法轮判教之旨乎。答。实如来难。其义尤尔。但今诸师判教自一教至五教。广列二十家。若有所立同者。更不别立。举一师指类之。然嘉祥所立二藏教。全是昙牟谶所立半满二教。其二教顺违则前已明故。今不可重举。然彼三法轮判教。且约化仪结束一代。正是彼师所存也。颇得下总相会通中依本起末摄末归本两门之意。又法花有诚文。故殊举此判教以明顺违也。尔者彼游意释何为相违乎。
    疏。二除先修习（文）问。吉藏师意。三法轮中枝末法轮者。局小乘教欤。为当通般若等诸大乘经欤。答（云云）若云局小乘者。彼师正自判自花严之后法花之前为枝末之教。岂非通指中间诸大乘经哉。若犹强云不通者。可有三法轮所不摄之经教。尔者法花结束一代该经顿渐之解释。岂非招相违哉。又无量义经云。四十余年未显真实（文）此诸大乘经已显真实欤。未显欤。若云已显者。违无量义经。若云未显者。岂非枝末哉。若依之尔者。经但云学小乘者。可局小乘（见）如何。答。
    疏。摄末归本法轮（文）问。吉藏师付立三转法轮。且摄末归本法轮之所归本者。即是法花一乘欤。为当指第一花严欤。答（云云）两方。若云即是法花一乘者。案三法轮之得名及次第。初名根本。次名枝末。后名摄末归本。若云摄末之末即是指第二枝末者。所归之本岂非指第一根本哉。若依之尔者。
    疏。据法但有大小（文）问。抄释枝末云。花严已后法花已前皆为枝末（已上）准此者。花严法花并为一乘。此二经之中间大小乘经皆名枝末（见）尔者可云据法有一乘大乘小乘。今何云但有大小乎。答。会解云。据法但有大小者。由枝末法轮唯指学小乘者。今以此判。于法花已前。诸经应皆小乘。故致违理故。今对彼所立特云据法但有大小也（已上）。
    钞。法花别为一类（文）问。下于执三疑一执小疑大之二类。何但标一类乎。答。会解记云。法花别为一类滞小之机者。如下立十门化仪。此但摄末归本门中一类机尔。此一类机虽历前二三等时。然皆滞于小见。而云执三疑一者亦由小见不除故。执三乘为了。三若为了。则存小乘故成彼小见。今皆显实。小见方除也。若不执小见者。在前二三时中冥得大益。则非法花所会也。而天台亦然。根钝后熟。今入佛慧。故知法花唯为一类钝根尔。若根稍利。自不到法花也。故今云。明知经意不指般若等为枝末也（已上）。
    钞。下开宗立教之中（文）问。捡下开宗立教中。全不见三法轮义。尔者指何文乎。答。会解云。若孝之下文。正是总相会通中。依本起末门摄末归本门中收之。初门先大后小。即今根本法轮后起枝末也。次门先小后大。即今摄末归本也。今云开宗立教中收者。恐失对会故尔（已上）问。吉藏法师意。成道已后何年月日时说三法轮教乎。答。刊定记第一（本）云。四唐吉藏法师立三法轮。
    疏。一梁朝光宅法师（文）问。依天台法花玄义等。共震旦国诸师立教。南朝三家北朝七家。然笈法师宗爱法师惠旻法师柔法师次法师惠观智藏法云等并是南朝之法匠也。此等诸师通立三教。而于渐教开合不同。总有三家。是名南三。谓或分为三时为四时为五时。并如今疏前等引。然开善寺智藏光宅寺法云。同用惠观所立五时教也。尔者光宅法师亦立三教。若立五时欤。今何云立四乘教哉。答。实如来难。其义尤尔。又光宅法花疏中无有一处立四乘教摄判诸教。虽然广明三车四车权实。是即任运成四乘教。故彼疏第四云。三种宝车即是羊鹿牛车。即譬昔日阿罗汉辟支佛大力菩萨三乘学人究竟果。珍宝大车平等一种。无三种差别。即譬今日法花经中为众生化同得佛果（已上）又释经云如此种种羊车鹿车牛车今在门外可以游戏之文云。明长者示诸子三车处内。合如来示三乘人果处。三车既在门外。然三乘人尽无生智在三界外。若同断三界正使烦恼尽。出三界外证尽无生智。故言不车处也（已上）又释各赐诸子等一大车云。即譬上方便品中第八于诸菩萨中正直舍方便但诸无上道。明如来为三乘人说法花○初言各赐诸子等者○内合明如来今日平等为三乘人说大乘经令同得圆极妙果也（已上）此等文中广明三车大白牛车三乘一乘。总成四乘教。故探玄记叙光宅四教已云。具释如彼法花疏中（已上）是则昔三乘今一乘。昔今合论总成四乘。故知约时以判也。故今疏云。前三是三乘。后一是一乘也。但凝然大德云。此约化仪成此次第（云云）
    钞。四衢即四谛（文）问。四衢与露地为同为异。答。会解云。文句云四衢道中者。旧云四浊障除如四达路。更得一浊除。如露地坐（以经云于四衢道中露地而坐故也）今不尔。五浊直明垢障之法。未论治道。不应譬衢道。衢道正譬四谛。四谛观异名为四衢。四谛同会见谛。如交路头。见惑虽除思惟犹在。不名露地。三界思尽名露地。住果不进故云而座。故今用之以譬四谛也（已上）旧云等者。光宅疏第四也。五浊中四浊是横故喻四衢。却得是竖论时分故。除此浊别喻露地也。又嘉祥义疏第五云。增一阿含云。四谛譬四衢。断四谛下惑尽通达四谛。如路之四达为衢。露地者。既断四谛下正使尽亦无盖缠故。称露地（已上）意云。先约见惑尽四谛理显故云四衢。后约思惑尽无拥盖故云露地也。若依天台文句意。断见惑证四谛理名四衢等。如会解记引可知。今疏抄等无细释。例准可知。问。今明光宅立教。何不依彼疏而判四衢即四谛哉。答。玄赞第五亦云。四衢道者四谛理也（等文）诸师一同之定判也。又光宅所释尤非理欤。
    抄。羊鹿虚指出门不上车（文）问。羊鹿牛与三种车。为合喻一法。为离喻各别法。若云离喻各别法者。今抄上云羊鹿虚指。下云不上车。只是文之绮互更不见喻别法。故五教章云。此中三车约彼三乘所求果德。余不见羊鹿牛体与三种车体简别之释义。今抄亦云。丈六权智是是牛车体。全不简别牛与车乎。若云合喻一法者。玄赞第五云。唯取后智名车。本智名牛（已上）又云。一白牛体即根本无别智。导行种智车名牛。引车故（已上）又释化城云。此中不说解脱道中正证生空择灭。真智名为世间三昧。假解此是羊鹿非是车体（已上）意云。二乘解脱道中正证生空择灭真智。是名羊鹿。从彼根本观起后生有漏。假解智分别诸法自共相等。是名车体也。准此等释。羊鹿牛如次喻声闻缘觉菩萨之根本智。三种车如次喻三乘之后得智。以根本智在前而起。后得智在后而起故也。道理尤可尔。今家岂不许此义乎。如何。答。
    钞。丈六权智（文）问。权智者何乎。答。圆觉大抄二上云。丈六佛智是牛车体决择云。言丈六智等（云云）问。色释四智。岂非牛车褥。答。且据三乘其信故作此指。或就寄化显报作如是说（已上）。
    钞。诸子皆索明皆无体（文）问。付明索车义。且声闻缘觉菩萨之三人者。索自乘之羊鹿牛欤。为当索一乘之白牛欤。答。可索一乘之白牛也。问。正见经文云。羊车鹿车牛车显时赐与。但索自乘之三车。全不见索一乘之白牛。如何。答。决择云。言诸子皆索故者。问。喻中索权（故经云羊车鹿车牛车显时赐与）法中索实（一乘根发根宜扣圣义言索）若为通会。答。喻就能索故分其三法。从所索故为其一（已上）意云。
    钞。三乘三根（文）问。三乘三根者。为三乘即三根。为三乘中各有三根。答。会解云。言三根者身子为上根。第一周法说即解故。四大声（须菩提迦旃延迦叶目连也）为中根。第二周喻说方解故。富楼那五百声闻等为下根。第三周宿世因缘说始解（已上）准此三乘及声闻乘中三根（为言）问。声闻既有三根。余二乘何不尔哉。谓法花三周说一乘中。初周身子受记之时。同名菩萨共蒙一授记。是为上根。如摄论十义一乘中。二意乐亦有二义。第二义者是也（至抄三上委可记之）初周既如是。余二周亦可尔。岂非菩萨亦有三根皆求法求记哉。今会解意。何三根求记偏约声闻哉。答。
    钞。乃无有二岂令有三实以为一（文）问。文意如何。答。无有声闻缘觉之二乘。岂令有第三菩萨乘实为一乘。又界内声闻缘觉菩萨同各殊走出而至门外。则声闻缘觉别得一乘。菩萨犹住本乘所获是异乎。即违等赐之义。故如是责也。
    钞。初以三车诱引诸子（文）问。此经文者。正违四车义。全顺三车。谓上标初以三车。下云然后但与大车者。凡云但者抑上之词也。意云。虽初双以三车诱引诸子。而后但与三中大车（为言）若谓下云大车。非上所言之三中大车者。但之言尤难消乎。是以法相宗以此文为三车之正证乎。如何。
    疏。则抑诸般若（文）问。准自他宗之立教。多以般若经判有余不了义之教。谓深密第二时南中诸师五时中第二无相教自宗五教中空门始教并指般若经也。纵虽一经中含多数。故实非局判。然取多分配属之并许此义。答尔今亦判般若为权教。有何难乎。何况见次下疏抄明会共三归今一中。引用睿公释。述般若等诸经以实体不立故皆属法花之旨。今破光宅。岂非成自害乎。答。凡法花者开三乘五性显示一乘一性。是其大意也。然法花已前诸经中或有五乘人。根性各别。其所说之性相亦隔历。是即乘法俱权。谓深密等经是或有乘尚是权而说一实相法是即真实了义之所摄。谓般若等经是也。或有乘法俱了义。谓胜鬘密严等是也。然法花但会乘法俱权之经教。不会了义实教。今光宅不辨此义。偏判唯法花为实故破之也。决择云。疏则抑诸般若及诸大乘了义之经者。般若亦法了故。已有抑实之过。诸大乘了义之经摄花严胜鬘等乘法俱了故。成抑实之过也（已上）乘者三乘五乘之人机也。法者一乘一性之法理也。思之可知。但于一经中含多教等难者。此是自宗之所判。非光宅之所知。以光宅约化机约时判教故。今既执唯法花为实。指法花已前悉为权故。此亦约时判四乘故。如是难也。次于次下云实体不立等释者。今辨顺违总有四科。初二两科就彼所立直辨顺违。第三会通教旨者。清凉以自意乐正会通经宗。却显辨顺违不染之由。故抄云。三会通教旨显违顺之由也。前辨吉藏顺违中。亦有此例。可见之。故知会通教旨中。诸门建立并是清凉之实义故。云实体不立等。全非随转光宅述教意也。至下可抄之。
    疏。是知共大亦有权实（文）探玄记第一云。一乘三乘有存有泯。诸说不同。或闻唯破二乘。即谓唯约不定种姓。或闻无二亦无三。即谓大乘实教亦破。或闻不破大乘。即谓大乘权教亦存。今释有二位。一约事破二乘实灭。二约教亦会大乘权教。大乘权教许入寂二乘不成佛故。但深破二乘即是破三。是故破二破三皆不相违（已上）此释肝要也。须得此意见今疏一段之趣。
    疏。法花但会昔权（文）抄上文云。法花别为一类滞小之人（等文）意云。法花经广约法譬因缘。三周说于一乘。悉明二乘成佛。以为正宗。彼昔三乘中菩萨虽权实有异。并信知自身当作佛。然正历事都灭身智实归灰断者。唯是二乘也。于是实教菩萨虽见此灰断。既悟定性无性悉当作佛之旨故。即谓只是化城全非永灭。故今疏云。共实不滞方便也。然权教菩萨坚执五性法尔各别。不知定性无性同具平等大慧皆当作佛故。今法花约平等大慧之实性。但深破二乘实灭。则彼权教菩萨五性各别之坚执亦自被破。即如上所引。探玄记释应知。故今疏云。法花但会共权也。问。疏次下云。昔三既别实不兼权（已上）又抄云。实体不定皆属法花（已上）岂非法花所开会三乘中通摄实教哉。答。集成记第一云。问。何故抄云一乘三乘昔权今实实体不立皆属法花等耶。答。法花但会昔日权教归今一乘。不会昔实。昔实本是一乘故。元同此体不假会之。如转识成智之时不转识体体识本净是无垢识故。妙引此义。谁人得知取要而言之。但可将今家始教为权后三为实配彼一乘三乘昔权今实（已上）元同一体者。昔日实教如来藏性。与法花如来知见。其体全同。但昔实不兼权故。至法花决了之故。云皆属法花。即引转识成智。以令准例。彼不转识体如此所归之实即昔实故。不可云会。又彼成智如此不兼权。至法花决了之故。云皆属法花也。问。若深密等权教亦说法身真常之理。须同法花佛知见故。不可云会。如何。答。权教以有为无漏法尔种子为三乘性故。不论定性无性。具佛种姓。何同法花说定性等岂具佛知见皆当作佛哉。又彼所说法身理者。凝然不变事理体别之理。何同法花事理相即之妙义哉。故至法花说定性无性。齐具平等大慧之佛知见皆当作佛。则权乘菩萨法尔无漏之有为种子亦随被破。故探玄云。深破二乘即是破三也。故知不可以转识成智时不转识体识体为例准也。然密严胜鬘等实教直指本觉灵知名如来藏。即与法花佛知见全体同也。又许彼藏性随缘全作诸法。岂非理事相即哉。又许定性无性同备本觉悉当成佛。全不滞方便。凡以法花名妙。更不可超此义。尔者有何过可破之哉。但胜鬘密严等昔实教者。别为一类菩萨。而不兼二乘权机。然法花会直对舍利弗等正说云。今为汝等说最实事。汝等所行是菩萨道等（云云）即是名决了声闻法。亦可谓实兼权。即是法花不共之玄旨也。彼胜鬘等虽无如是决了。而既不滞方便故。不可属所开会。
    钞。此是光宅之意（文）问。文意如何。答。决择云。此是光宅之意者。此是依光宅意难清凉也。言若作北宗难者等者。上假作光宅难。是南宗立教意。今作北宗即唯识宗也。故天台然师云。今时言北宗云谓俱舍唯识据此。然师与清凉同时则北宗正是唯识宗也○以彼宗正立三中大乘为实故。有此难。有本云此宗者误矣（已上）。
    钞。故约会取昔小（文）问。自下抄文释疏何文乎。答。疏有两科。谓今云若开权显实等者。会三为一也。次云若废立实等。会三归一也。今抄有三段。一上来直科判疏文。二自下总明两科大意。三今疏先明会三为一。下别释初科也。且自下总明大意中亦三。初约会废二字略释两科意。二然开废等言下。约通别二义广释开废等相。三言若开三显一下。会解记作两释。初释意。默抄上文。后释意。约上通义明今疏意（云云）具如下引。
    钞。然开废等言（文）问。上释科意但云会取共三归今一。又云废昔三立今一。全无开字。今何云开废等言乎。答。会解意云。会中合开谓约理则开三显一。约行则会三为一。以理不可分行是佛因故合名会。而不妨细分时约理行区分之废中含会归。谓约教则废三立一。约果则会三归一。以教是虚设果亦虚指故。总名为废。而不妨细分时约教果区分之。是则会通理行废通教果也。但今明通局。则分开会废三。于会中有会为会归之二故。还成四义。以对教理行果也。又圆觉大疏上（本）改会为名摄为。谓废立开显摄为会归之四义。如次配教理行果也（云云）。
    钞。约教则废三立一（文）圆觉大抄二上委注释之。故彼释覆于一极云。各以所证为真实。则无由见圆通法性（已上）次释一极自影云。能所俱泯。真性圆现（已上）次释三乘之行等云。既达真理。人天施戒尚皆佛因。况三乘行耶（已上）次释圆归一果云。全性之果无别新生（已上）次释三乘之果非究竟故云。二乘之果但是三昧权教。大乘之果但举之以为所忻。作起行方便。究竟无实。故花严中。说修因契果行相方名生解（已上）。
    抄。若约通者（文）问。若废一种唯约教者。何成通义乎。又开会等言可通教乎。答。圆觉大疏上（本）又废立局教。余三通三（以上）同大抄二三云。又废下通也。初句犹局。谓三乘教是虚设名言。己宗一向须废。不可开会。唯立一乘令证入故。次句方通也。言余三者。开显摄为会归等也。言通三者。理行果也（已上）次下广释通三。可见之。准此可知。但今云并通四种者。两记共云四字误也。应作三字（云云）。
    钞。唯废一种（文）问。上抄云。约教虚设果亦虚指故并废也（已上）下释诸声闻等皆非灭度之文云。是废小果。明知果二种并约废也。今何云唯废一种则约于教哉。答。会归与会为聊不同也。谓若会取昔三为今一。则正约理行。若会通昔三归今一。则正约教果。然今正科明会三归一故。前后抄文顺正科意。以理行属为故。释教果并废也。但今云唯废一种则约于教者。虽果法正约废。而兼通开会等。故今为显兼通义故。于开会等中摄果。仍于废中唯出教除果也。问。若尔何故抄云若约通者（乃至）今疏从此哉。如此者。废偏约教。开会等通行果。此判疏正意（见）何况圆觉大疏全同之。如何会通哉。答。
    钞。言开三显一则（文）问。自下揲释疏文欤。为当如何。答。会解作两释。初释意者。自揲释抄次上通义中开显义通理行果三法。故圆觉大抄二上云。次句方通也○（私云如上引）理行果也。开显通三者。如上说。谓昔说三理谓各别证。今不法身是同○（佛云全写今抄故略之）心生欢喜。自知作佛。则实相显矣。其摄三会三文虽各异。义意不别。思之可知。不能一一揲释（已上）次释意云。亦以此释疏也。谓以疏云开权显实等。权即此三。实即此一。而此中权字含理行果故。今分释云若约理者等也。故抄上释通义意。即云今疏从此也。然下方揲科名云。今疏先明会三为一而不解释者。以前已含释故（云云取意）问。今抄唯明开显义通理行果之旨。何无结例会归等亦通三之释哉。答。自可例知故。略不言也。上所引圆觉大抄云其摄三会三等。准思应知。
    疏。汝等所行是菩萨道（文）问。疏引妙经文云汝等所行等。尔者指过去本发菩提心时修行熏习之种子欤。为当退菩提心已后之所修小行欤。答（云云）两方。若云退大已后所修小行者。法花论（下卷菩提流之译）释妙经明十种无上义中云。一者示现种子无上故。说两譬喻。汝等所行是菩萨道者。谓发菩提心退已还发者。前所修行善根不灭。同后得果故（文）指过去本发菩提心时所修善根种子（见）若依之尔者。抄释疏云。引药草喻品。证小行即是佛因（文）明知退大已后所修小行名汝等所行也。如何。答。小行名汝等所行也。若大行者。何上牒今为汝等说最实事。即下云汝所行等哉。是即尔前所经但说二乘行各证自果。未说是菩萨道。而今欲明小行即是佛因故。先牒今为汝等说最实事。明知汝等所行者指小行也。但于法花论者。自宗列祖中未见会释此论文。然余宗人师多释此文。且如嘉祥法花论疏下云。初揲草种子无上即是菩提心。花严云。菩提心者。是十方三世诸佛种子。三世诸佛菩提心由成正觉故。说云雨譬下。第二示经处○汝等所行是菩萨道下。第三释经○谓发菩提心退已还发者。叙声闻人有三时。一者过去本发菩提心时。二者中间退菩提心时。三者闻法花经还发菩提心时。今即取前后菩提心为种子无上故。取此文而释之也。所修行善根不灭同后得果故者。过去发菩提心行菩萨行。中间虽退而菩提心种子不灭○同后得果者。初发菩提心同后重发菩提心得成佛果故也（已上）意云。初发菩提心与还发菩提心。互相初成同得佛果。是故中间小行亦成菩萨道。其故者。若不回心向大之时。小行不自作佛因。争得说菩萨道哉。明知初后菩提心种子与力助成方得佛果之时。中间所修之小行由大心所引即成菩萨道（为言）已上任尽意记之。但解释之深旨。可寻彼宗明匠也。依此释者。偏指过去本发心时之大行。云前所修行也。一义云。
    钞。余不引（文）问。余者何乎。答。会解云。以正明中义通理行果三。今引证中二文皆证三行皆佛因。是约行中开权显实故。今云余略不引也（已上）。
    疏。若废权立实（文）问。权实中各有教理行果四法。今废何等立何等乎。答。决择云。疏废权立实等者。废彼三乘。权教即不废也。立此一乘实法（理行果也即等意也）能废能立一乘教即法花经也（文）。
    钞。前中有法喻合（文）问。今明取昔废共之意中有二段。上来明会三为一。则是会取昔三之义已释成竟。又自下明会三归一。则是废昔三立今一者也。然今亦明会昔成今之旨。岂非两科混乱故。答。决择云。问。前会三为一当取昔义。故疏云。则三是一更无别一。此会三归一当废昔义抄云。三外无别一实之法。有何别耶。答。前约理行果故取。此约教故废。故不同也。或前约三乘有体一乘无体。当取昔义。此约一乘有体三乘无体。当废昔义（已上）此有两释。初释意如文可知。前别约理行果。今别约教（为言）或此释意前后两科共通四法。谓今约教则理行果亦废之。前约理行果则教亦会取之。是则就所约分会为会归。就所显义共通四法欤。若无所诠义。则能诠教不立故。离理行果不可有教。若无能诠教。则所诠义不显故。离教不可有理等。是故约教。则理行果亦废之。约理行果。则教亦取之（为言）但前抄云。唯废一种则约于教（云云）全无教会取之文。故此义不可尔欤。后释应知。一义云。前云会三为一者。不动昔三。全取为今一。如彼理行法体全是一实体是也。今会昔成今者。三乘差别相全是虚设。故废彼差别虚相。则此一实自显故。云三外无别一实之法。亦云会昔成今也。又废虚设之别相归一实之总相故。云但三为别一为总耳。亦云会三归一也。故知前科约体。当门约相欤。一义云。前云会三为一者。偏约所会之权乘理行。如云汝等所行是菩萨道者是也。今云会昔成今者。且就昔实不兼权。今会废二乘权。会归今一乘实故。云会三归一。然其所归之实是昔实故。云会昔成今也。准下所引圆觉大抄可知之。
    钞。故彼经云摩诃般若（文）大疏九上（出现涅槃章）云。今以义求不出三法。即摩诃般若解脱法身以为其体○然此三种不离一如。德用分异。即寂之照为般若。即照之寂为解脱。寂照之体为法身。如一明净圆珠。明即般若。净即解脱。圆体法身。约用不同。体不相离。故此三法不纵不横不并不别。如天之目。如世之片。名秘密藏。为大涅槃（已上）抄见如下引。今所引经文中。初云摩诃般若乃至亦非涅槃者。明不纵不并也。次云三法若异等者。明不横不别也。
    钞。至出现品（文）大疏如上引。同抄十九上云。涅槃第二云。我今当令一切众生及以我子四部之众悉皆安住秘密藏中。我亦复当安住是中入于涅槃。何等名为秘密之藏。犹如伊字三点。若并则不成伊。纵亦不成。如摩醯首面上三目乃得成伊。三默若别亦不得成。我亦如是。解脱之法亦非涅槃。如来之身亦非涅槃。摩诃般若亦非涅槃。三法各异。亦非涅槃○荐福释云。并将喻类法。喻文不足。以法云解脱之法亦非涅槃等。喻中应云。唯一一尽不成伊也。以解脱等三有一一不成故。夫证涅槃须有能证身。须有智慧火烦恼等灭。此三法合名证涅槃。若唯身亦非涅槃。唯般若亦非涅槃。唯解脱亦非涅槃。此三各别未有断证。亦非涅槃。喻别亦不成。若智者意。四义名殊。东西日横南北日纵。云即竖也。谓若法身本有次修般若后得解脱。即是纵义。以经生越世弥亘净秽故。如纵三默水。横者三法异体同时如三列火。并乃合为一体。列乃名居一处。即但用一法。今摩诃般若亦非涅槃等。是合纵并竖明此三。曰纵举一摄二。曰并故云般若非也。举般若中已摄二故。三德若异。亦非涅槃即双合横别。一一异体即合于别。异体同时即合于横。故云。上云三默若别亦不得成。已含横别也。亦可横即是并。对纵为横。对别为并。故经但有三句。于义成四。而总释云三。俱不思议焉可纵。俱不思议焉可横。俱不思议焉可并。俱不思议焉可别。意云。即一而三。即三而一。非三非一。双照三一。焉可作一三等思。若作体一用别而明。尚未免于并别也。然有云。伊字如品字。有云。如倒品字。后义为正。由此释异。古德解义取舍不同。或一德在上。二德在下。或谓二德在上。一德在下。并不得意。西方伊字。二默在上。天目之喻。不可二目在一目上。如来恐人误作此解故。以天目转喻伊字。则不得定一二上下。但取不可纵横及并别耳。若定说言一上二上。非唯义理不得圆妙。致令二喻自互相违。谓梵字样者^5□此西方伊字三目之一当于眉间^6□此其状也。诸公何惑（已上）决择云。此意时则同异无碍。处则合离闻滞。体则一异莫拘。言思叵寄故云尔耳（已上）下天台立教中云三德之果不纵不横等。其外前后诸文举涅槃三德故。今具引之。
    疏。实不兼权（文）问。实不兼权者。其义如何。又昔实与法花实同异如何。答。圆觉大抄二上云。又诸般若及净名之类。皆密约实理弹前二乘。但以机闻各殊不兼权教故。迦叶自责云。譬如根败之士。其于六根不能复利。如是声闻诸结断者。于佛法中无所获益（自知不成佛也）○今法花三根声闻皆与授记○则是闻权会权唯是一实。法花云妙。妙在于此。然所归之实即昔实也。但以昔未会今会之。而为妙矣（已上）意云。密约众生本有之佛性一理无隔生佛不简自他之实理。以得前二乘自调之局见。而未直指小机所修证之行果。以开会之故。迦叶等自责。或譬根败。或类败种。故云机闻各殊。是即不兼权之义也。但其所说之实理全同法花。故今抄四下云。以一事理无碍宗内统法花维摩涅槃等故（已上）彼大抄云。然所归之实即昔实也（已上）即此意也。问。若尔何故今抄次下云。昔日虽有大乘（等文）是即昔日如来藏性与法花如来知见可全别（见）若今所归之实即昔实者。何云昔所未说等乎。答。昔日对菩萨密虽说定性无性皆当作佛。而未直对小机显说汝等一切众生皆悉具有如来知见等故。云尔也。非谓藏性与知见有异。即大抄云。密约实理弹呵二乘。今抄云。未曾显说等。思之可知（是一）然今直对小机显说汝等一切众生皆有如来知见。则彼小机小心等修证之行果悉成佛行佛因。岂非昔所未说而今说之哉（是二）又义苑疏第一云。泊乎法花。理事既圆融。冥同性海。其犹百川洪荡同归于海。海无异味。故属于别。演义云。即此同中必有别义（已上）准此昔维摩等实教中虽说如来藏性等。而以不兼权故。未会权小机冥同性海。今法花开会小乘理行果。既穷尽竟。是故所入一乘即是花严别教。故法花理事无碍。是名同教。即此同中必有别义也（是三）总以上三义故。抄云今辨一乘别有法门。又云实体不立皆属法花也。但其所开示之如来知见。即是昔藏性也。所宗尚之理事无碍全同维摩等。故今抄四下及彼大抄共释昔今同者是也。问。大品经第二十四云。若智若断智是菩萨无生法忍（已上）全同法花云汝等所行是菩萨道。尔者岂实亦兼权哉。答。法界品本会判为十分。第六举失显德分中。先说声闻人不见法界佛果。不见法界菩萨竟。后明其不见之所由中。亦先说因时不修见因。后说果时绝无见分。探玄记第十八云。问。如有经言。声闻缘觉若智若断皆是菩萨无生法忍。既亦是菩萨所得。何故此中而言总无。答。二乘是菩萨法忍。非菩萨是二乘所知。问。若尔何故经云汝等所行是菩萨道耶。答。由回心故。是渐悟菩萨道。非是顿圆。此约顿圆故非彼分（等文。更有数重问重。最肝要也。寻读可知）准此案云。但是约法以开会之。非谓尔时会座二乘如是开悟故。即是昔实不兼权也。
    抄。谓共日虽有大乘（文）问。今云大乘亦说如来藏性等者。通指诸大乘经所说凝然常住之真理欤。为当别指实教大乘之所说欤。答。别指胜鬘法鼓净名等所说随缘不变具分融通之如来藏性也。问。此义不尔。抄主为成此义。下引睿大释中云。如般若诸经（云云）明知不局实教。通指权实诸大乘经云事。如何。答。圆觉大抄二上云。问。释约法花已前。但是三权。若法花中乃至涅槃但是一实。进退推求皆无四义。光宅疏主何立四乘。答但于一代时教。权实相对立有四乘。何必同时（以昔三权对今一实即为四会）况法花之前亦有一实。谓对一类顿说如来藏性真常之理。又诸般若及净名之类（等文如上引）谓对一类顿说者。有一本云。谓对一类顿利根说如来藏性。是即全依今抄。如是释成明知今云昔日大乘亦说如来藏性等者。别指为顿大利根者所说之实教大乘也。但于睿大释者。彼亦准此大抄释。思之可知。
    抄。一乘三乘则昔权今实（文）一乘权实者。昔日一乘不兼权故。今日一乘兼权故。云昔权今实也。三乘权实者。昔执三乘真实不能进趣。则方便门闭故。佛说三乘本意未显故云权也。今悟三乘是方便。即进入一乘故。方便门开。是时佛说三乘本意已显故云实也。

演义钞二下纂释第四
演义抄二下纂释第五（自下会解第六）


　　　　　　　
　　　　　　　
　　　　　　　

    疏。二陈隋二代（文）问。天台南岳两师俱经二代欤。答。南岳者。陈宣帝大建元年六月十二日入灭故。今二代者天台也。故会解云。三帝门师者顗师也（已上）问。传叙天台云。春秋六十有七。开皇十七年十一月二十四日。座蜕于天台山石像前（已上）依绍运图云。隋有三主。谓一高祖文帝。二炀帝。即文帝第二子也。三恭帝。即炀帝孙也。文帝御宇有二年号。开皇二十年。仁寿四年（云云）或说云。有三年号。镜常一年。开皇十九年。仁寿四年（云云）尔者不及炀帝。应云陈隋二代二帝门师。今何云三帝乎。答。炀帝为晋王之时受戒故云尔也。
    抄。陈朝一帝（文）陈有五主。谓高祖武帝文帝临海王宣帝后主也。一代总经二十三年也。
    抄。炀帝为晋王（文）炀帝未即位之前。进爵为晋王也。例如通真记上卷云。大唐者河东晋阳。是唐虞旧封。主李氏高祖神尧。初受周封为唐国云。至隋进爵为唐王。入隋受恭帝禅位始。号唐国（已上）初受周封者。编年通论第十云。唐高祖。讳渊。字叔德。姓李氏。世为周隋题官。袭封唐公（已上）周是后周也。身不贱德秀世名望无隐之官人故。云显官也。既未受帝位之前。进爵为唐王。今云为晋王。亦例云尔。然云王者。诸侯王也。公者诸侯。公侯伯子男五等中第一等也。
    疏。此教明生灭因缘（文）法花玄义第三（三明四谛境）云。所言生灭者。迷真重故。从事受名○迷真轻故。从理得名。苦无逼迫相。集无和合相。道不二相。灭无生相。又应苦空三亦如是。又无生者生名集道。集道即空。空故不生集道。集道不生即无苦灭。即事而真。非灭后真○无量者。迷中重故。从事得名。苦有无量相。十法界果不同故。集有无量相。五烦恼不问故。灭有无量相。诸波罗蜜不同故。大经云。知诸阴苦名为中智分别。诸阴有无量。非诸声闻缘觉所知○无作者。迷中轻故。从理得名。以迷理故。菩提烦恼名集谛。涅槃是生死名苦谛。以能解故。烦恼即菩提名道谛。生死即涅槃名灭谛。即事而中。无思无念无谁造作故名无作。大经云。世谛即是第一义谛。有善方便。顺众生说有二谛。出世人知即第一义谛。一实者无虚妄无颠倒常乐我净等。是故名为无作四圣谛（已上）释签第三云。然后圣行中明四谛义。兼含大小。若解生灭及以无量其久。则显无生无作。久稍隐略。具如止观第一记○次无生者○从界内理以立名○次无量四谛者○从界外事以立名。又无量之名从竖从横。具如后说○次无作者○从界外理以立名。为对前之立当分义故。界外理云实全指界内生死烦恼是也○以迷理故。菩提是烦恼。即理性真智菩提何者是耶。界内见思是也。生死涅槃例此可解。次即事下略结。烦恼生死是事。菩提涅槃是中无指时来任运而然。非久思非暂念。无有四年主故云无谁。性本自然故无造作。是故此四俱名无作（已上）。
    私云。因文便故。俱引之。下释四教每段。以四谛为所诠。得此所引文意。可消彼义也。又玄义云。又应苦空者。相应于苦空也。
    抄。既即四种谛（文）问。四种四谛者。何经论所说乎。答。胜鬘经说有作无作。涅槃经第十一十二说有量无量也。演义抄八上（四谛品）云。依常所释但有其二。或名有作无作。或名有量无量。有作有量即是小乘。无作无量即是大乘。今以义开故成四四谛（已上）问。苦集灭道何名圣谛乎。答。大疏三上云。四圣谛者。圣者正也。无漏正法得在心故。谛有二义。一者谛实。二者审谛。言谛实者。此约境辨。谓如所说相舍离故。真实故。决定故。谓世出世二种因果必无虚妄。不可差失。言审谛者。此就智明圣智。观彼审不虚故。凡夫虽有苦集而不审实。不得讲谛○故瑜伽九十五云。由二缘故名谛。一法性故。二胜解故。愚夫有初有后。具二故偏说圣谛（已上）抄八上云。谛通二义。圣字唯属审谛○故瑜伽下引证二义。法性是谛实。胜解是审谛（已上）。
    抄。苦以逼迫为义（文）疏三上云。逼迫苦即有漏也。时增长者集。即业烦恼寂静名灭。谓即涅槃。出离名道。谓止观等。此约相说。通大小乘。智论云。三是有相。灭是无相。大乘四谛皆是无相（已上）抄释意云。四谛各二句。初句释名。后句出体也。此约相说。等者结属生灭四谛。智论云。下引证亦是结前生灭生后无生也（云云）问。释苦集等名义者。通别圆之三教亦是同欤。为当异乎。若云同者。会解云。钞言灭以累尽为唯据之说。故成实等说灭者。譬如灯灭则膏明俱竭。若大乘非唯灭惑而已。实乃法身常住灭。谓本来灭故（已上）灭义既随教而实。余苦等义亦而不同欤。若云异者。纵生灭无生等是不同。于苦集等之得名何云异乎。如何。答。
    疏。通者问也（文）问。通教有当通有他通。今云通者同也者何乎。答。会解释下解妨难云。正释并引证是当教得名。故疏云通者同也。今此通妨。是约通前后名通也（已上）余义至下可知。
    抄。从缘生法无性（文）抄八上云云。何言无生四谛。从缘无性空故名之为无。非断无也。灭虽无为。因惑灭显。亦曰随缘○苦集灭道以为空筌。其犹筌蹄以求鱼兔。无相空理即为真兔。得鱼忘筌。是悟空旨便成大乘。非离四外别有大也。如非离筌而得鱼矣（已上）。
    疏。谓解苦无苦（文）涅槃经第十三云。解苦无苦等（云云）全如今文。
    疏。正为菩萨傍通二乘（文）问。通教者。三乘同禀此教故。知三乘俱是正机也。不可有傍正。故大品经。欲得三乘果者。当学般若之文证三乘同禀之义。今何云正为菩萨等乎。况案般若经大意。专遣荡鹿园证果声闻之有执。而兼不妨荡下位菩萨之有所得心。故知却应云正为二乘傍通菩萨乎。是以深密三时中。以般若经为第二时。了义灯第一云。为对渐悟。即说三时。若对顿悟。无三时别（已上）既云为对渐悟即说三时。明知第二时般若经专为不定性声闻等也。今何云傍乎。答。会解云。疏傍通二乘者。然此教虽许三乘同学。而乘分达二空为成己见故云傍也。（已上）准此于二空理菩萨深达进大乘道。故名正为。二乘分达而却成已见。故名傍通为言但于大品经者。总明三乘同学之旨。不可遮有傍正也。次以般若经为深密第二时者。传教大师不许此义（云云）纵又虽深密第二时。专为不言。何妨天台所立通教正为菩萨哉。诸师意不一准。何必一概哉。
    抄。当声闻学无生（文）问。圆觉以从缘生之由成诸法无生之宗。尔者声闻亦以何因由成诸法空寂之宗哉。答。通教三乘。同得巧度一切智。故下通相料拣中。抄云。谓一眼色从八微生。柝至极微○此名析法。不须柝破○有通教起也（已上）准此因缘所生即无自性之义。虽三乘同得此巧度智。而缘觉殊观十二因缘故。偏云知从缘生等也。
    抄。通则上通别圆（文）问。上通别圆者。三乘俱通接欤。答。释签第三云。接义本在法花经前。于中仍是菩萨。今借得去之语以证菩萨。回心据教而论不论必皆去（已上）意云。若约回心。前进得去仍是菩萨也。是利机也。若约钝机。则不必前。前进得去故。云不论等也。问。凡今云通上下者。其义如何。答。会解云。以此教于菩萨中有二类机故。谓利与钝。则但见偏空。不见不空。止成当教果头佛。行因虽异。果与藏教故。今云下通二乘。若利根菩萨非但见空。兼见不空。即中道分二种。谓但中不但中。若见但中。别教来接。若见不但中。圆教来接。故言上通别通别圆。只由此义故立通名。不名共也（已上）问。抄云下通二乘者。此通当教二乘故云尔也。会解何释云果与藏教齐等乎。况彼宗意释通义但有通通通圆之三义。全无藏之义。又通别通圆既是秘接故云通。若藏者。亦可有接藏哉。然既无接藏。何有通藏哉。故玄义第三云。七种二谛○别接通五也。圆接通六也。圆接别七也。问。何不接三藏。答。三藏是界内不相即小乘取证根败之士故。不论接。余六是摩诃衍门。若欲前进亦可得去。是故被接（已上）释签第三云。次问何不接三藏者。问三藏二乘永入灭者。答中云界内小乘根败故取证故是昔教二乘人也余六是摩诃衍等者。此置二乘约通菩萨等于法花前有接义故。云余六三藏。菩萨非但教拙。以未断惑故。接义不成。故一教俱废。所言废者。二乘之人。于法花前。生灭度想。菩萨后转成行中人（等文）既三藏中三乘俱无接义。何有下通三义藏哉。答。案会解意。今抄云上通别圆者。正约别圆来接。是利机前进得去也。但下通二乘者。非谓钝机退下。以藏教来接。只约二教齐等。名为可通故会解次下云。六位通从干慧等○四教仪云。一干慧地○与藏教五停心。总别等三位齐二性地○与藏教四善根齐。三八人地四见地此二位○与三藏教初果齐（等文）五与彼二果齐。与彼三果齐。七与彼四果齐（云云）四教仪者。是彼第一卷也。如解释者。下通藏教故。可名通教云事明镜者欤。准此今云下通者。且约位通之一义欤。更可寻彼宗匠。一义云。案鲜演师意。今云上通别圆者。只是约法未必约利机前进得去欤。谓通教正明因缘无性当相即空之义。为此教玄旨。然别圆中亦有此义故。云通别圆。更非约机见深理增进后教也。决择云。钞上通别圆等者。问。若据核其定实唯成当教中义。云何通别圆耶。若据互有名通者。余之三教亦应名通。皆互有故。又违前文云退。非二乘柝法非别圆。此是三兽渡河之意等。今谓。通云。但以无性空义别圆亦有各用。当教余义拣之故。无相滥。如彼教事理无碍。圆教亦具但以事事无碍拣之成别。又解别圆教中所有通义。皆属通教故。余虽互有。各随增强以立异（已上）。
    抄。又言皆通者（文）问。今案。又言者对前。储别释欤。为当如何。答。会解云。又云皆通者。下牒疏释也。上抄所辨通上通下。是疏意。今正约法拣之（已上）意云。上总述大意。下牒释疏文也。问。正见抄牒释。但显当通之义。又唯通于浅。不见通深之义。何大意与牒释忽成相违乎。加之上解妨难。专依上通别圆故。立通称不名共教（云云）然如今抄牒释。正是共般若意。全违疏云八字皆通浅深乎。如何。答。会解云。疏意以此八字。通至彼二教故。云通浅深。如下二教亦明此八字。随教释义不同。然皆通是此八字故。下结云。通义虽八。因教方知故名通教。余例知。别教云别。义虽八。乘教方知圆教唯唯此（非约下释八字是通深也。思之。已上）抄。巧度一切智（文）问。巧度者如何。答。会解云。大品三智中即一切智也。而言巧度者。藏教拙观柝色。通教巧观体色。故名巧度（已上）圆觉略抄一下云。然据大品等经。具有三智。谓一切智。道种智。初是声闻。次是菩萨。后是如来（已上）演义抄十三下释一切智智云。上一切智是根本智。重言智者后得智。此二无碍名一切种智（已上）。
    抄。四断通者（文）会解云。以此教与前藏教俱是界内教故。所断不断界外尘沙。与二乘同断见思也。但能断之智巧拙与前教异尔（已上）问。钞上文云。二乘人同学二空。既学法空。何不断界外尘沙哉。答。
    抄。五行通者（文）问。三乘如次修谛缘度。所修是别也。何云行通乎。答。会解云。虽谛缘度不同。而入见修位中。通是无漏行故。则通前有漏各别也（已上）四教仪第八云。后次三藏教约生灭四体十二因缘六波罗蜜三法分三乘。今明通教。则如此三乘同观无生四谛见第一义。而分三乘之别者。事如前解。三乘同体假入空观十二因缘。见第一义而分三乘之别者。事如前释。三乘圆观六波罗蜜。见第一义而分三乘之别者。如前分别。如此岂同三藏之三乘也。问曰。菩萨可修六度。二乘何得亦同修六度耶。答曰。涅槃经云。福德庄严有为有漏无漏是声闻法。何处有悭贪声闻破戒嗔恚放逸散乱愚痴罗汉譬支佛也。但二乘之人不能偏行其事成就众生。何曾不同修六度第一义谛无说道而断结也（已上）意云。行谛缘度。有事修有理修。且如六度。若历事相施财受戒等。是有为有漏也。若观六度从缘无生即见第一义。是无漏也。然今二乘人虽不能遍行其事成就众生。而观六度见第一义故。今抄云见修无漏行同也。已上愚案也。追可寻明师。
    抄。六位通者（文）抄十九下（离世间品）云。天台引此立于通教通少通大通浅通深○大品云。菩萨从初干慧地至菩萨地。皆行皆学而不取证佛地。亦学亦证云通三乘位也○干慧地者。三乘初心通名干慧。大乘即是三贤之位。小乘即是五停心等○总观无生四真谛理故。干慧之意云未故定水故。二性地者。若用总想念。成三十七品。初发有漏善。入暖法顶法恩法世第一法。皆名性地。成内九故。三八人地者。谓信行法行二人体见假心发真。断见惑在无间道。即八人地。四见地者。即是三乘同见第一义之理。同断八十八使尽也。五薄地者。发六无碍。断欲界六品惑。证第六解脱。欲界烦恼薄也。六离欲地者。谓断欲界五下分结尽。离欲界烦恼也○七已辨地者。即发真无漏。断五上分结。八十八使修惑尽断。三界事究竟故。言已辨地○八辟支佛地者。缘觉功德力大故。能侵除习气故。九菩萨地者。从空入假。道观发流。深观二谛。断习气色心等无明。得界外法界道种智。游戏学佛十力等故。十佛地者。大功德力资于智慧。一念相应慧观真谛究竟。习气究竟尽也。故智论云。声闻智慧力弱。如火烧木。虽然犹有炭在。缘觉智慧力强。如大火烧木。木改炭尽。余有灰在。诸佛智力大。如却烧灰炭俱尽。亦如□马等喻。问。菩萨佛地名异。二乘何得言通。答。名虽有异。同是无学应供。得二涅槃。共归灰断证。果是一名义不殊。是名同义究竟俱同也。广如天台四教（已上）会解云。问。今钞何故唯齐辟支耶。答○后二地非二乘所证故。齐第八也（等文）问。何故此十地名位通哉。答。会解引四教义云。一干慧地与藏五停心等三位齐。二与后四善根齐。三四二位与后初果齐。五与后二果齐。六与后三果齐。七与彼四果齐。但断正使不能侵习。八辟支佛地更侵习气（已上取意）
    抄。七因通者（文）问。行位等皆是因也。今亦云因者何乎。答。会解云。取非总一地九品各有一无碍道正断惑也。以前八地惑与声闻伏断不同唯此因通也。八果九解脱者。即解脱亲证果时也（已上）前八地惑与声闻伏断不同者。声闻根钝以一段智力。随断其分惑。彼观智用势力尽故。作苏息想方出观故。此处立果名。即有四阶也。然缘觉利菩萨最和故。共一座断惑证理亦穷。都无出观苏息等事故。不立四果也。问。若尔何立见地等名哉。答。比拟声闻别立地名。而至断惑彼此异也。
    疏。无量四谛（文）问。无量四谛者。其相如何。答。前引玄义第三可见。又大疏三上（四谛品）云。又二乘虽知苦相。不知无量故。大经云。苦有无量相非诸声闻缘觉所知。瑜伽说。苦有一百一十。然此经中虽彰名异即表义殊。以名必召实故。无量四谛义也（已上）抄八上云。疏文有三。初蹑上立理前。不见法空苦性故无真实。此不知无量者。见相故。亦非见实。前即理智。但即生空。不及菩萨。此即量智知粗相。不及菩萨。二故大经云下。引文证成○善男子。知圣谛有二种智。一者中。二者上。中者声闻圆觉。上者诸佛菩萨。善男子。知阴为苦名为中智。分别诸阴有无量相悉是诸苦。非是声闻缘觉所知。是名上智○言瑜伽说苦有一百一十者。即四十四论增数明之（等文）问。玄义云。苦有苦无量相。十法界果不同故（已上）与今引瑜伽之苦有一百一十及指花严四谛品所说如何。会同乎。答。玄义约粗分故。但云十界。瑜伽等约分故。
    疏。四圆教圆以不偏（文）问。抄一下释圆融云。圆满能通（文）准之圆是满义。又四教仪以明妙满足顿五义释圆义。今何云不偏乎。答。会解云。不偏即满义故。证以圆满经而四教仪云。圆明妙圆满圆足圆顿故。名圆教也。虽以五字释之。皆此不偏。则不明偏则不妙等也。此则不偏是通释名。明妙等是别释名也（已上）今四教仪者。高丽谛观法师撰。有一卷也。
    疏。不思议因缘（文）行愿疏云。第二辨教宗旨者。统论佛教二谛因缘。随经不同。所宗各异（已上）同记第二云。二谛者。中论说佛常依二谛而为众生说法因缘者。即简外道执其自然也。佛法虽有无师智自然智。约其教门。要假像显。则亦因缘故○是故佛教从浅至深。不出因缘二字○乃至此宗圆融别教之意。事事无量。重重无尽。法界中不思议大缘起也（已上）但今云不思议者。三谛相即圆融自在。离言绝虑故。云不思议。即如抄释可知。
    抄。略无作四谛（文）大疏三上云。又究此四。非唯但空。便为真实。今了阴入皆如。无苦可舍。无明尘劳即是菩提。无集可断。生死即涅槃。无灭可证。边邪皆中正。无道可修。无集无苦。即无世间。无灭无道。即无出世间。不取不舍同一真谛（已上）今云阴入皆如等者。正是事理无碍门之所谈也。
    抄。即一而三（文）止观第一云。一切诸法即空即假即中。无一二三而一二三。一二三是遮。而一二三照。一二三无遮无照直入中。皆究竟清净自在。同深不怖闻。广不疑闻。非深非广而意有勇。是名圆信（已上）。
    疏。事理具足（文）问。天台圆教可谈事事圆融之义哉。答。圆觉略抄四下云。问。天台一境三谛空假皆中。岂异此耶。答。三谛融即方成下三重中第二事理无碍观也。事事无碍重重无尽尚未显著（已上）是即举天台三谛法门。授合自宗三重法界也。问。五教章释天台立教中。云四名圆教。谓法界自在。具足一切无尽法门。一即一切。一切即一等。花严是也（已上）既云无尽法门一即一切等。岂非事事圆融哉。又今抄释别教中。云不能一德一切德等。岂非体圆教谈一德一切德因缘果海等哉。此等并约事理无碍。非是事事圆融也。大疏八下释十因品于一法中解多法。于多法中解一法之文云。二约圆融复有三义。一以理从事故。说相即如马头之巾不异足巾。说头即足故。一即多等○二以理融事。一多相即。如马头无别有即以巾为头。以巾体圆融故。令头即足故。云一中解多等三约缘起相由力（等文）抄十八上云。初一事理无碍。二以理融事。下两门事事无碍义。前门即法性融通门。第二即缘起相由门（已上）故知依事理无碍门。亦谈一即一切等义也。
    抄。义则大同名有少异（文）问。晋经五十五中长行云。圆满因缘修多罗偈颂云。圆满经唐经七十三中长行云。普照因轮修多罗偈颂云。法灯普照修多罗。准此两经所说之经名大异。何云少异乎。大疏十下云。言普照因轮者。谓令知善恶各自有因。罪人恶因招太子善因当满故（已上）准此普照因轮者。非圆满融通义。何云义则大同乎。答。贞元疏第八云。普照圆满因者○普照者能证智也。圆满者所证理果也。因者能证行也。圆满行因。成菩提智。证深法界。举一全收。即是花严之类也（已上）。
    抄。一教别谓恒沙（文）决择云。钞一教别。谓恒沙佛法者。谓诠恒沙俗谛理之佛所设教法也。言藏识有恒沙俗谛理者。谓阿梨耶九相六染五意等上约多少故。抄云别教多约俗谛。即其义也（已上）。
    抄。四断别者（文）彼台宗意。于五住地中。见思名通惑。以三乘通断故。尘沙无明名别惑。以准菩萨别断故。然今云界外见修无明断者。彼宗意。见思有二。一界内见思。即前名通惑者是也。二界外见思者。一无明有二用。初约迷真理。是名为见。约资感变易生死报则是名思。故云。违理由见。感报由思（已上）然此违理感报只是一体二用故。亦名同体见思也。疏记第七（释化城喻品）云。论云初地见道二地入修道者。应知地前是伏别惑。登地是断同体见思（已上）此引唯识论欤。
    抄。尘沙无知。会解云。尘沙无知者。即不染无知也。此乃所知障。以不招生死故曰不染污。于一切种冥故曰无知。即界内迷事惑也。言界外见修者。拣界内惑。将尘沙无知分见修之二道断故也。言无明者。即迷理惑。总尘沙无明通名别惑也（已上）问。此会解云。将尘沙分见修二道断（云云）此释不尔。抄既云界外见修无明断。定知就无明分见修者也。何云将前尘沙分见修哉。况自判云尘沙不招生死。争得通修哉。又既云迷事惑。岂通见哉。答。
    抄。六位别者（文）天台义集云。问。此等位行相如何。答。外位在十信用柝观。内凡位在十住十行十回向。于十住中用体空观。此柝体二法是空观成就破见思惑。十行假观成就破尘沙惑。十回向修中道观伏无明也。分圣位者。从初地至等觉。分破无明分证中道○极圣位独在妙觉。破无明惑。断变易生死。是他受用报身七宝屋成道（已上）又私寻有人。答云。天台意。别教十信伏见思。是外凡也。三十心名内凡。然十住中初住断见。从二住至七住断思。后三住断上品尘沙也。十行断中品尘沙。十回向断下品尘沙。十地无明也（云云）圆教中观行即伏见思。即当别教十信。是外凡也。相似即断见思尘沙伏伏无明。即圆教十信是内凡也。谓初信断见。从二信至七信断思。得三信断尘沙也。分真即断四十二品无明也（云云）但具彼宗章疏。并可寻明匠也。问。南岳天台何位人乎。答。会解引南岳传云。或咨师位应是十地思四非也。吾是十信铁轮位耳（已上）是圆教中位故。相似即六根净位也。又引天台传云。吾不领众。必净六根。为他损己。如是五品位耳（已上）。
    疏。又此四教（文）问。教相观心其门是异。何由三观立四教乎。答。会解云。疏又此四教由三观起等者。科云。立教所因。据止观第四。智者师事南岳。南岳惠文禅师。文师用一心依释论。是龙树所说。付法藏中第十三师。智者观心论云。归命龙树验知龙树。是高祖师也。是则智者已前但传观而已。依观立教。智者方周故。但云天台四教也（已上）。
    抄。对小说大（文）方等并说四教。是则为弹呵小乘故。举藏教并对说后三大乘。故云对小说大。此非对机之对也。
    抄。对小说大（文）狭带小机说后三大乘。为洮汰彼小故。带小说大也。
    抄。法花无后兼（文）决择云。问。法花云三界无安犹如火宅世皆不牢固如水抹泡焰。即藏教也。我等同入法性。即通教也。金色三十二十力诸解脱同同共一法中而不得此事大非少分。即别教也。何故言唯说圆教。答。皆是叙昔之义而非所取。问。三草二木不同。岂非是别。答。一地所生一雨所润故。属圆教也（已上）。
    抄。是身无常（文）决择云。此约生老病死四相配之。缘会初起名生。本无今有故无常也。老大夺盛色故无强。为疾所侵。是无力。死来灭坏故无坚（已上）约粗事无常也。亦云一期无常速朽之法不可信也者。此约细无常也。亦云。刹那无常。若悟无常。可得四沙门果（已上）问。若以无常等义判为小乘者。大乘菩萨不可作苦无常观欤。诸法。花严第八（十住品）云。第三修行真佛子。应如是观。诸法无常苦空无坚固。无我无主不自在。一切诸法不可示。无作虚伪不真实（等文）又同十地品。
    抄。无以秽食（文）问。何以此文证别教义乎。答。会解云。富楼那为诸比丘说法时。净名责云。唯先当入定观此人心然后说法。无以秽食（喻如小法）置于宝器（喻大根也）无以琉璃（喻小）同于水精（喻大乘人）乃至净名入定令诸比丘自识宿命皆发大意等。正别教也（已上）。
    抄。不断淫怒痴（文）会解云。断淫怒痴乃声闻也。与怒痴俱乃凡夫也。大士了达。怒痴即是涅槃。所以不断不俱言不坏于身而随一相者。以声闻人由灭诸身见见方同无相故。大士达身见空即是一相也○声闻人以痴障智。要灭智以方明。以爱系心。因深爱而方脱。大士了达痴爱性空。即是脱也。皆圆教义者也（已上）。
    抄。般若部中（文）问。深必兼浅。纵虽般若何无小乎。况昔般若中有二乘。岂非小乘乎。故抄四下释自宗五教云。如一维摩则具五教。若等亦具五教（已上）彼天台意。例亦可尔。如何。答。会解云。以般若谈觉破有故。无藏教之有。其昔般若中有小乘。乃名通教耳（已上）但于抄释者。
    抄。始从鹿苑（文）问。依高丽谛观法师四教义。五时五味中但三时三味总名渐教。即阿含方等般若也。判妙经云。开前顿渐。会入非顿非渐。今何云始从鹿苑终至双林三乘一乘并讲为渐乎。答。玄赞第十云。渐教相者。如涅槃十三云。从佛出十二部经。从十二部经出修多罗。从修多罗出方等。从方等出般若。从般若出涅槃。如此等意即是渐教相也。又始自人天二乘菩萨佛道亦此渐也。又中间次第入亦是渐也（已上）释签第十云。次渐教者。又三初约始终共名为渐。次始自下约人在教在判为渐。三从方等之初至○法花前皆名为渐。前文多处及止观等用中间之渐○今先引大经通明一代渐教之相。此明敷设教。明出没利物故。用斯渐。次始自去始自人天终至佛乘。亦名为渐。此是约人。虽在于诸味渐禀而得益深浅。始自人天次第入实。此如止观。初破三途。后达常住。此人不经花严。但从鹿苑之前初禀人天。后渐深入。言中间者。或复初从方等般若。后渐深入。皆如前说。并名为渐。以鹿苑后皆有人天乃至实相故也。此等渐人初未在花严。后不至法花教。虽经渐或得顿益。其未入者。若来至法花。被开会竟。又渐顿自是别途。非全名渐（已上）初释意者。一代时教五味调练次第相生。通名渐也。凡此三释细思可知。然今抄释者用次释意欤。但于谛观法师释。云为简别所开会之渐顿判能开之法。名非顿非渐。是约所说法门非理。非化仪之渐顿欤。又会解云。问。彼云化仪四教收经尽否。若许收尽。此顿渐秘密不定。皆不收法花涅槃（由四教仪。后二教亦但收前四时故也。）若收不尽。那云五时八教判释东流一代圣教罄无不尽耶。又既属五时五味。安得不渐也。又法花纯圆且云非顿非渐。涅槃具四教。非秘密不定耶（已上）又检彼释。始未判顿渐不一准。虽花严名顿教。亦有名渐。故会解证云。问。花严为乳。既在初时。当于顿教。自不名渐。何五味皆名为渐耶。答。智者云。初顿之后次开于渐○约次第故通云渐也。问。亦可法花会于渐机皆为授记。自不名渐。答。亦有此义故。文句云为钝根开顿说渐三藏方等等般若而调伏。亦令此人今闻法花入于佛惠。据此法花时置会渐入顿。然此亦约所说法门故作此说。若取般若。彼说法花会权等次第。即渐收如须。虽在初由与余味相生次第故。五味并构为渐也（已上）花严是正属顿教。约五味相生次第则。亦摄渐中。又法花开会渐机皆为授记。故名顿也。意云。开顿说渐故。会此渐须置入顿。既渐是所会。法花是能会。故知法花非渐。但此约所说法门。非谓约化仪时非渐教也。余次下可引。
    疏。若互相知（文）玄义第一云。此座说顿。十方说渐说不定。顿座不闻十方。十方不闻顿座。或十方说顿说不定。此座说渐。各各不相知闻。于此是显。于彼是密。或为一人说顿。或为多人说渐。说不定。或为一人说渐。为多人说各各不相知。互为显密或一座默。十方说。十方默。一座说。或俱默或俱说。各各不相知。互为显密（已上）释第一云。若尔何妨法花亦与诸教十方一席互为显密而云法花是显非秘密耶。答。十方容有一席定无。言容有者。何妨余方。未宜开权废近等说。则彼不知此。若此间法花席中初发心者及人天被开。岂可尽知十方世界开不开。然已闻法花本门。施化非适一世。纵不现见亦可比知。开不开相义当于知。况同居分身寂光地踊睹已咸信一道无偏。不同花严云是眷属大集亦无分身之言。般若但云问者。加说名字感同。故知此经与余经异。显密之意别思之可知（已上）。
    同居分身者。宝塔品云。我分身诸佛在十方世界说法者。今应当集（已上）寂光地踊者。踊出品云。是诸菩萨○在此娑婆世界之下。此界虚空中住（已上）文句第九云。住处者常寂光土也。下方者法性之渊底玄宗之极地。故言下地（已上）。
    问。且准此师等释以言之时。花严亦是显露非秘密可云欤。答。彼宗师不可许。但探玄记第一释所被机云。一正为者。谓是一但乘不思议乘菩萨摩诃萨说○又舍那品云。非余境界之所知。普贤方便皆得入。又普贤识众云。普眼境界清净身。我今演说。仁谛听。如是可知○以卢舍周遍尘方。普应法界一切群机。若彼别机称自根器。但各见己所见闻自所闻。皆闻一切所闻皆尽卢舍那能化分。能化分齐故云普眼境也（已上）皆尽等者。晋经第三舍那品（毛光赞德分）云。普贤自在亦复如是尽卢舍那本愿底故（已上）今云普贤者兼可摄一切圆机。故大疏一上释说经处中云。此犹约器世间说○一一佛身支节毛孔皆摄无尽重重也。刹普贤众生一一皆尔（已上）抄一下释云。又举普贤。即摄一切菩萨也（已上）准此案云。
    抄。是故以化仪（文）问。法花名渐圆又名渐顿者。彼宗师释中有其种哉。答。法花玄义第一云。如日初出前照高山。厚殖善根感此顿说○此如花严。约法被缘。缘得大益。名顿教相。约说次第。名从牛出乳味相。次照幽谷○此如三藏○约法被缘名渐教相○日光普照高下悉均平。土圭测影不缩不盈。若低头若小音若散乱若微善。皆成佛道○具如今经。若约法被缘。名渐圆教若约说次第醍醐味相。当知花严之譬与涅槃义同○皆先菩萨。次及二乘。后则平等凡圣（已上）。
    净名方等及大品般若并云。约法被缘犹是渐教。又约说次第则方等名生苏。般若名熟苏（云云）以文繁故略不引之。如此释者。五味中乳味名顿。余四味通名渐也。华严之譬者。日照高山等譬。与涅槃五味义圆也（为言）。
    释签第一云。次譬法花中土圭等者累土也。故字从具足土谓之为圭○若约法被缘名渐圆教者。此文语略。具足应云。鹿苑渐。后会渐归圆故云渐圆。人不见之。便谓法花渐圆。华严为顿圆。不知华严部中有别乃至般若中方便二教皆从法花一乘开出。故云于一佛乘分别说三。故疏云。一佛乘开出带二带三。今法花部无彼二三故。云无二亦无三。又上结云华严兼等。此经无后兼但对带。此非难见。如何固迷（已上）。
    私云。此释甚非也。天台既释华严云。约法被缘名顿教相。其余四时教并云约法被缘名渐。何至法花方略乎。妙乐私加语。谁信受乎。况汝以法花涅槃二经同为醍醐味。尔者涅槃亦不可云渐圆欤。但汝妄加语。而清凉直如天台所释以法花为渐圆故。云大师本意判教如此。何致难哉。
    玄义第一云。如前分别。但约显露明渐顿五味之相。若论不定义则不然。虽高山顿说。不动寂场而游化鹿苑○虽五人证果。不妨八万诸天获无生忍。当知即顿而渐即渐而顿○今法花是显露非密。是渐顿非渐渐。是合不合。是醍醐非四味。是定非定。如此分别。此经与众经相异也（已上）。
    秘密教者。如上引之。
    释签第一云。次明今经○今法花是显露等者。对非秘密故云显露。于显露七中。通大集而言之。并非七色别与言也。但非前六。何者七中虽有圆教。以兼带故不同。此约部说也。彼七中圆与法花圆其体不同故。但简六。此约教说也。次言是渐顿非渐渐者。具如前判。今法花经是渐后之顿。谓开渐显顿故云渐顿。非法花前渐中之渐。何者前判生熟二苏同名为渐。此二经中亦有圆顿。今法花圆与彼二经圆顿不殊。但不殊但不同。彼方等中三般若中二此之二三名渐中之渐。法花异彼故云非渐渐耳。人不见之。便谓法花为渐顿华严为顿顿。恐未可也（等文）
    私案云。前文云若约法被缘名渐圆教。今亦云今法花○是顿故。清凉依此等明文判法花云渐圆渐顿。即结释云。大师本意判教如此也。然妙乐妄加私语强会明文。自作穿凿而返诘云人不见之等。颇似世俗之无理者僻欤。
    抄。今初出之所据（文）圆觉大疏上（本）云。故智论詺为三藏。成实亦然（已上）同大抄三上云。疏故智论下二通特违圣教失也。既出三藏名之所据。则兼证非滥涉大乘之失。谓大乘论同立此名故。滥涉之失不在于己。又亦通得不定之失。即三难皆通也（已上）问。清凉意。以三事迨然不同实彼三教故。无不定失（云云）圭峰何以出其所据即通不定之失哉。答。今别释藏教难文有四节。初出所据即通特违圣教滥涉大乘之二难。次立三藏所以。即通不定之失。然抄释彼文云。即由此义。诸部多明三藏。从多立名。非不定失（已上）是即通约诸部多明之所据以通不定之失。
    抄。谓大小乘论同立此名（文）意云。诸论同立此名。若有滥涉失。则其失可在诸论。不可在天台也（为言）次随宗语等者。一义云。自宗者小乘也。他宗者大乘意也。智论中。随顺小乘自宗。则立小乘名。随顺大乘他宗。则立三藏称。以大乘正有三藏故。令小乘圆大乘也。意令下符顺上也。非大乘共许有三藏称故。云非共名也。意显小乘自宗无三藏称故下。返诘云。成论是小乘。而自名三藏。岂是随顺大乘他宗乎。圆觉大抄三上全写今抄。文而不载若有难等之二行余文即如次上引。次云以罗什等者。通特违圣教难也。意云。智论召小乘云三藏故。今译妙经为欲成文。二言双举（为言）。
    抄。谓狗牛等（文）抄十一下（十藏品）云。十住毗婆沙论第三明秽土中。多诸外道有持牛戒者鹿戒者狗戒者象戒者。释曰。此皆外道所持恶禁戒。通由二因生此妄计。一由天眼见有众生从鸡狗等即生天上故。二由非理寻思妄生此计。婆沙一百一十四有二外道。一名布刺拏憍雉迦。受持牛戒。二名頞赖罗栖你迦。受持狗戒。二人异时往诣佛所。种种爱语相慰问已。时布刺拏先为他问。栖你迦受持狗戒。修学已满。当生何处。世尊告曰。○谛听。受持狗戒。若无欠犯。当生狗中。若有欠犯。当堕狱○婆沙又问云。何受持中牛戒狗戒名无欠。一如牛法。一如狗法。名无欠犯（已上）。
    抄。正戒者谓十善（文）抄十一下（十藏品）云。然世间戒等自有二义。一者外道共有十善等戒。四种等定世智之惠脱下地惑。于中知见二者。正教之中亦说十善五戒四禅八定。无见慢欣厌之惠脱下界缚了见分明。而是有漏故名世间故（已上）。
    抄。晓八种术（文）决择云。言晓八种术者。一知病体。二智病因。三知病相。四知病处。五知病时。六知病药。七知治者。八知林三者（已上）。
    抄。五种得戒（文）会解云。五种得戒者。一善来即言下得戒。二见谛得戒（即定共道共戒）三云归得戒。四八敬得戒。五羯磨得戒（已上）问。凡云五种得戒者。并依别解脱戒而论之。今何释见谛得戒云定道乎。答。
    抄。即依八背舍（文）即八解脱也。问。抄十九下（离世间品）云。解脱有八种者。一内色想观外色解脱○第二内无色想观外色解脱○第三净解脱身证具足住○四无色定为次四解脱各能弃背下地贪欺。名为解脱。第八灭受想定解脱身作证具足住弃背受等名为解脱○初三解脱无贪为体。近治贪故○初二解脱。依初二禅起○第三解脱。唯依第四禅起○四无色定解脱。以善定为体（已上）既八背舍中有灭尽定。何故会解记云。八背舍者即八解脱。言九次第定八解脱定外。加灭尽定为九也（已上）八解脱九次第定所建立是别也。何云依八背舍入九次第定乎。答。
    抄。身边二见六十二见（文）两记共释之。又疏四上（发心品）抄十下疏四下（十藏品）抄十一下广释之恐繁不引。
    抄。成十一智（文）会解云。成十一智者。即法类集灭道他心世俗尽无生如实智也。
    抄。故法句经云（文）决择云。彼经六度皆有其偈。布施偈云。说诸布施福于中三事空（等文）。
    疏。所以不名小乘教者（文）问。自宗五教中既名小乘教。岂无大乘菩萨乎。答。决择云。问。藏教之中说大乘故。天台不名小乘。以为顺理者。清凉立作岂不违耶。答。天台但据所说有大乘故。清凉却据能说唯小乘故。且如佛说经谈外道义。不名佛教耶。彼既不随所说。但就佛说名为佛教。此何不尔（已上）能说唯小乘者。此指发智六足等造论者欤。但此释甚非也。若尔阿含等经僧祇等律正是佛说。亦可以能说是大乘故名大乘哉。故知非也。今案云。控玄记第一。释小乘教名声闻藏云。问。等但是下何故独名声闻藏。答。以缘觉亦有出无佛世无教者故。声闻不尔故。偏得名。问小乘教中亦有诠示菩萨乘法。何不名菩萨藏耶。答。以彼宗菩萨所断所证所入涅槃亦与二乘无差别故。又以菩萨唯一不多故。亦不说（已上）解释明镜也。思之可知。
    抄。谓三僧企耶（文）问。于何位经三祇修六度乎。答。一义云。会解云。皆是有漏者。以三祇六度满望声闻位。方当下忍位。次入补处生兜率天托胎出家降魔安座不动为中忍。次一刹那入上忍位（皆是有漏）故云未入见道（已上）折薪记一义云。五教章时分义私记下（义圣律师）云。五停心观别想念处观总想念处观。此三位迳三无数切修四波罗蜜竟。更百劫修相好业。然后生兜率天。从天没已生中印度国。而出家苦行。修暖等善根。乃至菩提树下成正觉也。问。以何得知○答。俱舍光疏第十二云。若转向佛乘经三无数及百劫已。起彼暖等转向怜角。经百劫已起彼暖等。皆一座故（云云）既言经三无数及百劫已起彼暖等。明知初三位迳三无数劫已。后百劫修相好业。而方修暖等善根也。答。若尔以何得知○答。俱舍说佛独觉修暖等善根。既言一座成觉故。明知从天没已出家苦行修暖专善根也（已上）。
    抄。以无常狼（文）会解云。言以无常狼等者。明是伏惑也。此约喻显法。如毗奈耶杂藏事云。昔有王号○重舆曾于一时欲试诸臣谁有智慧。便以谈羊人舆一口敕令看养。肥盛其肉。不得有胎。诸臣无智皆养人之肥。时有一臣。名为大药。颇有智能与羊饮食。食令其饱。然彼刻木以为豺狼。时来恐怖。羊虽得食而肥怖。故乃无胎也（已上）。
    疏。三十四心（文）问。下八地惑者。于何位断之乎。答。决择云。三十四心云十六心中。八思正三界分别烦恼。兼断下八地俱生烦恼。于中八智证彼所显择灭无为○非总一地。一地九品俱生烦恼无上可拆。世道不伏前十六心。不能断除别起。故九无间道断惑。九解脱道证理（已上）此释者十六心中兼断下地俱生烦恼者。全同了义灯第七明独觉断惑也。故彼云。问从凡趣入独觉。见道及起修道。断惑如何。答。随彼练根及不练根俱先世道伏无所有。入见顿断。唯非想地九品别断。得成独觉大乘未见正文。唯有部说。必无出见八十一品断修惑者。以利根故。不别果故（已上）更有一义。非正见故略之。既云入见顿断。明知见道前以世道渐伏。无所有已下八地修惑故。今入见道断见惑时。合断先所伏之修惑也。一义云。会解云。唯俱舍婆沙意。谓下八地修惑初修禅时先已断。已唯非想一地九品见思全存故。入无漏见谛时。与见惑一时顿断也。唯有三十四心八忍八智。如常此断见余十八心。唯断非想一也惑也（已上）初修禅时者。最后身出家已后。修有漏四禅四无色定。断下八地烦恼也。问。两记既异说。尔者彼台宗意如何。答。智论意。小乘菩萨因位唯伏未断。果位方断一切见思。故天台引彼论明藏教菩萨。即止观第六云。论因则指释迦。论果则指弥勒。遍行四门道法伏薄烦恼龙树难云。薄即是断。如斯陀含侵六品思名为薄地。汝既不断。那得称薄。故知但是伏道论薄耳三十四心方乃称断（已上）遍行四门者。次上文广明空有等四门观行。故云。道法也。弘决第六本云。龙树难云等者。大论二十七。问。观诸法实相及修慈悲令三毒薄薄故能集清净功德者。如离欲人断下地结。犹有上惑故名为薄○如是等义薄即是断。汝何未断而名为薄○俱舍云。因时已断八地惑者。既未断有顶。但用有漏故。大论没前有漏之名。至树王下。方云用三十四心断三界见修之惑○今文且以大论所片立三藏菩萨义故。且存之名为伏道（已上）玄义第四云。此佛与三藏佛亦同亦异。同者。八十年同入真灰断也。异者。三藏因伏果断。通佛因果俱断（已上）此佛者通教佛也。以通佛则于八人地等断见思故。云因果俱断也。藏教佛若断下八地修惑者。令同通佛因果俱断。然既云因伏果断。明知因位唯伏未断故。下八地惑亦用三十四心方断之（为言）尔者全同决择释欤。问。俱舍。
    抄。虽说历别阶位法门（文）问。既许虽说历别与实相相应故非别教者。华严亦说圆融。纵虽有别。争属别教乎。彼师所判岂非偏显乎。答。决择云。言虽说历别等者。此意纵圆教中有行布义。夺满圆融。但属圆教。不属别教。若尔何故次段钞云迷其行布谓为别教。但取圆融以为圆教。答。彼师本意。带圆融行布。夺满圆教单行布义。判属别教。华严一经具行布。地前行布带彼圆融。地上行布不带圆融。判满别教故（已上）法师功德品云。诸所说法随其义趣皆与实相不相违背（已上）故今云无不与等也。
    疏。但判华严（文）大疏六上云。问。何为地前显圆融德。地上行彰浅劣耶。答。显一乘故。云何显耶。三乘之位。地前行布。地上圆融。今一乘位。地前地上俱有行布圆融。若俱双辨。则前后不异。若地前行布地上圆融。则令同三乘前浅后深。又似行布圆融各别教行不立法性。教行非即非离故。于地前但显圆融。已过三乘地上多明行布。以显超胜。胜相云何。谓贤位始终已圆融自在。登地以去则甚深。深之言所不主。若不寄位。何以显深。不包三乘。何以显广。故虚空鸟迹。迹迹合空。大海十德。德德皆海。地地之中具摄一切诸地功德。文文之内皆云若以殊胜愿。后过于此不可数知故。刚藏俟五请而方说。世亲以六相而圆融。意在斯矣（已上）探玄记第九同之。
    今释地上超胜。总有七义。一今经是根本法轮故。为显包含诸乘故。寄位显广。是名地上寄位行布也。二十地品许说分齐。举虚空边迹喻。意显地地悉冥同果海也。三引同品地影像分。谓彼品广说十地竟。重举四喻。更明十地体相。是名地影像分。其第三海喻者。举大海十德。以喻十地。意显菩萨十地之地之内悉有佛果。如大海十德十德同海。岂非因缘果海果彻因源哉。同第二喻（唐经第三十九）云。佛子。菩萨十地因佛智故而有差别。如因大地有十山王○所谓雪山王香山王（乃至）须弥卢山王○此十宝山王同在大海差别得名。菩萨十地亦复如是。同在一切智中。差别得名（已上）大疏八上云。一一山皆深入大海。一一地智皆入佛智。又一一山下皆恐繁不引。岂非因果圆融哉。四引妙严品叹众海德云。一地之中具摄一切诸地功德（已上）五十地品每地说四果中。愿智果者是圆融故。云若以殊胜愿也。六引请分中。三乘五请超过一代。以显超胜也。七引六相。文可知。
    抄。迷其行布（文）问。天台指华严十地。判为兼一别教。尤有其谓。故探玄记第九云。问。此会何故无升天集众等序耶。答。为表此会证法无二。不可以事相标其玄趣。此则前粗后细故。二为地前摄一乘别教普贤之法故。有升天集众。表胜方说地上寄位同于三乘故。隐没自在之相同余经说。此则前细后粗故也（已上）既云同于三乘故隐没自在之相同余经等。岂非别教哉。即决择释云。地上行布不带圆融。判满别教（已上）尤有其理欤。如何。答。上引大疏。以七义释地上超胜。探玄记亦有彼释。故今所引玄记问答。准彼可知。又决择释者。且述彼师意。既彼师不晓地上超胜之深意。误作妄判。何足为难哉（是一）凡三贤十圣之行位。是一机修之始终也。若执地前圆融为圆教。地上行布为别教者。圆机退下却别教欤。若不尔者。圆机无地上修证。别机无地前解行遂致。华严一经中令无圆别二机行位始终周备。岂非大误哉。若彼救云一经中含多教。是自他共许。既吾许华严兼一别教。纵虽地前地上配属圆别。有何过哉者。彼净名经迦旋延等诸章所说。各别非一机经历之始终。故别配四教。尤有其谓。然今四十二位之阶级。则解行愿证之次位故。必是一机可经历之始终。不可一位而欠。何别判为圆别哉。又释签释殊不可尔。次下引之。彼亦准此可难（是二）又释签第十云。始从住前至登住来。全是圆义。从第二住至第七住。文相次第又似别义。于七住中又辨一多相即自在。次行向地又是次第差别之义。又一一位皆有普贤行布二门（已上）既上举住行向地次第差别之义竟。下云又一一位等。明知彼师意许地上亦有圆融义。何故决择云不带圆融乎（是三）然妙经药草喻品云。渐渐修学悉当成佛（已上）三周声闻授记作佛。并明经多功德历修诸行之旨。如汝所判者。正是别教之行相也。妙经中何品何文明说一行一行一切行等圆融无碍之义哉。岂如华严会会品品文文句句悉显圆融无碍义哉。其文不遑毛举。略如疏上文明教起因缘中显果德彰地位等诸门自引。且唐经第六十三说。海云比丘所受持读诵之善根契经。以大海量墨。须弥聚笔。书写之。一品中一门乃至一义中一句不得少分。何况能尽（云云）行愿记第一释此文云。少分者即一字也。以能诠一字全即所诠法界故。即无尽。不同诸宗能诠定非所诠也（已上）大疏一下云。然此经文富义博势变多端。况一义一文包摄法界（已上）故知今圆经一文一句悉含圆融意。况会会品品哉。抑如法花经一部八卷。于何品中有少分相似此之文义哉。凡法花名妙者。方便品皆有知见。寿量品明久远实成是也。此等正当终教分齐。然尚坚执为圆教。何于不加词之内经明文却致谤意哉。故抄二十下诫观天台师云。善须得意勿轻释经（已上）思之（是四）大疏三下释贤首品宗趣云。于信门中。成普贤行德○贯通始终。该摄诸位。以为其宗。令起圆融信行。成位德用而为意趣（已上）抄九下云。疏令起圆融信行成位德用而为意趣（已上）抄九下云。疏令起圆融信行等者。天台智者依此一品立圆顿止观。止观第一云。此等闻圆法起圆信立圆行住圆位。以圆功德而自庄严。以圆力用建立众生（等文）准此释签之始从住前者。即指此贤首品欤。凡此贤首品正说十信成满胜德难思。天台依此品立圆顿止观。既许此十信菩萨闻圆法起圆信等。即此菩萨次第所增进十住乃至十地等。岂历别不融哉。何况玄义第十难古师五时教中。难法花名圆归教不名常住云。若言常住语少者。如天子一语可非敕耶。又云。世间相常住。又云。无量阿僧祇劫寿命无量常住不灭○三佛宛然常住义是（等文广引法花论并妙经处处文）万行万德以信为本。既许贤首品说圆法信等。何不是为天子一语均融一经始末哉。况于圆经会会品品盛说圆融义哉。问。唐经第六十（法界品）云。诸大声闻舍利弗大目揵连。皆悉不见如来神力○亦后不见不可思议菩萨境界菩萨大会○何以故。善根不同故（等文）是别一道出离迥超二乘故。名别教之义也。谁谓不然乎（是一）又普财所逢五十五知识。皆云我唯知一不知余法（云云）正是别教隔历不融之意也。若诸知识授善财于圆融相即之源旨者。何云不知余法（是二）又晋经第六十云。尔时善财童子经由亲近一佛世界微尘等诸善知识所得功德。于是普贤菩萨所得百分不及一。百千万分乃至算数譬喻所不能及（已上）若约圆融门。则六位相收上下皆齐。何得诸友与普贤有胜劣哉。今既许功德有多少。岂非别教隔历之意哉（是三）。
    疏。大圆天台但合别圆（文）圆今四教中指何教。释大圆又判但合别圆乎。答。会解云。但合别圆者。以天台以花严兼别。今晓公以花严总名为满。即总是圆满义也。其梵网名一乘分。是晓公新加故。云大圆也（已上）意云。
    抄。然后于邪正中（文）问上双举邪正。下但云分其大小者何乎。答。既云大小等。明知等取六师十一宗等也。例如疏云西域分内外及六师等。而抄释云等者。等取内教之中分大小等（云云）思之。
    抄。九流七经（文）会解云。古以易书诗礼乐春秋为六经。至秦焚书乐经亡。今以易书诗礼春秋为五。然礼有周礼仪礼礼记。曰三礼。春秋有左氏公羊谷梁三传。通为九经。今云七经者。应开三礼为三。合三传为一故。有七经也（已上）。
    抄。成十宗等（文）会解云。言成十宗者。应云十一宗。以合九十五种外道。通为十一宗也（等文）抄四下具列释之。谓数论胜论等也（文）。
    抄。言六师者（文）。
    疏。又依涅槃（文）问。自下破文。其意如何。答。抄意云。破彼三教乃有二义。初以一分难满字。谓第三教名真一分满教。既但说不变一分。则非满故。次云又涅槃半满等者。以不空难二空。谓涅槃经既双明空不空。是名大涅槃。即此大涅槃正名满字。故知但二空犹可半字。岂但明生空为半。具显二空为满乎（为言）钞云。若约第二义者。后三教中第二即是四教中第三教也。问。若尔唯难第三教。何通云破后三教乎。答。决择云。显破第三影兼余二。谓此分满之名。不立余二分满之名。岂成又所对分满二名。不立能对半满两号。存科破后。三教诚不虚矣（已上）意云。实唯难第三教。而影略显之也（为言）一义云。会解云。言但彼三者。谓此中但破依涅槃立半满。尔以二空亦是半字。彼定立为满字。既后二教皆之满字。并目二空。此既涅槃亦以不空为满。则失涅槃本意故。彼云二教满字。皆失第二教同生空为半字。半字局在生空。而涅槃既亦约二空为半。则不合定半字为第二教。故彼三教皆非故。云破后三教（已上）问。抄既云若约第二义等。又云。一分之言意在第三教。岂非疏云满。又云。一分但约第三教而论之。不约第二第四之两教乎。如何。答。
    抄。唐言朋友（文）高丽印本并同作朋字。而依或波颇此云光智之翻名者。须并日月。以作明欤。会解云。接传云。波罗迦罗密多罗。唐言作明知识。或可云波颇波颇。此云光智。中天竺人也。钞云。唐言朋友。具翻云作明知识。作明即朋。知识即友也。言附材传身等者。据杲之无竭传。登葱岭度雪山下有大江水。急若箭。于东西两山之胁。系索为桥。十人一过到彼岸已。举烟为帜。彼人见烟。知前已度方得更进。若久不见烟。则所暴风吹索人堕江中（此云举烟召侣也）行经三日。后过大雪山。悬崖壁立无安足处。石壁皆有故戈孔。处处相对。人各执四戈。先拔下戈手举上戈。展转相代三日方过。乃到平地。至罽宾国（此云附材传身也）上传说。昙无竭往西域。今叙自彼而来故。先附材传身。度雪山而下。次过索桥也。言冒冰霜等者。据法显传云。葱岭冬夏积雪。有恶龙吐毒风雨沙砾。山路艰危。又云。自长安西度流沙。屡有热风。恶鬼遇之必死。今波颇自彼而来□过葱岭次度流沙也（已上取意）。
    抄。贞观元年（文）问。会解引传云。然钞引般若灯论序云。贞观元年即武德九年改贞观也。钞云。十一月二十日。传云。十二月。且通举耳（已上）。
第0章     抄。娵觜（文）群书类要事林广记卷第一云十二次日月交会图云。寅析木十月会此。卯大火九月会此。辰寿星八月会此。已鹑尾七月会此。午鹑火六月会此。未鹑首五月会此。申实沈四月会此。酉大梁三月会此。戌降娄二月会此。亥娵訾正月会此。子元枵十二月会此。丑星纪十一月会此（已上）会解云。言娵觜（上子于切下咨字）尔雅云。娵觜之口。营室东壁也。注云。室东壁（营室即室合是壁宿也。在室宿之东故。云营室东壁也。）星四方似口。因以为名。其年壁宿直岁即亥年也（云云）。
    抄。又三与四但法喻（文）问。但法喻之别者。其意如何。答。刊定记第一云。第三第四是一义。谓不真如幻引喻显空。真空理性就法说空。法望于喻。岂二门也（已上）今抄全用此释。思之应知。问。纵虽古师。何得如是全非理哉。是以复古记云。耆阇法师○第三不真等○但约俗谛说诸法如化。第四约真谛说空理真实（已上）如彼天台四教。约事生灭立藏教。约理无生立通教等。既无过者。今耆阇法师约俗谛真谛分为三四。两宗有何违失哉。尔者今能破难思。如何。答。欲舍则吹毛求疮。欲取则授手添力。抑此三四两宗之依凭者是一经欤。为当别经欤。思之。
    抄。前四名即衍公四宗（文）。

演义抄二下纂释第五
演义抄三上纂释第一（自下决择第五会解记第六后半）


            　
　　　　　　　
　　　　　　　

    疏。即今性相二宗（文）问。今性相二宗原出彼方（文）尔者现行流传之诸宗中。指何宗名今性宗哉。答。愚案云。香象大师对日照三藏面受西域二大论师所立两宗义旨。于中智光第三时教明一乘一性之义故。今清凉指此香象所传名今性宗也。意为简天古等上古诸师故安今宗也。但以此所传反照前代所立一乘一性之义不可妨。冥同西域所立之妙义也。
    问。准法界观注案自宗滥觞。源起杜顺。智俨流传。清□圭峰未见自西域相承之旨。若云香象对日照面受之者。以香象为震旦之初祖可云乎。尔者杜顺等之相承如何可得乎（是一）又次下即所举日照所传之戒贤智光者。是法相破两宗也。全非性相二宗故。元朗法师起信论疏集释记（同宗第四）云。戒贤者即法相宗主也。智光者即破相宗主也（已上）又云。然大经论说之有三。一法相宗。唯识等。二破相宗。般若等。三法性宗严涅槃等经。宝性起信等论。戒贤智光所立者但是前二。然认法性经论成立自宗之义故。疏主立教中。前二俱是始教中摄。尚未说于终顿。岂况圆教。便拟以此二宗定断一代之教惑之甚也（已上）准此两论师所立并是始教故。智光所立即当空门始教。争云性宗乎。是以正见起信疏。举两论师义毕。更作四宗教之时。以智光之宗师并所依经论为第二。别举马鸣坚惠为第四宗。若许智光所立即其性宗者。何不举龙树等为第四宗师乎（是二）又探玄记明立教差别略题十类中。第三述西域。即举今两论师所立义。第四会相违即述无会无不会等义。第五明现传中云。第五明现传者。当今诸德于大乘中自有两说。一立三乘大乘。二立一乘大乘等（云云）准此今疏云今性相二宗者。正当彼第五门。即现今所传性相二宗等。既西域两论师之外别明现今所传三乘一乘之论。明知。今疏云今性相二宗者非智光戒贤也。只是当今诸德于大乘中自有两说者源出彼方（为言）如何。答。昔自佛法传汉以来。但有空性二宗都无性相之诤论故。杜顺等立五判一代全无三乘一乘之诤论和会也。然玄奘归胡之盛立五性各别之宗义。破昔来所传之一性宗。于是宗大师亲问日照三藏。双传戒贤智光之所立宗义。其戒贤立三乘真实一乘方便。智光述一乘真实三乘。故知。自西天至东夏。对法相宗诤论权实。但是智光所心境俱空平等一味之一性宗也。源出护法清辨流及智戒贤。然玄奘偏承法相一宗。香象双传两宗义旨。今述香象所传性相两宗义旨故。云今性相等也。故圆觉大疏卷上云。二西域者。即今性相二宗。元出彼方。故云。西域唐初中天竺日照三藏云。近代天竺那烂陀寺。同时二大德论师。一曰戒贤。二曰智光（等文）上云。即今性相二宗等下即云唐初等。岂非解释明镜哉。又今抄下云。若藏和尚义分齐云。法藏于明年中等（云云）思之可知。但于自宗滥觞。源起自杜顺等之难者。此难不尔。若今述五教相传等者。尤可有此难。又别可有其沙汏。但今述西域二论师立教。其二论师立教者。上古诸宗高僧。未有双传两宗。但贤首大师方始传之。今清凉以彼所传为依凭述性相二宗对论之趣故。云今性相二宗等。尔者于此一段之相传者。以香象为震旦初祖。有何难哉。但今非论其师资血脉故。不足会通也（是一）次于智光是当始教中空门云难者。破第二时法相大乘有所得等。立第三时心境俱空平等一味之宗义故。是名破相宗。亦云始教中摄。然其俱空所显之平等一味真理者。全同终教等无□□真理。其平等一味者。即定性无性皆成佛道之一理也。依此□边则亦属性宗故引法花。唯此一事实。余二则非真之为证据也。故决择云。疏二智光论师至无相大乘为真义者。问。准此所明空教性教合为一种。何故圭峰性空宗分成十异（私云。具引禅源诠十异。）此上所明十异历然二门炳。岂得二宗合为一教。今谓。通云。会不会故既师宗各□。何须会释。或总对相教小教合为一宗。今别分破相性开成二教故不相违。如通论大小二乘合作声闻乘。□实共为菩萨藏。大小各开如名可知。以彼例此居然易见。□□但于集释记释者。彼记次下云。无相大乘者。即所显空理。一切诸法皆同真性。方名了义。即智光立也（已上）若约空理则其破相宗。而一切诸法皆同真性。岂非性宗乎。又于疏四宗教废立者。初三宗是全戒贤意故。龙树等为第二宗师。是故至第四宗不再举龙树等。别取马鸣等为宗师也。虽然其第四宗者。正是智光所立第三时也。次于探玄记中。西域两师之外。别举现今所传三。一一诤论之难者。彼意云。若直约二论师是西域也。若约日照传来亲授贤首大师是理传也。然若述西域。戒贤智光之外别有理。今所传性相二宗者。何故今疏云。第二叙西域者。则今性相二宗原出彼方故名西域。谓烂陀寺同时有二大德等乎。圆觉大疏如上引。岂非智光戒贤所立宗义。即名现今所传之性相二宗乎。问。起信疏四宗教以智光三时为第四宗云事不可然。且彼集释记云。然智光中第三时了教。当戒贤第二时不了义教。戒贤第三时了教。当智光第二时不了教。二宗所□者只争此二也（已上）明知。就彼四宗教中。初三宗于第二第三前后之诤论也。于第四宗两论师俱不润其分欤。抑□。参两论师三时教作四宗。更不加余义者。依凭在何乎（是一）次于今疏及圆觉疏者。彼圆觉大疏次下即云。然大乘教总有三宗。谓法相破相法性（如下宗趣中说）护法清辨各立互破。但是前二而传袭者。皆认法性之经。成立自宗之义。今将法性对二宗料拣即为二门。一对法相。二对破相（已上）护法清辨。既如次相破相也。宗师而俱非法性宗。智光是清辨之门弟。何属法性宗耶。答。探玄记第一（第八教前后门中）云。然深密妙智既各圣教。不可取一舍一。是故合此二经总有四门。一初时小乘二经同说。第二时唯大乘唯深密说。第三时具三乘。此是深密第三妙智第二。第四时唯一乘。唯妙智第三时说。是故当知。妙智经在深密后说（已上）彼起信疏准此可知。又起信疏云。二此世根不定故。堪可进入一乘位者。则初闻小乘为不了声。次通三乘亦非了教。后唯说一乘方为了教。智光所引当此意也（已上）此等解释。以智光第三时即判为四宗教中。第四唯一佛乘教云事分明也。何于属法性宗之义强为难哉。
    抄。然真谛笈多（文）问。何故今举真谛等三藏乎。答。此通伏难也。谓探玄记云。第三述西域说者。真谛三轮。笈多四教。波颇五说。并如别说（已上）起疏亦指此等诸师所立。属西域中。然今疏序。此方中举真谛三轮。波颇五教故。此会通也。其意应知。问。上序此方中不叙笈多。何云属此方乎。答。解云。前不叙此师。今所以指者。以下立宗中叙故（已上）。
第0章     抄。那烂陀者（文）问。翻为施无厌有何意乎。答。诸传异说不一。唯且续高僧传第四云。那烂陀寺。唐言施无厌也。赡部州中寺之最者。勿高此矣。五王共造供给倍隆故因名焉。其寺都五院。同一大门。常住僧众四千余人。外客道俗通及邪正。乃至万数皆周给衣食。无有穷竭。复号寺为施无厌也（已上）会解记云。案玄奘传者全同之。即指此文欤。问。大佛顶首楞严经注疏第一上（长水沙门子璇集）云。那烂陀此云施无厌。即龙名也。西域记庵没罗园有池。池中有龙名施无厌。寺近彼池故以标号。佛灭度后。六帝缉兴。遐□绀宇。园林普合都建一门。主客万僧。持增峻。印度名寺莫先于此（已上）唯此施无厌者。即龙名也。又云。六帝缉兴。何云五王乎。既引西域记说。岂非举玄奘三藏亲见之事乎。答。寺名施无厌因缘非一。诸传各述一隅故不相违。彼约龙池。此亦一后之假说。其实如来修菩萨行之往事。次下引西域记可见之。次于五王六帝之相违者。愚案云。总有六帝中。初五帝者父子相嗣。后一帝者是别种族。非前五帝之子孙故。或处总标之。或处别举之。此亦西域记中见此义故。西域记卷第九（唐揭陀国下）云。乃建城邑。以王先舍于故。称王舍城也。城南门外道左有窣堵波。从此北行三十余里至那烂陀（唐言施无厌）僧伽蓝。闻之耆旧曰。此伽蓝南庵没罗林中有池。其龙名那烂陀。傍伽蓝因取为称。从其实议。是如来在昔修菩萨行。为国王建都此地。悲愍众生。好乐周给。美其德号施无厌。由是伽蓝因以为称。佛涅槃后未久。此国先王铄迦罗阿逸多（唐言重曰）敬重一乘。遵崇三宝。式占福地。建此伽蓝。初兴功也其子佛陀□多王（唐言觉护）继体承统聿遵胜业。次此之南又建伽蓝。呾揭多□多王（唐言如来）笃修前绪。次此之东又建伽蓝。婆罗阿迭多（唐言幻日）王之嗣位也。次此东北又建伽蓝。功成事毕福会称庆。其王之子伐阇罗（唐言金刚）嗣位之后。信心贞固。复于此西建立伽蓝。其后中印度王。于此北复建大伽蓝。于是周垣峻峙同为一门。既历代君王。继世兴建（已上）案云。准此等文。施无厌者。正约实义论之。是如来往昔悲愍众生。行檀施无疲厌之处故名施无厌。彼龙居此处之池中故。亦得此名欤。自尔以来。现今君王立伽蓝供给无厌寺也（为言）是则虽源由如来因行得此名。而后历代连续有可施无厌之因缘故。旁名施厌（为言）。
    抄。然案唐三藏传（文）问。今云三藏传者指何文乎。答。大慈恩寺三藏法师传第四云。南印度王灌顶师老婆罗门名般若□多。明正量部义造破大乘论七百颂。诸小乘师咸皆欢喜。因取示王曰。我宗如是。岂有大乘人能难破一字者。王曰。弟子闻。狐行鼷鼠之群自谓雄。于师子及其见也。则魂亡魄散。师等未见大乘诸德所以固守愚宗。若一见时。恐还同彼。彼曰。王若疑者。何不集而对决是非。王曰。此何难。即于是日发使修书。与那烂陀寺正法藏戒贤法师。法藏得书集众量择。乃差海惠智光师子光及法师为四人。应王之命。其海惠等咸忧。法师谓曰。小无诸部三藏。玄奘有本国。及入迦涅弥罗已来。遍皆学讫。具悉其宗。若欲将其教旨能破大乘义。终无此理。奘虽学浅智微。当之必了。愿诸德不烦忧也（已上）今指此文也。问。虽云差海惠等。而未必云戒贤弟子。何况今所引次上传文云师子光立中百论宗破瑜伽义（云云）何有师贤之仪乎。具如次下引之。况既移住菩萨等不居同一处。岂同时在那罗陀寺乎。答。会解记引此传文云。时戒贤差弟子海惠智光师子光及奘应命而（已上）虽现行本无弟子言。而今加引之定有异本欤。但于所立宗旨不同者。今抄云。或是师资。所宗复异。即准此可知。次于不居同一处云难者。彼师子光虽初居那烂陀寺为玄奘不诘难。不能会通故。怀惭愧。移住菩萨寺（云云）具如次下引之。况虽师子光移菩萨寺。而不见智光等亦移住乎。
    抄。或恐名同人异（文）问。今此两释者为一向推释。为当有依凭欤。答。会解云。又按传说。那烂陀寺大德师子光等。立中百论宗破瑜伽等义奘曰。圣人作论终不相违。但学者有向背耳。因造会宗论三千颂。以呈戒贤诸师称善。评曰。据此奘师在彼时。子光等已立中百论宗。既宗云师子光等。必智光亦在其中。奘师虽为会通。应后时智光中百论宗盛行故。与贤同时在那烂陀寺弘宗也。若今舒两楹未定断。准此传文而作两释也。问。慈恩传第四云。那烂陀寺时。戒贤论师遣法师为众讲摄大乘论唯识决择论。时大德师子光。先已为四众讲中百讲述其旨。破瑜伽义。法师妙闲中百。又善瑜伽。以为圣人立教。各随一意不相违妨。惑者不能会通。谓为乖反。此乃失在传人。岂开于法也。愍其局挟。数往征诘。复不能酬答。由是学徒渐散而宗附法师（云云）又以中百论旨唯破遍计所执。不言依他起性及圆成实性。师子光不能善悟见。称一切无所得。谓瑜伽所立圆成实等亦皆须遣所以每形于言。法师为和会二宗言不相违背。乃着会宗论三十颂。论成呈戒贤及大众。无不称善。并共宣行。师子光惭□遂出往菩提寺。法师声誉益其。初师子光未去前。戒日王行次乌茶国。其国僧小乘学不信大乘。谓为空花外道非佛所说。南印度王灌顶师老婆罗门（等文如次上引）准此传正文。唯师子光立中百论宗。又传但云师子光而无等言。何故会解记妄加等言强等取智光等乎。
    抄。或是师资（文）圆觉大钞二上云。若案唐三藏传。似智光乃戒贤弟子。而今云同时者或恐名同人异。或先觉戒贤宗教。后改业学清辩等宗。如荷泽和尚。先似北宗。六祖大通和尚后往曹溪承禀南宗。据戒贤年百二十岁。八十余夏号正法藏。即在世日久故。得智光习空宗成就弘传。戒贤尚与同时无所妨矣（已上）。
    抄。又准无行禅师尽（文）问。今无行禅师尽者何乎。答。此事未详。且检一文云。西域求法高僧传下卷（义净撰）云。无行禅师者。荆州江清人也。梵名般若提婆（唐云惠天）□性虚融。禀质溢雅。初沾法侣。事大福田寺惠英法师为邬波驮耶（唐云亲教师。和上者讹也）斯乃吉藏法师之上足。可谓蝉联硕德固乃世不乏贤。与智弘为伴。东风泛舶。一月到室利佛逝国。禅师后向那烂陀。听瑜伽习中观。研味俱舍探求律典。后往羝罗茶寺。去斯两驿彼有法匠。善解因明。屡在芳筵。习陈那法称之作者。莫不惭入玄关颇开幽键。每唯杖锡乞食。全躯少欲。自居情超物外。曾因闲隙译出阿笈摩经。述如来涅槃之事略为三卷。已附归唐。是一切有部中所出论。其进不乃与会宁所译同矣（已上）同上卷云。智行法师者。爱别人也。梵名般若提婆（唐云惠天）泛南海谄西天（已上）听瑜伽习中观。明知。西方二宗并行之事。又译出阿笈摩经。附归唐之便。宜其时定有作尽遣唐欤。例如寄归传。尔者今指彼尽欤。更可寻之。
第0章     抄。玄飙才举（文）会解云。龙猛持赤幡五天立论无有胜者。今云。玄飙恐是斯类（已上）付法藏因缘经卷第五云。时南天竺王甚邪见。承事外道毁谤正法。龙树菩萨为化彼故。躬持赤幡在王前行。经历七年。王始怪问。汝是何人。在吾前往。答曰。我是一切智人。王闻是已其大惊愕。而问之言。一切智人甚为希有。汝自言。何以取验。龙树曰。王欲□□宜当见问。既说之后乃可证知。与诸外道广共论议。□愚短者。一言便屈。少有聪惠极至二日词理俱尽。皆悉降伏（已上）。
    抄。无著牵（文）左传第十一云。十二年春楚子围郑旬有七日。楚子退师。郑人修城。进复围之三月克之。郑伯肉祖牵羊以逆（肉祖牵牛示服为臣仆也）（已上）会解记引此文云。宣公十二年也。
　　抄。翎羽暂施（文）会解云。翎羽即羽扇也。此用诸葛武秉日羽扇指挥三军。今龙树宗论义亦然（已上）三军者。论语第八注云。郑玄曰。万二千五百人为军（已上）诸葛武者。
    抄。陈那乱辙（文）鲁与齐相战。而鲁负时。乱车辙退散。故云乱辙也。左第三云。十年春齐师伐我（不书侵伐齐皆蔇之盟我有辞也）公将战曹刿请见（曹刿鲁人）齐师败绩。公将驰之。刿曰。未可下视其辙（视车迹也）登轼而望之曰。可矣。遂逐齐师既克。公问其故。对曰。夫战勇气也。一鼓作气。再而襄。三而竭。彼竭我盈故克之。夫大国难测也。惧有伏焉（恐诈奔也）吾视其辙乱。望其旗靡故逐之（旗靡辙乱怖处。已上）。
    抄。又案西域记。
    抄。法藏于文明年中（文）问。探玄记第一（第八部类传译门）云。于法界品内。从摩耶夫人后至弥勒菩萨前所缺八九纸经文。今大唐永隆元年三月内有中天竺沙门三藏地婆诃罗。唐言日照。至此缺文译出补之（已上）今何云文明年中乎。抑此文明年中者何帝代年号乎。答。大唐二十二主中第三高皇帝御宇。永隆元年译出法界品之脱文。至弘道□甲申岁。则天皇后即位之后一年中有两度改元。谓弘道二年八月改为文明副圣元年。其九月亦改为光宅元年。其明年亦改为垂拱元年。今问西域诸德为教是文明年中之事故云尔也。故探玄记第一明立教着别中述西域记云。又法藏于文明年中等（云云）全同今所引也。两处解释。各依一事故。指时节是不也。圆觉大钞二上云。藏和尚教义分齐云。法藏于文明年中。幸遇中天竺国三藏法师地婆诃罗。唐言日照。于西大原寺翻译经论。法藏腾慈恩寺三藏所立教相亲问也。有凭矣（已上）。
    疏。一名戒贤（文）会解云。有室商佉王。威行海内。酷虐无道。摧灭释权。拔菩提树绝其根苗。选名德三百余人沈坑中。其余并为奴仆。时戒贤将沈坑中。而贼擎出潜沦草莽。于是戒日王因至菩提树坑发愿云。若我有福力统御海内。必兴佛法。愿菩提树从地而生。作此言已。寻视菩提树萌坑中上踊故。率军兵诛杀商佉王。增邑十城科税以入。戒贤以其所得。于那烂陀广主寺厢当玄奘见时。戒贤年一百六岁（云取意）问。圆觉大师大钞云。据戒贤年百二十岁。今何云一百六岁乎。答。有人云。玄奘三藏唐贞观三年进发。同六年壬辰岁。到中天竺摩诃陀国那烂陀寺。时戒贤一百六岁也。今文明年中日照三藏对宗家大师时。戒贤年当百二十岁故云尔也（云云）自贞观六年壬辰岁至文明元年总经五十三年故□五十八岁。何云当百二十岁乎。
    抄。护法难陀未有得至。解云。决择云。准唯识论枢要云。护法菩萨临终之日。天乐霄迎悲声动域。寨中响报婆罗门曰。此是贤劫千佛之一佛也。评曰。若尔乃权菩萨也。就迹而言。亦当时英彦尔（已上）问。佛灭度后经几年岁护法清辩等出世乎。答。圆觉大钞二上云。至佛灭后千一百年。清辩护法二宗论师。便与斗净。各执空有展转流传。至于震旦。后学不知根源者。随学即党故有异同。故佛地论第四说。声闻藏佛世百年已后。即分多部。而菩萨藏。千载已前清净一味无有乖净。千年以后乃兴空有二种异论。是故说言。如来正法但经千载（已上）此约大数。但云千一百。其实千一百年已后故。或唯识述记第一本云。千一百年后（已上）或西明云。千二百年也。了义灯第一云。护法菩萨千一百年后。方始出世造此论释及广论释。此时大乘方诤空有。西明师云。至千二百年。清辨依般若及龙树宗（等文）但如来入灭时代有多异论。
    抄。此有两重（文）问。此两重者。为疏文中具会之。为当钞家别意欤。答。唯会解意云。疏文具含也。谓第三时教。疏云。具说三性。若但取此一句。望前第二时教。疏云。依遍计所执等。则是初中约依他说有故。疏云。说有为法皆从也。是为一重也。若双取疏云。具说三性三无性等之二句。显前二时。则第二时。三性皆空。第一时三性皆有也。是为第二重也。问。影显者为文中兼含之。为文外别含之。答。文中兼含之。谓第二时教。疏云。依遍计所执等。若约三性门。则唯遍计之一性也。若约三无性门。则后二无性。亦约所执说空无性故。此之一句具含两重意也。问。付初时教之两重释俱有疑。若云初时唯依他者。岂小乘教不说灭谛无为理乎。若云初时说三性皆有者。何故疏但云说诸有为法等乎。若决择云。钞初时约依他说有者。四谛之中灭谛。是圆成故。七十五法中三无为亦圆成故。但从多分故作是说（已上）准此可知。尔者初时亦约多分故云诸有为法等也。一义云。今两重释俱佛意欤。圆觉大疏上本云。唯依六识三毒建立染净根本（已上）即次下注云。就佛意即通。就言教即隐故。宗习之者。随言执理。随相执体。造论弘传相承不绝（已上）同大抄三上云。注就佛意即通下释疑之云。教佛说何以不了。此释云就佛说有之时。元是即空之幻有。即真理之随缘故云通。然以随机故。名言之中即含隐而说也。随言执理者。如十地论遮云。随声取义有五过失。言随相执体者。如闻说干城水月等名便谓实有（已上）。
    抄。然二宗义别（文）问。今以几义判三时了不了乎。答。抄云。且就深密略有四义（文）付之不明正见。次下疏文各别会释二宗中。广举十义。故知。不可局四义乎如何。答。会解释此疑云。十重犹约宗通论。四义专在深密。望前□□说也（已上）意云。彼十义者。通就法相之一宗广尽其义相。今四义者。别就深密经望前二时论之也（为言）彼宗意广尽法相论其依凭。源出深密经法相品。然深密经既局有四义者。彼宗何广有十义乎。答。广论法相宗之依经依论。具有六经十一部论中深密是其随一也。何彼宗所立之法相可局深密之一经乎。何况彼深密中三时相望论了不了时。或云依诸净道清净者。或云相生胜义无自性等。但可有三性等四义。争有唯心真妄等别乎思之。
    抄。一约三性三无性（文）问。今四义者为疏文已具之。为钞家建立。答。疏文具之。谓前正显所立。及今明了不了中。双含初二义故。钞云此中且约等也。次下各别会二宗中。虽通标列十义。而但释一乘三乘与一性五性两别。前后影略隐显而出故。钞云隐显而出也。问。前正显所立中。但云三性三无性。今明了不了中。亦但云有边空边。岂含心境空有义乎。答。两记意不同也。决择云。钞此中等者。指当段疏义。当钞中四门之内。第二约心境空有论了不了也。遍计唯境。依圆通心。前第三时等者。指前段正显所立疏也。即是钞中四门之内第一门也。而言含者。初时不云约三性故有。次时不云约三无性故空。唯第三时方言三性三无性故云含也（已上）意云。此明了不了中。且约心境空有。以遍计唯境。依圆通心故。钞云三性空有也。前正显所立中。约三性三无性。虽是约第三时。而含前□故。钞云含约等也（为言）但智光中心境空有与三性空有别举之。次会解云。此中且经约三性空有论了不了者。正释疏中遍计空。依圆有。对前二时论了不了也。言前第三时合约三性三无性论者。显今但约三性中。自论空有明了不了。不同前正立中约三性三无性合论故（有本云。属第三时含约三性三无性论者。是后人不晓钞意。改前字为属。改合字为含也。）次下智光正立约心境空有。戒贤正立约三性三无性。若互相影取各有二门。若单相望共有初二门故。余之二门在别会中。隐显出之具四门义也（已上）意云。虽今明了不了中但约三性。前正立中。合约三性三无性有此异。但是当抄四门之内第一门也。下智光正立中。约心境空有。今影取之为钞四门之内第二门也（为言）若依此义者。今疏云三性三无性等者。等心境空有欤。思之。唯次下智光处之抄科释可见之。
    疏。二智光论师（文）问。无著亲承弥勒故。尤可云远承弥勒无著。然未见龙树面受文殊之经论。今何云远承文殊龙树乎。答。会解云。祖云。文殊诸经中说法。多显般若旨趣。而龙树造智论中论正中般若旨趣故云远承也（已上）。
    疏。近禀青目青辨（文）问。探玄记·起信疏共云近禀提婆清辨。今何改提婆为青目乎。答。会解云。近禀青目清辨者。贤首本云近禀提婆清辨故。无行尽亦云龙提树婆也。今所以改之者。龙树第十三。提婆第十四（二十八祖中）今远近不可以提婆为近禀故。又提婆造百论。今取青目清辨护法难陀等皆是注家故。今改作也（已上）问。既龙树提婆怜次面受。何故探玄记等中。龙树为远祖提婆属近祖乎。答。十二门论疏云近禀青目清辨（已上）清凉今释全写此文。故知。宗家亦存改作之意。但探玄等以提婆为近禀者。为显远近相承共是面受之义故。龙树为远祖之终。提婆为近禀之始也。思之。
    抄。小乘闻空（文）问。小乘教所明空理者。为无物空为当无性真空。答。抄云。小乘闻空。谓无物为空。付之不明凡人法二空者。是于一真理上以义分之。纵虽小乘教既明人空之一分。何云无物空乎。况抄三下云生空所显是小乘教理。二空所显是始教理（已上）岂以无物空为生空所显乎。若云生空所显之理尚是无物空者。二空所显亦可无物乎。如何。答。小乘所证灭谛无为是无物空者。源出楞伽经·宝性论等中。且宝性论第二云。又复若依被声闻道所得灭谛。彼亦无物。犹如灯灭。唯断少分诸□□苦。若如是者则是无物。若无物者云何为他之所归依。偈言无物故（已上）又四分律羯磨疏第二下引萨婆多论云。谓灭谛体。即三谛所无之处是也（已上）同济缘起（大智律师释）云。由断故无。无即灭谛。出世之品灭即涅槃寂灭之理。此所归法体也（已上）又云。苦集病三修道药遣二执已破空理现前。即三谛无处。是圣所证（已上）。
    抄。经云宁起有见（文）问。空有妄见其过是可齐。何□见夺空见乎。答。决择云。良以空有二见虽皆是病。毁因果轻重迥异故此云尔（已上）意云。空见者拨毁因果故。有见者信存因果故。云存毁等也。
    抄。不存依他空遍计也（文）意云。第二时存依他。但空遍计。第三时不尔故云不也。即今下文云。法相宗中无于遍计。无即是空故。但空遍计。法性宗中。则依他性上无遍计性故。依他即空。空即无之理。无性之性。即是实性（已上）今二三两时之意。准此可知。
    疏。如智光论师般若灯论释（文）问。般若灯论作者。诸师释不一准。谓今疏云智光等者。全写起信疏。亦探玄记第一全同之（是一）又楞伽心玄义（第九明义理分齐门）云。清辨论主造般若灯及掌珍等论（已上）因明疏上（慈恩）了义灯第一（泗州）开元录第七（智升）十住心论第七（弘法大师）辨造也（是二）然现行十五卷般若论第一卷撰号云偈本龙树菩萨。释论本分别明菩萨（已上）如文应知（已上）良贲仁王经疏云世亲菩萨般若灯论（云云）。（是四）如是异释如何会通哉。答。古有二义。一义云。智光与分别明如释应清辨与分别明亦是一人也。故辨正论第四云（法琳撰）云。佛灭度后七百年间。有出家菩萨。厥名龙树。深达实相得无生忍。为报佛恩开演中论。凡五师注释。分别明菩萨即一人也。此菩萨多闻总持。智深志固。以本愿力不舍群生。住修罗宫待见弥勒。乃赞述龙树偈文为兹般若灯论（已上）大乘三论师传□云。婆毗吠迦。此云清辨。灯论云分别明。别西域记云。清辨论师住阿素罗宫。待慈氏成佛之时也（已上）又云。清辨造中论释名般若灯论（已上）准此等释。三名但是一人也。故宗家十二门论义疏（第三立教分齐门）云。此三教次第。智光法师般若灯论释中。引大乘妙智经所说（已上）又（第六所诠定趣门）云。清辨所造般若灯论及掌珍论等（已上）一疏前后。举般若灯论作者。二名互出。岂非智光即清辨哉。但于良贲释者。问。清辨与护法是同时也。然智光与戒贤亦同时也。时代既不同。岂谓清辨即智光哉。答。一义云。智光与分别明者抄释分明也。不可及异论。但清辨非是智光。且如十二门疏者。举智光则云般若灯论释。举清辨则但云般若灯论。而无释言。准此案云。清辨造般若灯论。智光重释彼灯论故云尔欤。处处释中。若指本论则云清辨造。若指释论则云智光释。何为相违哉（已上鼓阪义趣也）。
　　问。此义不尔。智光与分别明是一人者。实如抄释是勿也。然依辨正论等。清辨与分别明全是一人者。亦是更无疑者欤。尔者清辨智光。岂亦非是一人异名哉（是一）次依释言之有无如是料简云。因明疏上云。清辨菩萨般若灯论释有四义。谓发端标举简持指序（已上）既云清辨菩萨般若灯论释。岂是智光释哉（是二）次般若灯论序（法琳撰）云。般若灯论者一名中论。本有五百偈。龙树菩萨之所作也。借灯为名者。无分别智有寂照之功也。举中标目者。鉴亡缘观等离二边也。然则灯本无心智也亡照□□平等中义在斯。故寄论以明之也（已上）会解云。若据此论□□即中论则名故。序云。般若灯论者（引序全文）评曰。此论十五卷。既是分别明菩萨释故。全以所释目能释也。故虽中论异名。正目能释论也（已上）准此今疏云般若灯论释者。初四字即指中论。下释一字。方是指今十五卷论也。何谓初四字为清辨所造。下一字为智光能释哉（是三）又会解云。
    抄。言无不会者（文）问。上释无会云。各各为人悉檀。圣教随缘益物。下释无不会亦述各据一门之旨大意是同。何成二义乎。答。若约机则各执不同故不可会。若约法则各据一门故无不会也。是则约机约法二义也。故今抄下文云。约初门则法相宗为了等（云云）此正释会通之相也。又探玄记云。是二说各据别门互不相违等（云云）五教章云。色即是空。情辨义立空即是色。护法义存（已上）并是约一法上之门别会通之也。问。今疏下文云。上约二宗各别所据则互相违反。若会释者亦不相违。谓就机则三。约法则一（已上）准此双约机法而会通之。今何偏配乎。答。上云。约机则各执不同者。深密妙智两经所被之机。即如护法清辨等者是也。今疏云。就机则三等者。意云。为引机故假说三乘。是开方便门也。约法理无二故。实说一乘。是不真实相也。此并约法以会通也。余如起信疏教理抄。问。凡会相违者全可会同一义。若云各据别门者。弥显相违之义。岂成会通乎。答。师云。实如来难四。此末学料简亦不一准。且一义云。今戒贤依深密故。以摄机广为了义。以言教具为深奥。更不见益物大小理浅深之义门。又智光依妙智故。反上可知。然则戒贤若□妙智亦可以一切皆成为了义。以心境俱空为深义。智光若依深密。准上可知。故云各据别门也。法理双具二门两经各说一势故。如是会通之时。云各据一门即不成相违也。然其当机各执一势舍余义故。约机则不可会也。是以集释记（元朗造。是起信疏末书也。圆宗文类第四引也）云。总结中各依一势者。若智光依贤同戒贤。戒贤若依智光。即同智光。即依一势故不相违（已上）准此可知。
    抄。今观贤首之意（文）问。正见起信疏。举二论师立教竟总结云。是故圣教各据一势等（云云）未必见明何师。今何云多明法性乎。何况起信疏举二宗立教竟。次随教辨宗中。智光之宗师。并所依经论为第二教。戒贤之宗师。并所依经论为第三也。准此明法相宗（见）如何。答。会解云。今观贤首意等者。约文寻意则有二意。皆以法性宗为了义（已上）探玄记云。戒贤所判亦有道理。又云。智光所判其有道理。既云。亦云。其探玄文意。则明智光之义分明也。何况探玄明教前后中。探密第三时。为妙智第二时。更以妙智第三时为第四。如上具引。可见之。
    抄。何者有二义故。问。今二义者其相如何。答。会解云。初意以二宗各二义中。初义对初义。次义对次义。明性宗为了。第二意。只就法相宗。二义约第二第三时对论意。取第二时为了。以深密第二时为了。即是妙智第三时了义也（已上）上决择云。则四不了。皆属前宗第四不了义。一摄生宽（化杂类故）二言教具（无稽言故）三益物少（通三乘故）四显征（真未令故）四种了义。一摄生狭（唯菩萨故）二言教阙□□三益物胜（咸成佛故）四显理增（尽缘相故。已上）
    抄。何者如摄生中（文）问。深密第二时与妙智第三时为同异。答。浅深不同。不可混乱也。两方。若云同者。深密第二时。但空遍计。是空但是空无也。妙智第三时。明心境俱空平等一味。即是依他似有即空之义也。是空即是真空。非空无之空。何云同乎。若依之云异者。见今抄之一段释破戒贤云。第二时唯摄大机。唯说一乘为不了之义竟。次云。是故应云唯摄大机为了。又云。唯说一极方为了义。即总结云。后二又成法性是了。又云。四种了义皆在法性。并是述深密第二时为了义。亦为法性实义。同妙智第三时之旨。是以会解云。以深密第二时为了。即是妙智第三时了义也（已上）又抄四下云。大乘则有八宗。七名胜义俱空。八名应理圆实。即以法相为应理。问。实法性为胜义俱空。今回七为第八。八为第七。如前西域中二宗不同。今以付法性又加后二以显甚深（已上）明知。深密第二时。即是妙智第三时云事。
    抄。言皆阙典（文）古文孝经（卿大夫章第四）云。非先王之法言弗敢道（法言谓孝悌忠信仁义礼典也。此八者不易之言也。非此则不说也。已上）又云。非法弗言。非道弗行（必合典法然后乃言。必合道谊。然后乃行也。已上。）
    抄。杂以无稽。会解云。尚书云。无稽之言勿听。弗询之谋勿庸。注云。无考无信不询专独。终必无成故。诫勿听用也。问。彼依深密等立此三时。何言杂以无稽耶。答。以彼引胜鬘证一乘。是密意破句读文。引楞伽。证五性不□性之义成立趣寂声闻便判法花论错。此等皆老之失。据并无稽之言故云杂以也（已上）意局执胜义生菩萨一往领解之片文。以为定量不考勘。法性宗甚深经论故云一乘。方便等即是无稽之义也。
    抄。上二本是法相（文）会解上二者。谓深密二了也。言后二者。谓二不了也（已上）。
    疏。然欲会二宗（文）问。上既会释二经意竟。何更别会释乎。答。会释云。疏然欲会二宗下。约宗对辨。此宗计者。所宗非一。其义宽通上。约二经对辨。但约二经之意各别为机。其自局不可雷同也（已上）意云。上但局二经各别为当机。其义是狭也。今约宗对辨。则不局二经。各尽所宗之经论。其义广通。故更各别会通也（为言）问。尔者会解意。今约宗对辨者。西域论师之宗计欤。为当此方现传之宗计欤。答。疏下文云。明知。深密三时（可见之）义如前说（已上）抄释云。义如前说者。如前叙西域中等文。会解云。问。今岂非叙西域中也。答。今会二宗。乃是此方现传故。指前为序西域也（已上）准此可知。圆觉大疏上卷。会二宗有三重。一约无著龙树等本祖。二约护法清辨等末师。所谓前四门了不了是也。三约此方转承末计广会通之。即今十对是也。繁故不引。会解意颇顺此释欤。
    疏。次一向成（文）问。深密经第二时教。为许一切众生皆成佛道之义。为当明五性各别之旨欤。答。抄云。第二时中唯说一乘一切众生皆得成佛（文）付之不明。次上疏释第二时□依凭经云。即诸部般若等经。而般若经中宣说如来境之时。具明五性各别之旨。又述般若功能广被之义。欲得声闻果者。当学般若等（云云）又已得二乘正性离生之后。终无回心作佛者般若之常谈也。明知。般若经意。正立诸乘性差别。不许一性皆成之旨云事。尔者深密第二时教例亦可尔乎。何况以深密经中第二第三时教。同许定性二乘不成佛故者别祖一同之解释也。然今判唯说一乘等。非唯背依凭之经说。抑亦招自语相违之过者乎如何。答。第二时中唯说一乘者。即是存三之一乘也。即彼经云依诸净道清净者。唯依此一乘第二故。于其中立一乘。非有情性无差别（已上）但今所令引难之诸文者。且举存三之边故不相违欤。问。若是存三之一者何云唯说一乘哉。答。大般若经一部六百轴。皆以毕竟空为诠要。难信解品历八十余科法相。悉以清净贯摄之。圆觉略抄四下之空与清净皆绝相义（已上）纵虽兼含存三之义。专明毕竟空以为正意故云唯说欤。一义云。
    抄。言初皆不成者（文）问。既许佛一人有大觉性。何云皆不成乎。答。五教章种性义云。若小乘中但佛一人有佛性。余一切人皆不说有。若三乘始教中。以渐异小乘故说多人有性（已上）意云。若能化佛无大觉性。则不可成佛。若无成佛谁为能化乎。故知。纵虽小乘教意。佛有大觉性者。不可及所论。其余一切人皆不说有也（为言）问。小乘经中明弥勒受记。又□友菩萨具佛种性（见）岂非能化佛外亦有大觉性乎。答。决择云。问。如何会中亦与弥勒授记若为会通。答。部执不同故。或虽授记不明显故。或多分说独佛一人有大觉性（已上）此作三释。初云。部执不同故者。若依萨婆多意者。彼六种性中。不动种姓亦有三品。上者是佛种性（云云）此上品之一类众多有情。皆悉具佛性。虽然不可有多人同时成佛故。云独佛一人有大觉性。但经量部。许多人同时成佛故。俱舍论第十二云。有说。余界定无佛生。有余部师说。余世界亦引有佛。出现世间。所以者何。有多菩萨。现俱修习菩萨资粮故。无边界中有无遍佛现（已上）此双举萨婆多经部两宗（云云）又案佛性论。分别部亦许多人成佛欤。又入大乘论下卷云。如阿含枯树法轮及余诸经说。是经时有六十比丘。漏尽意解。俱得罗汉果。菩萨亦然。而行齐等同成佛。当知十方有无量佛。而汝经中自作此说。况摩诃衍辨明诸佛无量无边（已上）准此等论判。初时小乘教。亦许多人同时成佛。但西天东夏小乘教者。多分出萨婆多义故。今亦云。小乘中说独佛一人有大觉性等也（已上）（初释意也）第二释应知。第三云。或多分说等者。二十部小乘中。除经部等余多分说独佛一人有大觉性（为言）。
    抄。而三论附出（文）问。三论者何乎。答。会解云。集玄决择皆云。庄严瑜伽地持也（已上）决择云。第四二论附。第五复一论附。即地持也（已上）问。正检疏文云。无性瑜伽亦同此说（已上）亦指无性摄论。故知。可云四论。何云三论哉。又依开元录。地持名经编入律藏中。今何云论哉。答。决择云。疏无性瑜伽亦同此说者。无种性义。瑜伽亦同说故。瑜伽合为一论前但云三（已上）故知。非指无性摄论也。次于地持名经云难者。会解云。据开元录云。菩萨地持经十卷。亦名菩萨戒经。亦菩萨地持论。今编入律中。存其经名除其论录故。今在律藏中名地持经也。今抄引者名论尔（已上）准此可知。问。于下疏文决择会释不可然。既云无性瑜伽。岂非双指无性摄论瑜伽论乎。有何所释如是会释乎。答。疏下文标善戒地持。而合引善戒经善行性品。地持论种性品之二处文。是撮略引之。然次云。但以人天善根等者。此非善戒地持之文。是瑜伽文故云尔也。会解云。善戒经即善行性品。若地持论即种性品。其但以人天善根而成就之。此祖师义用瑜伽意非善戒地持正文故。连次疏云无性瑜伽亦同此说。即上引云无种性者。以善趣而成就之是也（已上）上引者。此记次上引瑜伽论第三十七文故云尔也。意瑜伽说无性有情云。但以人天善根而成就等。亦同善戒等说也。
第0章     疏。虽未已入（文）问。般若经意。声闻见道已后。可有回心向大之义乎。答。不可许此义也。问。今云虽未已入等者。文意云虽入见道已后可回心向大。而依般若经故。未入见道前皆发菩提心（为言）岂非许见道已后之回心乎。答。大般若四百二十五（帝释品第二十五）云。诸有已入声闻独觉正性离生不复能发大菩提心。何以故。憍尸迦彼于生死已结界故。此中若有能于无正等菩萨发心趣者。我亦随喜。何以故。诸有胜人应求胜法我终不障他胜善品（已上）同第四百九十八第三分天帝品第四云。彼于生死流已作限隔故（等文）如是余卷处处广明此义。故知。般若意不许入圣已去之回心也。但于今虽未已入等文者。相传一义云。不定性二乘人。修行成满当得自地无漏。而虽未证入自乘见道。以性不定故。闻此般若已发菩提心。是则欲显般若经之功用故云虽未已入等。非许入圣已去之回心也（云云）从离生可读虽字也。一义云。未证圣性离生之时。于三乘性不定故。虽可趣向二乘道。而闻般若故。皆发菩提心不堕二乘地也（为言）从性不定者可读虽字也。
    抄。至下更释（文）问。至下更释者何事指让何处哉。答。离世间品（第五十七住）说。第四焰惠地。行中有十种离生道。谓一远离诸见。二不念一切相。三超过三界。四永离烦恼等（云云）即大疏九下云。而前三地。寄同世间有见等惑。如生食在腹。四地寄同出世对治清净。能离彼生□有为行故。得无生故。显行纯熟离生涩故。广如婆沙（已上）今遥指此等文欤。
    抄。六处殊胜（文）决择云。钞六处殊胜者。言总意别故。内外六处中唯内六处。内六处中唯第六处。第六处中有八识。八识中有第八识。内四智佛种有为无漏故名殊胜（已上）了义灯第七。法花摄释第一有细释。要者。
第0章     抄。二即第二三即第三（文）问。师释妙经无二亦无三之文。云二即第二三即第三（文）尔者清凉大师可许义乎。答。不可许此义也。两方。若云许此义者。守护国家章下（中云）山家救曰。无第二第三。竺道生并嘉祥旧义。但加梵本言以为强难。虽然法护本正法花契经。罗什本妙法花契经。以及多本添品法花契经。法丰本论。流支本论。合五译文都无第二缘觉。何况第三声闻。五度三藏。岂劣于基公哉。是以不足为据（已上）他宗先德之难破。尤有其谓。明知。今亦不可许之也。若依之尔者。今抄举诸师异释竟。即结判之。任情去取。岂非一分许取用哉。答。既五度所译之经论。全无文亦无义。尤如先德之所难全不可许也。但于今抄结释者。此是一往纵与之词也。全非决定取用之文。是以次下更出自义云。若望经意等思之可知。问。法花玄赞藏俊文集第七十九云。疏主慈恩勘梵本经文云无第二无第三。既有第字。要可三乘证。然最澄云五度三藏岂劣基师哉者不尔。梵夹有第字云事。为汝信不。若言信者。设五个三藏。不依梵本不可为证。设虽慈恩一人。既依梵夹足为证。何难之。若不信者。汝不勘梵本。何偏知梵夹之人哉。况经中唯一佛乘者。明佛乘也。尚无二乘者。明第二独觉乘。何况有三者。举第三声闻也。若何况有三文明菩萨乘者。便不顺文。凡论举况者。举胜以况劣。若言第三是偏行六度菩萨乘者。昔三乘中佛乘为胜二乘为劣。若尔乃应举三。况余二。如何举二况第三耶。明知。从胜至劣以为次第云事。加之遍学三藏·慈恩大师·淄州大师·扑扬大师·竺道生·嘉祥大师·惠静师·憬兴师·崇俊师·法清师等。如此义解人师。岂劣于五度三藏耶（已上藏俊记文）此有三难。一梵夹有第字等。二举胜况劣等。三遍学已下诸师可超胜五度三藏（云云）且第二难尤有其理欤。妙法花普门品。说观音应物所现三十三身中别佛身·辟支佛身·声闻身等。正法花（卷第三）药草品云。佛亦如是。以智慧光普照一切五道众生菩萨缘觉声闻（已上）准此等经文。可列三乘次第实彼方便品云。唯有一佛乘无二亦无三者。应是唯有第一佛乘。无第二缘觉亦无第三声闻之意（见）若不尔者。如彼所难。举胜况劣之义不可成欤。如何。答。且梵本有第字者何依凭哉。若云遍学三藏传记者。五度三藏并亲持梵本自翻译之。若梵本有第字者。何无一人加第字者哉。何况法花论云遮者。如经十方世界中尚无二乘。何况有三。无二乘者。谓无二乘所得涅槃。唯佛如来证大菩提。究竟满足一切智慧名大涅槃。非诸声闻辟支佛等有涅槃法。唯一佛乘故（已上）两度所译全同无异。是即天亲论主释尚无二乘文。云无声闻辟支佛二乘涅槃者。论文分明也。若经梵本实有第字者。论主牒释何双无声闻辟支二乘哉。又遮异见章上云。罗什等言无二者。无声闻缘觉。无三者。无声闻缘觉及大乘中偏行六度独善菩萨（已上）然藏俊文集举此释即难。又罗什三藏云。无二者独善菩萨（云云）准此什公且随自所解。略第字翻无二无三（已上后记）若如此所难者。今亦通难云。遍学三藏。岂非随自所解私加第字哉。例如译婆沙论。已为遮宝师难故。追加一十六字。思之。然则准五度三藏所译及天亲论释。明知。梵夹亦无第字之事。次于举胜况劣之难者。凡举况之相不可一准。若约胜劣相对者。尤如所立。但若约多少相对。则举少况多。有何难哉。即如正法花第三。佛道唯一。未曾有二。何况于世而当有三。除人中上行权方便以用乘故。开化说法（已上）此文无诤举少况多（见）若如所立加第字者。此文尤难会者乎。但于普门品等文者。菩萨现身次第不定。如同经妙音品。声闻为初。缘觉为第二。菩萨为三。佛为第四等。不可局执。次于第三难者。不足会通。自思可知。问。文句云。何处经论以声闻为第三（等文如下具引）此释如何。答。
    抄。若天台等意（文）妙经方便品云。如来但以一佛乘故。为众生说法。无有余乘。若二若三（已上）文句第四云。从但以一佛乘者。光宅为因一。今言教一。圆顿之教。名一佛乘。故序品云。说大乘经即是教义也。自别教已去。皆名有余之说。即不了义非佛一乘。光宅云。无缘觉声闻之二。无偏行菩萨之三。又有人云。无菩萨缘觉为无二。无声闻为无三。若作此解。只是无三藏诸乘存于遍乘。何开一佛乘耶。有人云。无缘觉为无二。无声闻为无三。存于菩萨大乘。若尔只无三藏中二乘。不无三藏中菩萨。此存余。何开一佛乘。何处经论以声闻为第三。既无此次第。都是妄说。若依汝解。无二是无缘觉。无三是菩萨。第一是声闻应不被无。若如此者。则大倒乱。今言但一佛乘者。能说佛法之圆教乘也。无余乘者。无别教带方便有余之说。无二者。无般若中之带二。无三者。无方等中所对之三。如此二三皆无。况三藏中三耶（已上）天台意云。五时教中般若说后三教。方等具说四教。其三教四教中圆教。并与法花圆无别故不无之仍今如次但无二三故云无般若中之带二等也。问。若尔今抄何云天台等意无二者无有声闻缘觉之二乘等哉。答。文句广举光宅等诸师异释故。今云天台等者。等取光宅等欤。又天台意。若约四教则虽云般若带二等。而若约彼经所明之乘门。则应是声闻等故。如是总相而释也。
    抄。趣举二三（文）问。趣举者何乎。答。决择云。言趣举二三者。趣者意也。或是向义也（已上）正法花所说大同抄主释意。如上引可见之。又会解云。言趣举二三者。恐是措字。传写之讹尔（已上）龙龛云措（仓故反举也投也）
    抄。关中云如稻自生（文）问。关中云何乎。答。会解云。言关中者。即禹贡雍州之城东。自同华略河而北西。自岐陇原会于北垂。尽其地。汉书云。汉兴都关中是也（此取关中四圣种也。已上）。
    抄。二果种性（文）问。抄十三上（十地品）云。法花虽诸佛智及下广说。但示因门（等文）既云但示因门。明知。不说果性云事。今何释佛种性言云果种性哉。答。此难不尔。今云果种性者。一切如来因圆果满。成等正觉。是名佛报。如是佛报佛佛道同三世不改云性。说法度人皆悉相似故云种。如是佛种性缘真理趣故云佛种从缘起（为言）全非谓众生在心中直具出缠之果性故。地品抄云但示因门不可为相违也。问。若尔何故今抄云此中知法常无性偈全同出现等。即引一成一切成之文指同之哉。明知。在缠众生直具已成之果智。即指此果智名果种性云事。答。所引出现品文。初正明宗法。次皆同一性下明因由。然今别指明因由中云知一切法皆无性故之二句文云全同出现。非谓总指同宗法也。抄次下云。准下经。以知无性。尚得一成一切皆成。况不说一乘而度脱之（已上）其意应知。
    抄。大悲相续（文）抄一下释称性益之处所引探玄大疏可见之。
    抄。后偈云是法住法位（文）问。清凉大师引妙经世间相常住之文。尔者为摄相归性之义为文。如何。答（云云）两方。若云摄相归性者。既云相常住。明知。当相即真之义也。何必可待泯摄诸相归一性乎。是以起信论云。因熏习镜谓如实不空。一切世间境界。悉于中现。不出不入不失不坏。常住一心。以一切法即真实性故（已上）同疏释云。常住一心者。会相同体（已上）笔削记第三云。论常住一心者。有二意。一者以一切法常依一心而住故。得不出不入不失不坏也。二则诸法当体常住唯是一心。一心之外无有一法。何为出入失坏也。故经云相常住。此义中前义为为正。以下有论自释成故疏文可知（已上）准此等释。摄相归性与当体常住二义。遥别谓□□归性者。会摄诸法之相差别。泯归一味真性之义也。常住者。诸法相貌差别。历然而无为常住之义也。然妙经云世间相常住者。是当体常住。非摄相归性也（为言）又圆觉略钞第二下云。心境空寂者。此有二意。一约唯识释境。唯心变心外无境故空。既不执境。即无攀缘故寂。二约三性释。谓约遍计即心境俱空故。若约依他即心境俱寂。举体即圆成。如镜中影。不从外入。不从内出。见时不是新生。不见亦非灭去故云寂也。故法花云。诸法从本来常自寂灭相。又云。世间相常住。此皆非空无之义也。故经云。一切空寂法。是法寂不空（已上）准此等释。非摄相归性义欤。若依之尔者。既前偈云知法常无性。后偈重释成云是法住法位世间相常住。岂非摄相归性义乎。答。
    抄。皆真如异名（文）抄十一上（十行品）广引大般若·思益·大品等经。佛地·摄论等论委出百名。要者可见。
第0章     抄。涅槃经况之二鸟（文）涅槃经卷第八（如来性品第四之五）云。尔时佛告迦叶菩萨。善男子。鸟有二种。一名迦邻提。二名鸳鸯游也。共俱不相舍离。是苦无常无我等法。亦复如是。不得相离。迦叶菩萨白佛言。世尊。云何是苦无常无我如彼鸳鸯迦邻提鸟。佛言善男子。异法是苦。异法是乐。异法是常。异法是无常。异法是我。异法是无我。譬如稻米异于麻麦。麻麦复异豆粟甘蔗。如是诸种。从其萌芽乃至叶花皆是无常。果实成熟。人受用时。乃名为常。何以故。性真实故。迦叶菩萨白佛言。世尊。如是等物。若是常者同如来耶。佛言。善男子。汝今不应作如是说。何以故。若言如来如须弥山。劫坏之时须弥崩倒。如来尔时岂同坏耶。善男子。汝今不应受持是义。善男子。一切诸法。唯除佛性涅槃更无一法而是常者。直以世谛言果实常。迦叶菩萨白佛言。世尊。善哉善哉。如佛所说。佛告迦叶。如是如是。善男子。虽修一切契经诸定。乃至未闻大般涅槃。皆言一切悉是无常。闻是经已。虽有烦恼如无烦恼。即能利益一切人天。何以故。晓了己身有佛性故。是名为常。以是因缘。异法有我异法无我。是名鸳鸯迦邻提鸟（已上）。
    抄。所谓解脱相（文）问。解脱相等者何乎。答。案决择意。今抄主自作两释欤。谓抄云。一解脱者等者。是约四德释。但择初一相影显后三相也。次又云。常寂灭相下。约四涅槃释。亦但释后一相影取前三相也。故决择云。言所谓解脱相等者。如次即是我乐净常四德也。言离诸苦缚者。苦即苦谛。缚即集谛言。又云常寂灭相即性净涅槃者。重释前经作涅槃解。言解脱相者。有余依涅槃也。解脱□故。言离相者。众住处涅槃也。远离二边故。言灭相者。无余依涅槃也。身智皆灭故。抄指一种影取前三。学者应思（已上）。
    抄。真解脱也（文）问。真解脱者何乎。答。案决择意。指四德中我德名真解脱（见）我是自在义。离诸系缚故名真解脱欤。问。成唯识论第一云。断烦恼障证真解脱（已上）演秘第一云。明无住处名真解脱（已上）准此无住处涅槃名真解脱欤（是一）又唐经第二（称扬赞德分）说众海德行云得于诸佛解脱之门（已上）大疏二上云。二得于明分得果用言解脱门者。佛果障寂大用无碍故称解脱。真脱者。即是如来通智游入故号门也。然总别圆融。因果交彻。重重无碍方为真解脱门故。下或欲以果德。或欲因行。或约天等所得欲影显故（已上）抄六上云。工如总具别别亦具总。则一解脱中有一切解脱门等。思之（已上）准此今抄云一切解脱即真解脱（文）岂非总别圆融等之义乎（是二）如何。答。
    抄。是人于何而得解脱（文）唯识了义灯第一云。今二乘人不能证彼真理体。但能悟此真理体上离烦恼障染覆义边名证解脱。以二乘人不能证悟法空真理但能悟得生空一分。虽得生空。又不知亲证。但名解脱非真解脱（已上）此释肝要也。必可暗诵之。准此三乘教中菩萨于一真法界圆融无碍。实义未信解。随顺悟入故。但能才悟此一真法界体上。离烦恼所知二障染覆之义边。未能证悟一真法界者。唯思可知。
    抄。毕竟有二种（文）决择云。抄毕竟有二种者。因种之别名也。以对果法立毕竟名。言庄严毕竟者缘因也。言究竟毕竟者正因也。言世间毕竟者。有漏种子也。言出世间毕竟者。无漏种子也。又解。唯彼涅槃疏释云。望小大极故名毕竟。因果不同故分二种因。能严果欲曰庄严。果德穷满称曰究竟。世及出世。约位分异。十地已还通名世间。皆是变易世间摄故。佛名出世是也（已上）。
    抄。甘露以喻涅槃（文）问。何故甘露涅槃乎。答。会解释云。是长生不死之药故也（已上）决择云。夫甘露阴阳精气天地灵液。其色润白其味甘滑。食之则资色身而延寿命。其涅槃者。九流交归。众生冥会。纤瑕必去。片善无遗。证之则因法身而坚惠命所以云尔（已上）法进梵网经注云。甘露梵音。此翻为不死药（已上）道璇云。甘露名不死药。天上之食（已上）香象大师梵网疏云。甘露是仙药。服者长生（已上）。

演义抄三上纂释第一
演义钞三上纂释第二

  　
　　　　　　　
　　　　　　　
　　　　　　　

    问。妙经复有弟子（文）学无学何乎。
    问。生灭度相（文）有余无余中何乎。
    问。生灭度相者不定性有余回心欤。
    问。还生已后可居何土乎。
    问。智论受法性身者何乎。
    问。智论迂回稽留者无余时欤。还生已后之时欤。

四种声闻事

    味着三昧乐文三部异说。
    问。三昧者九次第定中何乎。
    问。入灭还生时以何因感变易欤。
    问。庄严论时边毕竟众主如何释之。
    问。清凉一乘居三乘后之义引何经论证之乎。
    问。妙经穷子喻者指四大声闻欤。又喻定性无性欤。

行佛性理佛性事

演义钞三上纂释第二

    疏。我灭度后复有弟子（文）问。今弟子者为局无学为通有学。答（云云）两方。若云局无学者。灭后弟子。广可通有学无学。何局无学乎。是以玄赞第七释今经文云。或是凡夫。若是有学。求有无余涅槃。将此涅槃谓实灭度之想（已上）非唯通有学。抑亦通凡夫乎。何况正法华经第四云。当来末世。或有发意。学弟子乘成为声闻（已上）既云或有发意等。岂非广通有学等乎。准同本异译之文。妙经云弟子。例亦可尔乎。若依之尔者。今为明无趣寂二乘。引妙经之今文。尤中局无学也。如何。答。妙经今文。专说定性二乘之无余还生。云复有弟子。尤可局无学。何况智论中云得阿罗汉三界诸因缘尽更不复生三界等为证此义故。引妙经之今文云如法花说有阿罗汉等。具如次下抄引之准此等论文。局无学果云事谁疑之乎。但于于玄赞释者。一乘要决上卷引此释竟。次破云。此释违经并大论文。彼二文同云得阿罗汉。何言或是凡夫若是有学哉。又论云更不复生三界。何言生十方国土（已上）准此可知。次于正法花文者。既云学弟子乘成为声闻。何但执发意之言不顾成为声闻之文乎。问。有人云。此难不当玄赞意。谓经云复有弟子不简有学及无学故。灭后弟子不唯无学故。故正法花经云当末世或有发意学弟子乘。岂非有学乎。既通有为无为故不违智论。谓论问云。阿罗汉先世因缘所受身。必应当灭住。在何处而具足佛道。是即举罗汉得后有不生而问故。随问引罗汉。不谓经文唯说无学。疏约无学往他方。及凡夫有学生十方界。论说罗汉故云不生三界。故非相违（云云。此玄赞文集中在之。即藏俊记。）此会释可尔乎。答。
    疏。生灭度想当入涅槃（文）问。妙经云生灭度想入于涅槃（文）尔者为局无余涅槃。为当通有余无余二种涅槃欤。答。可局无余涅槃也。付之不明。既但云涅槃。无简别之言。何必可局无余涅槃乎。是以玄赞第七释今文云。佛灭度后有求声闻。不闻是经。不学知菩萨行广大佛远。于自所证有为无为二功德中。作有余涅槃灭度想。求当入无余涅槃（已上）又云。求入证此二种涅槃（已上）何况声闻。智论云迂回稽留。问。妙经云生灭度想当入涅槃（文）尔者为明不定性声闻之有余回心为当文如何。答。此文正明定性二乘。已入无余涅槃之后。回心向大也。付之不明披妙经一部之始末检三周声闻之领解。上根身子领解云。尔时心自谓。得至于灭度。而今乃自学。非是实灭度（已上）中根四大声闻领解。信解品云。我等长夜。于佛智慧无贪无著无复志愿。而自于法谓是究竟。我等长夜。修习空法得脱三界苦恼之患。住最后身有余涅槃（已上）下根领解云。诸人既入城心生大欢喜。皆生安稳想。自谓已得度（已上）彼三周声闻。并是不定性之人也。此等经文三周领解。皆于自不得有余涅槃。生实灭度想。准此是灭后声闻生灭度想。亦可约不定性有余说（是一）是故什云。所译妙法花云当入涅槃。法护所译正法花云谓当灭度。智度论云必应当灭。此等经论之当字。皆显不定性二乘。欲求当来入无余涅槃。全非定性二乘已入无余回心向大。若已入者即违当字（是二）又正法花中往古品云。谓临灭度佛在前立。劝发无上正真道意（已上）药草品云。临欲灭度佛在前住。汝以要法发菩提意（已上）既此两品同安临字。明知。未入无余之前回心云事（是三）又智论释妙经今文云。于菩萨根钝不能疾成佛道。不如直往菩萨（已上）此文全同瑜伽论第八十。云彼虽如是增益寿行。能发趣阿耨多罗三藐三菩提。而所修行极成迟钝。不如初心始业菩萨（已上）瑜伽既述不定性有余回心。智论文例亦可尔（是四）如何。答。实如来难虽三周领解及今文并云生灭度想。而三周领解不云我生余国。而云有余涅槃故。尤可于有余涅槃生灭度想之义。然今文云虽生灭度之想入于涅槃而彼土求佛智慧。又智论述此文。意云。得阿罗汉。更不复生三界等。明知。定性二乘已入无余涅槃。由有佛性内熏力故。令心还生于净土中佛菩萨。更回心向大云事。次于当入涅槃等之当字者。守护国界章卷下上云。又云入于涅槃。而于彼土。并置于字表在无余。而何得限用当字谬会。故知。两经文相无异也（已上）经论中云当知或云应当。只是词之字也。故花严经夜摩偈赞品云。若人欲了知三世一切佛。应知如是观心造诸如来（已上）此应当之当字。亦可云当来义哉。若云不尔者。智论云必应当灭。例亦可尔。故知。妙经云当入涅槃。亦是应当入涅槃之义也。全非当来入涅槃之义也。况智论云必应当灭。此之字岂非定性二乘必应入无余之义乎。故守护国界章下上云。必应当灭之言。岂不灰身入灭趣寂（已上）次于谓临灭度之临字者。愚案云。起信疏明七位回心中。引妙经之今文明一念回心。既虽入无余。才经一念。今为显此速疾之义故。云临灭度佛在前立等。全非谓有余依身即回心向大也。又一义云。守护国界章下上云。又正法花云化城者。谓罗汉泥洹。没城不现。谓临灭度。佛在前立。劝发无上正真道意者。前法说中非曾退大。闻法花已度脱讫。命喻合中曾退定性临欲灭时。过法花会初发大心。正是令达法如平等同体意乐。如妙法花喻说文。云白导师言今知退还。故须此合。但知妙法中略阙此合也（已上）意云。次于瑜伽智度之两论之文者。虽此二论同说二乘回心向大。而瑜伽论明不定性之有余位回心故。论第八十云。彼以所留有根实身。即于此界赡部州中。随其所乐远离而住（已上）智度论明定性入无余后之回心故。论第九十三云。阿罗汉住净佛国土受法性身（已上）虽定不定性有异。是人着小乘因缘舍众生舍佛道。彼全同故。于所修行。极成迟钝不能疾成佛道。已义亦全同也。若智论亦浊不定性者。何不住此娑婆界而住在净土受法性身乎。更不后生三界之论文。尤难会乎。问。玄赞文集第八十八云。谓法花意。灭后弟子。乘自神通。或依佛神力往他方界。于秽土中。闻佛为说法花经。回心向大受变易生。往净土中。具足佛道。然今论文说回心已去受变易身。往净土相隐前秽土相欤。然会智论有六释。一云。谁言。界外有妙净土。何引智论难我法相宗。二云。约法性净土即是无余体故。云生净土。即入无余三云。受变易报往反化土。闻法花经以往为生。非是受生。四云。据应化声闻说。五云。约密意说实声闻。六云。言罗汉者。借彼名说。实是菩萨义也。是非学者可悉（已上）尔者此义如何。答。
    抄。有云随举娑婆（文）寿量品云。以有事缘远至余国（已上）玄赞释云。众生根机时犹未熟。他方机合。化身遂隐往他方化。或往净土秽土行化名为余国（已上）是即娑婆之外。若净土若秽土。并为余国（见）尔者今云余国亦可尔欤。
    抄。三实报无障碍土（文）问。清凉引天台四土。尔者自受用身居何土乎。答。
    抄。方便一土（文）天台意。定性二乘受变易身。回心向大已后。所居之佛土别名方便土。然法相实不许定性回心故云所无也。问。自宗意。定性回心已后可居何土哉。答。别祖解释中。但云法报化三土。纵虽立四土。而但开自他受用二土。更不别立定性回心之后所居土。故知。只是可居三土中化土哉。问。三土中化土是界内分段之所居。然后定性回心。即受界外变易身。居界内分段之土乎。是以起信疏上云。令心还生于净土。逢佛菩萨善友力故修大乘道（已上）准同性经。净土中成佛悉是报身。今既云于净土中。应是报土。何谓化土哉。答。凡定报化二身二土虽有异说。且依摄论。唯识论等说。地前所见各变化身。地上所见名受用身。其地前者不局分段故。探玄记第六云。若三乘中地前必是分段之身。地上方有变易身。除回心二乘地前亦有（已上）故知。地前中渐悟者受变易身。彼化身佛土亦通秽土故。其渐悟受变易之类。不妨居净土故。唯识论第十云。二他受用○居能净土。为住十地诸菩萨众。现大神通。转正法轮○三变化身○居净秽土为未登地诸菩萨众二乘异生称彼机宜现通说法（已上）起信疏释等。准此可知。尔者天台虽分同居方便。而通论也。可属化土摄。以劣应身为方便土之能化。其胜劣二。应即通属三身中应化身摄故。以之思之。天台别分二土。自宗通归化土。虽有此异。
    抄。受法性身（文）问。智论中对明回心向大之所受身云受法性身者何身乎。答。本论正文云。若阿罗汉住净佛国土受法性身（已上）既住净土而受法性身。是即变易身名法性身欤。故记信疏具引妙经我灭度后复有弟子等文毕即释云。亦舍分段入涅槃已。即于佛土受变易身（已上）智论亦同引此文即释云。住净佛国土受法性身。准例可知之欤。问。唯识论第八云。不思议变易生死○改转身命无定齐限故名变易○妙用难测名不思议。或名意成身。随意愿成故（已上）虽有如是异名。未举法性身之名（是一）又花严问答下云。善财童子。既现身至普贤菩萨知识。而弥勒知识言。当来我成佛时汝见我。故知。后生中成佛。此等思约文相。据见闻等三位为三生相。作如是说。可约实共皆同。但以一身中成佛言一身者。法性身无别分段等身。分段等者。等取变易。尔者分段变易之外别有法性身（见）如何。答。
    抄。何以迂回稽留（文）问。演义抄中引智论云。迂回稽留者。为说无余之时分。为指还生已后之时分。答（云云）两方。若云无余者。起信疏立七位回心中。引妙经化城品明住无余。唯经一念之旨。智论亦同释此文故。可述速疾回心之旨。何云迂回稽留乎。明知。此迂回之言。非无余之时分也。若依之云还生已后者。所引之既说定性二乘入无余之相。须明无余位所经之时分。何论还生已后之时分乎。何况入无余后回心向大。即入十信位。于十信位经一万劫者。经论一同之所判也。于此一万劫。修信满足果通渐顿二类。何故论下文云于菩萨根钝不能疾成佛道。不如直往菩萨乎。既述迂回心直往之不同。明知。此文指无余之时分也。即五教章云。如直往人。既迳一万劫修信满足。堪能发心（文）出无余涅槃竟所经之时分。全同直往菩萨云事。解释分明欤如何。答。无余位经时劫有七位。不同中妙经意。才经一念故。别不明其相。然出无余涅槃竟即入十信所经之时分望直往人。迟疾大不同。今为显其相问答释成故云迂回稽留者。是还生已后之时分也。但于十信位修行经一万劫。可通渐顿二类云难者。凡经论中立行位张时劫者。专为顿悟人也。故知。十信一万劫者。正约直往人。若约渐悟机。则可有尚依本习成迟钝之义故。五教章所依身章破有人云。八地以还菩萨。有智增悲增之义。云若言智增者有小乘习怖诸烦恼故永伏者。若于地前未真如。可约本习容有此类。以未纯熟故（已上）既许约本习有悲智增减之义。何于根性无利钝乎。若许有利钝者。何经时劫无迟速乎。于菩萨根钝不能疾成佛道。不如直往菩萨之论判。尤有其谓欤。瑜伽论第八十全同之。次于五教章如直往人等释者。涅槃经五果所经之时分。而八六四二万十千劫（云云）释此时分。或云无余时分。或云还生已后之时分。然五教章先述自义判无余时分。次举有义释云。如直往人等。明知。还生已后之时分云事者。非自宗之正义故。起信疏但举自义不述有义也。何况彼具文云。如直往人。既迳一万劫修信满足。堪能发心。彼独觉人根最利故。亦依直往人。迳一万劫。余四钝根又差别故。时得多别也（已上）何执序文不穷始□致妄难乎。
    抄。然论云言声闻授记者（文）问。正检法花论云。言声闻授记者。声闻有四种。一者决定声闻。准有声闻种性无如来性。决无成佛之义名决定也。二者增长慢声闻。三者退菩提心声闻。四者应化声闻（已上）既云决定性声闻无如来性故。决定不可有成佛之义。何引此论成上无趣寂义乎。答。于法花论有数本不同。旦今藏录中有二本。一者元魏北天竺三藏勒那摩提共僧朗等译为一卷。文句大同。才有一字二字不同。又世中现行有一本加注释。是常腾记也（云云）今所令引虽之文者。即此本也。藏录中二本共无此文。全同今钞所引。明知。后人为令顺法相宗义故。妄加增之。不可依用。何况唯于定性声闻加增此文。余三种者全同藏录中二本。明知。现行本者。后人之妄加更无疑者欤。问。今见钞主所引文。多同世中现行本。不顺藏经中两本。谓两本共云言声闻人得授记者（已上）今钞所引及世现行本。无人得之两字。又留支本云。二种声闻。根未熟故。如来不与授记。应化声闻。是大菩萨与授记。大菩萨与授记者（已上）余大全同。然世中现行本。无应化声闻是大之六字。全同今抄所引也。又两本共云如下文不轻菩萨品中等。然现行本。及今抄所引同无下文之二乘。明知。今抄引世中现行本。不引藏经中两本。但今抄不连引唯有声闻种性等文者。只是抄家略却之。更非谓本论无此文欤。如何。答。
    抄。则非独弟子（文）问。则非独弟子者。为释成上所引譬喻品文。为当生起下四大声闻乎。答。会解云。言即如身子至则非独身子者。即譬喻品初住连次具云。佛告舍利弗○我昔教汝志愿佛道。汝今悉忘。而便自谓已得灭度。我今还欲令汝忆念本愿所行道故。为诸声闻说是大乘经等。详曰。既云欲令忆本愿行为诸声闻等故。云非独身子也（已上）愚案云。今见文相。正显三周声闻退菩提心之类。然上举初周上根身子竟。次为生起第三周四大声闻等。亦是退菩提心之人故。云非独弟子。文相显然。何异求乎。
    抄。自陈舍父逃逝（文）问。父者何乎。又先化者指何时哉。答。玄赞第六（信解品）云。经。其父先来（至）中止一城。赞曰○父者化身。佛虽先来已经化导。众生自退。故名先来求子不得。一城生死中也。城者○今以大乘法为城也。将说大乘。以教发心故。城喻大乘法（已上）又云。经。即自宣言（至）我之所生。赞四○最初我为十六王子时。教之发大心（等文）疏记第六（妙乐释）云。夫结缘者。并约应身。如云我昔曾于二万亿等。况十六王子从始至今。机感相成。任运分解（已上）准此等释。总以似喻文。而最初结缘时逢化身故。云父者化身佛也。其最初结缘者。远指十六王子化导。然众生自退故云舍父等也。信解品云。于某城中。舍吾逃走。伶俜辛苦五十余年（已上）玄赞云。某城者大乘也。最初一逢已教趣大乘之心。若定性大乘。及上品发心未必退没。今说不定性及下品发心故。彼已后住退流生死故。名某城舍吾逃走（已上）五十余年者。文句玄赞共云五道也（已上）。
    抄。影响其迹（文）决择云。谓助佛传化。如影随形如响应声。示现化迹。或取不实。是声如响应故言亦。抑法花诸罗汉耳者。暗弹慈恩也（已上）。
    抄。如不轻品中示现。问。法花论中明四种声闻授记。且决定上慢之二类授记。于何品中说之哉。答。论云如不轻品中示现（文）付之不明。依论判检经文唯说。增上慢四众比丘比丘尼·优婆塞·优婆夷。轻贱是人为作不轻名者。见其得大神通力乐说辨力大善寂力。闻其所说皆信伏随从（已上）既上云增上慢四众。下云皆信伏随从。明知。但是上慢之一类。非决定性云事（是一）又彼不轻菩萨一世教化。即令信伏随从（见）而起信疏云。若决定种性未入无余前定不回心（已上）今既明一生一身即随教信受奉行。岂非不定种性之类乎（是二）如何。答。此事虽未受先达会通。强回愚案云彼一品之始末。不轻久毁四品悉名增上慢。尔者彼四品局增上慢。可不通决定性欤。若云不通者。何故天亲论主决定上慢授记让彼品乎。若彼品上慢中无二类者。论主更依何品何文释决定性授记乎。若总一经中不明定性授记者。何故论主释妙经之授记具举四种乎。故知。彼品所说之增上慢四品者。广通定性上慢之二类。非但四种声闻中上慢之一类。以增上慢言。广通大小二乘定性不定性等故。谓法花论说穷子云雨等七譬喻。对治七种增上慢心。其七种增上慢人者。勒那云。一者求势力人。二者求声闻解脱人。三者大乘人。四者有定人。五者无定人。六者集功德人。七者不集功德人（已上）留支本但第三云求大乘人。余全同之。此第四有定人者。会解释云定性人也等（云云）具如次下引。准此思之。不轻品云。增上慢四品可通定性二乘也。但于一生一身。即随教化故不可通定性云难者。信伏随从之义。亦通定性。以评信解大乘故。而未必回心向大也。玄赞第一如次下引。可见之。或一义云。经云二百亿劫常不值佛等者。此举定性入无余之事。次三千劫于阿毗狱等者。此举增上慢入地狱之事也（已上）。
    抄。释曰既是论主（文）决择云。问。安国之难此云何通。答。岂不论云如不轻品中等。此意但举昔时为例。是故言如非是昔时菩萨预记今日声闻。又解。论但通显声闻根熟未熟。悉皆得记。根熟得记者。今日灵山佛自与记是也。未熟得记者。昔日不轻菩萨与记是也。亦非昔时菩萨预记今日声闻也（已上）
    抄。若大乘云（文）玄赞第一云。由趣寂者与增上慢合一处说。翻译之主同言根未熟令其发心。正义应言趣寂者根不熟故佛不与记。菩萨与记令发信解大乘心故。增上慢者根未熟故佛不与记。菩萨与记发趣向大乘心故。若趣寂者后亦作佛违涅槃等。处处教文（已上）摄释第一云。众根未熟者。议毕竟未熟亦得名未。何要后熟方名未熟。故寂趣人亦名未熟（已上）。
    抄。彼论次前有问曰（文）问。先此问意如何。答。今依常腾注当科释之。是为明现前授记之虚实故。兴此问答也者。问中有二。初定义。次若实成佛下设难也。定义者。常腾注云。佛授身子记。言遇无量无边不可思议劫当得作佛。乃至记阿难言供养六十二亿诸佛然后成佛。为如此记劫数实佛故与记。为不如记劫数成佛而与记哉（已上）设难者。注云。始从十信终至初地。略说径一大劫阿僧企耶。中说径三大劫。广说径无量劫。径如是劫。修集善根方得现前授记。如记劫数当得成佛。然弟子等未径此劫修集善根。云何忽得现前授记如记成佛。若言虽未修集善根。而得授记实成佛者。菩萨何故无量劫修集善根方得授记。若不如记实成佛者。诸佛始无妄语云佛。虚妄与此授记之者训此（已上）。
    抄。答曰彼声闻（文）问。此答文意如何。答。常腾注意云。答文有二。初正答释。后是故下结答也。初正答中亦二。初记意得如来依彼下记义也。初记意者。注云。彼身子等若得授记。即相同义得决定心。为得此心故与授记。非谓声闻已入初地成就法身故与授记（已上）金刚仙论第四云。凡有四种三昧授记。一是习种性中。二性种性中不现前授记。三是初地中现前授记。四在佛地中无生忍授记（已上）问。决定心者何乎。答。常腾注云。无性摄论云。世尊。法花会上与诸声闻舍利弗等授佛记别。为令摄得如是意乐。我等与佛平等无二。解云。意乐者。谓决定心佛为令此意乐故。授佛记别。非必如记劫数成佛（已上）记义者。注云。虽为令得决定心故与佛记别。未知依何义与实行声闻授佛记别。答。依闻义故。故无性摄论云。诸佛于一切有情得闻自体意乐。言彼即是我。我即是彼。由是因缘。此既成佛。彼亦成佛。解云。佛与一切同一如如。是故一切皆属如来如中。佛得此意故。云彼即我等。由是因缘。此佛既成正觉。彼声闻等亦说成佛。此则云佛成佛。为声闻成佛。三三种平等即是同义。问。十住初心望成佛时。必径三大劫阿僧企耶。若尔舍利弗成佛劫数。既说无量无边不思议劫。云何不说如记成佛。答。总说无量。亦得无终。但无量无边不可思议。此三大数。花严经中是有限数。然三大劫退过此数。是故始发大志声闻大得如记实成佛也（已上）。
    抄。一乘平等（文）法花论（勒那摩提译）云。何者名三种平等云何对治。一者乘平等。与声闻授菩萨记。唯有大乘无二乘故。是乘平等无差别也。二者世间涅槃平等。以多宝如来入于涅槃。世间涅槃彼此平等无差别故。三者身平等。多宝如来已入涅槃。后示现身。自身他身法身平等无差别故（已上）留支本但云唯一大乘。余全同之。诸本共云世间涅槃平等。而今云生死涅槃。只取意也。
    疏。入楞伽第二（文）问。三部中引何经乎。答。四卷经是东晋求那跋陀罗译。十卷经是元魏菩提流支译。名入楞伽经。七卷经即唐实叉难陀译。名大乘入楞伽也。今引十卷经。如抄释可知。问。今指二四七者是何文乎。答。第二卷云。大惠。诸声闻辟支佛畏生死妄想苦。而求涅槃不知世间涅槃无差别故。分别一切法与非法。而灭诸根。中取未来境。妄取以为涅槃。不知内身证修行法故。不知梨耶识转故（已上）第四卷云。昧着三昧乐安住无漏界（等文如常）第七卷云。大惠声闻辟支佛。于第八菩萨地中乐着寂灭三昧乐门醉故。不能善知惟自心见。随自相同相熏习障碍故。空人无我法无我见过故。以分别心名涅槃。而不能知诸法寂静（已上）会解引此三文竟即释云。第二云。妄取以为涅槃。第四文显第七云以分别心名为涅槃故。皆无实也（已上）问。第二卷云而灭诸根不取未来境等者文意如何。答。定性二乘入无余位。分段根境虽悉灭尽。犹受变易根境身。而彼二乘不取此变易境为生死有。但以灭分段诸根。妄执取为涅槃（为言）准此思之。定性二乘虽入涅槃。而犹有未来境。但彼迷故。不取为有。妄执为涅槃云事分明也。故七卷楞伽经第二云。复次大惠。诸声闻畏生死妄想苦。而求涅槃不知生死涅槃差别想。一切皆是妄分别有。无所有故。妄计未来诸根境灭以为涅。不知证自智境界转所依藏识为大涅槃。彼愚痴人说有三乘。不说唯心无有境界（已上）准此经文。二乘无余非实涅槃云事弥分明也。问。正检彼经未说五性。其前段有此文。何无是文为定性二乘所入之无余涅槃□明知。为□诫一类不定种姓声闻乐求无余之辈故云妄计等也。况次下云不知证知自智境界转所依藏识为大涅槃（已上）岂非明不定性之转识得智乎。以定性之藏识无转识得智义故。如何。答。实□问此未说五性前有此文。总毁责定不定二种声闻之所期无余故。经云诸声闻等也。何必定知教诫一类不定性乎。设虽诫一类不定。而所诠者。诸根境识无余涅槃非实涅槃云事既分明者。汝所立之趣寂声闻。亦可非永灭。纵虽此文约不定性。次下正说五姓中声闻乘性者是决定性也。以不定性别立为一类故。然其声闻乘性受变易身者。经文分明也。但淄洲惠日论第三云。此说不定性回心以后。堕不思议变易生死。无决定性得变易文（已上）虽有此会释甚自由也。不足言者欤。尔者定性入无余位受变易身。而自不知。谓为涅槃故。今云。妄计之旨。谁谓不然哉。加之法相宗以具说三乘方为了义。然今楞伽经云。彼愚痴人说有三乘。知。楞伽意虽说五性。偏是为愚痴人以权方便所假施说全非彼经正意。以之思之。彼经不许定性无余。灰断为实涅槃云事实明镜也。问。今所指第七卷文者。具如上引。如所引文者。既云于第八菩萨地中等。明知。回心菩萨声闻缘觉上升第八地。乐着寂灭三昧之相也。何指此文证定性二乘无实涅槃之义哉。答。此事难思。但彼文意云第八地菩萨所证。寂灭三昧是同二乘寂灭涅槃故。菩萨于其三昧。除生乐着（云云）故知。二乘所得涅槃。亦但是三昧也（为言）故七卷楞伽经云。大惠。八地菩萨所得三昧。同诸声闻缘觉涅槃。以诸佛力所加持故。于三昧门不入涅槃。若不持者。使不化度一切众生。不能满足如来之地（已上）诸佛力所加持者。第八地菩萨得诸佛□劝等是也。
第0章     抄。望其当分（文）问。付明无余体。且以大乘望之。但是三昧。尔者九次第定等中何定哉。答。起信疏云二乘无余体唯灭定（文）付之楞伽经中说二乘无余云乐着三昧乐未必云灭尽定。何况法花论云诸禅三昧。可广通诸三昧（见）何定判体唯灭定乎。是以一乘佛性权实论中卷（大开业寺沙门法宝述。增寿变易章第八。）云。此定于前三乘教八万四千法门之中名二乘涅槃。非诸定摄。后时教意。此是内身修行法中。别有此一种三昧。灭于分段身心。然非八解脱中灭定摄。所以得知灭尽定。后方入此三昧故。瑜伽八十云。渐入灭定灭转识等。次异熟识舍所依止。由异熟识无有取故。诸转识等不复得生。唯清净无为离垢真法界○又灭定唯识心不灭身。此灭有身及心故不同也（已上）文证道理共明镜也。今何云体唯灭定乎。答。指无余位名三昧。楞伽经法花论所说分明也。但名灭尽定之定判未知。大师依何经论。但金刚仙论第二云。然二乘人有二种。一者发菩提心声闻。如法花中舍利弗等。受证作佛者是。二者寂灭声闻。断三界惑尽。出分段生死。究竟想。起憍慢心。入寂灭定。径千成万亿劫。于此定中。而不勉反易生死微细行苦。后时定力既尽。从禅定出更无所依故。还觅善知识发菩提心。求无上道故。菩萨于此憍慢众生。亦与悲救度（已上）搜玄记第□探玄记卷第九中两处指此论余文。清凉刊定同引此论。释于铁围山结集摩诃衍藏。故知。此等诸祖定见入寂灭定之文乎。何况起信疏（上）云入无余依法尔皆有变易报残（已上）又云（下）离事识分别粗苦。犹受梨耶变易而行苦。然此细苦无始来有（已上）此等解释全似写今论文乎。楞伽经文准此等义可思之。但于法花论文者。起信疏引此论即释云。二乘无余体。虽灭定亦通方便故云诸禅（已上）解释明镜也。不可及苦劳欤。次于宝师释者。
    抄。论释七譬喻中（文）会解云。七譬喻等者。即勒那摩提译本也。论标云。次为七种具足。烦恼性众生说七喻对治七种增上慢。应知。七种众生者。一求势力人。二求声闻解脱人。三大乘人。四有定人。五无定人。六集功德人。七不集功德人。七种喻者。一火宅喻。二穷子喻。三药草喻。化城喻。五系珠喻。六顶珠喻。七医师喻。七种增上慢者。一颠倒求功德增上慢。二声闻一向增上慢。三大乘一向。四实无而有。五散乱。六有功德。七功德（后五皆云初二为增上慢故耳）今当第四喻为定性人对治实无而有增上慢也。若菩提流支译本乃云。实无谓有增上慢心。以彼七种皆云慢心。故知。今云增上慢人者。非四种声闻中增上慢声闻也。乃为定性人尔而云世间有漏三昧者。二本论皆无有漏之言。在小乘虽四涅槃。大乘望之故云世间三昧（已上）私云。留支本云。四者实无谓有增上慢心。以有世间三昧三摩跋提。实无涅槃生涅槃想如是倒取（已上）勒那本云。四者实无而谓有。增上慢人以有世间漏三昧三摩跋提。实无涅槃而生涅槃想如是倒取（已上）既勒那本云漏三昧故。今云有漏也。余文授合可自见之。又常腾注论所揲之论本。正云世间有漏三昧也。
    抄。第四为有定人（文）问。有定人者名义如何。答。论自释云有世间三昧（云云）又十卷楞伽第二云。声闻缘觉三昧乐所牵故作涅槃想（已上）准此等文案者。有者有所得也。即执取了义也。谓二乘无余体是灭定。而彼不知谓为涅槃。是即迷执灭定。谬为涅槃之人故名有宗人（为言）起信众（上）云。论说二乘有三种余○然彼二乘既不能知此三余故○谓为涅槃。而实但是未证身前期以灭智所得灭定（已上）。
    疏。胜鬘亦云（文）经云。唯有如来得涅槃。为一切众生之所瞻仰。出过阿罗汉辟支佛菩萨境界。是故阿罗汉辟支佛者。涅槃界远。言阿罗汉辟支佛观察解脱四智究竟得苏息处者。亦是如来方便。有余不了义说。何以故。有二种死。何等为二。谓分段死。不思议变易死（等文）。
    疏。更受变易（文）问。入灭二乘。于三界外更受变易（文）尔者以何业因感变易报乎。答。无明为缘。无漏业为因也。付之凡无漏者。必损有漏。设虽变易。其性是有漏也。何以无漏为因哉如何。答。无明为缘。无漏为因。感变易报云事。经论之常谈。性相二宗之共许也。但于无漏必损有漏等云难者。一乘佛性权实论中（增寿变易章第八）云。或有难言。无漏之法破裂生死。云何为且成变易报者。如上地道破于下地。成上地报。二乘无漏。破裂分段生死。成变易报。于理何失（已上）又不局二乘无漏。纵虽菩萨以因位无漏不离无明故。下地无漏成上地变易报。有何难哉。故起信疏下卷云。菩萨二智起时。有微细之累。不同佛地能净之德（已上）探玄记第五云。若无明未尽障隔真如。令修生德未全同真故有生灭（已上）今抄引无上依经云。起轻相感有虚妄行（云云）岂非无漏业与无明相应有生灭故。名虚妄行哉。尔者亲成变易。于理无过欤。故无差别论疏云。因位无漏所感之身。细患所迁故云变易（已上）例如安惠云。因位无漏亦许有执。思之可知。问。二乘无漏且可尔欤。菩萨无漏何与执相应乎。故佛地论第七云。有义法执及无明等。遍在一切善恶无记。有漏心品及与二乘无漏心等。皆不了达法无我故。皆似相分见起故（已上）既云。二乘无漏不了达法无我。故法执及无明相应（云云）明知。菩萨因位无漏了达法无我故。不可法执等相应云事（是一）次于安惠意者。述记第九云。安惠等执。即通三性无漏之心。无非执者。五八识唯有人六通二种（已上）局有漏心不通无漏（见是二）如何。答。菩萨因位无漏与无明相应故。有生灭之累云事。如所引成。既无上依经通三乘圣人。以无漏业为□受变易。云起轻相感有虚妄行。岂非大力菩萨无漏业亦是虚妄哉。次于佛地论文者。且约增胜偏举二乘。纵虽菩萨何无前地无漏。与后地微细法执俱起哉。况既云二乘无漏心等。岂非等取菩萨因位无漏哉。次于安惠意者。上所引佛地论云有义者。即安惠论师欤。了义灯第六云。问。安惠本计佛无见相。何智缘涅槃。何智缘俗。答。缘自证分名俗。缘如名真。问。因位无漏亦许有执。何名现量比量等。又亲得证如不。答。准缘他心云。不知如佛境亦不亲缘如。因位名无漏名缘如。名缘二空等者。据无明渐微。名为无漏缘如缘空分为凡圣故。诸自证因位不能分明亲得。现比非量。唯思可知（已上）演秘第一云。望执轻量名现非量。五八执征故名现量。亦如胜义世俗善等（已上）上摄论者。梁论第十三（智差别胜相第十）问。此性宗意以无漏业为因者。局后得智无漏欤。为当能根本智欤。答。
    抄。无上依第一说（文）会解云。无上依经文科分三。谓标释结也。初约人标能所障。谓约三乘人标举能障四障及所障四德。以三人同有故。次一者生缘或下释也。亦分为三。初例释能障相。谓例界内无明行品。释此四障名相也。二无明住持一切烦恼下。正释能障所障。谓虽有能所障。意正以能障自所障故也。三阿难于三界下。例释所起生死。谓由四障能障四德故。起四种生死故也。后阿难四种生死下。结成得失也（云云。取意）。
    抄。无明住地生一切行（文）问。自宗意无明生无漏一切行者。其相如何。答。且如唯识论第八云。既未圆证无相大悲。不执菩提有情实有。无由发起猛利悲愿。又所知障云大菩提。为永断除留身久住。又所知障为有漏依。此障若无。彼定非有。故于身住有大助力（已上）。
    抄。三者有有（文）问。云有有云无有。其义如何。答。一义云。决择云。言有有者。一云。有此变易故名有有。二云。有此细苦故名有有。三云。生表现有故名有有。言无有者。一云。无彼分段故名无有。二云。无彼粗苦故名无有。三云。灭表后无故名无有（已上）又云。言何者无有等者。谓变易身为缘。刹那灭为体。如分段中生□为缘。老死支为体（已上）一义云。会解云。言有有者。上有字。即生死因缘。如十二因缘中有支。下有字。正是三种意生身。此是有果故。佛性论云。由前因缘。或得变易。异熟有果言无有者。于变易生死中。即生即灭故云无有。如十二因缘中。生缘老死。亦约念念迁变故（已上）。
    抄。三种意生身（文）问。三种者何乎。答。决择有二释。一者声闻缘觉菩萨也。二云。大疏五下云。然此身类有其三种。一三昧乐。二觉法自性。三种类俱生。初从所依定为名。次从所依智立称。三自证法相义。兼定惠及法性相故名种类。由此故。能随众生种种一时现生。任运而成云无作行。若依地位。初则五地前。次即八地前。后即八地后（已上）抄十二下解释繁广。要者可见。
    抄。近远皆释（文）大疏二下（普贤三昧品）云。因因性证彼因性。成彼果性显果果性（已上）抄七上云。涅槃三十七师子吼品。佛性有因有因因有果有果果。因者十二因缘。因因者。即是智惠发心已去。果者即阿耨多罗三藐三菩提。果果者。无上大涅槃。今疏文意。因因即欢缘缘智通发心已去。因即所证之理。能证至果为大菩提。所证至果名大涅槃。前二是因。后二皆果。而有重因重果言者。谓十二因缘是正因性。虽有此性。若无观智不能成果。今由观智令后成果。即而因作因故名因因。菩提对前已名为果。而大涅槃由菩提显故。此涅槃即是菩提果家之果故○然上四句之后。经中复有四句云。是因非果如佛性。是果非因如大涅槃。是因是果如十二因缘所生之法。非因非果名为佛性。此之四句三即是前二三两句。智惠菩提。皆依十二因缘生故。初及第四。皆前中初一。以十二因缘。约相是因。若约缘性则非因果。是中道正性法身理也○若总合上十一种四句。成五佛性复成四句。一或有佛性阐提人有善根人无。是前因性之中。一分之义。以未成佛时。善恶无记皆名佛性。今取其恶故。云一分阐提有也。二或有佛性善根人有阐提人无。即因因性。三或有佛性二人俱有。即因性中通十二因缘。亦非因非果之性。四或有佛性二人俱无。即彼果性及果果性。对前两种四句。可以意得。十二因缘名佛性者。一当体净故。是法身性。二能知名义成反流故名报身性。又前灭后生。非断非常。显中道故○又初因性。即染净缘起。二因因性。即内熏发心。第三果性。即始觉已圆。四果果性。即本觉已显。又初随染隐体。二微起净用。三染尽净圆。四还源显实（已上）。
    抄。今唯经明佛性（文）决择云。言佛性略有五种者。谓善始净水性。不善如浊水性。无记如不太清不太浊水性。果如清净水性。理如湿性（已上）譬如虽水唯一湿性而约清浊缘分为多性（已上）佛性一理。准思可知。
    抄。一是离欲（文）决择云。得定凡夫离欲但伏。其现那含圣人离欲亦断其种（已上）。
    抄。二是五住（已上）（文）问。五住者何乎。答。一义云。唐经第十六（十住品）说。第五具足方便住胜进分云。欲令其心转复增胜无所染着（已上）疏三下云。性相交彻。则转复增胜。形夺两已。皆无染着成般若故（已上）一义云。涅槃经中。多铭欢喜等。十地名十住故。今云五住者。第五难胜地也。抄十五下（十地品中第五地）云。四道品取其净相。以十净心而能治之。即入五地。入五地已。菩提分法不取净相。而非不行不取而行方能善修（已上）准此可知。一义云。十地中第六现前地名五住（已止）故疏七下（第六现前地）云。又四地出世未随世。五地能随而不能破染净之见。此地观察无染净法界破彼见故（已上）唯识论第十释十地所证十真如中云。六无染净真如。谓此真如本性无染亦不可说。后方净故（已上）准此可知。问。今论善不善。须约三性论之。何染净之见乎。又抄十五下（第三地之余）云。然烦恼有三。一正起者初地断。二误心起者二地已断三不善根使任运性成。三地已上渐次断之。又贪等尚略有二种。一者不善凡夫所起。二者是爱佛名贪。增厌世间说之为嗔。分别有无。说以为痴。上三处断是不善烦恼。善烦恼断亦有三处。一者正起。地上渐八地时尽。二者习气。八地已上渐次断除。十地时尽。三者使性至佛乃尽。今此但断不善之性。不说现断。至七地中。方说断于求佛贪等（已上）准此。不善根性。于三地已上即断之何云五住已上等哉。答。
第0章     疏。庄严第五无性（文）问。清凉大师引庄严论时边毕竟二种无性。尔者毕竟无性如何释之乎。答。疏云。毕竟谓永无。即大悲菩萨（文）付之无性有无种中。断善阐提名时边。无性阐提名毕竟。何释毕竟谓永无即大悲菩萨乎。是以行愿记第四（忏悔业障段）云。一阐提者是梵语。具足应云一颠底迦。此云断善根。庄严论阐提有二。一时边。即暂时也。以断善根故。无暂时入圆寂之法。二毕竟阐提。即毕竟无有入涅槃法。断善根已久处虚道。若得人身值遇善友。但云人天善根。而成就之。正是五性宗中无种性有情也（已上）此释尤符顺论文。文何判即大悲菩乎。答。庄严论第一（种性品第四）云。无涅槃法者。是无性位。此略有二种。一者时边般涅槃法。二者毕竟无般涅槃法。时边般涅槃法者有四种人。一者一向行恶行。二者普断诸善法。三者无解脱分善根。四者善根不具足毕竟。无涅槃法者。无因故。彼无般涅槃性。此谓但求生死不乐涅槃人（已上）此论文全同楞伽二种无性故。十卷楞伽第二云。大惠菩萨。白佛言。世尊。此二种。一阐提。何等一阐提。常不入涅槃。佛告大惠。菩萨摩诃萨。一阐提常不入涅槃。何以故。以能善知一切诸法本来涅槃。是故不入涅槃。非舍一切善根。阐提若值诸佛善知识等。发菩提心生诸善根。便证涅槃（已上）又四卷经第一云。大惠。一阐提有二种○大惠。白佛言。世尊。此中云何毕竟不般涅槃。佛告大惠菩萨。一阐提者。知一切法槃涅槃已。毕竟不般涅槃。而非舍一切善根。一阐提也（等文同十卷经）又七卷经第二云。大惠菩萨言世尊。此中何者毕竟不入般涅槃。佛言大惠。彼菩萨一阐提。知一切法本来涅槃。毕竟不入。非舍善根（等文）是即十卷经云常不入涅槃者。毕竟不令义也。故四卷七卷。并云毕竟不般涅槃。庄严论亦云毕竟无般涅槃法。经论文言既全同也。若许经是大悲菩萨。岂于论文不许之哉。是知。论家全用此经文。更非论主我立也。尔者经论。各立二种无性。彼此全同云事弥分明也。但于行愿记释者。且符显相宗是一往释也。若依自宗论之时。争可违清凉定判哉。问。相宗意立三种无性。有三梵名。翻译亦异。然楞伽说断善大悲二种。庄严明断善无性二种。若经论合明。则具有断善大悲及无性之三种阐提。况楞伽经是未了五性。不如深密等显了五性。今何执楞伽之片文。局判无有无种性人乎。答。一代诸教中。无具说三种无性之明文。但是彼宗师。为妄立自义。强构臆度。曲会经论。实不足言者欤。楞伽既尽无性有情之种类时。具举断善大悲之二种。庄严论全写此经文。名为时边毕竟。岂非如次指配断善大悲哉。但于三引名者。全无经论所出。不足信用。然决择云。又准彼宗。第五无性有三梵语。翻译亦异。一阿阐底迦。此云不乐欲。不乐涅槃故。二云。一阐提迦。此云乐欲。乐住生死故。此上二名亦通大悲及与断善二种人故。三云。阿颠底迦。此云毕竟无。唯局无性。通断善根及与不断。但无三乘无漏种故。若准性宗断善之人。且就长时言毕竟无。或约大惠悲愿力故。当不成佛名毕竟无（已上）委可思之。次于楞伽者未了。深密者显了云难。抑深密经中有三种简别哉。若云无者。还成未了。何是显了乎。况次下。
    疏。深密等经。就其长时云定性无性者（云云）全非永定永无。岂是显了乎。
    疏。诸论随佛方便（文）问。今诸论者。别指护法等末论师欤。
    抄。彼法花疏（文）玄赞第一（本）云。金光明经亦说三法轮。谓转照持○法花亦云。我等内灭自谓为足。唯可此事。更无余事。初时教也。我等若闻净佛国土教化众生。都欣乐第二时教也。佛亦如是。现希有事知乐小者。以方便力调伏其心乃教大智。我等人自得未曾有非先所望。而自得第三时教也（已上）。
    疏。宝性佛性（文）宝性论第三。佛性论第二。可见之。
    疏。妙智经中（文）问。清凉大师一乘居三乘后之义。引何经论证之乎。答。引妙智经及梁摄论证之也。付之凡引证据者。为生他信智也。然妙智经是未渡之经。有无未决之。何引为证乎。梁摄论善成立之。三种法亦译者加增。非世亲论主意。故中边义镜残第五（得述）云。然梁摄论所言善成立者。一小乘。二三乘。三一乘。第三最上者。真谛法师加增语。非世亲论主意。所以得知。唐摄论言无上差别者。谓声闻乘上有独觉。独觉乘上有大乘。其菩萨乘即佛乘。更无有上。无性摄论亦同梁唐论俱世亲造。岂有相违。故知译者谬也（已上）隋达摩笈多所译世亲摄论第六。全无此三种。明知。真谛加增也云事。如何。答。虽妙智经是未渡经。贤首大师。面受日照三藏之口决。相承无所谬。苦不信此口决。汝宗以玄奘口决为指南。谁亦共许之乎。故自宗意。亲受日照之口决。正依妙智经之所说。成立三乘方便一乘真实之义。云依凭云相承。何不信受乎。况梁摄论善成立之三种。如何会通之乎。但于此善成立之文。是真谛加增云难者。续高僧传第一云。自谛东夏虽广出疏经。偏宗摄论故讨寻教旨。通览所译。则彼此相发绮缋铺显故。随处翻传亲流疏解（已上）真谛三藏殊宗摄论讨寻教旨。亲制疏解（已上）修练异他。有何所谬乎。若云以违自解非他为谬者。亦可以违真谛所译。为玄奘谬乎。又真谛是梵僧。偏宗摄论。本在彼国。勤受觉之。可有谬否。奘师是汉人。别宗五性。假往彼国卒尔传之。可无谬否。是非自显。智者知之。又传云。今译两论。词理圆备。吾无恨矣（已上）此是上述对智幢译俱舍及摄论竟。如是结诘也。既云词理圆备。有何所误乎。若云真谛自称故不可信用者。奘师亦多自称我传中天正音。如何汝信受乎。但于余译无此文云难者。余三藏未宗摄论哉。可有品不穷习。于所译论云之无所阙略乎。若云以多人语可决正不。既隋唐两译共无此文。唯真谛一人所译有此语。明知。是加增者。法花云无二亦无三。彼五度三藏共无第字。明知。玄奘一人云梵本有第字者。是可谬加增。汝何执为是乎。
    抄。斯即会无性定性（文）问。妙经信解品穷子喻者。为指四大声闻喻穷子。为当通喻定性无性欤。答（云云）两方。若云别喻四大声闻者。抄引穷子喻文意。即释云。斯即会无性定性（已上）明知。遮指无性定性名穷子若依之尔者。正见经文。明四大声闻领解举穷子喻。何云喻定性等乎。况抄上文云。又四大声闻。自陈舍文逃逝明已先化（已上）意云。舍文逃逝者。显退菩提心之义也。若是退大之类者。何云无性定性乎。答注云。自鄙先心者。本在声闻地之时。期有余无余二涅槃。此所期之二涅槃者。定不定性二种声闻。全同无异故。四大声闻至法花会。悟入一乘佛性之法理。自鄙执实有二涅槃之先心。则非唯此四大声闻所期之二涅槃无实体。彼定性等之所入无余涅槃是权。苏息处全无实体之义。自所成也。故三周声闻之领解涅槃。不简自他所期之涅槃。总悟尔前许二乘有实灭。是方便教。故今四大声闻之所领解者。非唯自鄙先心。总会定性无性也。以今一乘佛性之法理。贯通定性无性故。例如探玄记云。一约事破二乘实灭。二约教破亦会大乘权教也。思之。
    疏。若不信法花（文）问。涅槃经意。说一乘一性破三乘者。指何品何文哉。答。
    疏。若谓佛性有二（文）佛地论第二云。虽余经中宣说一切有情之类。皆有佛性当得成佛。然就真如法身佛性。或就少分一切有情。方便而说为令不定种性有情决定。速趣无上正等菩提果故（已上）。
    抄。然性有二种（文）玄赞第一云。然姓者有二。一理姓。胜鬘所说如来藏是。二行姓。楞伽所说如来藏是。前皆有之。后姓或无。谈有藏无。说皆作佛（已上）谈有者行性也。藏无者理性也（云云）问。胜鬘楞伽同名如来藏。何胜鬘所说名理性。楞伽所说名行性乎。答。玄赞第三云。楞伽经云。阿梨耶识名空如来藏。具足熏习无漏法故。名不空如来藏。藏识有漏虚妄不实故名为空。能令一切无漏种故如来藏。四知种子是无漏非虚妄法。由近善支。多闻熏习渐次生长。当成四智。四智之因名不空如来藏。藏是含藏自性义故○胜鬘经云。有二种如来藏空智。谓若离若脱。若断若异。一切烦恼藏。不离不脱。不断不异。不思议如来藏烦恼有漏虚妄不实。能覆真如名空如来藏。涅槃无漏体是无为。非虚妄法。由近善缘断诸烦恼。渐次智起方便显证。名为涅槃。体性非空。所显空之性故。烦恼覆位名不空如来藏。岁是覆隐因性义故。故在缠裹之位名如来藏。出烦恼时名为法身（已上）摄释第二云。疏有二种如来藏空智者。二如来藏即所缘境。谓空不空二种之藏。言空智者。即是如来缘二藏智。问。二智不无。何故名空。答。所缘空故。以得空名。问。所缘何空。答。烦恼虚无。真如离彼妄心分别一切诸相故并名空。即此空智亦名藏智故。问。二何名藏。答。妄能覆藏。真是所藏故并名藏○疏谓若离至烦恼藏者。此辨烦恼空藏之相。妄法别起其体不二。是故名离。可以对治因缘易脱故名为脱。始终反改目之为异。经本无有若断之言。我本不同更勘余本。疏不离至如来藏者。此辨真实如来藏相。所谓诸佛同体义分。非全别体故曰不离。常住不可因缘易假令失故曰不脱。始终不改名异。妙出情外名不思议。经本亦无不断之语。有义真如体。遍不离有情故曰不离。缚法可脱。体既非缚故名不脱。如为法体与诸余法。非条然别名为不异。议曰不及前释。得失可悉。疏能覆真如名如来藏者。复有二释。可知。此妄空能成如来故。所知空名如来藏。二妄法空中。无有真实如来藏名空如来藏。空即无义。从彼所无而以立名（已上）。
    疏。然涅槃依于理性（文）问。法性宗意。理行二佛性者。性习二性中何乎。答。准次下问答可知之。问。法性宗意。行佛性遍在一切众生界可云乎。答（云云）两方。若云遍在者。修生诸善功德行。是名行性。彼断善根等争具之乎。是以今疏抄意。涅槃经凡是有心定。当作佛之文。约理佛性而成皆当作佛性。而成皆当作佛之义。述行佛性不一遍在一切有心者之旨。若依之尔者。行性既不遍在众生界者。还同法相宗之所立。争成一乘一性义乎。答。决择云。若约本义。理性大同行性。全异行者。相宗行性。即自法尔无漏四智本种。性宗行性即自所修善行。揽理所成以为其体（已上）准此本性住种性名理佛。习所成种性名行佛性。故五教章种性义云。其习种亦从真如所成等（已上）思之。问。探玄记第十六（性起品）云。四德门者。以性即行性。是故唯理性起○问。理是无为。行是有为。理显为法身。行满为报身。法报不同。为无为异。云何理性即行哉。答。如来藏中具足恒沙性功德故。起信论中。不空真如。有大智惠光明义。遍照法界义等。涅槃云。佛性者名第一义空。第一义空名为智惠。解云。此则无为性中。具有有为功德法故。如来藏经摸中缘等。及宝性论真如为种性等。皆是此义。是故藉修引至果位名为果性。果性赴成名性起（已上）准此三大中。体大名理性。相大名行性（见）何释所修善行乎。又五教章种性义云。就真如明性种性。是故佛性论云。自性清净心名为道谛。又涅槃经云。佛性名为第一义空。第一义空名为智惠。此等并就本觉性智说为性种。其习种亦从真如所成故。摄论云。多闻熏习。从清净法界所流等。又起信中。以真如体相二大为内熏因。真如用大为外熏缘○内外说熏以熏力故。无明尽时莫合不二。唯一真如也（已上）准前玄记释。会此种性义。理行二佛性合名性种性（见）何者性种名理性。习种名行性乎。答。
    抄。未作阐提（文）抄十九下（出现品）云。故应问言。颇有新作一阐提。不复有阐提后生信不。若有新作。未作之时有佛性不。若未作时有作时无者。佛性可断。若先无者。则不由于阐提无也。本自无故。后生信心亦后如是。若有佛性。佛性即是可生生法。前则本有今无。此则本无今有。若发信心。亦无性者。此亦不于阐提故无。故知。但是约于长时未成其莫作故。皆诱物何定言无（已上）。
    抄。以释法显（文）会解。
    抄。轻舟迎接（文）会解云。今云。轻舟迎还。传中不说故也（已上）又云。握腕惊悚之状也（已上）。

于时文明三年三月十五日于南都东大寺如意轮院闲室写之毕。
华严末叶海圆之

演义钞三上纂释第二
演义钞三上纂释第三


            　
　　　　　　　
　　　　　　　

    抄。先总夺（文）问。总夺者何乎。答。应化声闻是能化也。定不定之二种声闻是所化也。于此二种人。总成无用破之也。问。今既于不定性。则化而有益（云云）何云总夺耶。又许定性决不回心。亦何云夺耶。答。决择云。能化便成无用者。彼疏云。即为调伏所化声闻佛菩萨等。自化其身。为彼同类。于无余依现般涅槃。经百千劫耽寂灭酒。醉逸而卧后彼起现受佛记。令诸不定种性二乘尽作是心。往昔耆尊入涅槃者。今皆复起现受佛记。况我今者不希作佛而入涅槃。据案记即是有用。何故钞云便成无用耶。答。若依相宗具大乘不定性入。假设不化终不沉寂故。成唯识云。如诸异生烦恼故。若定性人决定沉寂。终不可化。无用之难其理眼然（已上）彼疏者玄赞第四也。具如下引。案此决择意云。今疏之无□记谁者。彼法相宗心。若定性若不定性。都无实入无□复从彼起之道理。何假而现入灭还生之化相耶。既实无其机。今现法相有何所用耶（为言）故抄云先总夺化也。但抄云如有不定性声闻等者。意云。若虽入无余。而是有具大乘不定性。则菩萨变化为声闻。尤可有益。然汝宗中决不回心。岂非无用（云云为言）此望定不定。俱成无用也。得此意可会抄文也。一义云。会解记云。钞有化无用者。约此望彼。若彼疏云即为调伏○而入涅槃。评曰。彼以变化权声闻得起者。为引不定性人。然彼宗亦有一类定性。此□□起云无用。非唯无用。亦及误他余如下说（已上）凡今抄释。以纵虽有应化声闻不现入灭。而永不再起方有其益。应无误失故。抄云。法花已前有二意。故说有趣寂等（云云）细思可知。
第0章     一疏。又岂不误于一类（文）问。应化声闻。于无余依现般涅槃。可有误机之过耶。答。疏心尔也。问。佛菩萨等。以后得智观机之根欲性。随其所应引导之。纵虽现般涅槃。而有可误之机。不可令感见之。何以愚情可难大权随宜之方便耶（是一）此庄严论八意。摄论十义。同会一乘中变化故说一乘（云云）玄赞第四云。九化故者。如世尊说。汝等苾刍我忆往昔无量百返。依声闻乘而般涅槃。云何已成佛后。依二乘而般涅槃。即为调伏所化声闻佛菩萨等。自化其身。为彼同类。于无余依现般涅槃。经百千劫耽寂灭酒。醉逸而卧后从彼起现受佛记。令诸不定种性二乘尽作是心。往昔耆尊入涅槃者。今皆复起现受佛记。况我今者不希作佛而入涅槃。今□会中富楼那等。即其义类也（已上）摄论等心如此。岂可有误机之过耶（是二）加之起信论会身子六住退云示现退（云云）尔者亦可有误实类之过耶。若难他人云权必化实者。岂不成自害耶（是三）如何。答。诸佛化仪不简万机。纵虽当会不见闻之。于余处后时传见闻之。岂无误好灭众生哉。况深密第三时普为发趣一切无者。显了说之。何有简机耶。何况今所示化仪。若望定性。若望不定性。旁无用也。决择释如上引。次于庄严等变化故说一乘之文□法花四种声闻中。为应化声闻授记。别是有化故说一乘故。梁摄论第十五云。复次佛化作舍利弗等声闻。为其授记。欲令已定根性声闻。更练根为菩萨。未定根性声闻。令直修佛道。由佛道故涅槃。如佛言曰我今觉了过去世中。已经无量无数。及依声闻乘般涅槃。欲显小乘非究竟处。令其舍小求大故现此事。由如此义故说一乘（已上）此论云。般涅槃者。非余涅槃是有余涅槃。更回心向大。现受佛记。示舍小求大之相。以显小乘非究竟处。由彼小根人见此事。学此迹故亦同回心向大。即如富楼那等者其类也。化故说一乘者。大意如此。令不见入无余耽寂灭。后从彼起等义也。但于玄赞者。住自意称异端不足会通。然世亲摄论第十云。言化故者。谓佛化作声闻乘等。如世尊言。我忆往昔无量百返。诸声闻乘而般涅槃。由此意趣故说一乘。以声闻乘所化有情。由有此故得般若涅槃故现此化（已上）玄赞释似用此论文。而不符顺论文。若直如论文者。佛化作声闻。即依声闻乘而般涅槃故。声闻乘之有情。由见此事。学此迹故。修声闻行。即亦得声闻涅槃（见）全不见从无余化现受佛记也故。五十要问答下云。八据为化意佛为声闻作声闻佛。所以同彼声闻者。欲令修声闻行故。现同小乘欲摄末归本道我。此即是一乘据能缘化心故说一乘（已上）此释正符顺世亲摄论文。谓佛为化声闻故。现丈六卑少老比丘形。是名声闻佛。探玄记云。所断所证所入涅槃亦与二乘无□□□故（已上）故云现同小佛也。是知要问答意云。一乘者佛乘也。佛既自指我身即为佛乘。而其所证所入全同二乘。岂非令二乘全同佛乘耶。是故说三乘悉是一佛乘。是即依能化之佛意说为一乘。非谓彼声闻。今现回小入大故说一乘（为言）但要问云能缘化心者。缘字剩欤。又若玄赞。依楞伽经味着三昧乐文以为之证者。彼则正说定性入寂全非应化故。彼一经之始末。如别抄之略如上料简。次于身子六住退者。为策励下位慢缓□。示上位退迹。而初住以上是不退位故。虽示六住退。而全不可有引误同类之义。况无余涅槃。本是三乘同所归崇之妙果故。万机可学之。退菩提心。本是凡圣共所毁责之过失。不可有一人而求学。何可引误实类耶。故知。唯彼应化声闻。不现徒无余而起。即受佛记。方可有误机之过也。问。此事非玄赞私释。经论中遍有此说。且依首楞严三昧经卷下（罗什译）云。时知。是菩萨天子深乐佛道。与受阿耨多罗三藐三菩提记而作言。今是天子。四百十万劫。当得作佛。号一宝盖。国名一切众宝庄严。说是法时二百菩萨生懈怠心。诸佛世尊其法甚。阿耨多罗三藐三菩提如是难得。我等不能具足事。不如但以辟支佛乘入于涅槃。所以者何。佛说菩萨若有退转。或作辟支佛。或作声闻。尔时文殊师利法王子。知此二百菩萨有懈退心。欲还发起令得阿耨多罗三藐三菩提○白佛言。世尊。我念过去劫名照明。我于其中三百六十亿世。以辟支佛入于涅槃。尔时一切众会心皆生疑。若入涅槃不应复还生死相续。今文殊师利。何故作如是言○文殊师利言○照明劫中。有佛出世号曰弗沙○是佛灭后法住十万岁。法灭之后。其中众生。于辟支佛有则因缘。假使百千亿佛。为之说法不信不受。唯皆可以辟支。佛身威仪法则而得度脱○我时皆为现辟支佛形色威仪。是诸众生深心恭敬○即时告言。我涅槃时至。百千众生闻是语已。各持花香杂香苏油。来至我所。我于尔时入灭尽定。以本愿故。不毕竟灭。是诸众生谓我命终。供养我故。以香薪□而烧我身。谓我实灭。我时复至异国大城。自称我是辟支佛身。其中众生亦以饮食来供养我。我于其中示入涅槃。亦谓我灭。皆来供养共烧我身。如是舍利弗。我于尔时满一小劫。三百六十亿世。作辟支佛身示入涅槃。于诸大城。一一皆以辟支佛乘。度脱三十六亿众生○菩萨如是。以辟支佛乘。入于涅槃而不永灭○是时二百天子。心欲退转阿耨多罗三藐三菩提者。后诸天子闻是语已。及闻文殊师利法王子不思议功德势力。更以深心发阿耨多罗三藐三菩提。不复随先退转之心（已上）初云菩萨天子与受菩提记者。□□上文云。会中有菩萨天子名净月藏（云云）既文殊化为缘觉□现入无余涅槃。度脱众生。即说是事教化有懈退心之菩萨。令不退转云事。此经文分明也。何云误一类好灭众哉。答。此经文还成答者之润色。谓二百菩萨有懈退心。欲舍菩萨行取二乘道。但彼菩萨意。谓若不能菩萨种性人退成小乘。纵虽有懈退心。不可得舍菩萨行取二乘道。然佛既说。若退转则灭成二乘人故。我今欲舍佛道入缘觉涅槃（云云）文殊云佛说菩萨。若有退转则作二宗者。即非实类菩萨。我为化度缘觉种性众生。所示现之权形也。故虽现入灭非毕竟灭。只是以本愿故。入灭尽定者也。何执此化现。即谓实类菩萨退堕作二乘哉（为言）彼经意如是故。委细论之。略有三意。一者此经遮怯弱菩萨。执菩萨种性人退作二乘。彼玄赞度不定性二乘。执无余涅槃。是究竟永灭。二者此经明佛所说。菩萨退作二乘者。是文殊化现。令所化菩萨直知是化现。彼玄赞示实类形。令所化谓同类也。三者此经明为缘觉种性众生所现之涅槃。是毕竟灭。更不还生。彼玄赞云。复从彼起现受佛记（云云）故知。此经文全非玄赞之润色也。
    抄。若实是声闻（文）问。实得声闻果人之中。可有不信一乘之类耶。答。不可有也。付之。不定性声闻等者。实可有信一乘之义。定性二乘虽实得声闻果。而灰断永灭身智。都无争有信一乘之义耶如何。答。大安寺义荣云。不定性罗汉现身入大。定性罗汉入无余。后更遇余佛。得决了一乘。其实得罗汉果者。不可过此二种。而皆信入一乘。此外实得罗汉果。不信一乘者其更何类耶。不可云。是增上慢人。以彼未实得罗汉果故。若实得声闻果。而不入一乘者。则有余乘非但一乘。何经云无有余乘□一佛乘耶。故知。实得声闻果。则不简定性不定性。悉信一乘□说（为言已上取意也）法相之义灯第六（得述）云。荣云。经言。若有比丘实得阿罗汉。若不信此法无有是处。除佛灭后现前无佛。所以者何。佛灭度后。如是等经受持读诵解其义者。是人难得。若遇余佛。于此法中便得决了。舍利弗。汝等当一心信解受持佛语。诸佛如来言无虚妄。无有余乘唯一佛乘（已上经文）依此言之定性二乘者。若实得阿罗汉。云何不信一乘毕竟永灭。又若如所说。定性二乘毕竟永灭。遇于余佛得决了者。更复是谁是义云何。汝若立义。不定性罗汉一化入大。定性罗汉入无余依涅槃。除此二人。更无有人。遇于余佛得决了一乘者。亦不得取增上慢人。以未实得阿罗汉故。若言如此等言。皆是如来不实言也。若实言者。实有罗汉不入大乘者。则有余乘非但一乘。何得言诸佛如来言无虚妄无有余乘唯一佛乘耶○汝难愚痴。所以者何。不知经意○徒设三难。一汝难云定性二乘者。若实得阿罗汉者。何不信一乘毕竟永灭。二汝难云若定性二乘人不信一乘毕竟永灭者。谁遇余佛得决了一乘。三汝难云若有定性二乘不信一乘毕竟永灭者。唯有一乘无有余者。此则为虚妄。云何劝当一心信解佛语耶。汝不知经意徒设此难○通初难云。定性二乘虽异。得阿罗汉信一乘。而犹入无余种性尔故。通第二难云。佛涅槃后。定性阿罗汉未入无余前。乘于通力登都吏多天。闻一乘经成不愚法。是名决了。非回心向大名决了也。通后难云。约不定性二乘。而说唯有一乘无有余乘。不约定性（已上）准此等释可得意欤。
    抄。若不信者（文）法花论（勒那摩提译）云何知增上慢者。如来不为增上慢人说法。云何知彼是增上慢为断彼疑故。如经若有比丘实得阿罗汉者。若不信是法。无有是处等（已上）。
    疏。又胜鬘经（文）会解云。疏又胜鬘下。彼经次前云。何以故说一乘道。如来四无畏成就师子吼说。若如来随彼所欲而方便说（云云）此经初句征说一乘道。次二句顺释。由如来成四无畏。能师子吼说。此师子吼说。即一乘故。此经显具曰胜鬘师子吼一乘经。故知。师子吼说是一乘也。次二句反释。若如来随彼二乘所愿而方便说者。意谓不名师子吼说故。名而方便说也。只由此义故。次云即是一乘无有二乘等也（已上）。
    抄。八十声闻（文）问。抄引涅槃经云。法花经八千声闻得受记别（文）尔者法花会上受记别之声闻。唯局八千人可云耶。答。不可局八千人也。两方。若云局者。法花会上四果声闻。不局八千人故。序品列同闻众中。云万二千人俱。岂不得记别耶。譬喻品为弟子授记别之时。比丘比丘尼等傍领解。我等亦如是。必当得作佛菩提资粮。论释此文。答。三师异说中云。有论师说为令未入决定声闻乘者。发菩提心故（已上）准此初周授记。不局身子一人。其余第二第三同准此可知。明知。法花会上受记别之声闻。不可局八千人云事。若依之尔者。法相了义灯第一（得述）云。三涅槃经第九卷云。□于法花会中。得授记别八千声闻。而法花首同闻众万二千阿罗汉中。六千授记。余千人不授记别。此决定性○四法花劝持品云。受佛记别。有学无学八千声闻。由此定知。法花首同闻众万二千阿罗汉中。六千人不受记别。此决定性。由此定知。法花会中有定性声闻。若有不解此意。而妄执云声闻四果皆当作佛。是人名不解我意（已上）依经文立道理。尤有其谓欤如何。答。法花会上受记别之声闻。不可局八千人。其旨如一边疑难。但于涅槃经等文者。妙经第五卷劝持品云。尔时会中五百阿罗汉受记者。白佛言。世尊。我等亦自誓愿。于异国土广说此经。复有学无学八千人得受记者。从座而起。合掌向佛作是誓言。世尊。我等亦当于他国土广说此经（已上）彼诸品中。虽广说声闻之授记。且就此劝持品之所说。尚八千人外。更有五百阿罗汉。故知。涅槃经举一隅。显秋收冬藏之义。若执此文为定量者。正见妙经。双举五百阿罗汉及八千人。如何可得意耶。法花释签第六云。大经第九云○如八千声闻。于法花中得授记别○众中古有三解。一云经误应云八千。即持品中八千声闻得记者。是二云外国有八千人。三云若定应云八千年。章安云。复二解不可（已上）准此释。妙乐大师所览涅槃经云八十声闻欤。故云经误应云八千也。
    抄。设将已说（文）问。已今当三说中。以法花为难信难解（云云）尔释花严法花相对难信易信之相。如何释之耶。答。抄云。设将已说该着花严。若比法花亦为易信（文）付之妙经是会三归一之教。尚顺机欲。圆经是直显真性之教。遥超对待。若顺机欲。尤可易信。既超对待。岂非难信耶。是以五教章明一乘三乘十别中。立难信易信差别。述余三乘等为易信。唯花严别教为难信之旨。若比法花。则花严易信者。法花圆教为深胜。花严别教为浅劣可云耶如何。答。会解云。既花严者。在初成说不妨法花指为已说也。故将花严比于法花。亦是法花难信解。此约能信解人。有难信解易信解别。非约法对明。但花严纯为上根。上根无疑故易信解。法花对昔权小钝根滞迹多时。疑心难决故云难信解尔（已上）问。法花纵虽对昔权小。既被陶练一乘机教。何以尚滞迹哉。答。五教章下卷所依身章云。若言彼智增者。有小乘习怖诸烦恼故。永伏者。若于地前未证真如。可约本习容有此类（等文可见）准此虽被陶练而尚容有本习（见）故瑜伽论八十云。彼虽如是增益寿行。能发趣阿耨多罗三藐三菩提。而所修行。极成迟钝乐涅槃故。不如初心始业菩萨（已上）智论九十三云。于菩萨根钝。不能疾成佛道。不如直往菩萨（已上）思之可知。
    抄。然准法相（文）演义抄第十一（上。升夜摩天宫品）云。依唯识论本有新熏三师异说。第一净月等师。唯立本有故。论云。有义一切种子皆本性有不从熏□。由熏习力。但可增长。第二难陀唯立新熏故。论云。有义种子皆熏故生。所熏能熏俱无始有。故诸种子无始成就。第三护法正义。论云。有义种子各有二类。一者本有。二者始起○其第三义正同分三十五种姓品。论云。云何种姓。谓略有二种。一本性住种姓。二习所成种姓（已上）○净月者护月。
    抄。今借其言（文）问。五教章及今疏抄。并就熏习立诸乘种姓（云云）尔者二师心为同为异。答。折薪记第三云。唯无性二祖全同。余四性少异清凉。但以偏习为定性。具习为不定性。今约位说圣位成定性。未至名不定性故少异。尔以贤首据瑜伽种性。必具性习故。要至位不至位说。清凉约会二宗故不克位。以克位出瑜伽论故也（已上）贤首要至位不至位者。例如般若净名二经。不许见道已后回心。又佛性论第一云。分别众生凡有三类等（云云）并竖约位明定不定也。问。抄云。谓众生遇缘熏习三乘种性等（云云）尔者唯识论。唯本有唯新熏。新本合成之。三师中何师意耶。答。抄云。今借其言不依其义（文）意云。若新熏若本有。但借其名。于义理全异也（为言）问。唯识论三师中。难陀论师立新熏义。不许法尔无漏种性。即同今云谓众生遇缘熏习三乘种性等。尔者岂非全用难陀论师义耶。是以决择云。难陀菩萨唯用新熏○非谓法尔有无种异（已上）如何。答。彼唯识论三师中。纵虽云新熏。五性永定。不许定性无性回心成佛。钞十一（上）云。第二难陀。唯立新熏。故论云。有义种子皆熏故生。所熏能熏俱无始有故。诸种子无始成就（已上）即今抄云。然准法相意。新熏者亦说有五等（云云）即此意也。然法性宗本有佛性。唯一无二故。凡是有心定当作佛。但遇缘熏习故。有五性不同。而是暂时五性故。悉无□回心成佛。全五性永定。何同□□新熏耶。抄云。今借其言。不依其义者此意也。但决择非谓法尔有无种异者。无漏种子非法尔。有异故云尔也。非谓有情不本来差别故。唯识第二举难陀胜军义云。有情本来种性差别。不由无漏种子有无。但依有障无障建立（已上）此会释护月。引无尽意经阿毗达磨经瑜伽庄严等经论。成法尔种子本有五性别也。有障无障者。瑜伽五十二。约二障可断不可断。立五性不同故云尔也。问。若尔难陀等心。非无始法尔。有无漏种者。由何因缘。方于何位始熏生哉。又何云所熏能熏俱无始有哉。答。唯识论第二云。又名言等三种熏习。总摄一切有漏法种。彼三既由熏习而有故。有漏种必藉熏生。无漏种生亦由熏习。说闻熏习闻净法界等流正法而熏起故。是出世门种子性故（已上）说闻熏习等者。摄论第三卷也。决择云。难陀菩萨。唯用新熏三乘无漏见道之种。世第一心。新所熏成建□□五种种性。但依二障可断不可断义。非谓法尔有无种异□□□□非无漏种法尔已来有无差别故。有漏种子无始已来。具能所熏立作新熏（已上）故知。能熏所熏俱无始有者。且约有漏种也。问。五教章引瑜伽论性习二性之文。释新熏五性之义。述性习二性缘起无二之旨。今疏又云。新熏则五本□无二。此等解释并立性习二性（见）尔者同护法义可云耶。答。实如所问。可有此义故。折薪第三。引升夜摩天宫品钞竟（次上所引之文也）即释云。清凉既以第三师正。同瑜伽首贤。又正依此者。但约习成处。方约新熏本有说。彼性亦大同而已（已上）。
    抄。□如胁尊者（文）问。付明诸部违诤。举金杖争衣之二喻。□者二喻共是胁尊者之所说欤。答（云云）两方。若云二喻共胁尊者之所说者。决择引俱舍疏云。健陀罗国有王。名迦腻色迦王。问胁尊者云。佛教是同何诸部异说耶。尊者答云。如折金杖（云云）。（取意）次引俱舍论云。过去迦叶佛父讫栗枳王。作十梦来白佛。佛言。此□当来释迦遗法弟子之非也。其王梦见一衣。有十八诸人。各执少分。向争挽衣犹不破（云云）。（取意）如此释云。问。南海寄归传序注云。频毗婆罗王。梦见一□裂为十八片。金杖折为十八段。怖而问。佛言。我灭度后一百余年。有阿输迦王。威迦瞻部时。诸苾刍教分十八。趣解脱门其至致一也。此即先非。王勿见忧耳（已上）会解记引此文。□即注云。今双喻争衣金杖。与此□正同故也（已上）。
    疏。大集五部（文）会解云。大集未检（已上）今检大集经二十三（声闻品）云。如来了知。一切众生诸根利钝○随应众生而为方便○昙摩□多○萨婆若帝婆○迦叶毗部○弥沙塞部○婆蹉富○观我涅槃后。我诸弟子。受持如来十二部经。读诵书写。广博遍览五部经书。是故名为摩诃僧祇。善男子。如是五部。虽各别异。而皆不妨诸佛法界及大涅槃（已上）。
    抄。谓五部僧（文）舍利弗问经。如来灭后第三百年。从上座部流出十一部中。列萨婆多·弥沙塞·昙无屈多·迦叶之四部竟。总结云。如是众多久后流行。若是若非。唯余五部。各举所长名其服色。摩诃僧祇部○应着黄衣。昙无屈多迦部○应着赤衣。萨婆多部○应着白衣。迦叶维部○应着木兰衣。弥沙塞部○应着青衣（已上）三千威仪经□卷僧祇律亦。

第三立教开示（自下曾解记第七）

    疏。今初以义分教（文）凡诸师立教。或约时分。
    疏。即贤首所立（文）问。今家五教者。五祖中何祖草创耶。答。杜顺草创也。问。遍检至相大师解释。搜玄记中。依光统立渐顿圆三教。至孔目问答。始立五教。若杜顺既立此五教。师承专在彼。何搜玄中不立五教耶。明知。今五教至相大师草创之云事。是以会解记释今疏文云。言即贤者所立者。就草创云花周流贤首。而但言贤首立以取文义大诤故云尔也。又同第十云。帝心未立教。唯有法界观门（已上）如何。答。复古记上（分教开宗章）云。然此五教草创于帝心。□□于至相。修饰于贤首也（已上）即今现有五教止观。流传于□□杜顺所制也。花严宗一乘开心论序（沙门释普机奉诏撰）云。全凭助□经论文殊五教俨藏等秘旨开一乘心宝（已上）文殊五教□。以杜顺是文殊化身故云尔也。又秘藏宝钥下（第九极无自性住心）云。杜顺和尚。依此法门造五教。花严三昧法界观等。弟子□俨相续等（文）十住心论第九同之。唯此等释可知之。但于会解记者。□□同天台（文）问。贤首心。实正欲仿同彼师故云尔欤。答。不尔。钞二下释元晓四教云。前二依天台而小异（云云）又释苑公四教云。此亦多同光宅四教（已上）又释耆阇六教中。广指同诸师所立。此□□非谓彼立教之人。当时正欲仿同。只是清凉□□彼所立为令学者取解故。指示同异也。若不尔者。如苑公则正依宝性论。返破光宅。何云仿同耶。今亦可尔。思之可知。况今五教者。起于杜顺。彼即依起信。全非贤首始立。何云仿同天台耶。今但约化法立教。非约时事故。一经中有多教等之义。大同彼云大同也。余至下可知。
    疏。有不安者（文）。

以上纂释立教开宗无之

演义钞三上纂释第三
演义钞三上纂释第四


　　　　　　　
　　　　　　　
　　　　　　　

    疏。真俗二谛（文）具如抄释。凡法相宗意。许事理体别故。得如是也。心经幽赞下卷。释不垢不净等文云。如太空中有色染净空相不尔。如是诸法虽有垢净。而无相无皆理事体别故（文）。
    钞。有四种胜义（文）决释引大乘法苑林云。胜谓殊胜义有四种。一境界名义。二道理名义。第四胜义。诸论多说胜即是义。或四胜义皆胜之义。论说依他圆成二性。随其所应。根本后得二智境故。其无漏真智随何在谛亦以胜为义。真如为境故。通其有财释。第四胜义。多分依于道理名义。废诠谈旨非境界故。前三胜义境界名义。世间胜义者事相粗显。于可破坏名曰世间。亦圣所知过第一俗名为胜义道理。胜义者。知断证修因果差别名为道理。无漏智境。过前二俗名为胜。证得胜义者。圣智依诠空二门显理。名为证得。凡愚不测。过前三俗名为胜义。胜义胜义者。体妙离言。迥超众法名为胜义。圣智内证。过前四俗复名胜义（等文）问。唯识论第八云。胜义有三。一义胜义。谓真如胜之义故。二得胜义。谓涅槃胜即义故。三行胜义。谓圣道胜为义故。无变无倒。随其所应故。皆摄在圆成实性（已上）与令四种同异如何。答。初当今第四。当今第三因证显故。约得辨故（云云）后当今第三。以道理稍胜故。胜为义也（云云）前二不生灭故。故无变。后一以圣道如实知故无例也。此第八卷。唯就圆成实分为三故。无今第一应知。
    抄。有四世俗（文）决择云。世间世俗者。隐覆真理。当世慥有随□虚伪中名曰世间。凡流皆谓为依情立名。假说名为世俗。道理世俗者。随彼彼义。立蕴等法名为道理。事相显现差别易知。名为世俗。证得世俗者。施设染净因果差别。令其趣入名为证得。有相可知。名为世俗。胜义世俗者。妙土众法。圣者所知。名为胜义。假相安立非体离言。名为世俗。此中世间即世俗谛。乃至胜义即世俗谛。皆持业释（已上）。
    抄。即安立真如（文）问。六卷私记第四云。问。何故四圣谛名安立。真如名非安立。答。以四谛中安立四世俗故。名安立。真法界非四谛中所安立故。名非安立（已上）准此安立之名。但局四谛不通真如（见ㄆㄐ）今何云安立真如哉。答。真如通安立。即见次下抄释。何更被疑哉。
    抄。以四世俗（文）唯识第八云。世俗有三。一假世俗。二行世俗。三显了世俗。如次应知。即三性（已上）初即当今第一。以实无体唯有其名故。云假世俗（云云）次即当今第二第三。以有为名行故（云云）后即当第四文当第三。断染依他无所执故。以二定为门。所显真如名显云世俗（云云）此三世俗。如次即是遍计依他圆成也（云云）。
    钞。一体用显现谛（文）蕴处界等有为诸法。有实体用。为对简第一俗假名无实故。故体用显现也。
    疏。根本后得缘境断惑（文）问。抄释根本缘真等者。本后二智并起。而本智缘真。后智缘俗欤。为当根本一智双缘真俗故故观欤。答。先指有二义。末学各存一义。互被诤论。尔者今亦可存二义也。问。二义俱不可尔。若云二智并起者。根本后得。同以惠心所为体。二智若并起者。岂无二惠并生之过哉。又唯识第五云。五见展转必不相违。非一心中有多惠故（已上）彼五见同以染惠为体故。恐二惠并生不许俱起。虽染净异相例可齐。是以今抄云。义说双观不许二智并起。实可双观也。若云根本一智双缘真俗者。此亦不尔。凡证真理不变影。缘俗境必变相。然根本智亲证真理。争双得变相以缘俗境哉。是以今抄云。根本缘真。后得缘俗。又云。二智双观真俗。明知。二智并起双观真俗也。何云根本一智哉。答。今两记意。各存一义也。一义云。会解云。抄根本智缘真。乃至不言了俗。由于证真等。此暗用唯识论意。正当四智缘境中。大圆镜智缘境之文。今当引之对文自见论。大圆镜智相应心品。有义但缘真如为境。是无分别非后得智。行相所缘不可知故。有义此品缘一切法缘真如故。是无分别。缘余境故后得智抄。其体是一。随用分二。了俗由证真故。说为得（上论文）评曰。今正用此意。云虽根本无分别智缘一切境（大圆镜智义当根本智也）是义说双说双观。又了俗亦由证真。亦双观义。但随境用别故。决定别照也（已上）案云。此释似根本一智双缘真俗欤。尔者今抄云。二智双观。二者且约随境用别故。立二智名欤。但于本智亲证理之时。缘俗境变相者。一个见分。前相不分变不变云难者。以三通缘四时。一自证分可为例（云云）是则准法相宗。云正智真观中带俗缘用名真俗令观之义。可例知之。枢要下云。无分别智及后得智。四地已前各别种生。五地已上或同或异。二种生一现一种生二能亦无过失。现行之中无二惠故。行不相应一念俱说（云云）子岛私五云。一种生二能者。重释二种生一现义也。谓一种子有生二现行之现行之功能故。正后二智种子合有或时生一正体智。或时一后得智能（为言）现行之中等者。虽有一种生二能。然无有失。现行之中。无有正后二智相并起故（为言）问。若尔何云一种生二智。答。其有生二智之功能（为言）非谓一时相并生二智也。问。若一时中二智不并起。其何双缘真俗耶。答。正体智真观中有并缘俗之力（为言）一心之中二惠并起。是重失故也（已上私记）一义云。凡依缘真缘俗之差别。立本后二智之名故。唯识论第十云。缘真如故是无分别。缘余境故后得智摄（已上）然此二智并起者。即同论第九释第五地名云。真俗两智行相互违。合令相应极难胜故（已上）二智并起之旨。论判实分明也。故义灯第七云。五地合观据二智并起（已上）但于二惠并生之过者。惠心所一自体分上双起。向真俗各别缘用。以此作用名真俗合观。亦称本后二智并起。无非二个惠体并生。何有二惠并生过哉。若不许惠心所各别作用并生者。唯识第九释十胜行中云。般若有三种。谓生空无分别惠。法空无分别惠。俱空无分别惠（已上）生空法空二惠双并。是名俱空无分别惠。尔者亦可有并生之过哉。又同论第五云。我法二见用。虽有别而不相违。同依一惠。如眼识等。体虽是一。而有了别青等多用不相违故（已上）例准可知。次于五见恐二惠并生故。不许俱起云例难者。彼五见是坚执猛利一边决定故。不可有作用而并起。是即同虽恶惠。我法俱起。而于断常等并起者也。然今摄云。根本缘真后得缘俗（乃至）二智双观等。又决择释义说双观等文。云自证体同义。说双观见分用异决定别照（等文具如下引）案此等释。正明二智并起之旨（见ㄆㄐ）问。自证体同见分用异者。一个见分也。二个见分也。答。此亦有异义欤。今且存二个见分之义。可会通诸文也。大意如此。委曲难尽。问。抄云。正体能断迷理迷事一种随眠（已上）次下重释云。断迷理时即观理境。迷事时即观事境（已上）又云。既云根本有双断义。故说双观（已上）唯此正体智。观理境断迷理眠中。兼带缘俗境之力故。断迷事惑（见）余文如前义。尔者清凉意。不存二智并起之义欤如何。答。决择云。言断迷理时即观理境等者。附性宗谈相宗义也。性宗说所断即所缘境故云照。或本空。又龙树云。粗中粗凡夫境界等相宗不尔。谓根本智唯缘真理。双断迷理迷事二惑。后得智通缘理事。单断迷事一惑故。或根本智。观缘理境能断迷理之惑。后得智。观缘事境但断迷事之惑也（已上）疏义说双观（文）决择云。疏义说双观决定别照者。一本后相从义。名双观本后别论实乃别照。二自证体同义。说双观见分用异决定别照。三根本双断义。说双观后得单断决定别照。四后得遍缘义。说双观根本单缘决定别照。五了俗由证真义。说双观二智不出二境不即而常别照（已上）问。清凉大师意。犹何位立真俗合观之义耶。答。或云初地。或云五地。可有二意也。两方。若云初地者。第五地名极难胜地。约真俗两智合会相应得名之处也。纵虽仁王经。说初地菩萨四天王。双照二谛平等道。而真谛三藏别抄。慈恩大师并述前后双照。不许同时双照之义。或淄州释据相见道变相双缘。不许真俗二智并起。争云初地真俗合观乎。若云五地者。凡约实显门时。虽第四地修出世道品。第五地却随顺世间五明摄他。是实为实故名难胜地。若约异义论之时。自初地方能真俗合观云事。杏□清凉两祖一同之解释也。何云五地真俗合观乎如何。答。真俗合观之地位。经论所说是不同故。诸师解释不一准。然自宗意。以仁王经判为实义。余经论等并为实显门意故。探玄记第十二（第五地云之处）问。仁王经初地菩萨四天王。双照二谛平等道。如何诸论唯说五地。答。三藏云。据实初地二智双照。而约任运故说五地。今释此是实法显位。前地犹世。此地却入实为难故（已上）大疏第七上（第五地之处）云。然诸经论言异意同。皆辨真俗无碍。若据实位。约仁王经初地菩萨四天王。即双照二谛平等道。今约实位前实出世。方却入故云无碍（已上）抄十五下云。既初地中□能双照。岂至五地方有双行。故知约实（已上）此等解释明谈也。更有何疑乎。但犹诸师之异释者。背高祖定判之上。何被苦劳乎。问。以仁王经为前后双照云事。真谛三藏之相承也。自宗尤可依用。何违背乎。又探玄云。三藏者玄奘欤。若玄奘三藏许初地真俗合观者。慈恩等何不同此义耶。又云而约运者。可是八地已上何云五地乎。故子岛六卷私记第五云。问。然云第五地中真俗方合。何故仁王经云善觉菩萨四天王双照二谛平等道（云云）答。会此文诸师异说。且义演云。测师云。真谛说云。仁王经云初地菩萨等有双照二义。一者同时双照。二者前后。初地菩萨约前后说。八地以上约同时说。玄奘师之见道中菩萨有双照。大乘憬法师云。此说不尽。若实三藏辞者。何缘基师不同此义。是故仁王经约前后双（云云。检此记意。慈恩存前后双照。与真谛同也）西明义云。略有四种。一方便双照。谓十回向中四善根位。二证位双照。即如此经。三功用双照。谓难胜地。四任运双照。八地已上（云云。灯师破之。已上）。
    抄。出世道断（文）问。云出世云世出世者何乎。答。会解云。根本断迷理惑故云出世断道。又亲证真如体无漏故。得名出世道也（已上）又云后得名出世间智者。以体无漏故。断随眠故。但不亲证真如。尔以照事故后加世言（已上）
    抄。不同法性（文）问。付明性相二宗十别。第八能所断证即离别。且法性宗意。可明一断一切断之义乎。答。可明此义也。凡付之。凡一断一切断者。是别教不共之旨。今云法性者。是终教大乘意也。假虽犹圆中谈之。同教分齐不反别教一乘之所说。争可明一断一切断之义乎。答。会解云。言一断一切断者。言通意别。谓不同性宗二智相。即迷理迷事亦得双断。若根本正断迷理惑时名一断。即能一切迷事惑名一切断。若后得智即根本。亦能证如故。正断事惑时。一切迷理惑亦断故。今云一断一切断也。此约理事无碍不同圆宗故。云言通意别也（已上）准此可知。
    抄。若约断惑应云（文）决择云。言应云义说双断者。约本智也。而实别断者。约后得智也（已上）
    疏。以有为智（文）问。法相宗意。以有为智证无为理。是性相之依实不异也。何云义说不异乎。是以唯识论云。智与真如平等平等。俱离能取所取相故（已上）尔者如何。答。行愿疏云。无分别智。证理法界以为五门。第一能所历然者。谓以无分别智证无差别理。心与境冥。如日合空。虽不可分。而日光非空。空非日光。非空空非日光。第二能所无二者。以知一切法即心自性。以即体之知还照心体。举一全收。举理收智。智非理。智体即寂。如一明珠。珠自有光。还照珠矣（已上）同记第二云。一能所历然者。则法相宗证道。谓大乘始教也。第二能所无二者。则法性宗证道。谓大乘终教也（已上）纵虽云平等平等。而日光非空。空非日光。故知。义说不异也。又虽云性相相依。而幽赞既云事理体别。岂如法性宗一心体上以义分性相乎。
    疏。依生灭识种故（文）起信注疏。别释五重本末竟次下云。即唯识宗。齐此业相以为诸法生起之本。以彼宗未明此等。与真如同以一心为源。故说真如无知无觉凝然不变。不许随缘。但说八识生灭。纵转成四智。亦唯是有为不得即理故。诠法分齐唯齐业识（已上）今疏正明此旨。准思可知。
    疏。四智心品（文）会解云。四智品者。意云。四智是识心相应品故（文）
    钞。显一切种心心所有法（文）决择云。一切种者所观境也。或属能亲类差别故。言心者。八识心也。言心所有法者。谓遍行五别境五善十一也。言及彼品类者。通该五蕴也（已上）枢要云。果位诸识二十一（已上）若加心王即二十二故。唯识第十云。如是智相应心品。虽各定有二十二法。能变所变种现俱生。而智用增以智名显（已上）能变所变。如次是即能观所观故。决择犹一切种言作两释也。
    抄。四智摄犹三身（文）唯识第十云。智殊胜中说法身者。是彼依止彼实性故。四智品中。真实功德镜智所起常遍色身摄自受用。平等智品所现佛身摄他受用。成事智品所现随类种种他身相摄变化身（已上）彼依止等者。通指四智名彼以此法身。是彼四智所依实性故。智殊胜者。摄论疏三终教中（文）摄引圆经以释之。且如起信论。唯说一心·二门·三大·四信·始本二觉·三细·六粗等。而不必广长百法名数体相故。云少说法相也。彼论五分虽有多门。总以一心法义为宗故。云多说法性也。纵说生灭门终入真如门。虽立凡贤圣果四位。而总结云而实无有始觉之异等（云云）段段如是故。云所说法相亦会归性也。
第0章     抄。下文云。三世五蕴法（文）唐经第十九夜摩偈赞品力林菩萨颂也。问。此文但明世间出世间二俱假名之旨。何为空即法性之证据。又为终教事理无碍之依凭乎。答。今所引文下更有二偈。云何说诸蕴。诸蕴有何性。蕴性不可灭。是故说无生。分别此诸蕴。其性本空寂。空故不可灭。此是无生义（已上）并今所引通为三偈。大疏四上。释此三偈云。蕴是世间缘成寂灭即出世间故。净名经云。世间性空即是出世间。一体说二故云假名。次二句征蕴名体。世以蕴为体。蕴以何为体。次二句标答。上句答体。下句答名。应名无生五蕴。次一偈释成空故不灭。亦事在不灭。则知。本自不生。是无生义（已上）抄十一上云。疏故净名云引证即不二法门品第十二。那罗延菩萨曰。世间出世间为二世间性空。即是出世间。而犹其中不入不出不溢不教。是为入不二法门是也。此是无生义。云以无可灭故。是本自不生。即法自在菩萨曰。生灭为二法本不生。今则无灭得此无生法忍。是为入不二法门是也（已上）意云。五蕴本空寂为体故。是名无生五蕴。故知。此空非空无之空五蕴。当相常住不灭本性寂然故名为空。岂非世间出世相即体法性乎。既云世间性空即出世间一体说二等。是即事理相即之义也。委见疏抄解释并所引经文。可知之。余唯次下所引须弥品疏抄释可知。钞又云有诤说生死（文）唐经第十六须弥顶上偈赞品智惠菩萨颂也。问。今引此文为事理无碍会相归性等之证据。尔者其义如何。答。彼疏抄释具明其义故。疏三下云。上半假立。谓待前流转生死以立涅槃。烦恼名诤。触动善品损害自他故名为诤。此有漏法诤随增故名为有诤。有彼诤故。下半双非。谓生死涅槃俱因烦恼假立其名。何有真实。又二互相待故。俱空二互相夺故皆寂（已上）抄十上云。疏烦恼名诤触动善品者。即俱舍界品云。有漏名取蕴。亦说为有诤。今用第二句。又二互相待故。空等者。谓上约因缘目他立称故。无真实不融二体。今明双融。此有三意。一相待。二相即。三相夺。今约相待俱空即相待门。次言二互即夺故寂者。此有二意。一者相即门。生死实性即是涅槃。则涅槃之相假说生死。如波与水举一全收故。生死即涅槃。涅槃即生死。二互相即故便互相夺（等文）解释明镜也。委见应知。钞又如说心（文）起信论云。本觉义者。谓心体离念。离念相者。等虚空界无所不遍法界一相（等文）今指此文云心即离念等也。花藏世界海等二句者。唐经第十也。此等并显等说法相会归性之义也。
    抄。经中说言真如随缘（文）问。何经说乎。答。未诤。何但先必可指上所引释之楞伽经。今更略举一二。谓不增不减经云。即此法身。过于恒沙无边烦恼所缠。从无始世来随顺世间。波浪漂流性来生死名为众生（已上）意云。真如法身为烦恼所缠缚随顺漂流。岂非真如随缘乎。又涅槃经第七云。善男子。如来秘藏其味亦尔。为诸烦恼聚林所覆。无明众生不能得见。一味药者。譬如何性故。出种种味。所谓地狱畜生人天（等文）大疏三上（同明品）抄八下具引。委释见之。既云烦恼所覆出种种味。岂非真如随缘生成万法乎。又今经问明品云。法性本无生。示现而有生（已上）今疏下文义。由分齐门。明依理成事中。广引如是等圆经说文。可见之。又第三十九（十地品）云。法性本寂。随流转须此微妙向七地（已上）慈觉安然等。共引此文。正为真如随缘之明证。又智度论三十二云。诸法实相常住不动。众生以无明等诸烦恼故。犹实相中转异邪曲。实性与无明合故变异。例不清净（已上）既云实性与无明合故变异。岂非真如随无明熏而变异乎。起信论一部上下诸文。总明真如随缘。不足始论者乎。略举如此。余可求之。
    抄。若不能随缘（文）问。真如有随缘不变二义。然今云遍缘中者。二义中何义乎。答。今抄令不变义遍在缘中（见）但依问明品抄。约随缘义欤。故大疏三上（问明品）复次性有二义。一者有义。二者空义。后有二义。一者不变。二者随缘。次有义故说于不变。以空义故说犹随缘。此二不二。随缘即是不变。不变故能随缘（已上）抄八下云。云何有义说犹不变。既以二空所显真如。则湛然常存体无变易。云依以空义故说犹随缘。由依他无性。即是空义。要在缘中方显空理。故知随缘（已上）意云。真如不守自性随缘无碍。是名空义。十二门论疏云。约此真如当体无碍。即无所有为空（已上）务本记云。随缘无碍故曰性空（已上）既不守自性成依他法。故依他无性。即是真如不守自性之空义。以此空义。是诸法亲因缘故。要在缘起诸法中（为言）准此今云遍缘中。亦应随缘义欤。何况大疏五下云。由不变故。与有为法有非一义。里顺缘故。与有为法有非异义（已上）既不变义与有法非一也。何得遍缘中乎。故智今云遍缘中者。即随缘真如也。问。若尔今抄文如何会乎。又法相宗钞第四。明三性空有即离别（文）决择云。问。遍计是无依他有圆成实。有其理迥异。如何相即耶。答。良以此宗本真唯一圆成实性。但随缘故成余二性。何者（等文。具有三释可见之）。
    钞。此中无性（文）问。凡依他无性者。性相二宗俱无遍计之性（云云）何故法相宗但空遍计而不依他即空。法性宗非但无遍计性。兼成依他即空哉。答。抄八下（问明品）三性迢然即法相宗。今皆言即是法性宗。即不即小有不同。便成天隔然法相宗亦非即离。多成不即。法性宗中。亦非即离。多成非异。由不即空。遍计是空。但是空是空无。法性则明由无遍计令依他空。便成天隔（已上）如文应知。问。若尔依何义而即不即别哉。答。次上所引决择云。良以此宗本真唯一（等文）钞名为遍计性（文）是彼经下卷文也。又上卷云。名生本于相相起复从缘种种诸分别。皆因相而生（已上）同疏第二云。兔角名对牛角相。兔角名生有无相对而假立故。相非自然有。必诧众缘而生。从缘生故无自性。然分别心。不知空翻执分别执为实故。言种种诸分别皆因相而有也（已上）兔角是如所执。牛角即如依他。今云名为遍计相是依他者。准思可知。问。彼经又云。名依相立。俱是分别所缘。又云。相名常相随而生诸妄相（已上）钞中论云因缘所生法（文）问此论文明三观义。今何三性相即□证哉。答。问。明品云。眼耳鼻身（等文）具如前始教明三性不即中引之。大疏三上（云云）二意释也。初三性释。亦如前引。后一意者。彼疏下文云。二者上二句因缘所生法也。次句我说即是空也。后句亦为是假名。此二不二是中道义（已上）抄八下云。疏二者。上二句因缘所生法等者。即会法性宗中三观义也。中论偈因缘所生法。即总举三性所依之法。我记说即是空。遍计性也。亦为是假名依他起也。亦是中道义圆成实也。但三性迢然即法相宗。今皆言即是法性宗（已上）意云。前唯识颂通性相二宗。委如上记之。此中论偈局法性宗者。以言即空即假即中故（为言）今抄云。即有即空不相舍离者。正述此意也。
    疏。说生界佛界不增不减（文）问。生佛二界不增不减之由。疏主如何释哉。答。疏云。一理齐平故（等云云）问。凡生界佛界不增不减者。二界别立。而就众生转迷开悟所谈之法门也。若约一理齐平。则二界从本泯已。都绝转迷开悟之相。于如是义门。假说而论不增不减之义。有何所要哉。何况若约此一理齐平。则始教亦可计此义。何为终教不共之所谈哉。又凡判教浅深。须于一事一门以论之。然前始教约事相。今终教约理性。是即各据一门互不相违。何是为浅深之义哉。答。若如来难者。其义实尔也。但今云一理齐平等者。非谓偏约理性以明不增减故。今疏下明义理分齐门。事理无碍法界中云。五以理夺事问故。说生以不增不减（乃至）出现品。若成正觉不成正觉。亦无有异等（云云）次下云。不增不减经亦同此说（已上）故知。生佛二界不增减之义者。事理无碍法界十门中。以理夺事门之所谈也云事。以此释可为治定之证据也。其故者。若但约理法界。则如来难本泯生佛二相不存成佛不成佛之事故。不可论增减之有无。若但约事法界。则必存成不成差别之定相。以存定相故。不能如实见一法界。何名成佛。若无成佛。亦不可论增减之有无。然今成佛者。如实见一法界。其如实见一法界者。即始觉合本之时无别始故。成时但是本本之新不存新新之相故。成正觉与不正觉全无差别。正由不所新成之虚相故也。是名以理夺事。亦名如实见一法界。即亦是谓一理齐平之义也。既成与不成全无差别。以何对何论增减哉。文殊般若经（五教章品引）无量恒沙众生。皆入涅槃。于众生界不增不减。何以故。众生定相不可得故（已上）是即正由不所新成之虚相故。云定相不可得也。既不取新成之虚相故。成与不成全无差别。岂非虽众生实成佛进入佛界。而生界不减佛界不增哉。准下疏释。愚案如是。以此思之。抄十一下（难得行）云。相即同性亦理平等者。此亦约以理夺事门故云尔也。然光显抄下卷。殊为明此不增减之义。广引经论。委安意趣。自宗学者。寻之可知。问。若依下疏。实如前立但彼且□事理无碍十门。显性相十别。就以理夺事门。明不增减义。虽然不可广通余门故。光显抄出多义势中。或有依因陀罗网门明不增减义。此岂非事事无碍法界哉。尔者何广亦依理法界门明不增减义哉。是以今疏云一理齐平等。抄释云以生佛界即是法性等。又云。不增不减经大般若等经。皆约一性平等而说（已上）尔者如何。答。抄上文云。然法性宗十义。即此经同教中之义（等文）故知。当段与下疏全可一彻。何不得得意忽相违哉。尔者今云一理齐平。又云以生佛界即是法性等。正是约以理夺事门也。其旨如前成。何况抄十一下云。以生界有二义。一者性义。即众生是法界义。二者分义。谓众生相。若依交彻相即同性亦理平等（云云）是即就性分二义双具足众生成佛。而以相即同性故。约一理平等明不增不减。岂非以理夺事门意哉。凡此抄十一下。明众生界无增减之一段解释。先德当匠料简非一。委曲难尽乎。问。相即同性亦理平等（云云）彼事法即理门意全如是。
    钞。若言无者智不应二（文）决择云理量二也（已上）不应一者。决择云。真智内证应见相故（已上）会解无释。
    钞。佛言汝今无听（文）问。此佛答意如何。答。决择云。言汝今无听者不可思也。我今无说不可议也。无听无说即为一义二义。由不思议一二之义自在无碍也。或分汝我约俗名二。无听无说约真名一故（已上）此作两释。但明一二义等的示佛。答之实义及今所引证之旨趣。然会解以匿王约二谛。互有相违之难故。佛约二谛互无相即答也。谓第一义空。该通真俗。无听无说。即说听而双亡。即说听故二。双亡故一。故结云即为一义二义也（已上）以第一义空该通真俗之道理。释成二谛相即之旨。此义尤可尔。思之。但决择第二释意亦同之。
    钞。七佛偈云（文）会解意四偈。初一偈标拣二谛本二。谓初句标真谛本无。第二句标因缘作显上无相。以最胜王经第一云。不实之法是从缘生。真实之法不从缘生（已上）第三句标俗谛本有。第四句拣自他作显上本有。正因缘故非自性。我作亦非梵王等作也。次第二一偈释成二谛本二。谓上半释上真谛本无。下半释上俗谛本有。言诸有者。三有不五有。及一切有为说法也。言三假者。如下引疏。今意云。但三假集故。因缘本有。俗谛之法非自性。我作亦非梵王等作。即因缘假相自尔有也。次第三一偈。前半喻结。上二谛本有。下半境智对说。智一境二。可知。次第四一偈。半即前智一境二。下半融境智。成第一义谛（云云。取诠）
    钞。三假集假有（文）大疏七上（第四地）云。一观众生假名差别假有三种。一因成假。二相境假。三相待假之为空诠故。先观之因成有二。一五蕴假合假名某甲。则入众生空。二阴亦因缘而有。则入法空。二空所显。即是真如不坏假名。空有不二即是中道。言相续者。由前阴灭后阴灭续生。念念相续。假而非实亦入二空真实。言相待者。待非众生以说众生入实亦然。此一权假入实余九例（已上）
    钞。斯则二而不二（文）决择云。言二而不二者（结仁王经境二心）不二而二（结涅槃经境一心二）二谛并（于谛常自一也）非双（于解常自一也）恒乖（解惑分二）未曾各（本唯一谛）上句结仁王。下句涅槃（已上）。
    钞。昔人云二谛并（文）行愿记第一云。仁王经云。于解道自一（是遣二也）犹谛自二（是遣一也）又二谛并非双恒乖未曾各。一双孤雁搏地高飞。两只鸳鸯池边独立（已上）。
    钞。一谛局真四言成权（文）会解所牒本云二言也。决择取牒本云四言故。彼释云。一云废诠谈旨。谛为一二空真如等为四。二云。真谛为真。苦等四谛为权。三云。空有相即为一。四重二谛为四（已上）。
    抄。真妄俱空非独（文）问。妄今所因故可云空。然真性不生不灭。何云空乎。若云妄染不相应名为空者。所无是妄故。成无物为空。何更广之乎。答。今之空者。无碍义也。谓真性以为住为性故。不住不变。而能随缘作诸法。是名不异常之无常也。不住随缘故。虽作诸法。而不变自性。是名不异无常之常也。如是虚通无碍名妙有之空欤。即今抄下文云无物之本。即实相异名（文）十二门疏。述三性相望明中道。三性各别明中道等之诸义中云。二约圆成实者。此有三重。三约此真如当体无不二为中（已上）正是但就圆成之一性。明中道之文也。今云当体无碍。准此可思之。
    钞。不唯约事（文）此对简唯识论。约果生因灭等事。以明中道之义也。
    钞。但言随顺观察（文）十地论第八云。但是一心作者。一切三界唯心转故。云何世谛差别随顺□世谛。即入第一义谛（已上）。
    钞。不同始教（文）会解云。以彼说遍计执性。此一如龟毛兔角。是以为空。依他似有。此性不定。今以依他有法因缘。无性即空。空即圆成。而不坏因缘故。虽空不断为即真之俗故。拣云不同始教等也（已上）意云。决如兔角之无物以为空故。此空是断空也。依他似有。此性决不空故。此似有是常有也。如是明空有者。定不免断常过故。抄下更云若不纯二谛明空有者等（云云）此意也。
    钞。以性灭为灭（文）问。性灭者何义耶。答。疏云体性即灭（文）抄释会相归性也（已上）故知。因缘虚相本来寂灭。是名为灭。而不坏因缘生生相故。□生灭同时也。不同前始教。以缘合故生。缘谢即灭。名生灭必实时也。此义如探玄记第四（明难品）引唯识楞伽两文。委细释之。决择云。相灭实时二宗门。许性灭同时一宗独立。又下钞（第十一上半三纸末）云若相融为四者。揽缘名生。生即无生。空有无碍。虚相安立。名之为住。。住即无性。圆融形夺随缘转变。名之为实。实即无实。两相起尽各无自性。名之为灭。灭即无灭。斯即相留性固无所德（已上）。
    钞。一切法无生（文）问。文意如何。答。起信疏上云。不生灭心。因无明风动作生灭故。说生灭依不生灭心（已上）准此刹那生灭依不生灭心故。云一切法无生。我说刹那义也。一义云。起信疏正释此经文云。契无生者。方见刹那（文）意云。依他有以有无性二义。而无性是本以有。是未必证本源方达枝末故云尔欤。例如唯识论第八云。无分别智证真如已。后得智中方能了达依他起性。如幻事等故。有颂言非不见真如。而能了诸行（等文）有颂者。厚严经也（云云）。
    钞。又云过去已灭（文）问。自下引两文者。明相灭亦同时之义欤。答。尔也。但自下文相难思。且案云。净名起信。是法性宗之经论也。然亦彼说相灭故。今释通之。是即会相归相故。经云三世皆空。论云本来平等。故知。相灭虽二教同许。而前教专执不同时。此教以随法性融通故。相中生灭亦无碍（为言）抄文可一段大意如是欤。答。不尔者。经云过去已灭。正是缘谢。即灭之灭也。又论云。生住异灭之灭者。彼疏释云灭前异心令堕诸起（已上）笔削记云。谓惑至此终极。入出业道也。如小乘灭相。灭现在心令入过去（已上）明知。是相灭之灭也。如是经论所说。如何可会乎。故今抄会云。此教以所相法体等也。问。若尔抄云所相法体随法性而融通者。事事无碍故云尔欤。答。不尔。是事理无碍也。问。若非事事无碍者。何得相生相灭而无碍哉。答。唐经四十四（十忍品中如幻忍）云。于一法中解多法。出多法中解一法（已上）大疏八下云。二约圆融复有三义。一以理从事故说相。即如马头之巾不异足巾。说头即足故。一即多等。无行经云。贪欲即是道者。贪欲性故。诸法即贪欲实故。二以理融事多一多相即。三约缘起相由力（已上）抄十八上云。疏二约圆融下疏文自有三意。初一事理无碍义。二以理融事下两门。事事无碍义。前门即法性融通门。第三即缘起相望门（已上）准三义中初义。思之可知。钞故十地经云非初非中后等。十地品许说分齐门明义大中别显地智微妙。有同不同二相。言同相者。法尔本然。自性清净义也。其不同相亦有五种相中。断惑相者是也。已上并是十地论科判。即是第二卷也。可抄具引之。问。论文云非初非中后。而又云前中后取。其意如何。答。探玄记第十云。即此三时求断不得方成断义。此即不断断也。前中后取故者。谓于前中后三时之中。取彼非初中后。非异三时取彼非三也。如于色等处。取彼真空非异色等别取断空。此亦如是故不失断义（已上）。意云。约无性真空故得三时。俱非约缘起集成故得三时。总断故云尔也。大意如此。但探玄记立二门释。一相翻门。谓就惑灭智起。或约明闇相翻。或约起灭相翻以释成。不断而断之义故云相翻也。二相续门。谓大疏云。言相续者。不约惑智相对。但就一智自有三时。论依此释（已上）此两门者。大疏六上全依用之。抄十四上。委释成之。言三时者。次下可抄之。问。且就相翻门。可许惑智同时。而明闇敌破哉。答。控玄记云。无间道智。正断惑时。为智先起惑后灭耶。为惑先灭智后生耶。为同时耶。此三时惑智各两失故不成断。谓智自成无漏过。不能灭惑过。烦恼有自灭过。不障圣道过。于三位中。思之可知。如灯破闇三时不破。此亦如是（已上）如灯破闇等者。暗指中论三相品。如抄十四上具引之。故知。不可许明闇敌对之义也。大疏全同之。问。唯识论第九云。二真见道。现在前时。彼二障种必不成就。于明与闇定不俱生。如秤两头低昂时等。诸相违法理必应然（已上）诸相违法理必应就。岂不尔哉。答。此唯识论。但执法相一边。不知性相无碍故。半纵半夺。探玄记云。粗相可尔。细克实难。何者。若同时者。智自生时。惑自灭时。不相由故。何成对治。如来家男生而家女死。难亦同时。然无相由不成对治（已上）法相宗虽明二谛三性。各有空有二义。而并空有不相即故。唯识论释遍计无性云。由此体相毕竟非有。如空花故（已上）此以无物为空故。不即有也。又释依他无性云。无如妄执自然性故。假说无性非性全无（已上）此以似有不无故。不即空也。既空有不互即。岂有定空哉。中论云。定有即着常。定无则着断（等文如抄上引）准此明知。今智生是定生定有。应非即不生即不生也。惑灭亦定灭定无。应非即生即有也。如彼遍计无不由依他边。此惑灭不由智生。例亦可尔。又依他边不由遍计无等。准例可知。然既计定生定灭之智惑相由。则东西两家男生女死。亦可相由乎（为言）其理尤极成也。问。明生闇灭。是同时而相由者现量所现也。道理必然也。若不计此义。何得现事昭然乎。东西两家男生女死全非所例。何举为例难乎。答。凡非不计明生闇灭同时相由。但若执定生定灭。则不可相由（为言）故演义抄十四上云。中观论广说。即以三时门明无断义。无断法中。今且明约能断智与所断惑。以有空义故。成能所断之义云真智。顺定理时方增其用妄惑。入空理时。正可断尽故。探玄记第八云。罪违于真。入如则灭。善顺于真。入如则广（已上）其空理者非惑智外别有其性。但照体无自性。是名真智顺于空理。惑本无自性。是为妄惑。入于空理。故知。若照体不空。则全非真智。不可证真理。以今疏云照体无自。即是证如故也。若惑体定有。例不可作所断惑。不可有能断智。以今疏云照惑无本。即是智体故也。即大疏六上云。由能断无性方为能断。所断本空方成所断（已上）正述此意也。又刊定记释不断而断之义竟。次下云。问。照惑无性惑即灭照智无性智应已。答。照无性理顺智违惑故不同也（已上）准此惑智本空。则顺智违惑故。智作能断。惑作所断。是名不断而断也。然若定有惑有智以为能所断。则违智顺惑。争有断惑之义哉。尔者惑灭是自灭。全非智力。智生亦自生。不由惑灭故。探玄记云。惑智名两失者是也。心玄义。依十地论委释此义。最为肝要。可见之（是一）次于明生闇灭等难者。大旨如上抄也。大疏六上。引唯识第九竟。次下即释云。此但举法相一边。亦不违余缘断义。若望此宗有所遗。谓秤衡是一低昂无妨解惑。不尔岂得俱时明闇之喻。虽则相倾与不倒俱不破闇同时则相乖异时不相预故。若此宗断结性相无碍（已上）抄云。疏此但举法相下。第二辨顺违。先纵成顺理。后若望下。辨其有违。先破秤喻。后破明闇。明闇同喻。极似于法理。则无违故。先印许从到与不到下。但就无性理破（已上）自下广引中论三相品。委释成之。委者可见（是二）次于东西两家男生女死不成例难之难者。此亦如上。成谓若惑智不本空。则自性定有故。不成断智。不可成所断惑。而执智起惑灭。故知。智自生时惑亦自灭。互可不相由。岂非如东家男生西家女死。互不相由哉（是三已上）相翻门大旨如此。问。初中后名三时者其相如何。答。大疏六上云。就此三时复有二种。一约初心二见竟通分三时。二约无间道中刹那三时（已上）抄十四上云。二种三时。前三时长。如下大品之文。发心为初。修行为中。转成佛为后之三时短。谓唯无间道故。然无间之言。通于诸位。而今且取见道为初。金刚为后。各有三时（已上）问。若约无间道则唯有一刹那。何云三时乎。答。唯识第九释一心真见道云。虽多刹那事方究竟而相等故。总说一心（已上）述记九末云。若一心见道。以无间解脱并一胜进名多刹那。总名一心非无间。中后有多念（已上）问。相续门者其意如何。答。钞明与无明其性无二（文）问。演义抄十四下答复礼问云。迷真妄念生。悟真即妄以能迷。非所迷。安得全相以（已上）今何云其性无二乎。答。起信疏上云。真如有二义。一不变义。二随缘义。无明亦二义。一无体即空义。二有用成事义。此真妄中。各由初义故。成上真如门也。各由后义故。成此生灭门也（已上）既云各由初义故成真如门。岂非其性无二乎。同疏次上。总释真如门之结真离妄云。所执本空故。真心不动故。由此一切诸法。皆即真如也（已上）笔削记第二云。然此二句。又迭互相成。乃由所执本空所以。真心不动。又由真心不动故。得所执本空（已上）所执者无明也。其性无二之义。宛如临明镜欤。但于演义抄释者。彼是迷真起妄之所后故生灭门意也。何为相违乎。即今抄下云不坏相故。有能所断（云云）此意也。
    抄。无心存智（文）无心者一念不生。前后际断也。存智者。照体独立物我皆如也。
    抄。若以智会如（文）决择云。永喜偈云。若以知之寂非是无缘知。如手执如意。非无如意乎。若知自知之亦非无缘知如乎。作于举非是不举乎。知虽不知寂亦不自知。不可谓无知以性了然故。不同于木石。如手不执物。亦不作于举。不可谓无手以手安然故。不同木石。释曰。上一即是种小证如中。则实教下乃顿宗。今据拣权故此云尔（已上）。
    抄。本觉理智（文）圆觉略抄云。即始觉合本之时。无别□觉之异故（等文）
    疏。有为无为非一非异（文）大疏四下（古品）问。无取五蕴即有为无漏。何以言不为相迁。答。初教异故。前是权小所明。若实教定说非为无同□性故。但似蕴相现立以蕴名故。涅槃纯陀云。善覆如来有为之相。应言如来同于无明。况一一融摄（已上）抄十一下云。疏问无取五蕴下。第七会通于实引如纯陀并如其中。然杂集第三亦云。无取五蕴。当言有为。当言无为。答。彼不应言有为无为。何以故。诸业烦恼所不为故。不应言有为。随欲现前不现前故。不应言无为。所以者何。无取诸蕴。随所乐欲。若现前若不现前。无为不尔。以常住故。释曰。乃假说双非。以约体用互夺。亦不敢定云无为也。杂集云。取蕴者与取合故。取者蕴中诸烦恼也（已上）疏云。似蕴相现者。义同有为也。抄云并如玄中者。指今抄所引也。问。抄引杂集者。权实二教中何乎。答。疏云实教定说非为无为。即引涅槃为证。正是实教意也。然虽杂集是权教。而约体用双非为无为。此是假说。非如涅槃定说。同于无为故云不取之云无为也。谓实教意不为四相所迁故云无为。故令同真性也。杂集云诸业烦恼所不为等者。只是无漏假名无为。而尚于所迁故名有为无漏。不同真性也。故知。今引杂集者。为简滥非为证据也。
    钞。余义至下当明（文）问。余义者何乎。至下者何处乎。答。会解云。常无常义具是曰句故。指余义在下明也（续检入。已上）。

演义钞三上纂释第四
演义钞三上纂释第五（四顿教）

  　
　　　　　　　
　　　　　　　
　　　　　　　

    疏。唯辨真性（文）会解云。钞一向辨真性即属顿教者。此贤首清凉。正立唯此义尔。所以异天台等师。而圆觉疏抄。多明不落三时五时。指圆觉等二十余部为顿教。此约化仪。因化法乃圭山之意。学者不可不审（文）。
    钞。亦通四种法界（文）决择云。问。顿教分齐但影理法界。何故此云四法界耶。答。有二解。一云。正辨理法界。余三法界。因便言之。二云。摄四法界。咸归一理故。抄言无有一法非实相故（文）抄自释法界离言竟。即下云无有一法等者。泯四法界离言之待对。令归绝待之一理（为言）又会解云。言名无得物功。二句约事法界。绝言余三法界。可知。说名名不尽下。重释前三法界绝言。以第四法界不思议。显不更重释也（文）此同决择初解意欤。
    钞。即如楞伽虽明（文）问。何故举楞伽云虽明等乎。答。庄严·瑜伽论·唯识等。并明五法三性之法相。彼等并是始教大乘之意也。然今楞伽亦虽明此五法。而显名相本如妄想即智之旨故。即妄绝妄立智泯智。岂非顿教心地要门哉。故今为简庄严等故云虽明也。何况更有深意。谓旧德传灯录第三云。第二十八祖菩提达磨。顾惠可而告之曰。昔如来以正法眼付迦叶大士。展转累而至于我。今付汝。汝当护持。并授袈裟。以法信。各有所表。宜可知矣。可曰。诸师指信。师曰。内传法印以契证心。外付袈裟以定宗旨○师又曰。吾有楞伽经四卷。亦用汝。即是如来心地要门。令诸众生开示悟入（文）。
    钞。以心传心（文）贞元疏第二云。第五辨修证浅深者。然一经之内上下诸门。皆明修证。恐文法博复撮其要。自大师法眼。晦□双林。诸圣传灯明明不绝。以圣教为龟镜。以心契为冥符故。曰以心传心。不在文字。茍领文系之表。复何患于文哉。不可以筌为鱼。不可辨镜求像。自一味混乱南北分流。于能诠所诠。成定惠两学。惠学者复分性相。定学者有渐顿不同（文）圆觉略钞二下云。和尚咨问。此法有何文字教典习学。大师答云。我法以心传心。不立文字。谓虽因师说。而不以文句为道。须忘诠得意得意即是传心（文）。
    钞。离心心如（文）起信论。从本已来色心不二。以色性智性本无二故（云云）（取意）意云。色心有性相。若约相。则心由四缘生。色二缘生。以能生因缘既不同故。所生色心不一也。若约性。则色心二法本来寂灭。不属因。不由缘。以因缘离故。心性如色性。全无二性。色性如心性。亦复尔也。故云离心心如等也。还源云。谓真谛之法本性空寂。俗谛之法似有即空○正证之时。因缘俱离。维摩经云。法不属因。不在缘故。依此义理故。云照法清虚离缘心也（文）准此可知。问。如者何义乎。答。圆觉大钞五上云。如者是相似义相同义。此彼相如者。唯有此心性也（云云）同大疏上卷云。谓此实体。于未来际常如过去（释竖）于色中常如受中（释横）真实相如非为妄似（文）。
    钞。即是安心（文）问。安者安宁义欤。安定义乎。答。决择云。二祖自达磨曰。我心未宁。凡师与安。师曰。将心来与汝安。曰。不见心了不可得。师曰。我与汝安心竟。即斯义也（文）此引传灯录第三也。准此云心安宁是名安心（见）尔者亦可安稳义。又南山归敬仪下（以用显迹篇第九）云。行者如上安止心已生大欲心。我入佛道广度众生（等文）通真记下云。初二句本于正理生。下发起正行大欲心者。即菩提本（云云）彼归敬仪。处处云安心。而今云安心。此安定于心之义也。以止是定也。故然记释云。本于正理。明知。解了正理。令心决定。是名安心。花严经章云（流转章）初解中二。一始。谓解知如前所说诸义。令心决定。二终。谓知此解是解非行亦解。知正行不如解。是故方堪为行方便（文）今此始终两门。俱有令心决定之义故安心欤。晋经四十四云。令众得安心。长养智慧摄菩萨心。如地饶益一切众（云云）探玄记十七。总科释之。明记事表法。显行相殊胜（云云）此外无殊释。又善导观经序分义。第二云。五欣净缘中云。此明夫人遇自身苦。竟世非边。六道同然无有安心之地（文）又云。教我观于清净已下。正明既能厌秽欣净。名为安心注想得生清净处也（文）又云。言汝当系念已下云。此即正教安心住行等（文）如是解释。遍在彼一宗章疏故。彼学者等。
    抄。故达磨碑云（文）圆悟禅师碧岩集第一云。武帝进忆。自撰文云。蹉夫。见之不见。逢之不逢。遇之不遇。今之古之。怨之限之。复赞云。心有也。旷劫而受流转。心无也。刹那而登正觉（文）武帝者梁武帝名萧衍。
    抄。非了心空（文）了者是能解念相也。心空者是所缘之境相也。若如是则能所未亡故。心境亦立。岂谓心无乎。故云非也。然念相都尽。是名心无相相不生于了也。次下引令解。可见之。圆觉略疏注经（清净惠章）云。善男子。但诸菩萨及末世众生（指示末世安心文有四节。每节二句。）居一切时不起妄念妄（妄念者。举缘取着解法也。念则违觉缘起差解故。今不起。）于诸妄心亦不息灭（若取真体妄犹叶影劳故。若灭妄存真绝扬声上外音。）住妄想忆不加了知（忆从心现元是自心。若了知即迷现量。命云。心不见心且心体本自知觉。何必交加了知知上起知名为加矣。）于无了知不辨实（就知即寂即真实即知离知真实如眼不自见等文。）略抄第五下云。安心中疏四节者。此是直下教示学人。朝暮安心用心方便。若欲消经经文自显。若欲更广显方便意度势乃无穷。直在知真识妄。善巧之人。临时对机。种种显示。今不可预书得也○三中云。现量者无分别之照也（文）。
    抄。故下经云（文）唐经第十六须弥偈赞品。一切惠菩萨偈也。
    抄。如不生解而无解相非谓空解于不生（文）意云。于不生中作空解。则能所不亡心境妄。其故云非谓也。会解云。言非谓空解于不生耳者。但是如不生不灭而解。是空无解性。于不生之中也。正如下经云。若有见正觉解脱。离诸漏不着一切法。此非证眼（此乃了心空空解于不生。）若有知如来自性无所有修习得明子。是人疾作佛（此乃不生于声闻非谓空解于不生心。）下经者。唐经第三光明觉品文也。彼有十偈。今引初二颂。大疏三上云。初反显违理之失。谓菩提体德显绝一切。佛地论明佛非漏非无漏。亦应于世非着非无著。今乃见佛。内离诸漏。外不着世。则有漏可离。有世不着。取舍未忘。此见违理故。非道眼证道眼者。离分别故。余偈顺显见理之益。初偈正显佛菩提性本来自空。称此而知。则无上涅槃体谓真性。相谓德相。并性无所有既何所离本无有着。谁为无著。如是知者。名为正解。修习明了。期为正行。言疾作佛者。约文珠以情尽理现。即名作佛。约普贤门信证圆教（文）会解记注释。以此趣意可得之也。问。抄文何必殊云空解耶。答。彼须弥偈赞品具云。观察于诸法自性无所有。如其生灭相。但是假名。说一切法无生等（文）大疏三下约三观释云。初二句空观。缘生无性故。次二句假观。随俗假名故。次二句中观。由前生灭。一切诸法即无生故。后二句观益（文）今抄所引。是明中观之文也。抄十上云。中观疏释成中有二义释。一云。由观前生灭一切法即无性故者。一切法故非无即无性故。非有由前但观无性是空。但观假名是假。今二相即故。非空非假是中道义（文）今明中观云。空生此无生名者是空。然今二相即非空非假故。于不生不可作空解故。殊云空解也。前后疏抄。处处引今一偈。引彼当处释。尤是肝要。可留意也。
    抄。为迷众生（文）依会解记上双牒举。自下别释。初释无佛无不佛中有两义。初约遮遣。谓真法界无佛。而执实有佛故。遣之云无佛。又亦执实是无佛故。遣之云无不佛也。抄云则遣之。又遣之（云云）思之可知。彼又只铭无佛下。约表显。既平等真法界无佛。故知。无佛以为真佛。既是真佛故无不佛也。次若有生心下。释无生释不生。亦有两义。初约遮遣。后又一切法下。约表显。并准前可知。
    抄。故下经云法性（文）须弥偈赞品也。
    抄。唯亡言者（文）什公悟玄序文也。两记具引彼文。此上文有二对云。夫玄道不可以设功。得圣智不可以有心。知真谛不可以存我会。兼功不可以营事。为唯亡言者等（文）决择云。此上二对反显难思。抄文所引。即顺难思（文）会解云。清凉释云。亡言舍筌蹄也。虚坏离取着也。冥心不易已见也。遣智泯能所道理。真圣大同小异。然上三即法。后一约人。道者虚通。即前玄道理。抹于事。即前至切具真。抹于俗。即前真谛圣。抹于凡。即前至智故。有心不契遣智方知（文）。
    抄。故引净名默住（文）决择云。问。默住无言乃证顿教。岂□□当□。答。但令生解。即是其教不须言说。清凉云。语默视瞬皆说也（文）。
    抄。前有三十二菩萨（文）。
    抄。言三重者（文）探玄记第八（第八如相回向）云。三乘真如亦有二门。一顿教。如维摩直默。以显玄意者。是此如绝于教义。相想俱不及。如大般若经那伽室利分说。二渐教者○终教中复有二种。一始如三十二菩萨。显不二法门者是。二终即文殊所显不二者是（文）此全写孔目章第二卷。亦如同实差别章也。问。何故以前三十二菩萨及文殊属终教摄。以净名为顿教哉。答。诸菩萨以言显法故。未亡诠旨。以有不二可说故。未亡对待。又文殊以言遣言故。有可断之妄言。以令亡言会旨故断迷。方□开悟。故知。并是从微至着。渐次令契证。岂非渐教之相哉。然净名直默。以显玄意。不须更遣。是即以一切法本来自正故。言说顿绝。理性顿显等。谓相本自尽故。更无妄想。可遣性本自理故。更无妙旨。可会故。抄云本自无言等也。岂非顿教之相哉。大疏九上。或说唯如来藏。具恒性德故。众生即在缠法身。法身众生。义一名异。犹据理说。更有说。言相本自尽。性本自现不可说言。即佛不即佛等（文）彼具释五教义。今略引终顿二教。准此明知。终教存在缠之差别。众生即法身者。犹据道理说之非谓相尽性现故。云犹据理说。即同今文珠。以言遣言。令亡言会旨等也。思之可知。问。若尔起信论云。言心真如者。离言说相。离名字相（等文）全同今文珠之无言无说等。彼亦可终教哉。尔者何列祖一同。以真如门中绝言真如为顿教哉。答。
    抄。而言四者。问。为四重时。复文珠以言印彼者。五教中何耶。答。孔目章第二（十回向章）云。又维摩经云。时维摩诘默然无言。文珠师利叹曰。是真入不二法门义。当顿教默绝万法阴入界等染净诸法。并皆同此。若无维摩默不二理。即一切法不成（等文）。
    疏。五圆教中（文）会解云。唯是无尽法。此句总标。次二句略于因由。初句约性。次约缘。即法性融通门。缘起相由门意也。相即下略说宗法。即十玄中五门可以意得。十十下总结义。余下指广（文）。
    抄。一一法中（文）十地论第一云。何故定言十亿佛土。为说十地故。此经如是多说十数（文）圆经一部品品会会。不遑毛举。

第四总相会通

    问。诸师之教有失故不取之。贤首立唯有德故独收之（文）尔者何更得总相会通乎。岂非无用耶。答。此事有两记释故。决择云。至道归一。精义无二。不应两存。至道非边。了义不偏欤不单取。必会之令皆深深俱存其法。俱遣其病。即皆妙也。谓法就人即难。以人就法则易。人多随情互执。执即相违。或如水火相。如矛楯敌故违难也。法本称理互通。通则互顺。自然疑流皆水环钏皆金故也。立斯门不徒然矣（云云）此师意约人法会通之。又会解云。疏亦会取诸说者。但会前顺不会上违。只由此会。故知。诸师各窥一班。今方得全虎也（文）一班者虎皮之毛也。
    疏。三者又三四二教（文）今开为二中有三。初二者。清凉新加也。今此第三。则用探玄也。问。用探玄者全依用欤。为当转势以用欤。答。会解云。今疏三义。而第三用探玄。而后改易故。探玄但云。或开为二。谓一乘三乘教。前诸教中虽有存三泯二不同。然皆通三乘趣入故名三乘教。后一直显本法。不通二乘故唯是一。即智论中名共教不共教。此亦同上印师等所立二教也（文）此评曰。意探玄云一乘三乘。今疏改云平道屈曲扱。并判云。三乘趣入故名三乘教。今疏对三显一。曲屈顺机。意云。今疏则三四二教虽泯二故。定非三乘。而对三显一。非直显本法故。同屈曲也。探玄则三四二教虽泯二。异前而通三乘趣入故。亦是三乘。唯后一教。方是一乘故。配印公二教也（云云）当门初云。有不安者颇为改改易（文）故今以乘摄教中显其意也。
    疏。三或分为三（文）问。探玄云。三乘为三。谓小乘三乘一乘（等文）尔者与今疏同异如何。答。会解意此亦改易。谓今疏云。次一三乘后三一乘者。定判终顿局为一乘。唯始教是三乘也。然下云。或唯后一是不共一乘等者。然上云。彼三一乘中。更分为不共与破实之两种。一乘非谓以终顿为三乘也（云云）抄意实如是（见）然思记意。则智论妙智经之会通。亦两师意不同也（云云）准上料简可思之。
    疏。四或分为四（文）问。此科亦两师意不然欤。答。尔也。问。探玄云。于上者。教中约存二泯二。开两教故为四（文）今疏大同彼。何云不同耶。答。此亦改也。谓探玄云。于上共教者。分改之中间三乘也。其故者。且探玄意。上分二中。前四教虽存三泯二不同。而通判三乘。是名顿教。于此共教。更约存三泯二分为三一。故知。探玄唯此一科。以三四二教方为一乘。前来未明此义也。况五教章。以中间三乘为一。三乘教纵虽有分四教。而但有小渐顿圆终。无以三四为一乘之义也。今疏不云无教。而改云中间三教者。前分二中。既以三四教。定判是一乘。不同探玄。于三乘共教中。约存三泯二。方分为三一故也（文）会解记意也。
    疏。二同教三乘（文）叙西域中。抄引起信疏会通。智光戒贤立教中。以摄机宽与教具为了义。是名普为乘教。即深密经是也。今名同教三乘准思可知。问。若尔者。舍始教名同教三乘。而深密三时中。二三两时合为始教。故知。疏云。深密等者。等取般若欤。尔者。彼但为发趣大乘者。说之故摄机狭。又言教阙。今何名同教三乘耶。答。
    疏。三同教一乘（文）问。此同教之名义如何。答。今疏下义分齐中云。一乘有二。一同教一乘。同顿同实故○以别该同皆圆教摄（云云）抄三下云。言同教者。谓终顿二教（乃至）而别教中（等文）可见。既云而别教中有一性一相事理无碍等。明知。别教一乘该罗四法界中。事理无碍（即当终教）真空绝相（即当顿教）云二法界同前终顿二教故。是名同教一乘也。今即合终顿二教者。若约渐顿二机各各认。则彼二法界离为二教。是名所同之终顿也。若此二机已被陶练一乘。机发之时。废机论法。则二教融合方成一味。此是能同之同教。即今同教一乘是也。决择第一云。但依事理无碍。随渐教认随渐教诠。为所同终教三大。唯依真空理法界。随顿教认。随顿教诠。为所同顿教三大○通依无障碍法界。事理无碍真空绝相。开此二类三大。随圆根认。随圆教诠。乃为能同圆教（文）疏序云。往复无际等。彼抄约三大释之故。决择广约后三教明其相也。准此。若约渐顿二机各别认得。则开为终顿二教。若废彼二机。约圆教认直论三教。所明二法界。则混融成一味故。合为一圆教故也。抄释云。三圆教一乘。即合终顿二教也（云云）即此意也。问。于同教名义。列祖解释纷扰多端也。依之会解记第八云。然别教名义诸祖义同。同教名义总有四说。一依教章中。若唯三乘名三乘教。若唯一乘即是别。要具三一名圆教也。二今疏总相会通中。约终顿二教。同泯二故名同教。非只合终顿名为同也。三今疏义理分齐中。要约教与终顿。义理相似故云同也。此约同教中真空绝相。事理无碍同彼终顿故云同教。非终顿名同教也。四又下义理分齐中。有余深意全收。拣则前四不摄于同。约别教义。若全收则圆必摄四。约圆教义。此约圆教收前四教。圆成一教故云圆也。然上四义中余三义。诸祖无有。唯第三云同顿同实。是清凉新加也（云云）。（已上）（取意）今抄既云终顿二教泯二。是同故会为一教（文）准知。虽渐顿二机所认不同。而泯二同故。此终顿通名同教（见）何云废二机。融二法界成一味故。会终顿哉（是一）次案两祖解释。分为五教。其第五圆教。具有同别二门中。同教者尤可如所立。但分为四教中。同教一乘者。只是终顿二教。约泯二同故名同教一乘。明知。分五之同。与分四之同。可有差异。何混乱不辨其别哉（是二）况如所立者。终顿二教。亦为法花所开会也。尔者何故今疏上文云。法花但会昔权○昔实不滞方便故不会之（文）尔者难思如何。答。会解记立四种同教。而宋朝诸德不共许也。然集成记第一云。复古记曰。同者同前诸教三乘故名同也。此为同教得名。所以即能同名同。今不取者。若作此解。则与集玄同。但于别教法体之内。约于一分似顿实义立为同教。何实。今释曰。内犹通也。为通三乘教故名为同（云云）又决择前后意云。问。圆教一乘为普为别。答。普之别也。普之别何异于别法真○况四取之。是海具之江水不同长江。然海中江乃收长江同味耳（文）准之。于得名有实论。而别教中同三乘之义门名同教者。诸德多共许也。但于今抄者。泯二是同会为一教之释者。大旨如前料简。今直引高祖释。大疏七上第三住释经云。皆如实知之文中。云若自他相从。则与众生心同一体故无心外也。不坏能所故能知也（云云）抄十五下云。总释如实知义有五教意○三若自他相从下。通于终顿两教。但同一体。但是顿教。兼取不坏能所知义。即是终故。又总取双存。亦圆教中同教义故（文）意云。别取双绝存。则如次是顿教终教也。合取双存。则圆教中同教也。决择释。妙符顺此文欤。
    抄。依此亦可（文）会解云。下是清凉立教之大意。然亦不定故。结云且依古势。如疏明（文）。
    抄。行布即始终之教（文）问。依清凉意。前方便中之大乘者。应定是始教。今何重摄真实中哉。答。两记意不同也。若依决择云。始教一种两处收摄。若对小乘真实中摄。若对一乘方便中摄。如分半满亦两处摄故（云云）若依会解云。由始教望小乘为大乘。属方便中。望圆教与终教。同是行布属真实中。亦半满意也（文）。
    抄。七上（成就品）云。若离圆融非圆教法。若无差别无可圆融（文）可准之。
    抄。二开权显实（文）问。今疏上文。释光宅四乘教中云。若约会权归实。即是会三为（等文可见）一准此法花意。双含开权显实会权归实之二门。今何别配二经乎。加之。抄二下即释彼疏文中云。约理则开三显一○约果则会三归一等之释。三是权一是实。故知。约理开权显实。约果则会权归实。然此二门正在法花。今何别配二经哉。答。一义云。开则初开。会则终归。以法花前说涅槃后说故。一经如是则配欤。一义云。法花□门。正显实相故。约理则开三显一。即经云。开方便门示真实相是也。涅槃通摄诸乘。令归入大般涅槃故。约果则会三归一。即经云。如来证涅槃。永断于生死等。是即虽二经。兼明而约大旨。一经亦如是欤。
    抄。四席权赞实（文）抄二下（光宅四乘教中）昔日有实。亦不兼于权（文）即下引净名经。证大迦叶自责云。譬如根败之士（乃至）岂非不兼权耶等（文可见）。
    抄。五权实双明（文）会解云。五六七例皆如般若者。以不同法花等开会。以明一实。而般若既未破会故。致权实体例有三。虽有三例。皆具权实（文）问。若尔三例中权实者。全是一物欤。答。案会解意。只是一物也。但第五约权实俱存。第六约实正权兼。第七约权正实兼故。开为三例（见）然决择云。言权实双明者。乘不了而法了也。言常权说实者。带共般若说不共般若也。言带实明权者。带实相而说观照也（云云）此释意三例权实可各别（见）。
    抄。胜鬘小似法花（文）会解云。彼经云。若如来随彼所欲而方便说（开权也）即是一乘无有二乘（显实也）上开权显实。小似法花（云云）。
    抄。央崛小似涅槃（文）会解云。彼经央崛说偈云。一切众生命。皆由饮食住。是则声闻乘。斯非摩诃衍。所谓摩诃衍。离食常坚固。云何名为一。谓一切众生。皆以如来藏毕竟恒安住。乃至云。是故说一乘。唯一究竟乘。余悉是方便。释曰。总有三十九颂。具十一门。一饮食门。二众生门○十一十种力门。门之内皆无明声闻之权。复会入一乘之实故。最后结云唯一究竟乘。余悉是方便（文）。
    疏。则初度陈如。问。初度陈如等者。大乘经中亦有此说。何为始终闻小之证耶。答。会解云。今云。初度后度者。但约说法也。始终而大乘中。亦说初度陈如。后度须跋。如涅槃说者。是定以初度后度。而定大小乘故。今指四阿含五分律尔（等文）问。疏云初度陈女（文）尔者成道之后。经几年岁方度陈女等耶。答。抄五上。十二游经。初成道第一年度五比丘。第三年化迦叶兄弟三人。第五年度身子目连（云云）故知。第一年即度云也。问。此释不可尔。折薪记引十二游经云。佛以二十九出家。三十五得道。四月八日至八月十五日。坐树下为一年（即一年不说法）二年于鹿野园中。为阿若□邻等说法（云云）明知。成道初年不说法。第二年始说法。方度五比丘云事如何。答。经文实尔也。但合说法不说法之两年故。经云二年。若云除不说法之时。则第一年故。抄云第一年也。问。若经合论说法不说法之时故云二年者。经亦云第三年化迦叶兄弟三人。是亦可合论两时。故知。除不说法之时者。应云第二年。何抄释此事。则如本经云第三年耶。答。此事实难思。清凉引经文。或唯论说法时。则第一年度五比丘。或会。此亦若除不说法时。则可云第二年故。抄二十上引彼经。云第二年度三迦叶（云云）此释无争。但约说法已后故。云第二年（见）若不尔者。两度所引如何会哉（已上。鼓阪草意也）。
    疏。日照高山（文）唐经第五十云。佛子。譬如日出于阎浮提。见照一切须弥山等诸大山王。次照黑山。次高原。然后普照一切大地。如来应正等觉。亦复如是。先照菩萨摩诃萨等诸大山王。次照缘觉。次照声闻。次照决定普善根众生。随其心器等度大智。然后普照一切众生。乃至邪定。亦皆普及为作未来利益因缘令成就故（文）今喻中有四类。通含三聚故。合法中开为五类。今疏合法之文也。大疏九上云。黑山喻缘觉者。无法空之光故。不出功德故。不同菩萨十大山王表十地。高原喻声闻者。不生佛法莲花故。大地一种通含三聚。取决定能生处喻正定聚。得缘方生喻不定聚。砂等地喻邪定聚。然亦不舍故皆等照（云云）。
    疏。及三千初成喻中（文）问。经云。譬如三千大千世界初始成时。先成色界诸天宫殿。次成欲界诸天宫殿。次成于人及余众生。诸所住处。佛子。如来于现亦复如是。先起菩萨诸行智慧。次起缘觉诸行智慧。次起声闻善根诸行智慧。次起其余众生。有为善根诸行智慧（文）。
    抄。二者禀小人（文）问。法花会上有定性二乘欤。两方。若有者。四十余年陶练机根之后。一乘机发之时。集众于灵山。述皆成佛之旨。何三人而有定性不成之类哉。若依之尔者。清凉大师今解释意。摄末归本门中。可有一类众生。虽闻后时所说大乘。而不悟入之机（见）以之思之。法花会上有定性二乘云事如何。答。会解记云。抄如四大声闻者。此人从初在佛会。随佛至法花。方悟入故。云备历小大。二者先禀小等者。此如次疏引无量义中。初小自有一类。备历诸会通趣大乘。自一类备历诸会不禀大乘。尔如法花论。初于鹿□转四谛。亦有此二类禀大。例此可见义。如次引无量义中。说疏无量义等者。经云。初说四谛。为求声闻人。而八亿诸天来下。听法发菩提心（会取为声闻人也）中于处处演说甚深十二因缘。为求辟支佛人（即疏云释而诸中乘也）无量众生发菩提心（此趣悟人中禀大也）或住声闻（此后时闻中乘声闻性定者）次说方等十二部经摩诃般若花严海□空。宣说菩萨历劫修行（即疏后时说大故文）而百千比丘。无量众生发菩提心（此通二类善恶中。小大即是初类。若今顿大乘即此类）或住声闻万亿人天得须陀洹。乃至住辟支佛因缘法中（此即未必后时禀大以小性定者）。
    疏。或小乘（文）决择云。问。与摄末归本根有何别耶。同据从浅至深故。答。彼约从浅至深决定。此约从浅至深不定故（文）会解云。彼约先小后大通相而言。今约机不定。小三一乘次第而入也（文）两记意云。凡渐悟之机为体也。皆悉从浅至深之义。全不及异论故云决定。通一切渐机故云通相也。但此从浅至深之机中。亦有两类故云不定。即疏出二类者是也。故知。彼此二门大不同也。况多类机。虽闻一句之大解不同（云云）全非前门所摄也。如前不分教中之一无常等。作两种解者是也。
    疏。亦有从小（文）会解云。据贤首。五为中转为要从小转为无从小直入一乘。故下疏云。改为权为令小乘下见闻种。直入一乘未必皆从三直入一乘也（文）
    抄。不说是佛说（文）会解云。不即无也。无说方真是佛说也（文）大疏四上。无即但是无他非无自体。非即非其自体不独无他（文）此释无与不云二字别也。准此。今若云不说者。直非其自体故。即似灭口名不说。若无说者。但是无彼堕文字法云说非无。如义言说之说故云尔也。即文字性离言之意也。故今抄末后云。斯皆正说之时。心契法理。即不说了明非灭口名不说耳（云云）。
    疏。缘自得法及（文）会解云。缘则缘由因由义也。此字贯二句。谓缘自得法缘本住法也（文）故抄下释云。初一即缘自得法○次三即缘本住法（文）问。自得本住之名义如何。答。案两记意。自内所证后真实境界。则诸佛全体同云自得也。所修之万行。所经之五位。所来之四智三身。所说之三藏十二。如是教行位果等功德法门者。三世十方诸佛道同法尔常规故云本住。以本来常定前佛后佛无差异故也。晋经第十八云。文殊法常尔。法王唯一法。一切无碍人一道。出生死一切诸佛身。唯是一法身。一心一智慧力。无畏亦然（云云）唐经十三全同之。大疏三上云○（先标）文殊者敬言。听受法常尔者。明因果无异法尔常规等（云云）又会解记云。缘自得法者。约彼佛此佛所证得法身体同故。无增减离言说也。言本住法谓古光圣道者。即古圣所得之道。约相明相似同也。如一切诸佛身同共一法身一心一智慧力。无畏亦然。此皆先圣道也。如金银等性本来常定。前佛后佛所得道同法界常住。从古已来圣道常住。何待言说方诠显之耶（文）此中大意云。自得约物体同也。本住约相似同也。问。体同相似同者其义如何。答。大疏三上。自性身土一向体同自受用者。平等无二相似名同余二身土。亦相似名同而随机见异故（云云）此是诸佛相望。以论体同等也。抄九上云。自性身土。既同所证得。是体同如一室之空○自受用如千灯光。同遍空内等（文）以上来所引解释。准思可知。
    抄。文字二趣（文）决择云。谓能说所说。能想所想。能名所名之二相也（文）
    抄。如趣彼城（文）会解云。意云。如士夫行。次见平坦道路。不必更问。定知。此道决是入城。正道便自趣向彼。尔法中本法常住。即是古圣道。何假言说耶（文）。
    抄。缘自本住（文）自者自得法也。抄佛性论第二云。
    抄。如来示说堕文字法。决择云。文义相属。谓之为堕。佛知名无得物之功物无当名之实也（文）。
    抄。四悲愿所成者（文）决择云。悲愿因也。所成果也（文）意云。顺众生感现身说法。全推功于因位悲愿故。即显佛果自无说也。
    抄。即以此为他为自故（文）意云。以此为他所现之色声即为自有。非谓此为他之外别有佛果色声（为言）唐经十九云。有欲赞如来无边妙色身。而下云。无色而现色。又云。非色不可见故。大疏四上。广有问答料简中。引贤首释。若实教大乘佛。虽无此色声□相功德。但有大悲大定大愿诸功德等。然诸功德等。并同证真如。若众生机感。即现色无色。既无不应机时故。所现色亦无断绝。以此随他为自。更无别自。约此为有。今约自是不约随他故。云无色非色也（文）问。上所引贤首释。是刊定记之所破也。然今五义。即刊定记之所立也。明知。两师意别也。何引彼成此乎。答。源虽彼所立。而抄下又云。今上所引。颇为改易（云云）易之可知。
    抄。五本质影像者（文）问。当门意如何。答。今案。五义之得名并显说不说也。不说之二义。谓初义者遮过故不说。显德故说非无。第二义者。真谛故无说。俗谛故非无说（云云）余如文可知。但第四义者。名言偏明有说。而意即显佛果自无说也。如次上记也。故知。今第五义亦可尔。谓约本质无故不说。约影像有故说非无（为言）故云本质影像也。故抄下文云。本质无者。顺自证故。影像有者。顺古圣人。即体用故（文）是则彼教体门有本影相传四句中。唯影无本句之意也。问。立一音教有二师中。菩提流支云。如来一音同时报万大小并陈。罗什云。佛一圆音平等无二无思。普应机闻自殊。非谓言音本陈大小（文）此并就本质教。如是异说也。然今抄释全同罗什。谓今云平等普应之。同彼平等无二无思普应也。今无彼差别等者。同彼非谓言音等也。今然即与彼等者。同彼机闻自珠也（是一）又抄十九上释圆音义中云。昔有三义。二云。就佛言之实有色声。其音遍满无所不遍。但无五音四声等异故。名为一音。无所不遍故。名为圆音。但是圆音作增上缘。随差别现众多声（文）今抄文意。全同此释。明知。应是亦本影句之所摄。何云唯影无本句之意哉（是二）况今又上牒谓佛三业（身语是色法也）下云。与彼差别闻见为增上缘。因质有影等。岂非因佛身语为本质故。是为增上缘。有差别影像哉。因质有影之释。即明本影具足之旨云事分明也（是三）何况今五义。是刊定记所立也。定知。非唯影无本之义（是四）如何。答。凡此五义者。先总标云。佛无色声。总有五义。次别释中前四义。虽双明说不说。而专为显不说之义也。然今第五若是本影具足之义者。此但局有说之义。终无不说之义。岂不违总标及前四义哉（是一）。
　　况引证经文云。诸佛无有法等（文）大疏释云。此约有影无本（文如下引）岂有违引证而立义哉（是二）加之下总结云。由上五义。会诸圣教说默无碍（文）然如所难者。第五义唯有说而无默。何云由上五义等哉（是三）何况下会同楞伽二因中。正判云。本质无者。顺自证故（文）何更及豫义哉（是四）但于疑难等者。今第四第五两义。大旨是同故。须以第四会第五。谓今文云。谓佛三业平等普应者。即前云。旷劫悲愿为因顺众生感云三业也。即此三业既非自所有故。佛果无彼差别影像色声故。况非有（为言）是明本质无也。然佛悲愿。即与彼差别同先为增上缘故。以此悲愿为质有熟。众生心现佛色声故。云因质有影。是即为增上缘。是名质也。然此悲愿。以同体悲愿顺圆证故。无色声事相之功德故。下抄云本质无者碍也。然则第五释文。虽语不具。准第四义。加语润色。如是会通更无所违。若不尔者。第四既明准影无本之义。何于第五明本影具足之□义。一段所立亦致相违哉。故知。当处上下文相邻次。准前会后。尤有其便。何得引他处释异师义之文相。强例同之哉。尔者诸疑难。全非相违欤。
    抄。下经云诸佛无有法（文）唐经第十九夜摩偈赞品智林菩萨偈也。彼明鉴达诸佛。□超色声。心言路绝之旨。总有三段。初明不可取。次明不可见者。经云。譬如随意珠能现一切色○又如净虚空非色不可见等（文）大疏四上云。摩尼现色喻自受用身有其本色。但无青黄等异。青黄等异。随机瞙生。虚空以喻法身。虚空本非色法。岂同摩尼（文）后明知不可闻者。经云。虽闻如来声。音声非如来。亦不离于声能知正等觉○诸佛无有法等（文）大疏云。不可闻中。初约应行缘感。便应离相离性故。声非如来。应不差机非声之声故云不离。故以声取是行邪道。若离声取未免断无。复偈释疑。释疑为是有法不可闻耶。为是无法无可说耶。上半顺后句。答。次疑云。若尔者。何以现声教法下半释云。但自变非佛说也。若依权教。此教有影无本。然本影相望通有四句。若依此宗果海离言故。无有说用随机现。谓如是说。而此本质亦是自心。余如悬谈中说（文）抄十一云。言若依权教等者。本影四句。即如悬谈。若依此宗四句。皆用知一切法。即心自性质亦自心（文）问。自心者真妄二心中何耶。答。今约本觉真心故。质亦成自心所变之影。若约妄心。则自他差别故。他所变为自本质反影可缘他亦可尔。故知。约妄心得智四句。今约真心故。云质亦自心也。
    抄。所以疏不引者。问。疏不引楞伽二因。何以不出二因为众□不引五义之由乎。答。疏云。从初得道乃至涅槃不说一句者。正是引楞伽也。诸经但不说未出所以。准此楞伽兼出二因故。疏主殊引此经意。专出二因。抄主深存此旨故。如是释也。
    抄。二即所证（文）问。第二通真俗二谛。今质指之欤。答。会解云。以真谛离言。是所证理故（文）意云。今殊释不说之由故。唯取真谛不取俗谛也。
    抄。三四即教道（文）会解云。三佛以皆说故云传古心。后佛但说先佛所说之法故云无说。此教道亦古圣道也。悲愿所成兼因果者。承悲愿之因所成故有说。即显佛果无说也。然承因感果而说亦教道也。无佛不尔。亦古圣道也（文）。

演义钞三上纂释第五
演义钞三下纂释第一


　　　　　　　
　　　　　　　
　　　　　　　

    问。今花严经者为纯一圆教为当且含五教义耶。
    问。付今明横收且为收五教之能诠教门为当唯摄所诠义耶。
    问。以别该同文意如何。
    问。今所依体事者专是事事无碍何举理哉。
    问。如下胜音菩萨莲花处说指何文哉。
    问。会色归空观可拣如红影像三段色哉。
    问。自宗意真理有一多分限之差别哉。
    问。密严经云亦名无垢智为指始觉修生之智本有之智哉。
    问。心境者何心境哉。
    问。本有空智之智性可有照了事理诸法之义哉。

演义钞三下纂释第一（自下决择第六会解第八）

义理分齐第三

    疏。总属圆教（文）问。今花严经者。为纯一圆教。为当具含五教义耶。答。两方。若云纯一圆教者。花严经是根本法轮也。一代所说大小权实。无非今经所流所目。若圆经不具五教者。于一佛乘分别说三之时。争有半满等之说教乎。况正见圆经所说。或说四谛十二缘。是小乘教。或说十地十如八识四智。岂非始教义乎。其外或说事理无碍。或明言思斯绝等之义。此是终顿二教之行相也。今通指如是含摄诸义之一部大经。云总属圆教。岂非显包含五教之意乎。若依之尔者。五教章云。此别教一乘。别于彼三乘。既别于三乘。争含彼等义乎。况花严是随自意之所说。更不可云含随他意之诸教义耶。如何。答。或云纯一圆教。或云具含五教。可有二意也。其旨次下疏抄（见）决择意云。圆教中有前四教义者。但有能同之义也。圆教中无前四教之义者。但无所同之义也（云云）具如下引之。当段疏抄。总明深广。有法喻含。并明此等义。委可见之。问。付钞云教摄。先德大论判教与摄属之同异。共意如何。答。
    疏。然此教海（文）问。今云包含无外等。尔者下所依体事等四门。如何配释之乎。答。决择意云。包含无外者。当所依体事。色空无碍者。若云摄色事归空理。则当摄归真实也。若云色空交映。则当彰其无碍。此句含二门也。钞自释之。德用重重者。即当周遍含融（云云）。
    疏。色空交映（文）问。色空二字即约法喻。如何配释之乎。答。先德意不一准。且会解云。今云色空交映故。如海空混为一色也。喻中色字。即约天与海。上下相映混同天空。亦取海空净。与天空同一虚明故。云交映也。非正目海空（此集玄义）亦非但约天空（此决择义）要与海空同一虚明故。大疏云。万德有非有。一源空不空。如海虚明天地同一色。今钞亦云。空彻海底海映空天（已上）意云。天与海上下交映。混同一色故云色。海与天同一虚明故云空。不可偏属也。钞云连天一色等者。即述此意也（为言）问。抄约法喻释之中。约喻之时颇似会解意。然约法释中引下四门之时。理事无碍。即交映色空等（云云）明知。色事空理也。尔者约喻之时。可云色海空天也。故决择云。色空交映者。约喻之。色海空天也。约法言之。色事空理也（已上）况钞云空彻海底海映空天。既以空字偏属天。明知。色字亦可偏属海也。但连天一色者。意云。相连空天。唯一无二之海色故。空彻海底海映空天也（为言）非谓海天混同名一色欤如何。答。自本及异义故。互会文相各立自义。若依决择。则尤如难势。但会解意。
    疏。语其横收（文）问。付今明横收。且为全收五教之能诠教门。为当唯摄所诠之义门欤。答（云云）两方。若云收能诠之教门者。凡小乘三乘教门者。随转机宜施设之。是随情安立之教门也。纵虽根本法轮。争称性本教中可摄逐机之末教乎。是以抄二下云。教乃在机。随机不同（已上）随自意教中。不可有收随他意教之义也。故演义抄三下。以三乘虽一乘。明开废等义之时。虽理行果三法会取之。于教一种者。唯局废不通开会等乎。若云唯摄所诠之义者。今既云全收五教。岂非摄教门乎。况所依体事中教义一对。即摄一乘三乘乃至五乘等一切教义（云云）既双摄教义。岂唯摄义不摄教乎。答。决择第一卷释。疏云超言思而迥出之文。有重重问答。记主自释正义云。克法本真。言具相即。不作能诠。是故教义咸为义理分齐。就假施设。借作能诠诠体。客名非诠相用。超义方成（已上）准此可有二门。若约称性门。则三乘五乘能诠教所诠义。与彼十玄作所依体事。同为圆教所诠之义理分齐时。还属所诠非能诠也。若约假施设门。则诠表五性之客名。非诠表一性之客名故。不可有互相摄之义。但其所诠之五性一性。共是法界家之一义门故。尤可相摄之。处处解释。各据一门故不相违欤。问。若尔者今云全收五教者何门意乎。答。一义云。今依称性门。直明法界家之实德故。三乘五乘。若教若义。悉为圆教所诠之义理分齐也。问。决择云。语其横收全收五教者。能收即是圆教。所收即五教义。举教收义也。喻者必摄百川。举川取水也（已上）会解云。虽云五教。乃是举教取义。以此经圆教中总有五教义也。（已上）准此等释。唯收所诠义不收能诠教（见）明知。教是虚设故废之也。即如抄二下云。约教则废三立三教虚设故（已上）何云若教若义。悉取为圆教之义理分齐乎。答。于彼三乘能诠教。大有二门。若约其当机所闻得之。名句文诠表当分义理之客名故。正属能诠教。若约称性。则彼名句文无非。当体即真故。还属圆教之义理分齐也。决择云。如何摄义不摄于教。大门□故。前门藏教所摄其教门。此门义理分齐乃摄其义。故前疏云。已知。此经总属圆教。未知圆义分齐云何（已上）即次下四门中。第一所依体事有教义一对。思之可知。问。可云全收四教。何云五教乎。答。决择云。言五教者。一云同常。二云除能摄圆教。加所摄人天教也（已上）一义云。别指花严经为能摄。总以五教为所摄故。云五教也。会解云。以举圆教即花严故。云收五教也（已上）问。疏云圆必摄四（文）今此圆者。局花严不共之圆欤。为当通余经兼说之圆欤。答。决择云。若准天台而有四句。谓□□。
    抄。先则总收（文）问。今云先后者指何文乎。答。决择云。钞先则总收者。圆教之中有前四教义也。故疏云。大海必摄百川。圆必摄四。后则总拣者。圆教之中。无前四教之义也。故疏云。虽摄百川。同一碱味故。随一滴迥异百川。虽摄于四。圆以贯之。十善五戒亦圆教摄。尚非三四。况初二耶（已上）准此。上喻合中。各先则总收百川。是摄四教。后则总异百川。是简前四教故云尔也。问。今云有无者约何义乎。答。决择云。言如圆教中亦有小乘戒善等者。但有能同之义也。勿谓便有所同之义。所同之义是所拣故。言水义同也者○此意云。海中但有能同百川之水故。云海有百川之水。勿谓所同之水。是所拣也（已上）
    疏。名无量乘（文）问。无量乘者其相如何。答。圆觉大疏上（本）云。花严经云。或有国土说一乘。或二或三或四或五。如是乃至无有量○无量乘中有其二意。若以随机设教。多门多无量○若以彼宗一切诸法一一皆能显义益物。一一无不该摄名为无量（已上）初约乘门废立有多种。后是事事无碍义也。问此二义中今广义者何义意乎。又五教章明同教一乘中。有分诸乘门。从一至无量乘。既乘门废立其相广多。今何不总指彼者乘名广义。而别唯局指无量乘乎。答。会解云。无量乘有二义。一约一切法门但有运载义者。皆得称乘故云无量乘。二约事事无碍一即无量等故。云无量乘。经云。或有国土说一乘（乃至）无量乘。今约义。此广义中。从一至无量皆具故。语深云唯显一乘也（已上）准此今初义意也。又今广中。虽从一至无量皆具。而对下语深唯显一乘故。且云无量乘也。
    疏。一同教一乘（文）前总相会通中。委料简之了。
    疏。以别该同（文）问。文意如何。答。会解记云。疏以别该同皆圆教摄者。以花严皆是不共之旨。于中约义类同终顿。而同教常自具德也。问。既于一圆教分同别者。应成三教耶。答。而同别但教拣收二门尔。由别教故遥异余宗。由同教故普收一切。拣收自在也（此约一乘深义。且收终顿尔。普收如前。已上）此师意立四种同教中。今且约一类之同教。非尽彼诸类也。问。若不以别该同者。可非圆摄乎。答。一义云。尔也。问。佛地经所说十八圆满净土。及妙经常在灵山等。即判同教一乘。岂彼同中必有别义乎。况如法花会三归一名同教者。天台等诸宗。并许会三归一。尔者彼所立会三归一义中。亦有事事无碍等别教义可云耶。答。集成记第二云。问。且群修多罗得名同教一乘。为因花严该。为因法花会耶。答。若因法花者。则有宗因通局过。以诸宗皆说法花会三归一故。若谓此约归花严异诸宗者。则有自因无力过。以假花严故。问。毕竟如何。答。凡名同教一乘者。必由圆该故。云为彼所目从彼等流一乘摄方便同顿同实等。其间虽通说不同。然皆别教该耳。问。章初同教岂亦圆该。答。是亦方便中分方便中。融成机欲性入法界中。是知。法花等经。要依圆该方名同教。若非圆该。就彼自宗非圆教摄。应立量云。诸经是有法。名同教一乘为宗。因云圆该故。同喻如百川。百川是有法。亦名碱味为宗。因云海具故。海具故名碱味。圆该故名一乘。此上言该者。乃以别该同之该。非该摄门之该也（已上）准此思之。问。别教与圆教同异如何。答。先德异义不一准。故决择云。问。别教与圆教为同异耶。答。有云。宽狭异故。别教狭而圆教宽也。圆教双摄同别故。今详不尔。表诠立名。约收建号故名圆教。遮诠立名约拣建号故名别教。分相则同别乍异。摄相则能同亦别故。疏云。今显别教一乘略显四门等故。抄云。即此同中必有别义。如事理无碍。必即事事无碍尔。犹彼江水入海亦碱（已上）意云。初有人者。圆教总具同别二门。故知。圆与别是总别异也。次今详者。以别该同之时。能同中必有别义故。下四门皆名别教。江水入海之喻。思此可知。约水义同故名同教。其海水必碱味。亦具德故。随一滴迥异百川。是名别教。钞云。而别教中有一性一相等（云云）思之。问。探玄记第六云。同别无碍为一圆教。又抄十六下云。圆教有二。一同教二别教（已上）此等释正顺有人之义。然今详不尔（云云）如何会通此等释乎。答。
    疏。今显别教一乘（文）会解云。问。若显别教一乘。应准周遍含容耶。得四门皆别教耶。答。有二义。一今云显别教一乘有四门者。初门为十玄体故。次二门意者。欲得前十对二十事皆十玄体者。须皆摄归真实。既皆归实者。方于实体显无碍用故。得第四门正显十玄○此则前三门显别教之由。第四一门正说玄门也。二者言别。必该于同令皆别。此如海中论百川故。皆具碱味也。故结云。各有十门。以显无尽（已上）疏下文释德用十因竟。总结所属云。由上十因令前教义等十对。具上同时等十门。以为别教一乘义之分齐（已上）抄四上云。正结周遍含容。以是事事无碍故。该取前二故。皆别教分齐（已上）。
    疏。一明所依体事（文）问。法界观云。法界观门有三重（已上）今何开四门哉。答。圭峰注释云。除事法界也。事不独立故。法界宗中无孤单法故。若独观之。即是情计之境。非观智之境故。若分析义门。即有其。今以对能观之智故。唯三重此三但是一道。竖穷展转玄妙。非初法界外别第二第三。既不旁横故云三重。不云三段（已上）问。既非观智之境。纵虽分析义门。而有何要哉。答。今云。一明所依体事者。若无此门则不可云后三门故。圆觉略抄四下云事。如前陈有法三重。如后说宗法（已上）思之可知。问。独观事法界。可有断迷开悟之义哉。答。圭峰云。即是情计之境（等云云）问。显密圆通成佛。心要云今就观行略示五门。一诸法如梦幻观。二真如绝相观。三事理无碍观者（即当事法界观）○二真如绝相观者（即当理法界观）又云。此梦幻观。圆觉疏中名起幻消尘观。天台名假观。亦名方便随缘心（已上）此为趣其理极成。如何会通乎。答。法界观中。于真空观开四句十门。第二句明空即色观者。彼注释云。二简实色○言实色者。约妄情计为确然。实有自体故（已上）故知。其诸法如梦幻观等者。并是此空绝相观之所摄也。此外更不可有事法界观欤。
    疏。一教义（文）至相十玄门。具约三乘一乘。委释此教义理事等之相。最至要也。恐繁不引。
    疏。二理事（文）问。今所依体事者。专是事事无碍法界之所依事也。何举理性乎。况顿教亡诠显理。双遣性相不可得为所事如何。答。决择云。问。十对皆以五教出体。顿教之体唯是一理。如何得为玄门体事。答。言总意别故。或相从说故。或疏作体事故。或与摄归真实。真空绝相作所依故（已上）此别就顿教问答释成。而准下周遍含容门末后结例成益之文。但以事法为所依体事。不用理性。故知。今云理事者。或是言总意别。或相从说（云云）此两释尤可尔者也。谓此十对生起次第。既以教义为第一。其所诠义不出事理故。虽以理事为第二对。而其理之言。但是相从生起次第而说。实论则理性该通万法故。绝诸相故。不可别为所依事。是故后后诸对。并但就其事中（为言）如今抄释生起次第可见之。又决择云。或疏作体事者。唯识论第八云次所遍计自性。云何摄大乘说是依他起。遍计心等所缘缘故。圆成实性宁非彼境。真非妄执所缘境故。依展转说亦所遍计（已上）依展转说名为疏欤。
    抄。生空所显（文）问。今抄三上云。小乘闻空。谓无物为空。如空泽之空（已上）被处私抄。广引宝性论。可见之。既云无物为空等。何是生空所显哉。
    抄。二空所显（文）问。孔目第二（真如果）云。初教门中。真如但是空义。不同终教（已上）探玄记第八（如相回向之处）全同之。准之始教意二空即是理。今何以二空为能显。更以所显为理哉。答。
    抄。无性真如（文）私云。无性真如者。不守自性随缘义也。大疏五下（第八真如相回向）云。一释名。真谓真实。显非虚妄。如谓如常。表无变易。此法相宗。若法性宗。云不变为真。顺缘曰如。不变故。与有为法有非一义。由顺缘故。与有为法有非异义。而起信云。无遣曰真。无立曰如。唯就遮诠。顿彰真理（已上）抄十二下云。疏顺缘曰如者。即随缘义。净名云。法随于如无所随故。今谓如随于法无能随故。以如性空方能随缘成一切故。而起信云。下古有多释。今并不依。今谓此即非安立真如。若安立说。遣妄曰真。显理为如。同唯识意。今正拂此二。无法非真。何妄可遣。则非矣。无法不如。何理可显。故如非如矣。斯则无遣无立。为非安立之真如矣。故疏结云。唯就遮诠顿彰真理（已上）今此法相·法性·起信之三说。即是如次始终顿三教之义故。具引之。尤至要也。留意思之。
    抄。圆教之理（文）探玄记第八（第八如相回向）云。真如有二门。一乘真如·三乘真如。一乘亦二门。一别教。谓圆通诸事统含无尽。如因陀罗网及微细等。广此百句。如中说。二同教者。即与三乘义同。但由智回向故。入一乘摄（已上）此全写孔目章第二卷真如章也。圆通诸事等者。探玄记次上云。又别随缘通一切法。总是真用具帝网微细重重无尽自在圆融。即相不待会即性不待随。如此百门所显。约圆教显耳（已上）。
    抄。各随五教（文）意云。疏释理有五教不同故。今抄续明境智有五教不同竟。更令准例行位等。亦可有五教不同之旨也。会解引集玄记。行位因果如常易知。依正者。五教各有所依国土能依佛菩萨等故。但顿教以无依为依。非正为正也。体用者。小乘以五分法身。丈六报身为体。随形六道为用。始终二教。各以法报二身为体。应化身为用。顿教以非体为体。绝用为用。圆教则全体全用也。人法者。如小乘。以四圣六道为人。四谛理智为法等。顿教无人无法。圆教全人全法为人法也。逆顺者。小乘以六群为逆。十大声闻等为顺。始终二教。以大尼揵子为逆。顿教非逆非顺。圆教如钞文也。应感者。能化佛为应。所化机为感。准例可知。
    抄。如下胜音莲花处说（文）问。今指何文乎。答。唐经第六卷。如来现相品大有六分。第四现瑞表法分有三种。初放眉间光示说法主。二佛前有大莲花忽然出现。具十种庄严。三于如来眉间中。出现菩萨名一切法胜音菩萨。以尘数菩萨为眷属。而坐前所现之莲花上（云云）今指此胜音所坐莲花也。问。现瑞表法遍在诸会。何必就胜音所坐之莲花。具教义等十对乎。答。即事而真之深义。人法相即之奥旨。只在此事。圆经之妙理。一宗之纲骨。学者留意。凡七处九会中。以初会为总。余会为别。故初会现相品中。即事而通现一部能诠所诠故。故大疏二下（现相品）云。现花表义○通表所诠。佛花严故。别表花藏。佛所净故。故于佛前出此莲花。既通表花严亦具同时具足等一门。及教义等。而其本意正表义了。忽然现者。依理起事。难测量故（已上）又云。现众表教。文略有三。一现众时。言一念者。花生无间表教义相应。二现众处。谓白毫中。表教从所证净法界流。为众教源。如白为色本。三有菩萨下。正明众现。亦分为三。一主属齐现。遍诠诸法故云一切。所诠圆满。是因胜音。圆教法门必摄眷属故。下文云。世界微尘数修多罗。以为眷属。权实无碍故曰俱时（已上）探玄记三云。初辨莲花。是所诠义也。二显胜音。是能诠教也。坐花者。称义施教也（已上）抄七下（名号品处）佛前现花。通表一部所诠花严。眉间胜音。通表九会能诠教故。结集遍次非现前后（已上）准此。四分五周并展转。开演此一茎之莲花。十万玄文。悉以胜音菩萨为能诠之教体。是则即事即道人法相成。于诸教中。恐希此例者欤。是故殊指现相品此胜音处。示圆经义理分齐所依体事也。即下至明周遍含容中。委引释之者是也。问。初教义一对。尤可指彼处。余理事已下九对。全不见彼处。如何。答。理事等九对。并是开出所诠义中故。改彼处不相见。而引余处助释之。至不可知。
    抄。一明不即断空（文）问。且付会色归空观四句初三句。以法拣情（云云）尔者拣何情乎。答。初句拣闻空便谓无物之情。是名拣断空也。次句拣见色即谓离心实有色之情。是名拣实色也。第三句双拣断空实色。谓上句云色不即空者。即拣实色故。释云空中无色等也。意云。若是断空则必灭色。或离色方空。然今云会色归空。故知。真空也（为言）次下明空即色观中。初三句。准此可知。问。初二两句。如次尽拣断空实色之二种情竟。更有何所残。第三句重双拣之耶。若云虽更无所残之情。为单复作句故立此句。既为修观行之人无其用。何要费纸墨繁作句数乎。答。此事难思。且愚案云。初二两句。虽拣断空实色之情。而犹认得如幻影像之假色之情。未简除之故。第三句中拣之也。今更举问题。别显此义。问。会色归空观意。可拣如幻影像之假色哉。答。可拣也。问。即真空之妙有色。是名如幻色。有何过可拣之哉。□法界观注。总科判四句云。据义则□句之皆简情计断空实色。据文则初二句影略互影。第三方双简也（已上）是即但约断空实色。单复作句拣之。未见拣如幻色。如何。答。圆觉大抄七上云。前中一简断空。二简实色。三简影像（已上）又正释第三句云。疏色不等者。简影像也。谓闻前二句所简已。色谓是断空实色。知是真幻色。然犹带幻色之想。未得迥然洞彻真空体相故。此更简之云。空中必无色等。令真空绝相观行成就（此四句十门虽有空色二名、而宗旨唯显空相故、第三句云色尽而空观等、又总名真空绝想观矣。）方能不住诸相。不住诸相故。于一切事相。自成无碍故。成下理事无碍。周遍含容等也（已上）但于法界观注释者。务本记释第三句云。会色归空。即拣于断空。空中必无色。即拣于实色。而圆觉大抄云。拣影像者。谓断实两亡。假相亦不可得故。云拣影像也（已上）意云。初二□句互拣一情。未得全拣故。至第三句双拣之时。非但断实两亡。亦假相兼亡（为言）例如空假中三观。次第渐修。思之。
    抄。上三以法拣情（文）圆觉大抄七上云。上三句以□简情讫者。法是所执之境。情是能执之心。由见有境故。执计之。但简诸境本无。了悟法空。自无情执故云法简情（已上）。
    抄。三空是所依（文）问。前会色归空观云空中无色。今何不翻前云色中无空乎。答。圆觉略抄四下云。空中无色有理（真空绝相故、水中现火相时。）有文（经云、是故空中无色无受想行识无眼界等。）色中无空文理俱绝（未简见有此经。文故真空体遍法界不应有一法中无真空故）故不翻前。而乃约能依所依拣也。谓真空随缘现色时。色依空故。空名所依。所依非能依故不即色。又非别有色自体。来向空中而现。但是真空全体。而现故即色○然此文。亦兼反显不应翻对云色中无空之意。谓真空随缘现色时。全体不变故。前云空中无色。以若有色即是此空变为色故。岂名不变。如水现火时。水中必无火。以现火时水全不变。故必无火。据此得意。则虽文势非翻对之例。而亦当机拣影像之义矣（已上）问。大钞七上全同之。问。大般若四百五十八云。菩萨如是观察缘起法时。不见有法无因而生。不见有法无因而灭。不见有法性相常住不生不灭（已上）意云。菩萨作缘起观时。唯是有为缘起之事。全不见不生灭之空理。正是色中无空之义也。又梁摄论说三性相即之义云。若见一分余分性不异（已上）若见依他一分时。全不见圆成真空分。此亦色中无空之意也。岂云无文证乎。若有文则不可理绝故。心经疏云。一相违义。下文云。空中无色等。以空害色故。准此应云。色中无空。以色违空故。若以互存必互亡故（已上）非唯背经论意。抑又招师资相违欤。如何。答。
    抄。所以疏中不广引者（文）问。摄归真实门中。不广引法界观。尔者钞主如何释之耶。答。钞有二意。一为拣滥故。二为成四法界故（云云）付之二意俱不可然。且初意者。捡彼观门意。虽云色空无碍。为遣色虚相归空理性。全非为成色空无碍故。圭峰注云。虽有空色二字。本意唯归于空故。修此观者意在此。故文中举色为首云空现。举空为首不言色现。还云空不隐也。是故但名真空观。不言真空妄色观（已上）即彼观门云色尽而空现。又云。空即色而空不隐（已上）今钞亦有此文。既非为成色空无碍。何滥理事无碍观乎。况空有但空之空。非必是理空。色虽事中所摄。而色狭事广。故知。虽云色空无碍。不可滥理事无碍欤。次意亦不可然。既不相滥。辄虽广引。何不成四法界耶。答。会解云。然空即理。色即事故云滥世。既云滥者。不必全同。空虽是理。亦有空非理。有但空故。色虽是事。而事通色。局以五蕴中一故（已上）意云。只是为遮滥涉故不引之。既云滥涉。故知。不必全同。故不可违彼观门意。若许有滥涉。则四门如次成四法界时。何无其妨难乎。
    疏。谓无分限之理（文）问。自宗意。真理有一多分限之差别可云耶。答。无分限（文）两方。若云无差别者。自宗意。理事互相即。全体无二故。各有差别无差别之二义。纵虽真理。何偏执无差别乎。是以圭峰释法界观理如事门云。由此真理全为事故。如事显现。如事差别。大小一多变易。乃至无量无尽也（已上）又花严问答（上卷）三乘教中。事者差别。理者平等。一乘教中。事者无碍。理者差别（云云）（取意）于若真理无分限无差别者。何异三乘乎。若依之尔者。以法性融通为十玄之因由。若真理有一多大小之分限差别者。不可成事事无碍之义。故疏云。若一中摄理不尽。则真理有分限失（已上）真理有差别。还为过失也。如何。答。决择云。疏谓无分限之理等者。以不可分故。性无二故。若尔何故下钞云。然以理融事。令事如理。以事显理。令理如事故。云理非无分。谓理即事。事既有分。理亦有分。不尔真理不即事故。准此钞说。理有分限。何故今云理无分限。答。彼约非一而一。此就非异而异。故不相违（已上）法相宗有理一多之论义。可寻之。
    疏。故出现品云（文）唐经第五十二卷。即全文也。更有余文云。知一切法皆无性故。得一切智大悲相续。救度众生（已上）大疏九上云。明因果交彻。释上无二同一性。故文中三。初标。次皆同下释。三知一切下结。今初八相之中。略举其上故云乃至。此文正同净名云若弥勒得菩提者。一切众生皆亦应得。一切众生即菩提相。弥勒示迷此旨。但谓理诘之言。不知。真得菩提。实如所诘○此中之成为理为事。若是事成。何以释云皆同一性故。若是理成。何以此云成正觉耶。入涅槃耶。此是花严大义圆宗之义。不对论宗。难以收解。然诸众生。若于人天住中观之。具足人法二我。小乘唯是五蕴实法。大乘或说但心所现。或说幻有即空人法俱遣。或说唯如来藏具恒沙性相故。众生即在缠法身。法身众生。义一名异。犹据理说。更有说言相本自尽。性本自现。不可说言即佛不即佛等。若依此宗。旧来成竟。亦涅槃竟。非约同体。此成即是彼成。若尔何以现有众生非即佛耶（等文如常）抄十九上云。疏今初八相之中下疏文有四○疏此文正同下第二会通净名。于中三○今初即菩萨品。弥勒章中○净名难之中有难云○一切众生皆如也。一切法亦如也。众圣贤亦如也。至于弥勒亦如也。若弥勒得授记者。一切众生亦应授记。所以者何。夫如者不二不异。若弥勒得阿耨多罗三藐三菩提者。一切众生皆亦应得。所以者何。一切众生即菩提相。若弥勒得灭度者。一切众生亦当灭度。所以者何。诸佛知一切众生毕竟寂灭。即涅槃相不复更灭○弥勒示迷此旨下。第二出彼经意。既为补处。何理不穷。寄于受屈以悟时听了言。但谓理诘之言者。即是迷相。然迷有二意。一约弥勒受难云。一切同如。而我犹得授记。诚乖理也。故云理诘之言。二者弥勒不受难。云理虽一如。行满得记。何得以理而难事耶。故云理诘言。不知真得菩提实如所诘者。三正会释净名。非曰妄诘。真实菩提。诚乃一得一切得耳。则受难不受难。俱迷此理。若显不迷应对净名。云实如所言。我已见生得记作佛入涅槃竟。疏此中之成下。第四广彻释○即五教意兼人天为六○若依此宗中圆教○疏若尔下二解妨○此中意云。以理融事故。事如理而融通。不可理事别解（等文可见）彼疏抄次下。广明随门不同种种有异。其义甚深。一宗眼目要者见之。
    疏。事遍同理故说都无所成（文）意云。废事相同理性故。云都无所成。即如云废亡同他也。问。若尔上云理遍事故一成一切成者。废理性同事相欤。反例可尔故如何。答。不尔。彼由理遍故。明事门一成一切成之宗。应知。问。抄下释第六云以随缘成事。此事遍于真理故。事显理隐也（已上）意云。事遍理故。得有分之事显。无分之理隐（为言）然今云事遍理故。都无所成者。岂非事隐理显哉。答。事遍理之言。本含多义故。前后各据一义。何为相违哉。例如真空绝相观四句中。初句四门前三。同言色不即空等。思之。何况今云事遍同理。更加同字。岂非废事同理哉。
    疏。经云譬如虚空（文）问。今所引文者。是出现品中。出现菩提有十门中。第六体离亏盈门之经文也。尔者引证何义乎。答。法性宗意。虽一性平等。而以成佛不成佛二义自在故。若欲成。则一成一切成。即理遍于事门意是也。若欲不成。则都无所成。即事遍于理门意是也。但于菩提体。全无增损故。引彼体离亏盈门证此义也。大疏九上云。第六佛子譬如虚空下。明体离亏盈。释上无相。虚空无生故。体无增减。菩提无相。成不宁疏（已上）准思之。问。余处解释中。唯约法身都泯成不成。是顿教义也。即当理法界。今何为事理无碍法界中。会同法性宗十义中一性义引之耶。答。余处释者。妙严品疏抄释也。今直引之。自可知之。大疏一下。释始成正觉之文。约五教分别中云。约法身自觉圣智无成不成（已上）抄五上云。疏约法身下。第四顿教意。言无成不成者。下经云譬如。
    疏。故涅槃云佛性（文）大疏三下（夜摩偈赞品）云。若以第一义空为佛性者。唯见正因而非了因。但为了因所了而非生因。若以智惠为佛性者。即是了因（已上）。
    抄。如密严云（文）问。密严经云亦名无垢智者。为始觉修生之智。为本有性得之智。答。两方。若云修生智者。今为证性得佛性义。引此经文。明知。非修生智云事。况次下自释。云非是从缘智慧等（云云）若云性得者。抄十一上。为证真谛三藏意。佛果净识称第九识之义。引今经文竟。即释云即同真谛所立第九。以出障故不同异熟为九有由（已上）准此佛果净识名无垢智。意非始觉修生之智乎。答。今是引荐福寺法宝涅槃疏文。彼抄者。正以自意引密严经助成真谛义故。不相违也。密严疏第四释此经文云。如来藏现成佛时名无垢智。释隐现时体无随转（已上）彼抄意全同此宗家释也。问。此等释不可尔。密严经下卷云。如来清净识○离四句言说。佛说如来藏。以为阿赖耶。恶慧不能知。藏即阿赖耶。如来清净识世间阿赖耶。如金指环展转无差别（已上）同疏第四云。初有三行法说通疑。次一行半喻况释疑文。外有疑。经中有说如来藏。又说藏识。又复说言。阿赖耶识为当体各别耶。为是名异体不异耶。又人执云。如来藏者。是真常住。是无为法。赖耶识者。是生灭有为所收。非但名别体。亦有异故。今通言如来清净。亦名无垢智。如来藏现（等文如上引）准此疑执。及会通意。尤是就本有在缠之位。应如是说者也。何释约始觉修生名无垢智哉。答。
    抄。亦如花严经（文）此引晋经第三十六性起品（性起等意）云。佛子。如来智慧。无相智慧。无碍智慧。具之在于众生身中（等文）若依唐经（第五十一）云。佛子。如来智慧亦复如是。无量无碍。普能利益一切众生。具足于众生身中（已上）依荐福寺意。此文亦存性得欤。然若今宗师等。
    抄。云何非空非非空（文）问。文意如何。答。西记无释。今案云。佛性妙有。为善法作种子故云非空。然常住法无能生用故。今佛性具随缘不变二义中。随缘义边为诸法种子。既随缘不守自性故。是空义。故云非非空也。唯识论第二云。一刹那灭。谓体才生无间必灭。有胜功力方成种子。此遮常法常无转变。不可说有能生用故（已上）五教章云。由刹那灭故。即显无自性是空也。由此灭故。果法得生（已上）准此可知。问。唯识论明有为种子具六义之相。今以真如佛性名种子。明知。是无为常然之法也。何引唯识会同之乎。又随缘不守自性名空义者。宗家等解释中有依凭乎。答。孔目章第一（唯识章）释所熏四义云。三可熏者。唯如来藏。不守自性。随诸法缘起成似义。故是可熏。余法不尔。以被缘缚。何得更转受诸法熏。为此余法不灭可熏（已上）若依唯识。于本识中具所熏四义。于余法不具之。今既于如来藏之随缘义。会具四义。种子六义。可准知之。起信疏上云。梨耶心体不守自性。是生灭因（已上）观理种子义私记上云。问○是依何经文云真如随缘为诸法种子。答。经论文甚多。且经云佛种从缘起（云云）次真如随缘名空者。五教章云。真如是空义○随缘故（已上）务本记云。随缘无碍故四性空（已上）余文可勘。问。佛性有修生。若约修得。尤可云随缘真如名种子。若约性得。何亦无不变真如名种子之义乎。故律宗诸部序类断解卷下（四明比丘守一述）云。问。言种子者修性何别。答。性种即圆明妙性体无悉恶。因随缘义。说名为种。文云善恶染净。即修种明矣。但全性成修。即修是性。修性不二。体绝言思也（已上）准此不变真如。体绝善恶名性种（见）如何。答。
    抄。该通心境（文）问。心境者何心境乎。答。非妄境。是真心真境也。谓空名为境。是正因佛性也。智名为心。是了因佛性也。上所引经。双标空智者是也。前引大疏三下可见之。问。第一义空通心境可云耶。答。该通心境（文）付之正见次下钞释。彼荐福云第一义空。是不空如来藏。非空如来藏之义云。今观所引正证是空如来藏义（已上）明知。清凉意存第一义空。是空如来藏也。若是空如来藏者。但是所缘而非能缘故。抄十一上（夜摩偈赞品）云。三藏释云。阿摩罗识有二种。一者所缘。即是真如。二者本觉。即真如智。能缘即不空藏。所缘即空如来。若据通论此二。并以真如为体。释曰。此二即起信一心二门。本觉在生灭门。一心即真如故（已上）今何云该通心境乎。答。若依清凉意。于第一义真心上。有妄法不染之义。故名第一义空。而亦具恒沙德故。亦名不空如来藏。总而言之。即智之空名第一义空。然空性智相即不离故。二种藏亦不相离。岂非第一义空。具含二种藏哉。既含二种藏。故今云该通心境。有何难乎。即所引抄文。尤为润色。思之。但于次下抄释者。彼法宝师。偏执是不空如来藏。而其所引证文。正是空如来藏义故。斥立义与引证相违也。全非抄主自存第一义空但空如来藏也。问。抄次下云。一切空不空等言。含于能所等（云云）准此。能缘心所缘境。并通空不空二种如来藏（见）故知。今云该通心境。亦即此义也（是一）但于夜摩偈赞品钞释者。彼举真谛三藏释。更非清凉自义。况正见涅槃经。云智者见空及与不空等。故知。心智所证之境。不局空如来藏云事分明也（是二）次第一义空具含二种如来藏者。亦不可然。彼经自释第一义空云。所言空者。不见空不空（云云）抄主释云。空有双绝名第一义空（云云）既云双绝。何具含之乎（是三）明知。涅槃经并钞主意。不同真谛释也。如何。答。今钞次上文云。初云佛性者名为第一义空等者。意云。空性智性无二性。是名佛性（为言）故经标佛性者。即次下云名第一义空。展转亦云名智惠故。钞云即双标空智。又下文云空性智性无二性等。即此意也。然若有难。云纵虽空性智性无二性是名佛性。何第一义空直名智惠乎。故今通云第一义空者。是即智之空故。经说即是智惠也（为言）准此。智是能缘心也。空是所缘境也。是则上所双标之空智。即下云该通心境。亦云智性空性也。故知。经云所言空者下双释二义中。初云所言空者等。是释所缘境。三藏释云。一者所缘即真如。又云。所缘即空如来藏。清凉引起信心真如门会同之。岂非同今空有双绝名空如来藏乎。准知。不同常途以但空名空如来藏欤。但云智者见空下释能缘心。三藏释云。二者本觉。即真如智。又云。能缘即不空藏。清凉引起信生灭门本觉会同之。岂非同今本有智性名能见耶。
    抄。拣异瓦砾非情（文）问明品文殊说佛境界甚深中。佛境智佛境界法佛境界知等（云云）大疏三上释意云。智是根本后得为能证智。法是真俗二谛为所证法。知是心体（云云）（取意）抄九上云。上智即对所证之法。明能证之智今直语灵知真心异乎。木石通能所证也（已上）。
    抄。此中言见非约（文）问。本有灵知之智性。可有照了理事诸法之义耶。两方。若云有者。禅源都序上（三显示真心即性教中）云。此言知者。不是证知。意说真性不同虚空木石故云知也。非如缘境分别之识。非如照体了达之智。直是真如之性。自然常知。故马鸣菩萨云。真如者。自体真实识知。花严回向品亦云。真如以照明为性。又据问明品说。智与知异。智局于圣不通于凡。知即凡圣皆有通于理智（已上）圆觉大钞一上云。约就迷时。但能自照。不能普照一切。略抄全同之。若云不照见诸法者。起信论云。自体有大智惠光明义故。遍照法界义故（等文）疏下云。一本觉智明义。二本觉显照诸法义（等文）何况今抄释涅槃经智者见空及与不空等文。云本有智性。能了空不空故（已上）依此等经论并疏抄释。本觉智性。照了诸法云事分明也。如何。答。此是性宗之大义故。具引诸文。自可知之。圆觉大钞一上。释疏云而知之文云。寂者即是决定之体。坚固常定不喧动。不变异之义。非空无之义故。经云。一切空寂法寂不空。若无真心之体。说何物寂何物不动不变耶。知者谓体自知觉照照不昧。弃之不得。认之不得。是当体表显义。非分别比量义（已上）又云。寂是知之自性体。知是寂之自性用。故清凉大师云。灵知不昧。性相寂然。又云。以知寂不二之一心。契空有融之中道（已上）此等释者。略抄全同也。又略抄一上云。然此真心有二种用。一自性用。二随缘用。今言知者即自性用。不待对缘本自知故。随缘用者。即一切分别种种心识差别智惠○必待对缘方能双现○如大摩尼宝。表裹透彻。常自照耀。对物不对物坚实明净。常无增减不妨。或有或无。种种变易（等文）大抄全同之。准此等释。不可有照了诸法之义也。但于起信论等者。笔削记第四云。论遍照等者。即始觉也。法界有二。谓理及事。始觉照理。即如理智。始觉照事。即如量智。理量齐鉴故云遍也。疏本觉者。就体而言也。即彼本觉显照义边。便名始觉。始觉之体元是本觉故（已上）一义云。
    抄。又言第一义空者（文）问。上委释此等诸义。有何别义更作又释耶。答。愚案云。今抄主正释中。大分为二科。初云与上抄异下。反对古师广释经文。正显自义。今云。又言第一义空者。下别就所见佛性。会通两处文之意势。此非与上之别义。只是分隔科段故安又言。非是又释也。问。会通两处文者。其相如何。答。经文上双标中云。佛性者名第一义空者。是似但空可名佛性。而下云见一切空不见不空。不名中道佛性（云云）故今会通也。会解云。钞言约其所见空与不空即是中道佛性者。意谓。所见空即有之空。即是中道。所见不空是即空之有故。亦中道。由此义故。所以经中初言佛性即是第一义空。此即有之空（亦名即智之空）得名佛性。又云。见一切空不见不空。不名中道。中道者。名为佛性。此约所见空有常相即故。即是中道。若约能见。偏见即不识中道也。是故所见空有相即皆中道也。只由此故义不相违（已上）准此可知。
    抄。由无性理事方成故（文）问。上云皆无自性故。今云由无性理。为同为异。答。今抄全写法界观。云以诸缘起（此有二因）皆无自性故（一也）由无性理事方成故（二也。真如随缘故。中论云以有空义故。一切法得成等文。）玄镜云。复以诸下出所以。所以有二。一由无性故。二真如随缘故。而文有三。初明由无性成。中论云。以有空义故。一切法得成（等文）故知。今云由无性理者。真如不守自性。随缘之理故云尔也。但上云皆无自性者。案宗豫师意。凡无性有二义。一事无性者。但无如妄执之自然实有性故云无性。非是无如幻事。即上云无自性是也。二理无性者。即是真如随缘义也。故务本记云。第三依理成事门。初标名示义。注真如随缘一句。独明理无性义。引于中论及大品经。双证事理俱无自性。事无自性。通于始教。理无自性。终教方谈。玄镜云。复以诸下出所以（全如上所引）故知。引中论乃证无性。然无性义通事理。演义之中引竟。即云。又离真心无别体故。乃知。蹑显事无别体。以真心为体（已上）准此者。今抄出皆无自性等二因竟。即引中论。总证无性。次云又离真心等者。抄主蹑前无性义。别显诸法。以真心为体。是即欲为下会前二义之张本故也。
    抄。有云影外（文）拣异法相宗也。诸记释不一准。若依决择云。小乘宗中。除正量部余十九部。说似自相如镜中影得名唯识。本质识外不名唯识。取之不全故号其半。大乘之义。若相若质。皆从心变咸名唯识。乃号其具（已上）准此抄文。以小乘为半头。以大乘为具分也。若依集玄记者。会解记引决择全文竟。即次云。若集玄云。影即前七所变相（如明镜品所现似故虚而不实故名为影。）质目第八相见二分。若唯七影。从识所变名为唯识。质非七变。不成唯识。故半非唯识名半头唯识。若以本质是第八相分。亦第八识唯识所变方得生起○亦名为影故云质影俱影。然上二说未详孰是非。更待博学证诸（已上）。
    疏。应知佛与心（文）问。晋经云心佛及众生是三无差别。今何但云佛与心。又云无尽乎。答。晋经云。无差者归一致之义也。唐经云无尽者。常住不灭之义也。然约始觉净法则妄法有终尽故。唐经云心佛体性无尽。不云众生。若约妄体本真。则众生体亦无终尽故。如来不断性恶者。即此意也。大疏四上（夜摩偈赞品）云。
    疏。夜摩偈云（文）问。何故引此文证事能显理门乎。答。今所引文。唐经第十。是力林菩萨赞佛之偈也。大疏四上云。智了三种世间性相诸边不动故名力林。十颂显佛离相真智。于中分三。初四偏明世间。次五双遣世及出世。后一观成利益（已上）今引次五偈中后三颂也。彼疏释云。次二句征蕴名体。世以蕴为体。蕴以何为体。次二句标答。上句答体。下句答名。应名无生。五蕴既云性不可灭。则知。本自不生。是无生义。后例出世间。显智正觉世间亦应缘。无性又证无性之理为自体故（已上）抄十一上云。言则显前非事灭者。然灭有二种。谓理及事故。上出世间亦有二种。一约事出。谓地前为世间。当地为出世。此约事灭。由偈但云彼灭非世间。则通二释。以此文证明非事灭。二者约相名世。约性为出世。即今文意是约理灭○言则知本自不生等者。既言空故不可灭。是无灭义。而结云。此是无生义□以无可灭故。是本自不生○言又证无性之理者。前约应身论无性。此约真身论无性（已上）准此。世间五蕴。即体无灭。以无生名。是则事相虚令归体露现之意也。故引为证也。问。今所引文。次上二偈云。云何为世间。云何非世间。世间非世间。但是名差别。三世五蕴法说名为世间。彼灭非世间。如是但假名（已上）疏释云缘生无作观中。初偈无作故缘成。后偈缘成即无作（云云）准此事虚理实者。此文分明也。今何不引之乎。答。
    疏。须弥偈云（文）问。今引为证之意如何。答。大疏三下云。谓了一切法。即心自性。性亦非性。情破理现。则见舍那□讲于法性。无内外也（已上）抄十上云。疏谓了一切法。即心自性。性亦非性者。即心自性。此是表诠。由一切法无性故。即我心之实性。言性亦非性者。此是遮诠。即上真性。以无性为性也。即心自性。如圆成性。性亦非性。如胜义无自性。性以偈但云一切法自性。无所有故。云复遣性（已上）意云。一切事法虚妄故。令心自性理露现也（为言）
第0章     抄。此前有一偈（文）问。何故引此偈乎。答。唐经卷第十六须弥偈胜惠菩萨有十偈。分为四。初一赞佛智为迷悟本。次四正显迷悟。次四喻其得失。后一推功有世（云云）次迷悟中。初二偈明迷。后二偈明悟。今疏引悟中初偈故。抄引迷中后偈。令语解之由来也。彼疏三上。释迷二偈意云。初一心迷取境生想违理故。不能见无相之佛。后偈取内蕴相。不了蕴性故。不见心佛。亦是愚法小乘故。名无智者（已上）问。抄云其中深旨者。何但叹今所引文乎。答。彼疏释得名及十颂大意云。第三西方胜惠以解佛胜智。随空心净故以为名。颂意为显欲令菩萨惠明了。即大智了如及佛性故（已上）此十颂中。广明佛智为迷悟境。及明迷悟行相。并正了生缘等佛性多义。及殊云深旨也。

    正和三年（甲寅）五月三日于泉州久米多寺。弊坊抄之。花严宗末资湛睿（道十九俗四十四）元享四年（甲子）九月十三日于武州六浦庄称名寺更加删补所志者为令法久住也所回者为济生愍物也佛佛祖祖知见证明矣。

贫道湛睿（道三十俗五十四）
建武二年（乙亥）九月二十日称名寺再讲重修讫
湛睿（道四十一俗六十五）
于时应安七年七月二十八日于东大寺戒坛院维那坊书写之

演义钞三下纂释第一
演义钞三下纂释第二

  　
　　　　　　　
　　　　　　　
　　　　　　　

    问。声闻生空智证我空理之时可绝名言哉。
    问。真如随缘约功能欤约全体欤。
    问。周遍含容名言者宗因中何乎。
    问。法界观十门与十玄门同异如何。
    问。今经意以草木等外事可为能观之智乎。
    问。随机应现之变化者悉是本自具足德相欤。
    问。广狭门者就一法上论之○二法相望论之欤。
    问。刊定所立同体成即德者今家十玄中何门所摄哉。

演义钞三下纂释第二

    疏。五以理夺事门（文）玄镜云。此下第三相害对。言相害者。形夺两亡故。今此第五○亦揽第三成此第五。以全将理而为事故。事本尽矣（已上）
    疏。出现品云譬如（文）问。今引此文为证之意如何。问。自下唐经第五十二卷。说出现菩提总有十门。今引二门。谓第六体离盈门。即如疏所引者是也。大疏释如次上引之。第七相无增减门。即如钞所引文。云佛子假使有人等者是也。大疏九上云。佛子假使下。明相无增减。释上无行。湛然不异。行岂能迁。文中三。初举喻问答。以化现无形喻成不莫异。化多心者。喻修多果。化成多佛喻证多果。次普贤下。赞善以合（等文）。
    疏。财首偈云（文）大疏三上（问明品）云。五一偈依言论时。令寻思名等入如实观。谓了名等唯意言分别无别名等。意即意识分别。言即名言。名言既唯意之分别。名下之义亦无别体。故所言论以兼名义。既随分别。则妄计意流。尚未了唯心。安入法性。若能如是。自觉通达。是入唯识之方便也。即复此心无相可得。妄想不生。假入法性。上约心乖体非不即。又不入者。妄想体虚无可入故（已上）。
    疏。七真理即事门（文）玄镜云。此下第四相即对也。前明隐夺。事隐于理而理不亡。理夺于事而事犹存。虽言夺事皆尽。而意在彼事相虚非无彼事也。今明相即。废己同他各唯一耳（已上）。
    疏。法性不违法相（文）问。今引此文。如何成证耶。答。第七等随顺一切众生。回向辨成益中有四。一成因位广大德。二成果位清净德。三会违自在德。四相尽平等德（云云）第三会违中亦四种。初法法无违中有三无违。一事事无违者。即今所引者是也。唐经二十九云。法性不违相。法相不违性（等文全如抄引）大疏五下云。次二对理事无违者。初对约所相之法。论□相无违。后对约能相四相。辨性相无违。略举一生耳。性不违相者。理能成事故。相不违性者。事能显理故。不动真际建立诸法故。不坏假名说实相故（已上）三理理无违者。刹土性众生性。即此三理性全同故。云无违也。委如抄一下之处引疏抄也。问。真理即事门中。引第七回向理事无违之文。尔者彼有两对文。共取为证真理即事门之义乎。答。钞释此义云。相不违性等（云云）意云。今理事无碍有五对十门。并是理事相望也。然此第七门。理望于事故。经云性不违相。但此一句。正是真理即事之义也。然彼云相不违性等者。此明事望于理故。问。若云性不违相一句。明真理即事之义者。何故疏五下。正释彼经文。云性不违相者理能成事故耶。准此。依理成事门意见（见）如何。答。彼依理成事。及此真理即事应。
    抄。即精进林菩萨（文）问。引此等文之意如何。答。彼有十颂。今所引者。是初二两偈也。十颂分二。初约法双标所知法能知人。即钞云彼初偈者是也。谓初句标其所知。余三句对人以显可知。彼九颂就喻双释中。前五别喻。此喻为总。喻虽是一。法合有二。该横竖故。竖约理事交彻。法者事也。非法理也。色即空也。故不可法真法也。非法妄法也。取文虽异。义旨乃同。谓如金之黄色。与金体斤惠性无差别。随取互收。合中金是所依。喻其真法。色是能依。喻妄非法。以妄无体揽真而起。则真无不隐。唯妄现也。以真体实妄不尽。唯真现也。是则无体之妄。不异体实之真故云无有异也○横者异法相望。法者可轨之法也。非法者不可轨之法也。又法谓有法。非法谓无故○体性无异者。谓同如故。然前义正顺于喻。后义乃顺标中诸法言。要由初义性相无差。方得显于后义事事无差（已上）意云。唯妄现唯真现。而体无异。尤是二谛不相违之义也。
    疏须弥偈云一切凡夫行（文）抄云。善惠菩萨为显成就般惠。转复增进得不退转无生法忍。故说十颂中。明见佛见法。观成利益等。今引见法。彼有三偈。此引二偈。而云等者。彼云所说无尽中。无众生可得知众生性。尔则见大名讲（已上）大疏三下云。次三见法中。约众生说。初偈正显尽即有为。诸行无常速起灭故。有为之性湛。若虚空便是无为。体常遍故。次二偈拂迹入玄。上半拂前无为○次四句拂前有为○后二句观成利益见法身也（等文）抄十下云。言诸行无常速起灭故者。释成尽是有为之义○言有为之标体常遍故者。释其性如虚空故。说无有尽。其性即上有为性故。其性之言略有二义。一但约无性之性○二者其性如虚空。即如来藏性（等文繁故略之）问。今引此文。如何成证乎。答。约众生即说有为无为体性存泯无二。即是理事相即之义也。尔者起灭同时。亦自所成也。
    疏。十地品云（文）问。今双引十地回向两品者为证何义乎。答。会解记云。钞回向品亦证断惑能所无二者。然观疏意似引十地品。证断惑能所不二。引回向品。证证理能所不二。今云亦者。意云。非但只证证理不二。亦证断惑不二故云亦也。然钞本意。只是二段引文。皆证断惑不二故云亦尔（已上）。
    抄。不同声闻依声（文）问。声闻以生空无分别智证我空真如。岂不体绝名言哉如何。答。唐经三十□云又此上品十善以智慧修习心狭劣故。怖三界故。阙大悲故。从他闻声而解了故。成声闻乘（已上）十地论第四云。惠观智者。实相观故○智慧同观。修行无分别声闻有五种相。一因集○五观○观者。念音声故。何者音声。我众生等。但有名故。如是彼者。从音声解故。入众生无我非法无我。如经从他闻声而通达故。闻声意成声闻乘（已上）抄十五上云。此中论意言闻声者。谓众生我人但有名故。名为念声。义说闻声。非要听闻应具二义。故瑜伽八十二。从他听闻正法音声。又令他闻正法涅槃故曰声闻。即声闻声闻（已上）意云。知我众生等无实体故。入众生无我而执。但有名故非法无我。即是我空法有也。故知。小乘人从他闻我众生。但有名字。又为他说令闻但有名故云声闻也。（为言）依此义故。生空智证无我理之时。不能亲证故。不可云体绝名言欤。了义灯第一云。今二乘人。不能证彼真如理体。但能悟此真理体上。离烦恼障染覆义边名证解脱。以二乘人。不能证悟法空真理。但能悟得生空一分。虽得生空。又不知亲证。但名解脱。非真解脱（已上）此释至要也。思之。问。二俱执但有名。何独觉不名声闻哉。答。抄通此伏难。云应具二义等（云云）独觉无令闻正法之义故。声闻特得声闻名故。举二义竟结云。故曰声闻声闻也。
    抄。以真妄异故（文）玄镜云。理望于事而有三对。一是真。二是实。三是所依。即显第十门。是妄是虚。是能依故（已上）问。今钞释者全是观文也。然第十门。彼此俱云性相异故。能依非所依故（已上）全不见真妄虚实之两对。何玄镜云即显第十门等乎。答。会此九十两门。清凉圭峰所存少异也。先清凉意者。玄镜云。此第十门。事望于理但有二对。一明事是于相。则彰于第九理是于性。都有四对。二能依所依不异前门（已上）准此。九十影略互有四对（为言）若圭峰意者。彼观门注释性相异故云。若云真妄虚实。今但有一对（已上）意合前两对。总为今一对。是开合异也（为言）。
    疏。第四回向云于有为界（文）问。今引此文证何义耶。答。唐经第二十四卷。说第四至一切虚回向。有三种回向中。实际回向观成就相文有八句。初总余别也。初总者。经云。知一切法因缘为本（已上）别中经文有七句。今疏所引者。彼六七二句是全文也。大疏五上释云。六即事显理。而不坏事故云于有为等。七即理成事。而不隐理故云于无为等。若灭坏有为。则失本本空。若分别无为。则坏无为之性。是以若约相即。无为无可坏灭。无为即无可分别。若约无碍。即事能显理而非理。理能成事而非事。事理相即性相历然故。为无为体非一非异（已上）抄十二上云。言六即事显理而不事者。有为事也。无为理也。事能显理故云于有为界示无为法。事即是理故不坏事。若坏于事成断灭故。下句反此可知（文）若灭坏有为下反成上二。是以若约相即下结成正义。于中略有二门。一相即门。二若约无碍下。即相成门。又云。而非理而非事。即不相是门。即事理无碍十门中六门。谓真理即事门。事法即理门。依理成事门。事能显理门。真理非事门。事法非理门。又前有形夺相尽。即真理夺事门。事能隐理门。通辨无碍。即事遍于理。理遍于事也。八门非异不相即二门非一故。结云为无为非一异（已上）准此今所引经。云于有为界示无为法者。事法即理门。事能显理门也。而不灭坏有为之相者。事法非理门也。次于无为界示有为法者。真理即事门。依理成事门也。而不分别无为之性者。事法非理门也。故今引之。即为以上诸门。通成有为无为非一非异之证也。
    疏。同时顿起深思（文）决择云。前之十门勿谓历别。亦乃互相资相待。举一全收。无有障碍故成斯观。欲令易了。重复略示。一观佛法身遍自身中。二观自色身遍法身中。三观佛法身变化自身。四观自色身露现法身。五观佛法身夺尽色身。六观自色身隐映法身。七观佛法身即是色身。八观自色身本是法身。九观佛身非是色身。十观自色身非是法身○自身既尔他身然。有情如是。非情例之。然上十观始习。则前后别作久炼。乃首尾总观。何有障而不寂。何有德不具（已上）凡论解境。则展略从广。一切无碍可解了之。若论行境。则摄广从略所归自方寸。故重略示。云观佛法身遍自身等也。又始习久炼之方轨。尤可然欤。问。初心始习之方便观可有十门。总观哉。答。
    抄。就功能说如有成者（文）问。起信疏上（生灭门初）云。以水举体动故。水不离于风相○不生灭心举体动故。心不离生灭相（已上）又云。真心全体动心与生灭非异（已上）凡法性宗意。许真如随缘。尤可如是。今何但就功能说。而不许理全体成事哉。答。真妄相对。有非一非异之二义。今所引释者。是非异门之一边也。若约非一门者。即所引疏。次下云。而恒不变真性故。与生灭不一（已上）故知。若约非异门。则真心功能全成于事。若约非一门。则不变真性故。非理自成也。故彼起信疏上（随缘本觉）云。非自性动。但随他动也（已上）全同今抄释也。问。五教章三性义。引摄论云。分别性以烦恼为性。真实性以清净品为性。依他性由具两分。以二性为性（已上）起信别记。释生灭因缘云。此中因缘。但是所由义。与所成生灭不别。其真心与无明合边。即是因缘亦无别法。即揽此诸法积聚集成名为众生。是即真心。为众生体。五意及识为众生相。是故唯一心也（已上）准此等释。真妄聚集和合。是名因缘。即指其聚集而混作一法。名所成之依他事（见）尔者岂非真妄二法全体自成事法哉。答曰。具两分者。此亦各就二性功能以说。非谓二性自体动全成彼事物。所谓真心随缘不守自性之义。即真体上之功能。是为生灭事法之因也。即此功能。是全体之用故。云举体动也。妄亦可尔。故起信疏上云。无明亦二义。一无体即空义。二有用成事义（已上）既云有用成事。岂就功能以说哉。若妄体自成依他而去者。唯有依他性。而分别性可是无也。谁更执依他为实有哉。
    抄。以相遍之义义皆相似（文）问。文意如何。答。玄镜云。不会相遍者有三义。故一是总相。复八依此相遍而得成故。二者相遍无别异相。非如成坏隐显等珠故。三者大同相即相即摄故（已上）此释明显之。应知。
    抄。又由第二相作故（文）问。玄镜云。又由相遍故有相作。有相作故有于相即。由相违故有于不即。又若无不即。则无可即乃至相遍。由相遍故四对皆成故。说真空少有各有四义（等文）尔者与今抄相违如何。答。会解引玄镜竟。次下即云。评曰。生起义顺当。以玄镜为优。以玄镜作于纵心之岁后自致也（已上）论语第一（为政第二）云。七十而从心所欲不踰矩（已上）。
    抄。一废已成他即依理成事门（文）问。玄镜释第七真理即事门云。此下第四相即对也。前明隐夺。事隐于理。而理不亡。理夺于事。而事犹存。虽言夺事皆尽。而意存彼事相虚。非无彼事也。今明相即。废已同他各唯一耳（已上）准此可云。废已成他即真理即事门。何云自他俱泯即真理即事门乎。况以相即释废已同他者。处处解释也。今何不尔乎（是一）又凡云相即者。虽能即废已同他故无体。而所即是能成故必有体也。何云自他俱泯乎。是以钞下文释相即门云。废已即已无体也。同他他有体也。亦如事理无碍文中。废波同温等。摄他同已。则他无体已有体也（已上）明知。非自他俱泯也（是二）又废已即是已无体也。若是无体。则不可有成他之义。何云废已成他等乎（是三）如何。答。尤如来难。若云废已同他之时。偏局已无体。他有体之义。但今云废已成他者。以能成者有力有体故。通自有体他无体之义故。云废已成他即依理成事门也。同他成他之二。别思之应知。问。废已即已无体也。成他既是自有体之义者。何云废已成他哉。答。

第四周遍含容观

    问。周遍含容之名者。事事无碍法界有宗因之中何乎。答（云云）两方。若云宗者。会解云。周遍含融者。此名带因明宗。钞云。以理有普遍广容二义。融于诸事。皆能周遍含融。所以法界观云事。如理融遍摄无碍（已上）若云因者。下十门中。每门于一一事有一遍一切。一含一切等义。何不直约宗名周遍含容。要云带因乎。答。周遍含容之名。齐通宗因不偏属。故云带因明宗。故玄镜云。然理含万德。无可同喻。略如虚空。虚空中略取二义。一方遍一切色非色处即周遍义。二包含无外无有一法出虚空。故即含容义。理亦如空。具于二义。无不遍故。无不包故。即事如理。乃至纤尘亦能包遍故。云事如理融遍摄无碍摄即含容义（已上）准此可知。问。周遍含容者。法喻中何乎。答。准玄镜意。双约法喻以名之欤。又非但双约法喻亦通宗因。故知。周遍含容之名。广该通法喻宗因者也。
    抄。然法界观（文）问。付周遍含容。且法界观十门。与今十玄门为同为异。答。抄云不同也（云云）付之四种法界中。后三者源出法界观三重法界。理事无碍十门。既彼此全同也。周遍含容十门。岂不同乎。是以玄镜云。由其初门理如事故。一可为多。由第二门事如理故。多可为一。二四如理之遍。三五如理之包。二而不二。四即不二而二。以不坏相故。三即非广而广。五即广即非广。亦以不坏相故。六即双含一多。容遍无碍。七假摄入自在。八含一多交涉。九会摄入自在。十即融成一致故。第十门即同时具足相应门。九即因陀罗网境界门。由第八交涉互为能所。有隐显门。其第七门相即相入门。五即广狭门。四不离一处即遍有相即门。三事含理事故有微细门。六具相即广狭。一为首有主伴门。显于时中有十世门（已上）既如是配属。何云不同乎。答。
    抄。同法界观中（文）问。法界观中广容普遍之义者。彼理如事等十门中何乎。答。会解云。即当观中第六遍容无碍门义。然观中第五虽云广狭无碍门。正明不坏一尘而广容法界。唯广容义尔。今以不坏一尘。广容法界为即广之狭。即此一尘。普遍法界为即狭之广。故云自在。此但义同故。云而名少异也○问。玄镜云五即广狭门。今何取第六门义耶。答。彼配十玄故取名同。今据所出故取义同。若尔既第五唯广容义。何玄镜配广狭门耶。答。以不坏一尘而广容故。具广容普遍二义。生下诸门故。须约义门也（已上）问。见下疏抄解释。但约普遍法界。而不坏狭相之义名广狭门（见）全无广容之义。何云同普遍广容之义乎。是以玄镜云五即广狭门（云云）彼第五广狭无碍门。即今第二广狭也（为言）此释尤有理欤如何。答。法界观中。第四通局无碍门。云全遍十方而不动一位（已上）第五广狭无碍门云。不坏一尘而能广容十方刹德（已上）第六遍容无碍门云。谓此一尘望于一切。由普遍即是广容故。遍在一切中。时即复还摄一切诸法。全住自中（已上）然今疏释广狭云。普周法界。而不坏本位（已上）全同彼通局无碍义。是则虽名同第五。而义全同第四。但钞云。事如理故广。不坏本相故狭（已上）事如理者。谓理之普遍。如理之广容故云广（为言）故疏下文释法性融通门中云。二事既如理能包。亦如理广遍。而不坏狭相故。有广狭纯杂无碍门。能包者广容也。故知。今正以广容普遍二义。名广狭门云事分明也。尔者会解云。即当观中第六遍容无碍门义者。尤有其谓欤。但于玄镜释者。以今第二广狭门。望彼第五门。以名字同故。以广狭俱具故。指同之也。虽然于广中。彼但有广容一义。今即具容遍二义故。于义不齐。若彼第六门。则具有容遍二义故。于义全齐。仍会解记。改指第六门欤。但立门名中无狭字。而释相中云。谓此一尘者自是狭故。今抄云。第二广狭自在门。同法界观中广容普遍之义。而名小异（云云）问。若尔与彼周遍含容观之得名有何异乎。又次下抄云。约事如理遍故广。不坏事相故狭（已上）。
    抄。由上事理无碍中（文）问。今举事理相遍者。令全同今广狭门欤。答。生下诸门之义。彼此相似故。引例同之。非谓全同也。
    抄。二体俱存（文）问。相容门意。一多两体可云无碍融通乎。答。尔也。问。今抄云。二体俱存。力用交彻耳（已上）准此。二体各立不涉入融通。但力用相入（见）如何。答。五教章云。以用收体。更无别体故。唯相入以体收用。无别用故。唯是相即（已上）准此可知。但于今抄释者。决择云。此意有力之体为所入。无力之体为能入。非谓但用相入也（已上）。
    抄。五由互相摄（文）问。今云相摄者。约用力无力欤。约体空有欤。答。疏下文释缘起相由中。有三重释中。初由异体相即具隐显门（云云）抄委释成。必可见之。故知。约体空有也。问。若尔何故今抄释云摄他。他虽存而不可见等哉。既云摄他他虽存。岂非相入哉如何。答。能成能摄者有体。是名为显。所成所摄者无体。是名为隐。即此二义。于一法上俱时成故。云隐显俱成也。然今云摄他等者。且自为能摄能成。他为所摄所成。故云摄他。即于此时。他还为能摄故。云他虽存。而不失前为所摄所成之义边。故云而不可见也。是故于他之一法上。隐显二义俱时成就故。有隐显门（为言）决择下文（缘起相由门）云。言由此即彼故此隐彼显者。问。能即体无。云何名隐。答。正能即无体时。不妨便为所即有体之法。在能即门隐也（已上）问。若约能成能摄名为显等者。何不通相入门以能摄为有力。即是名显等之义哉。答。抄下文云。相入则此互存。如两镜相照（云云）既此彼互存。明知。唯显可无隐故。但局相即不通相入也。已上且约异体相即。以明隐显之意也。更有相入相即。同体异体等。相望以明隐显。寻下应知。
    抄。而不可见故（文）问。今云不可见者。约眼识以论见不见欤。为当约智惠之照见欤。答。抄下释当门中。引夜摩偈。正约眼识论见不见欤。但可通智惠照见欤。当问既约见不见明隐显义。其意亦难晓。然先德委释故。今且引细思可知。决择云言摄他他虽存而不可见。故有隐显门者。问。佛见不。若云不见。佛非遍知。若云见者。应非是隐。若许非隐。应阙隐显一种玄门也。若许阙者。佛证穷门。应非通与十玄作所以也。答。有二义。佛虽不见。而但了知。即无前难。良恐不尔。岂可佛智但是遍知无遍见耶。又解。今就因位有见不见。成隐显门。佛皆遍见彼不见。不见摄所归能。佛具隐显。又解。言不见者。正就隐门。不见彼显门。非谓彼隐。亦皆不见故成遍知。若尔不见彼显。还非遍知。通云。良以彼法具隐具显。佛智遍知。若隐若显。且就隐义不见其显故云不见。名据当门。或隐或显。一切皆见故成遍知。如月半晦。但不见明。名之为隐。非谓彼晦亦皆不见。又解。以所观法。具彼可见不可见义。方成无碍。能观佛智。双见可见不见义。可成遍知。若但见于可见不见不可见者。应非遍知。故下钞云。则无一处无有普贤。今何不见。释有三意。一约根不见。是盲者过。二不见是见虚空身。以虚空不可见。若不见者。真见虚空。三亦遍不见处故。明见则不遍。何者以可见不可见。皆是普贤身。要令可见为身。则普贤身不周万。有释曰。义相当者。摘而作证。学者谛思（已上）。
    抄。八由既如帝网（文）问。旨归云。又此花叶理无孤起。必摄无量眷属围绕。经云。此花有世界海尘数莲花。以为眷属。此经圆教所有之法。皆互为主伴。具德圆满。是故见此花叶。即是见于无尽法界。非是托此别有所表。下文云。从无生法忍所起花盖等（已上）旨归不别立托事门。而如是见。故知。由主伴无碍。有托事显法。故合为一门欤。然今何云由帝网无尽故。有托事显此哉。答。
    抄。故彼相在即相入也（文）决择云。言故彼相在即相入也者。清凉意也。若尔刊定。何故德相但用相在。而无相入耶。彼师意。谓从外至内名相入。本居其内名相在。既本居其内故无相入。但具相在。若尔清凉义云何通。答。行布门中常相在圆融门中常相入。行布不碍圆融故。从外而至内也（已上）。
    抄。彼相作者乃相即也（文）问。若尔刊定。有何意别立之哉。答。彼师意云。相即者。废己同他之义故。如投乳于水中欤。相作者。致己作他之义故。如转女成男欤。又一义云。对机令见致凡始作佛。名为相作用故。业用中别立此二门欤。问。答尔余同时具足等诸门。皆可有此二义别。何不别立哉。答。
    抄。不应有普摄诸法（文）唐经第三十。说如相回向中。说须如之行竟。更对如广辨中。举真如百德。彼疏摄为十地所证十真如。至下法性融通中。略可摄之。彼经云。譬如真如普摄。诸法善根回向亦复如是。尽摄一切众生善根（已上）决择云。言不应有普摄诸法之德等者。破转救也。恐外救云。真如阙入作之德有何过耶。故摄云不应等。先破阙相入。救以破阙相作。故寻摄可悉（已上）
    抄。及遍一切法德（文）经云。譬如真如体性。宽广遍一切法善根回向。亦复如是。净念无碍。普摄一切宽广法门（已上）此外亦有遍一切处。及昼夜半月等德。各别说之。
    抄。能安立德（文）经云。譬如真如。能有安立善根回向。亦复如是。悉能安立一切众生。
    抄。及能持世间（文）经云。譬如真如。持诸世间善根回向。亦复如是。能持一切菩萨诸行（已上）问。经亦云。譬如真如。成就一切诸佛菩萨善根回向。亦复如是。发起一切大愿方便。成就诸佛广大智慧（已上）准此。今抄双举能持世间德。及成就一切诸佛菩萨德之两门欤。为当但是前能持世间之一门欤如何。答。思之应知。问。今入作者相入相即也。然此二玄配属真如德。与今疏抄相违。
    抄。其同体成即德乃（文）问。刊定所立同体成即德。具足无尽德之二玄者。今家所立十玄门中何门所摄哉。答。今抄云。同体成即德是今托事门也。具足无尽德。即今帝网微细之两门也（云云）付之不明。今抄下释第四相即门云。今疏正意。但以相即门。摄同体成即。同体成即。但是一即多耳（已上）又释托事门云。既言即是无尽法界。明知。即是事事无碍。古立具足无尽。不异于此（已上）又云。今明一事。即法即人即依即正具无尽德。从无尽因之所生故（已上）彼同体成即德。是今相即门之所摄也。彼具足无尽德。即今托事门云事分明也。今何相违乎。答。刊定记第一（末）云。六同体成即德。谓诸体事同类异类。及中一多大小长短位。上下等一一。即是一切诸法。此中不同前相即门。前据此彼相望相即。此约即体是一切诸法。此中不同造色地。即是一切法如体事能造色地。即是水等亦即所造香味触等。亦即异断心心法。乃至悉亦如是（已上）又今疏下文释托事门云。见此花叶即是见于无尽法界（等文）既彼云。一一即是一切诸法。今云。见此花叶等。其义大同故。云号同体成即今托事门也。次于具足无尽德者。次下释帝网门中意云。无尽有三。若互现无尽。则帝网门。若顿现无尽。则微细门。若出生无尽。则是刊定所立具足无尽德。是一重无尽也。虽细分则有此小异。然统收之。则不于互现顿现二种无尽故。不别立出生无尽也。委如次下钞。并会解记释。可见之。但于相即门释者。如次下会通。可见之。
    抄。可以内行（文）问。圆经意。以草木等之外事。为能观智之义可见耶。答。抄引探玄云。以此经中可以内行为外事故（文）此为明胜音所坐莲花。即是能观智之义故。以升兜率天品意释成之。即如下引抄一上是也。问。凡能观智者。缘虑分别之心法也。更于非情草木。不可有缘虑分别之义。纵虽圆经意。争以草木等为能观智乎。若强云有此义者。何分情非情等别乎。答。彼三乘教意。难开觉佛性唯局有情。若依圆教。佛性及性起皆通情非情。既开觉佛性。通非情草木。能观之智。岂可简外事乎。是以五教章云。随有舍林地山等。皆是法门。或是行。或是位。或教义等。而不坏其事。仍一一尘中。具足法界。一切差别事。因陀罗微细成就。随一事起。皆悉如是。三乘等不尔。但可说即空即真如等故不同也（已上）意云。舍有覆物义。是十身如来慈悲。覆育众生之大行也。例如探玄第二释风神云。又令众生身不分散。皆是法界缘起。舍那风神力也（已上）又真如既具万德。尔者真如全现之法。云何不具观智之德乎。此准还源观。一尘出生无尽遍。可知之。又今云。可以内行为外事者。十玄门释托事门云。一切幢一切盖等事是行体也（已上）又抄一上。释托事门云。如下经云。此花盖等。从无生法忍之所生起等意。明一切因生一果。一果即具一切因故非是托。此别者所表（已上）准此花盖等。从无生法忍等万行因所生起故。此所生之花盖。即具无生法忍等万行（为言）故云以内行为外事也。但于草木等外事。无缘虑分别故。不可有观智德之难者。此是三乘教之所谈也。起信论云。从本已来。色心不二。以色性即智故。色体无形说名智身。以智性即色故。说名法身。遍一切处（已上）探玄十六云。若三乘教真如之性。通情非情。开觉佛性。唯局有情○若依圆教。佛性及性起。皆通依正（已上）准此等释。一真法界寂照双流缘起。为色心依正。本既寂照无二。今亦全体缘起。故知。依正二报。是表裹之异。有情非情。亦体用之别故。处处解释中。云即人即法即依即正即情即非情等（云云）又探玄第二释净眼品云不可思议师子之座文。明十种不思议中云。不可以依报思。以菩萨所成故○不可以法思。具有三业为人用故（已上）具有三业为人用等者。检探玄第二释觉树严并宝座殊胜中。可自知之。凡今以外事为内行者。圆经不共之妙旨。于余教中阙而不说故。人多惊怪故。略列示之。
    抄。四行事之花结（文）内行即事故云行事也。抄释行位云。造修之行所成之位（文）准此可知。
    抄。九逆同五热（文）唐经六十四云。尔时善财○见彼胜热。修诸苦行。求一切智。四面火聚。犹如大山。中有刀山。高峻无极。登彼山上。投身入火（已上）问。今花事同五热者。其意如何答。今此一花事既通表花严一部所诠义。其所诠义中逆顺者。即如五热十度是也（为言）非谓此花事上。别有逆顺义。更同彼五热等也。
    疏。故下文云一切法门（文）问。何故引此文为此门之证乎。答。唐经第二云。普智眼天王。得入普门观察法界。解脱门一切法门。无尽海同会一法道场中。如是法性佛所说。智眼能明此方便（已上）大疏二上云。第四禅广果天长行十法中○六普门者。一门摄一切门。名为普门。随一一门。各全收法界故。于其中观察法界。深智契达故。名为入。此于随相中得解脱○十偈次第○六中初二句即普门。次一句即法界。末句义兼于入（已上）既云普门法界。可为总门之证也。问。花藏颂意。何必为总门之证乎。答。今抄委释之。又大疏二下。正释彼颂云。四有二颂明刹自在。总颂上所摄刹德。初颂自在。一一称性故。即同时具足相应门也。心尘准思。宝光现佛者。依正互融故（已上）。
    抄。总由德相（文）问。随机应现之变化者。悉是本自具足之德可云耶。答。自宗意尔也。付之。无上觉者之神力。能现无形质之法。成所作智之变化。岂局本自具足之事乎。况无而忽有。名之为化。若是本自具足之法者。不可名变化乎。答。若诸佛神力化现。本无之物始令有者。于法界中有增减可云耶。若许有增减者。先佛后佛德可有胜劣乎。若云无增减者。既许化现本无之物而无增减者。不应理故。明知。本因所具之法。为不觉知之机。始令见之。是名化现。全无本不具之物。始令机见之。故晋经光明觉品云。如来身色形相处。一切世间莫能观。亿那由他劫思量。妙色威神不可极。非以相好为如来。无相离相寂灭法。一切具足妙境界。随其所应悉能现（已上）玄第四云。六偈明佛体寂灭○二妙相超情。三显超情。所以谓以非相为相故（已上）唐经十三。疏三上。大同之。既云具足一切妙境界等。岂非明文耶。又晋经第八地。
    疏。二即彼花叶（文）问。付明广狭自在门。且唯就一法上论广狭义欤。为当二法相望论之耶。答（云云）两方。若云唯就一法上论者。凡广狭门意。约普遍广容。论广狭无碍义之时。彼此相望。有分即无分之义。是名广狭自在。岂唯就一法上论之耶。是以今疏序。述广狭门云。广大即入于无间。尘毛包纳而无外（已上）抄释云。上句大入小。下句小容大。虽有即入。意取广狭（已上）二法相望。论广狭无碍云事分明乎。若依之尔者。今疏云普周法界而不坏本位等。而引十定品证此义。抄释云由花是事。分限历然。而即真性故。无分限文等。广引大经数处之文。悉就一法上论广狭义。全不见约二法相望论之如何。答。此事虽难思。且一义云。唯就一法上。论广狭自在也。其旨如一边所引。解释并经文。又今抄下文云。抄以事如理故。广不坏本相故狭。此二同时故。有即广即狭（已上）故知。此一法约称性故。备遍容二义故广也。无分也。约不坏故狭也。何必约二法相望。方执有此义哉。但于疏序同抄释者。实似二法相望。然抄既云虽有即入意取广狭。明知。虽二法相望有即入义。而意取一法上广狭义故。彼抄次下。引晋经十住品即释云。至大有小相即广狭无碍也者。约称性故至大也。约不坏相故小相也。岂非就一法上论广狭义乎。重意云。就一法上。若约能即能入之义边。则不坏相故有狭义。若约所即所入之义边。则称性故有广义。此二义同时故。云自在无碍。故钞释云虽有即入意取广狭。又云若即若入皆得广狭无碍者。皆此意也。问。今疏会取广狭纯杂二门云。然此广狭亦名纯杂（已上）下释法性融通门亦同之。然彼纯杂门。必约多法相望。今此广狭何不尔乎。又决择第二云。贤首所立广狭是一。都无前妨。如将一尘称性故广。不坏相故狭。岂有相滥。若尔同体广狭可然。异体云何。答。初既不滥。后有何疑。何以得知。下举玄次第云。广狭蹑前事理无碍。为后九门之所以也。又下清凉会取纯杂云。契理为纯。不坏相杂。是故得知如无实意。贤首所难。还成自害。幸希详审（已上）贤首所难者。即今抄云。纯杂通事理无碍等之诸难也。既广狭通同体异体。明知。非但就一法上论广狭。亦通二法相望云事如何。答。案清凉意。至相所立纯杂门。通事理无碍。及单约事说。与事事无碍之三义。且其事事无碍义者。今抄次下云约事事无碍者。如一施行一切皆施名纯。施中具于诸行名杂（已上）是即二法相望。方明纯杂。有相滥故。贤首改为广狭。今清凉会取也师。意云。至相立纯杂者。称性故云纯。不坏相故云狭。约此义边。则二师所立无大相违故。会同之意。为泯是非故也。但彼纯杂门。以一行约称性故名纯。是能具也。以诸行约不坏相故名杂。是所具也。例如抄一上释阿僧祇品文云。以毛约称性。刹约不坏相故。广相不能遍小性也（已上）思之可知。既一多相望。以明纯杂故。有滥即入之过也。然此广狭。必约一法上。论称性不坏相故。无滥即入之过。故决择云。贤首所立广狭是一。都无前妨（已上）由是虽会取而不名纯杂正立广狭名者。即此意也。故会解云。以至相所立此门。唯约行说故。次前疏数段经。皆约行明纯杂也。今虽会取。然亦义通三意故。正立广狭门尔。但于决择释者□□问。疏下文（法性融通门）云。二事既如理。能包亦如理。广遍而不坏狭相故。有广狭纯杂无碍门。又性常平等故纯。普摄诸法故杂（已上）。
    抄四上云。二譬如真如性常平等。及譬如真如普摄诸法。二德成广狭门（已上）准此。以一法约称性故广也。纯也。是为能摄。以诸法约不坏相故狭也。杂也。是为所摄见尔者一法诸法相望论广狭。全同纯杂云事分明也（是一）又疏下文释教体门事事无碍体中。引十住品即释云。即广狭无碍体。亦名云□教一句不坏狭也纯也。文义不同广也杂也（已上）抄并两记无释。此亦一多相望明狭义（是二）但广狭等配释不似常途。尔者如何。答。法性融通门之疏释者。前列名总显中。已料简之毕。虽明相摄。而意取广狭欤。亦准抄一上释。可知之。次于教体门之释者。
    抄。若准无著无缚（文）疏五下（第九回向）云。理智无依不为能所见着相惑所缚。由此即名解脱。此约行体释之○又解脱者。亦作用自在。如不思议等。此约行用由摄善根。皆用回向普贤三业自在德用故（已上）若依晋经。云无缚无著。探玄第八云。无缚无著有六。一由离凡故。不缚生死。以于小故不着涅槃。二离六识取外不缚。离第七执于内不着。三离现行缚无种子着。四不取有缚不执空着。五无惑障缚无智障着。六无粗使缚绝习章着故。名无缚无著。问。今引此第九回向文证何义乎。答。彼明第九回向行相中。有二十二门。成普贤自在用。今抄引初九愿一多摄入自在中第三四两愿。明纯杂门通业用事事无碍义也。问。经文云成就普贤佛自在力（文）普贤是因位菩萨。何云佛乎。又何不云成就遮那乎。答。大疏云。无著无缚解脱。必是能回之心。成就普贤身业。正是所向他皆仿此。此一回向不愿成佛。愿成普贤者。以普贤通于位前及以位后。得道不啥因行。穷尽生界利乐有情故。愿成普贤通二回向。下别愿中一一门内。皆摄法界自在德用。或理行或智或境。或自行或化生。或体或用。或因或果。或人或法。皆各总摄一切法故（已上）抄十三上云。疏愿成普贤兼二回向者。位后普贤是佛。即向菩萨。等觉位前即向众生（已上）。
    抄。即德相之（文）问。自下广引诸文。频简别德用有何意耶。答。刊定释相在德中。引普贤三昧品佛身中有国土。及诸佛菩萨初发心品一微尘中无量刹等。现相品如来一一毛孔中一切刹种诸佛坐等。七十九卷善财入楼阁见种种境界等之诸文。释相入用中。引第八回向等诸文。全同今抄所引故。今抄全写。彼记但约业用故。今抄主为简别彼谬引。随文结释。令知通德用及不通之分齐。然疏文云以一佛土满十方等者。此依贤首引之。非彼刊定所引也。
    抄。可以意得（文）会解云。上所引文。约本具则通德相。约应机则为业用。约当相明文。如初引花藏偈。后引离世间品等。则多局业用故。云可以意得（文）。
    抄。故今更对余一多（文）问。余一多等者何乎。答。会解云。谓上约一花望一切说。今更于一切中。别取一佛。或一菩萨等（名余一也）多佛多菩萨等（名余多也。已上）。
    抄。故下结例该一切法（文）会解云。即第三结例成答中云举花。既尔一尘等事亦然（文）。
    抄。或复有六谓前四句（文）问。今六句八句者。为清凉新立否。答。此六句及下大小长短等一一相。即例知者。是刊定记。于德相十玄中相即相在两门。委别列之。后后诸门。令准知之。今依用彼欤。但于八句者。
    抄。然刊定记将相即门（文）问。刊定所立同体成即德者。今家十玄中阿门所摄乎。答。或云托事门摄。或云相即门摄。可有二意也。问。二门遥异。全无可相涉之义势。何以二门摄一德乎。又若今疏正意。既以相即门摄同体成即者。何故钞中。属托事门摄哉。答。刊定记中有所相滥故。今疏抄中。各举一边互相摄之。谓二种十玄中德相门。立同体成即德。彼记释文。如次上引之。业用门中。虽总标时不别立之。而因释相即用。准德相门。重立同体成即用。其文相义势。大似托事相即之两门故。刊定记第一（末）云。二相即用者○上约异体相望显相即用。若得同体亦有即义而不名相。准前德相第六。应名同体成即用。五十六云。菩萨有十种游戏。乃至第十云。菩萨不分别遍一切佛会者。此一身即是一切身故也。摩那夫人。如常之身量同虚空者。若依大愿智幻解脱力而成就说。亦即是此业用门也。胜热婆罗门刀山火聚。即分别惠能断惑网破楼阁故。七十七说。善财观楼阁之不动本处能普诣一切佛刹者。住处不离一毛端处。而普现身一切世界者。住处释曰。此皆一即一切也（已上）意云。就即门中。若约异体异类相望。则名相即用。若约同体法。虽有即义。无相望义故。可云即而不名相。准前德相。可名同体成即用也（为言）故以相即门。可融摄彼相即用及同体即用也。然胜热婆罗门刀山火聚即分别惠等者。正是托事相表显法门故。钞下文举此事相。为托事门所显义。今抄亦云则是托事显法门者。即此意也。但即一事相。即显一切法门故。亦有一多相即之义。仍疏中以相即门。摄同体成即也。加之彼刊定记。自就相即门。约异体同体。重细分之。总而论之。统归相即一门故。云今疏正意等也。
    抄。若偈云一即是多（文）自下所引经文中。始自十住品乃至七十八者。并是刊定记相即德中所引文也。次云又如菩萨曾不分别等者。相即用中所引文也。如次上引之。虽似引文不恐繁长。而欲显合彼二门为一玄故也。

本云于时历应第三庚辰之岁六月九日酉克计于武州金泽称名寺书写之而已
于时应安七年十月五日于维那坊书写

小比丘觉乘

演义钞三下纂释第二
演义钞三下纂释第三


　　　　　　　
　　　　　　　
　　　　　　　

    问。秘密隐显者隐显俱名秘密欤指隐名秘密欤。
    问。隐显者一法欤二法上论之欤。
    问。以一尘为能含者称性边名能含欤不坏相边欤。
    问。托事门之立名意如何。
    问。托事门局业用欤通德相欤。
    问。抄主引何文证事门乎。
    问。主伴门意于教义等十对通可有互为主伴之义乎。
    问。以理可有事事无碍所依体事云义乎。

演义钞三下纂释第三

第五隐显俱成门已下

    疏。五能摄彼则（文）问。付秘密隐显俱成门。具隐显俱成总名秘密欤。别指隐字名秘密欤。答。可有二意也。两方。若云别指隐字名秘密者。今抄下文云。由此隐显体无前后。不相妨碍名秘密俱成门（已上）又云。隐显无碍故云秘密（已上）又至相十玄门云。而此隐显体无前后故名秘密（已上）五教章云。此隐彼显正受及起定。同时秘密成矣（已上）明知。隐显俱成总名秘密也。若依之尔者。金师子章云。隐则秘密。显则显著。名为秘密隐显俱成门（已上）五教章云。如上第一钱中十钱名为显了。第二钱望第一钱中。十即为秘密○然即此成彼成故。名俱成也（已上）准此。别指隐字名秘密（见）如何。答。折薪记。会通此等诸文。总有二义。初释意云。本有二义故。诸文各述一义。不可混合也。五教章通含二义（云云）后注释意云。总标中秘密二字。是深秘幽密之义也。通隐显二义而释中。云隐则秘密等者。覆秘隐密之义也。是则标与释。言同意别也（云云）此释意者。以至相清凉为本。会释诸释也。问。隐显俱成（云云）今云隐显者。唯就一法上论之欤。将又二法上论之欤。答。唯就一法上。明隐显俱成也。如前列名中料简之。刊定记第一本云。四隐显德○五主伴德○此中两法已去互隐互显。相望不同前门。但一法上即有隐显（已上）前门者。第四隐显德也。今抄云他不尽不现者。全同前列名中。云他虽存而不可见。准彼可知。即于他一法上。论不尽不现之义云事分明也。若二法相望。则全同相即。以能即无体名隐。所即有体名显故。思之可知。问。摄次下引至相十玄。及句数料简。正约一多法彼此相望。明隐显义。况下以喻明中。云明处为显。暗处为隐等（云云）是即明处。唯显而非隐。暗处唯隐而非显。但明暗相望。而必同时故云俱时也。岂非二法相望哉。答。凡于一法上。明隐显俱成者。其必由二法相望彼此相摄故。于一时。此隐彼显。与此显彼隐俱时成就。则自是一法上隐显二义。俱时成者也。若孤单一法。既非缘起法。何论隐显乎。大意如此。若有违文。得此意可会通。但于所引诸文者。并至彼处可消之。
    已上且约异体相即。所明之隐显义也。余以相入为显。则相即为隐等之二义。寻之缘起相由门可知之。
    抄。若摄他云不尽不现（文）意云。若自摄他。则他成所摄故不现。然此同时即成能摄故不尽。是则他一法上隐显二义。俱时成也。委前列名中私记之。
    抄。一即十时一即显（文）问。一为能即是无体也。十为所即是有体也。今何云一即显乃至十即名为隐哉。答。决择释云。问。一既即十。一体不存。如何名显。答。此言一即十时。非谓废一。但一正即十时一法正显也。如世十人共作其事。一人正作十人之事。一显余隐也（已上）意云。且如缘起相由门中。因缘和合起成一果。若因有力为能成。则多缘及果俱为所成故。一因正作多缘事。故知。今云一即十者。以一之德用。全当二三乃至十（为言）故云一显余隐也。不同余处。云一为能即等欤。探玄记第一。释异体相即义中云。一缘是能起。多缘及果俱是所起。是即多为一。成多是无体。一能作多。一是有体（等文）准此可知。问。若尔岂非一多相望明隐显哉。答。今文且明一显多隐。以多显一隐不言。而理必有故。一多各具隐显也（已上一义章也）一义云。一即十时等者。意云。一为能即。是无体故隐也。十为所即。是有体故显也。即此同时。亦有一即为显。二三乃至十名为隐之义故云尔也。是则影略互显故。一与十各具隐显二义。故下云六亲虽异。而各全得等（云云）思之可知。余文准此可会。
    疏。下云东方入正受（文）问。引何经文证隐显俱成义耶。答。引贤首品寂用无涯三昧门之经文。证此义也。付之。依解释正披经文。唯说定散自在。未必见事事无碍义。况于东方入定。于西方出定等。全同彼梵网仁王等诸经。初地二地等菩萨。于百佛千佛等国。现百身千身等。何为花严不共之玄门乎。答。探玄记第四云。通论文中有四重无碍。一处无碍。谓以东方即西故。是故不移东而常西也。问。文中不言不移而至。何必不是东没西出耶。答。文中既言常见在东。亦常见在西。故知。非移动也。二佛无碍。谓以东佛则西佛故。常在东佛前。则是恒在西佛边。三身无碍。谓在东之身即是在西身故。是故不动东身。常现西也。问。岂不分身。一身在东。一身在西耶。答。若多身在多处。何成寄特。何得名为不思议用也。是故当知。定不分身。四入出无碍。谓以入定即是出故。不坏入定。常见出故。问。何必不是先入后出耶。答。既言常见入亦常见出。故知即也（已上）大疏三下。别释此四重无碍竟。以下即云所以尔者。略显二因。一以所观之法事随理融相即在故。二能观之心。亦寂用无碍故。然此文中为显菩萨秘密隐显自在德故。但说后二。若辨前二。则以菩萨无力（已上）准此等释可思之。抄引夜摩偈十定品等。亦准此可知。
    抄。东方入正受为显（文）或可有入定为隐。起定为显之义。今且举一隅令反三隅也。决择云。东方众生。不见西方出定故名为隐（已上）准此亦可有西方众生不见东方入定。名为隐之义也。前后诸文。准此可知。但决择第二作两释。彼处私摄引之。要者可见。问。疏下文云。由异体相即具隐显门（云云）然彼处摄文简别二门云。谓相即要此彼合一隐显。则彼皆存如东方入定。定身在东西方定起。起身在西故二身不泯（已上）既云彼此皆在。又云。二不泯。今何云西方从定起为隐。又云不见起哉。答。彼为明隐时。必具显之义云皆存云不泯。今为明此显彼隐之义故云尔也。
    抄。四以喻明（文）问。今释喻相有两释。初释意。明处为显。暗处为隐（云云）尔者岂非二法相望论隐显哉。答。愚案云。凡喻依为分相似而说。争全同法哉。故今以一个月轮半隐半显。即喻一法上隐显必同时也。故决择云。钞又暗处非无明等者。上但约明上论隐显。此通约明暗两法上。论隐显也（已上）。
    抄。然若约智幻（文）问。凡云然者。与夺未决之词也。今云然者。与夺何事乎。答。刊定记德相门中。引夜摩偈及十定品证隐显。业用门中。引摩耶夫人知识文证隐显。然此知识文可通德用。彼各别异执。今为破之故。云然若等也。问。此义不可尔。凡摩耶已下十一知识。总名会缘入实相。大疏十下释其故云。摩耶得智幻法门。末后亦得幻住。始终相会该于中间。总别圆融。实无二故（已上）又云。始末皆幻。方知。诸缘体虚即实（已上）准此。智能知诸缘起法体虚即实。是名智幻（见）尔者纵虽德相。为显缘起相故。云如幻梦。更不可有相违。例如下十明中如幻梦等。通喻唯心所现等四因。今何云若约智幻即业用门乎。答。唐经第七十六卷说。善财童子。将诣摩耶所自作观念云。作如是念。是善知识○具净法身如幻业而现化身。以如幻智。而观世间。以如幻愿。而持佛身（已上）大疏十下云。初总念胜德已能闇合愿智幻门（已上）意云。摩耶夫人成就菩萨大愿。智幻解脱门有四种业用。一为现在遮那母。二为过去诸佛母。三为贤劫千佛母。四结通横竖无穷（云云）故今云若约智幻即业用门也。
    抄。二能含微细（文）问。以一尘为能含（云云）尔者为取称性义边为能含。为取不坏相义边。答（云云）两方。若云取称性义边者。纵虽一尘。而约称性。则普周法界故。还是广大法也。何云微细乎。若云取不坏相义边者。若一小尘不坏事相。争能含多种大事相乎。况钞云毛据称性等。明知。取称性义边为能含也如何。答。决择有此问答故。答云虽彼尘毛不坏相故小。而有力用故。能含大。如一释镜照现星月。又解虽彼称性而为所以不坏小相。而作能含。亦无违理（已上）此作两释。初是缘起相由。后约称性欤。但抄正云毛据称性。
    抄。一能含多即曰相容（文）问。第三相入门云相容。今第六门亦云相容。尔者同异如何。答。钞一上释一多相容不同门云。由一与多。互为缘起力用交彻故。得互相涉入。是曰相容。不坏其相故云不同（已上）又释微细门云。一能含多即曰相容。一多不杂故云安立（已上）意云。第三一多相容者。一多互相容故云相容。今云微细相容者。一是能容多。是所容不互通能所。但相容者。今抄作二释（可见之）。
    抄。初即晋经文（文）问。晋经中指何品文乎。答。晋经第三。
    抄。又德云比丘（文）问。正见经文。德云比丘。唯得忆念一切诸佛境界。智惠光明普见法门（云云）全不云住微细念佛门。今何云尔乎。答。德云以念佛三昧门始终摄机故。自身授法之时。授忆念一切诸佛境界。智惠光明普见法门。谦己推胜于他中云。我唯得忆念一切诸佛法门。岂能了知诸大菩萨清净行门（云云）次即举二十一种念佛门。大疏寄三身配释深义。其中今所引者。是第十五念佛门。即第六十二经也。大疏十上释云。十五中念即体之用。第六微细显依中有正。此约正中有正故不滥前（已上）第六微细者。经云。入不可见处念佛门悉见一切微细境中。诸佛自在神通事故（已上）大疏释云。只即第九事理无碍观。以理融事故。随一细境。见多神通。唯智眼境名不可见（已上）。
    疏。及第九回向微细中说（文）唐经第三十一。广明彼回向行相。大有二段。初明普贤自分究竟。二明普贤胜进究竟。此中亦有三门。初摄法广大自在德。二相即相入重广德。三微细容持甚深德也。今抄引文指文杂乱故。先具示彼经大科也。然今疏云微细中说者。此微细亦有十门。会解云。既云中说。即指彼中相应之文。此十文广亦非全是今第六玄门。然观抄意。正指十中第四菩萨德用微细智中位满大用八相微细等文也（已上）其文云。菩萨在母胎中。自在示现一切法界道场众会甚深微细。菩萨在母胎中示现佛神力○诞生事○师子游行七步智○处王宫○出家修调伏行○树下坐道场（等文）问。今见所引文等。全是写刊定记。然彼记云。第九回向中说微细智微细境。各七十二门不可繁引（已上）准此广可指之。何但云正指十中第四等哉。答。以余门无一微细中含容一切法之义故。所谓于一念中。能知色身刹劫世方数业等。是名第一知世间微细智。又于一念中。能知众生六趣死生住处品类境界等。是名第二知众生趣微细智等。如是诸文。全不与今玄门相应故。不可指之也。
    抄。第九回向云（文）问。此引疏所指之文欤。答。不尔。此引前所大科。第二相即相入。重广德中文也。彼具云。以无著无缚解脱心。成就普贤深心方便。于一念中。现一众生不可说。不可说劫念心。乃至现一切众生尔许劫念心（已上）是即疏所指之文外。抄主更引余文也。其意可见次下私问答。
第0章     抄。十微细趣中（文）问。十微细趣者。指回向品微细容持之文欤。答。会解意云。若指回向品。则应云微细中。今既云微细趣。明知。即是离世间品十种甚深趣。次下抄亦云。如十微细中八相之内等。此亦指离世间品也。但今详钞意。以第九回向微细容持。既于母胎一相。示现法界道场。并一切佛神力余诞生等七相。全同回向品。文义相应故。抄主直以离世间品十微细趣。同第九回向。以释今疏也。思之（言取意）离世间品说妙觉果。明住天等十相。说住胎相（卷第五十九）云。有十种微细趣（等文如抄一上之处此抄引之）又回向品说第九无著无缚解脱回向（卷第三十一）明普贤胜进究竟。有三十四门。分为三段。后十门名微细容持甚深德。此是疏家立名。非是经文。问。上来抄中。引疏不指示之诸文。而不引疏所指之文。但暗指同离世间品有何意哉。答。有深意欤。其深意者是欤。其深意者。是并为破刊定记立义引文也。谓刊定记引三文。证德相中微细门。一者引七十一云。寂静音海。谓善财言。此菩萨念念出生。广大喜庄严解脱门（云云）二引第九回向中。说微细智微细境等（云云）三引德云比丘住微细念佛门等文。次引三文证业用中微细门。一引第九回向云菩萨于一念中心等文。二引离世间品十种甚微细趣。三引六十八云一一毛孔内现无数刹等文。然今清凉意云。彼所引之。诸文或顺或违故。抄具引即结释之。其中第九回向微细中文者。疏文已引之故不引也。但抄云十微细趣中等者。刊定云。又离世间品说菩萨有十种甚微细趣。至相依之。总名微细安立。今分德用故。彼文属用。如后业用门具引应知（已上）今钞主对破此释故。云通于德相业用也。又不直引第九回向。指同离世间十微细趣者。彼师第九回向局执德相。离世间局执业用。今为显互通德用故。指同二文。则影略互通之义也。
    抄。然刊定记（文）问。刊定记主相在德外。别立微细德。尔者清凉大师如何破之乎。答。相滥相在同时之两德难破之也。付之微细相在。及同时具足相应德。此等三门大不同也。何必相滥乎。况相在是相入故。今家亦立此三门。岂非成自害耶。答。会解云。言若是真者。何异同时具足相应门耶。此故刊定自释微细门。亦名普门故有滥也。不收栋相在义。约当法即一切为难也。以清凉但约一法容多炳然齐现。则不滥初门。尔不同刊定。复以微细门名普门也（已上）决择云。问。若将此难返破清凉若为通会。答。同时门中具足十对并下九门。圆满无遗。微细玄门。但摄相入四句之中多入。其一一句之义势若云泥。岂相滥耶。但由刊定错立故。带是难故。抄云此但当法即具一切炳然齐着故。滥同时门也（已上）准此可知。问。若依此难破意。尘尘法法并具十玄门中同时门所具教义等十对者。为彼此法法有各别十对。问。此微细门并自下诸门不立句数。有何意乎。答。会解云。问。此门不立句数耶。答。此但有一容多故不说尔。从二至五。皆有一多相望故有句数。初门并此至下诸义。皆不约此也（已上）。
    疏。亦如镜灯（文）问。镜灯者。为指经论所说。为举现事。答。佛祖统记第三十四（法门光显志）无尽灯。贤首法藏师。为则天以十镜置八隅。中安佛像。然灯照之。则镜镜现像。以表刹海重重无尽之意（已上）编年通论第十四云。八隅上下也。今统记云云八隅者。言略也。吾祖创制此事。以降通行世间。至今不绝。故举为喻也。
    抄。第二重内所含诸刹（文）决择云。
    抄。即是初地（文）问。所引文意如何。答。大疏六下意云。承事愿者。愿往诸佛国常见诸佛恒敬事听受正法。今抄所引经文中分二。初明所知。谓土有三相。第一一切相。谓世界形相不同故。云一切世界。于中亦三。初明分量。小中大千。如次为广大无量。二明体质粗妙。谓随能依色心粗细。即世界粗细。三明安立不同。谓不依行位名乱。覆刹名例。仰刹为正。若入若行若去者。总合二意。一成前安立。以前三类世界道路往来故。二者顺后。谓入即摄他入己。去即为他所摄。行即往来不住。故如帝网。正喻于此。第二如帝网差别者。此一句即真实义相。谓诸刹同体不守自性。互相涉入如彼帝珠故。第三十方下。是无量相。谓前二相周遍十方故。又所说不尽故。结云无量。以虚空法界有异类重重世界。而由业异不障破故。已上所知世界相也。自下智皆明了等者。辨其能知智也（言取诠）有抄本云。若入若行若来若去。正见本经无若来二宗。又大疏但牒释若入行去。明知。传写之误也。问。初地承事愿中明世界相。如帝网差别（文）尔者为取重重影现之义。将又取网孔差别不同之义欤。答。取互相影现。喻重现无尽门也。付之正披经文。上述世界形相差别不同竟。次下即云如帝网差别。明知。取网孔差别不同之义。喻上所述世界形相不同也。若云取重重影现之义者。上法说中。全不明重现无尽之旨。岂无法譬不齐之过乎。况经文正云如帝网差别。不云重重。有何所见。可云取重重影现之义乎。例如梵网经。云无量世界犹如网孔如何。答。疏抄所引证取重重影现之义云事。更不可有疑。但于法譬不齐之难者。准地论科释。上约法明一切相。是不坏相行布门意也。下约喻明真实义相。是称性圆融门意也。全非谓为显上法说重设喻说。是则约法约喻。各明一义。何以法譬不齐可为过乎。例如五教章释因陀罗门云。此但从喻异前了也。况释次上若行等一句。总含二意。望其第二意。则法譬相顺者乎。次于经云差别不云重重无尽之难者。差别者。意显重重影现而不杂乱之义。若杂乱则不可有重重差别故。十定品疏释宝山光影喻云体离二边故。能互现而无杂乱（已上）至下明德用因中。具可引之。委可见之。次于梵网经者。宗家梵网疏上云。问。此中与花严中因陀罗网何别。答。彼是帝释网。此是梵王网。彼网在殿。此网在憧。喻意亦别。彼取宝珠成喻。互相影现辨重重无尽。此取网孔差别不同义故为异也（已上）解释明镜也。何不分两经意。可混乱致难乎。问。纵虽地论科名一切真实义相。任经明文可会论释之仿□。何必真实义相是称性圆融义乎。既上述世界形相差别不同竟。下云如帝网差别。全同梵网经云。时佛观诸大梵天王网罗憧。因为说无量世界犹如网孔。一一世界各各不同别异无量（已上）须校合今经文。自知同异。若许文相全同。何强分两经意乎（是一）次若入若行若去之一句者。论经无此文故。论主不见此文。何以此文为法譬相顺之所见（是二）次于差别之言。意显重重影现而不杂乱之义者。若尔者梵网经云各各不同。此亦如是。可得意乎（是三）。
    次梵网疏释者。自本许祖师释。则不可致此难。今于解释。
    抄。古德所以不开者（文）问。刊定所立具足无尽德者。今十玄门中何门所摄乎。答。会解云。抄古德所以不开者下。初以因陀罗网门收之。若微细下。后以微细门收之。彼正栋此二门。今却以二门收之。谓示现无尽及顿现法界无尽。此二已收具足无尽义。是以古德不开也。言细分别非无小异者。谓具足无尽。但取一重无尽故。如上引经。又顿现无尽。与出生无尽小异故。具足优婆夷小器出无尽故。非约顿现。若约无尽是同故得大同。若栋义别故小异也。据此刊定亦有妙理。如上引经则可知也。今但取无尽是同故。清凉但依古德尔（已上）意云。无尽有三。一互现无尽。是帝网门也。二顿现无尽。是微细门也。三出生无尽。是刊定所立具足无尽德。亦名一重无尽也。若栋义别。则有此小异。然约无尽是同故。今不开也（为言）问。若约无尽是同故不开之者。今家何开帝网微细为二门耶。若云互现顿现有小异故。开为二门者。于出生无尽亦有小异。何不开乎。答。顿现约横同时。出生约竖前后。虽此小异。而望互现。则但是一重无尽之摄故。合为一门。可属微细门欤。
    疏。八见此花叶（文）问。托事显法生解门者。此门立名之意如何。答。且如寄托有便之事相表显法门。依此表示。令人生解了故。托有五种之事相。生五佛五智五位五乘等之解了。则无彼事相非即五智等法门。更不待融余法。即今此一事相。本自具足此等法门。如一事相。余一切法各各自具亦复如是。例如彼诸教所明之表示表法思之。问。若尔与彼诸教有何别乎。答。五教章有此问故。彼答云。三乘托异事相表显异理。今此一乘所托之事相。即是彼所显之道理。更无异也。具足一切理事教事。及上诸法门。无不摄尽者也（已上）十玄门云。若三乘教辨即异事显异理。如诸经举异事喻异理。若此宗即事是理。如入法界等经文。是体异即是理相影即是事（已上）准此可知。问。若尔今云托事显法者。必约表示表法。局能显所显有便之事相欤。为当总托何事只生何法之解。即显彼法欤。答。既云见此花叶即是见于无尽法界。岂可必托五种事相。但显五佛五智等法门哉。即理即事。即三身即十身等。只随生解即应其法故。探玄记释缘起相由中第十门中云。由此大缘起法。即无碍法界法门故。有托事显法门也（已上）今疏同之。又今抄云。今明一事即法即入即依即正（等文）还源观一尘出生无尽。遍例准思之。委如抄一上释当门之处。私以法性融通。及缘起相由之二因料简之。要者可见。问。托事显法生解（云云）尔者局业用欤。为当通德相欤。答。可通也。问。既云显法生解。争通德相哉。令人生解了之义。可局业用故也如何。答。今云生解者。学人托事自生观解之义也。非必偏谓佛菩萨加神力令机生解。但不可遮此义。以通业用故。
第0章     疏。下云此花盖等（文）问。清凉大师。引经何文证托事门之义乎。答。引升兜率天宫品菩萨兴供文证之也。付之正见所引文。但明以智行所生之供具。供养于佛之旨。未必见托此事相表显法门。何引之为证乎。是以十玄门。举名号品金色世界。法界品弥勒楼阁。五教章引舍那品十种宝王云。各证托事门之义。此等诸文。表显法门云事分明也。今舍此等明证。引升兜率天品文有何意乎。答。凡托事表法之义。诸教中通明之。若非带因显宗者。岂不滥彼三乘托异事相。表显异理之义耶。然升兜率天品。约供养具。明一因多因各生多果一果之旨意。显一切幢盖等事。即是万行菩提分法。正是托事门之意也。故抄一上云。故随一事名多法门。以随一事。即是无尽法界。法界无尽故。法亦无尽。如下经云此花盖等从无生法忍之所生起等意。明一切因生一果。一果即具一切因故。非是托此别有所表也（已上）宗因满足义理圆备。若非如是带因显宗者。一乘不共之表法。由何可显乎。但于背列祖所引之难者。今抄次下云如显可重圆明即名为宝等（云云）此总指彼所引之诸文。何况今疏全写探玄记。无一字加减。故知。今家引用此文者也。又十玄门云。一切幢一切盖等事。是行体也（已上）岂非指升兜率天品之今文哉。五教章云。如是等事云云无量。如经思之（已上）既广指经文。何唯局执今略所引文哉。问。若一果中具一切因者。中论观时品观因果品（卷第三）出外人计云。果中有因。因中有果。皆成杂乱（云云）十二门疏。广述外道小乘之妄计。明因中有果等义。各有四句。今何以彼邪宗之所立。为实德之因由乎。答。离世间品疏抄明九世十世之圆融无碍。而引彼中论释成此等义故。钞十九下会通今难云。若执三时有定性者。尚不能见无性之理。安知一中具三耶。今由无性方互相由成无尽了（已上）今抄下文云。今无所执故。以其过成称性缘起（已上）此且约时明邪正不同。余法准此可知。又此义不局事事无碍之法门。于佛法中。多明因中有果故。法界无差别论疏云。问。既在缠有染有净。此净德岂不同彼因中计果。答。既各对妄相翻。即是相由缘起。既就缘说有。不同彼计。是故此有亦不有有也（已上）。
    抄。彼有三段（文）唐经第二十二卷升天品。明见佛兴供中。初明诸天兴供。云以花盖鬘网天乐天衣等。供养如来（云云）次菩萨兴供中亦二。初明行成依报供。后辨身出正报供。今所引三段文是。初依报供中文也。问。超过三界法等者如何。答。疏全无释。
    抄。下云出过诸天（文）问。出通诸天者如何。答。疏释五上云。出过诸天者。胜故多故（已上）会解云。以前诸天供具。今指胜彼多果也（已上）意云。今菩萨所兴之供具者。从万行菩提分法。所出生之花盖等故。即此供具。即是无尽法界。托此花盖等事相。表显无尽法门。然彼诸天供具。不云从功德善根。所出生之花盖等故。不可有表显无尽法门。故云出过欤。问。正见诸天兴供文云。咸于佛所起智慧境界心烧一切香。香气成云。庄严虚空。又于佛所欢喜心。雨一切天花云。庄严虚空（等文）。
    抄。经曰以从彼密（文）大疏五上云。第二一因一果中。皆果相似。一盖以障尘若度能除蔽。二帐以庇荫若悲为佛境。花以开敷如觉解清净。三法忍和悦用严法身○八诸法如梦。是佛楼托之所也（已上）。
    抄。故经云。无著善根（文）问。今后九句一因成多果（云云）然见所引经。云无著善根无生善根所生（已上）既举一一因。何云一因乎。答。大疏云。第三无著下。一因多果。供无著无生但是一义。无生约理。无著约智。此二契合方成一因。文中九句可知（已上）。
    抄。如显可重圆明（文）。
    抄。金色世界（文）名号品云。东方过十佛刹微尘数世界有世界。名金色。佛号不动智○有菩萨名文殊师利（已上）且托身土显法门者。所居之土表所证之理。谓金色是不改之色故。表所证真理之不变也。今现见金银之薄。虽银薄变为黑色。而金薄虽经年全不改变。思之可知。能居之佛表能证之智。于中不动智佛是根本智。文殊师利是后得智。故知。托身土之事。显理智之法。即主伴之人。表本后之智。岂非当门之意哉。
    抄。弥勒楼阁（文）还源观云。如善财童子○大楼阁前。暂时敛念。白弥勒菩萨言。唯愿大圣。开楼阁门。令我得入弥勒弹指其门。即开善财。则入已还闭如故。见楼阁中。有百千楼阁。一一楼阁前。各有弥勒菩萨。一一弥勒菩萨前。各有善财童子○以表法界重重。犹如帝网无尽也（之）。
    抄。火聚刀山（文）唐经六十四。于上抄云九逆同五势。已引之大疏。
    抄。故一一事即具无尽（文）问。钞上总指中云。其同体成即德。乃此中托事显法生解门。但名异了（已上）又释第四诸法相。即门中云彼同体成即德。是托事显法（言取意）然今正释托事之时。两处云具足无尽不异于此（云云）如何。答。会解记意云。今观前第七因陀罗门中。已会取具足无尽。摄在第六微细。第七因陀罗之二门中。全同前总指中。云其具足无尽德即帝网门。亦微细摄并如下会（已上）此三门会通。即前后符合也。又上总指中云。相作相即相入相在。虽有小异而无两门（云云）下正释中。随亦会通之。又上总指中云。彼不存广狭。而存纯杂。亦如下会（已上）下正释中云。然此广狭亦名纯杂（云云）此等并前后符合也。何但此托事门。与同体成即德。可令前后相违耶。故传误也。今详前正释钞合云明知即是事事无碍。古立同体成即德。不异于此。由前钞云但名异了。今疏云见花即见无尽法界故。今指义同也。又今钞合云故一一事即具无尽之法。故立同体成即之德。不出于此。谓一一即是无尽者。是一一法当体即无尽法也。即是同体成即德故。前引彼自释云一一即是一切诸法故。与下释托事义同。明知。后人误改易尔。不然即钞中前后相违也（已上取意）问。今见当门始末之解释。随一事即是无尽法界故。名托事门。以无尽义同故。此中摄具无尽德云事。上正释下总结。实以分明也。例如帝网微细有无尽义故。摄具足无尽德。今亦有无尽义同。何不摄之乎（是一）凡影略互显者。圣教常途之习也。或标释相望。或前。后对待。若本书末书。若当部余部。互举一边兼含诸义。其例非一。不足始论。若尔今亦可上下影略互显。何辄判后人改易乎（是二）若云后人改易者。恐上总指中。是后人改易欤。何必上总指是正本。于当门释。后人改易乎（是三）抑有何道理。强以托事门摄同体成即德。不收具足无尽德乎（是四）如何。答。诸门相摄。专可依彼此释义之顺违。然彼师释同体成即用。举胜热婆罗门刀山火聚。及弥勒楼阁重重无尽。并表显法门之事。全是今托事门故。是为定业。然彼师释具足无尽德中。未见托事显法之义势故。不可摄之也。一义云。会解记释大误也。贞元疏第一云。八托事显法生解门者。见此一尘。即是见于无尽法界。非是托此别有所表。普贤尘毛皆是无尽胜因生故。即此亦名具足无尽门本自具足（已上）若尔演义抄两处释。并见后人改易者。此贞元疏亦可误乎。
    疏。谓三世各三（文）大疏九下（离世间品）云。古人释云。义说为九。宝唯有五。意云。如五日相望。前三为过去三世。从后取三。为未来三世。处中取三。为现在三世。若依此释。进无九世之体。退过三世之数。云何一念得具九耶。今谓若不令九缘起相由。但以三世缘起相由。即九世成矣○总云一念者。前之九世相望以立。今摄末归本。不离一念。即此一念现在。是过去未来。是未来过去。自具三世。三世相由九十具矣。故以一融九。虽九而常一。以九别一。虽一而常九。九一无碍。没果绝言（已上）抄十九下云○次古人下叙昔。三若依下。辨违。四今谓下曰正义。于中有三释。一具约九世。缘起相由。释设用九日。而为九世。于理无违。二但以三世下。以三世缘起相由释。三唯就一念释。二中先明九世○疏总云下。二释成十世。其义可知。疏即此一念下。第三约一念成其九十。先成九世。此一念上虽因前后。而其三世全在一中。一中之三。更互相因故为九世。本之一念故为十了。从故以一下。以一对九。互融相成结成上义。九约于义。一约实体。体用相融故常九。一无有障碍。体用相夺。离一九相故同果海（已上）准此十世义。总有四说。一以五日相望而成。二用九日而为九世。三但以三日作之。四唯就一念释。问。三四何异乎。答。第三约三日故。亦可云九约于义。三约实体。例准可知。问。过未是无法也。何得圆融哉。答。流转章云。问。若前念不灭。后念不得生。以二念不并故。既其灭已亦不得生。以生无所依。故如。论云。灭法何能缘故次第缘。是故灭已无物。谁能生后。答。灭有二种。一断灭。二刹那灭。今非断灭故不同无物。问。此刹那灭。若不同无物。应非是灭。答。是刹那灭。必引后故。不同无物。若不引后。非此灭故（已上）晋经须弥偈赞品云。因缘故生。因缘故法灭（已上）准此刹那生灭。以生灭俱缘起法上之义用故。过未亦不同无物也。抄。然依旧解（文）问。旧解意。以五日作九世（云云）尔者清凉大师可许此义耶。答。进退有过故。不许之也。付之。约三世邻次相因。则自然以五日成九世也。谓过去现在。自是现在过去。彼过去未来者。岂非自是当现在现在哉。如是邻次相押之时。现在现在。自是当未来过去。现在未来者。即是未来现在也。是则邻次相押之时。法尔自然。以五日成九世。全不可有进退之疑难。况今旧解者。即宗家之所立也。何辄破斥之耶如何。答。虽似邻次相因实有巧便。而有三难。故清凉改之。一无九世体。二过三世数。三不能一念具九世（云云）初二两难可知。第三难意云。古人意。但以五日作九世。而未显五日。悉互为缘起之义故。不能此九世总为一念。争成十世耶（为言）仍清凉作三释。遮上三难也。
    问。香象大师意。为以五日作九世。为三世互为缘起成九世。答（云云）两方。若云以五日作九世者。正检离世间品记释。不必见以几日可作之。况花严问答意。但三世互为缘起成九世（见）故彼上卷云。且约一人相续。以作九世等者。过去中畜生。现在中人。未来中作佛。如是三世。明难品云。一切众生心。普在三世中。又云。一念无量劫等中过去中有三。谓一者过去过去。谓即自当时是畜生。二者过去现在。谓即其畜生是现在人。三者过去未来。谓即其畜生是未来佛。此为过去三世也。约现在有三。谓一者现在过去。谓即现在人。是过去畜生。二者现在。谓即是人。自当时人。三者现在未来。谓即现在人。是未来佛。此现在三世也。约未来世有三。谓一者未来未来。谓即其未来佛自当时佛。二者未来现在。谓其佛是现在人。三者未来过去。谓即其佛。是过去畜生。此未来三世也。如是九世法。即是一念故为第十世。合总别为十世（已上）如此释者。无争以一个之三世。互为缘起。即成九世。全不见以五日作九世也。抑香象解释中。何处有以五日作九世之释乎。若依之尔者。今依旧解。以五日为九世（云云）岂非指宗家等义乎。是以至相十玄门云。如是十世。以缘起力故。相即复相入。而不失三世。如五指为举不失指。十世虽同时。而不失十世（已上）既以五指为例准。岂非以五日为辄则乎。加之十世章。虽不分明云以五日作九世。而述三世相因邻次相押成九世之旨。无争以五日作九世也如何。答。十世章释此九世。总于五位有十门。此五位者即五日也。谓过去过去。唯一谢灭。是但一门也。二过去现在有二门。谓过去位中自是现在故。以现在望之是过去故。三过去未来有三门。一过去家。未来故。望现在。是现在。现在故。望未来。此已谢还成过去故。四未来现在有二门。五未来未来唯一门。并准可知。上来次第相由有斯九门（等言取意）第十门略之。既以五位成九世。岂非五日乎。但于花严问答释者。
    抄。法从因出（文）大疏九下。
    疏。十此圆教法理（文）问。主伴门意。于教义等十对。通可有互为主伴之义也。答。两方。若云通有者。今见疏抄所引文。或云莲花主伴光明主伴。或云人主伴修多罗主伴。并是就说经之事仪。当会之法主名主。其余辅翼等名伴。全非于教义等法界法位举一名主其余名伴等之义门欤。故刊定记一（末）云。诸会中说普贤等类辅翼之众。皆是果海菩萨。更相主助周遍法界。主主不并。伴伴不俱。主伴伴主同时成就（已上）准此全非约举一全收等义（见）若依之尔者。今此十种玄门直谈称性之实义。更非一相之事仪。何局说主辅翼等之一往说仪。忘称性融通之无方大宗矣。如何。答。凡所立玄门者。悉约称性直谈圆融。未必可拘说仪一相。故广通法界。举一为主。其余为伴。清凉云有力能摄者为主。无力所摄者为伴者。即此意也。然圆经中说主伴义。多约说仪故。所引文并显此旨。但圆经意。如是约说仪成主伴。亦约称性故。唐经第一说众海云集中。叹普贤等同生众胜德云。此诸菩萨往昔皆毗卢遮那如来。共集善根。修菩萨行。皆从如来善根海生（已上）大疏一下云。云何共集互为主伴故。主伴有三。一回向主伴。二同行主伴。三如相主伴。皆共集（已上）抄五下云。疏主伴有三者。回向主伴者。所修善根互相回向。故今成佛递为主伴。二同行者。同修禅戒等行。三二俱称性居然相收（已上）问。抄六上云。前云共集。与佛德齐故为主伴（已上）此三主伴。若但示初二者。是诸教通谈之义势若云回向同行二俱称性。即是第三如相主伴。圆经不共之玄旨也。又疏序说仪周普及教起因缘中依处（文）。
第0章     抄。又法界修多罗（文）毗卢遮那品（卷第十一）说威光太子逢三佛中第二波罗蜜庄严王如来云。其佛为说法界体性清净庄严修多罗。世界海微尘等修多罗而为眷属（已上）。
    抄。若以余经（文）问。以余经望今圆经。可有名伴之义耶。答。名眷属不名伴（云云）问。既许名眷属。何不名伴耶。答。会解云。钞今言眷属约当经中事等者。应作四句。一有唯主伴非眷属。如此方十住法门为主。余方为伴。余方为伴以非附本相从起故。不名眷属。二有是眷属非主伴。谓如余经但与花严为胜方便故称眷属。不与花严俱时相带圆融而起。不称为主伴。三亦主伴亦眷属。谓法界修多罗起时。摄刹尘契经。同起与法界经为辅翼。故名眷属。而主伴起故。复名为伴。四非眷属非主伴。谓余经相望或外典等（此依集意已上）准此眷属与伴有通局异。故余经名眷属不名伴也。德齐等俱时相带。而有正有助。如次名主伴。故余经望圆经有胜劣。故不名伴（为言）。
    抄。今言眷属（文）问。法界品末会。摄诸乘人。会中亦有如是主经眷属经。就主经得一乘益。依眷属经得三乘益（云云）是则当经中事也。尔者此眷属经与彼余经有何异。而此为伴彼不为伴哉。答。
    疏。事法既尔余教义等（文）问。以理可有事事无碍所依体事之义哉。答。不可有也。问。所依有十对。每对各有二。谓一教义。二理事。三境智等（云云）然今教义境智等并具举二种。今何于理事但举事为所依。而不言理哉。何况法界观周遍含观十门中第一理如事门（云云）既理如事显现如事差别何不为所依体事哉。答。前疏列所依体事中云二理事。今文处引决择。可见之。但于理如事门者。
    抄。今以能依玄门（文）会解云。今详。若能依所依互举为首。上所依为首。既云教义同时教义广狭乃至教义主伴。今举能依为首。合云同时教义同时理事同时境智乃至同时感应。而抄乃云教义同时理事同时等。岂是与上互举为道成异耶。特未审抄意智者更详（已上）问。会解记之所疑尤有其谓。如何可会哉。答。此事虽难思。而抄既云同时门中具教义同时等。即此同时门中之一句。既是总举能依为首。故次云具教义同时等者。举所具之十对所依。但为简余门教义等故。教义等下加同时二字。非是为简前所依为首以显能依为首故云教义同时等。余门亦准可知。
    抄。然其后千（文）后千者。以能依为首。所成之千门也。前千者。以所依为首。所成之千门也。决择云。依依各具十门。门门各具十依。门门互带依依互带。实无二千。为头别故。如云三七二十一七三二十一故（已上）问。既为头有别。则实可有二千别。何云实无哉。今若实无二千者。下结成无尽中。云具德无尽法门等。亦有言无实欤。如何。答。门依相望。则只是语之表裹。故实无二千也。门门相望。则能成有体有力者为头故。每门可别立故。即成具德无尽法门普眼境界也。思之。

演义钞三下纂释第三
演义钞三下纂释第四


            　
　　　　　　　
　　　　　　　

第二明德用所因

    抄。德用所因（文）问。今云德用者。为别举佛果之德用。为总指法界之德用。答（云云）两方。若云佛果德用者。于一真法界开事理等四种之法界者。直法界家之实德。何必别约修得之人德用乎。况圆经以法界为宗。今明所宗之义理分齐。岂狭局约人门论佛果之德用乎。若云法界德用者。今一段疏抄悉约佛果内证外用以明德用。况德虽通法位。用是业用故。必可局佛果欤。如何。答。自宗意本有修生四句。以不二为本。又述即人即法以人法无碍为宗致。故法界之德用即为佛之德用也。贞元疏第一云。言德相者。胜德之相。谓如真如具无尽法以为其相。诸佛菩萨证穷真如所成胜德。同彼如相任运即入重重无尽。言业用者。由佛菩萨内自证故。对应化者。临事施设。大小相入延促互为等（已上）准此德则通法。用则局人门（见）但即人即法亦通人法也。
    疏。略提十类（文）问。今十因者。为清凉新立。为当如何。答。至相十玄门及方轨立十玄中。宗因杂列。香象大师五教章尚同彼辙。然旨归探玄中。方始列论宗因。今疏家依用之也。故探玄记列十因云。一缘起相由故。二法性融通故。三各唯心现故。四如幻不实故。五大小无定故。六无限因生故。七果德圆极故。八胜通自在故。九三昧大用故。十难思解脱故（云云）然探玄广释初门竟。总结云余门如旨归（文）但旨归列次亦异故。彼云。一诸法无定相故。二唯心现故。三如幻事故。四如梦现见故。五胜通力故。六深定用故。七解脱力故。八因无限故。九缘起相由故。十法性融故（云云）问。探玄旨归及今大疏同立十因。何不一准乎。答。会解云。旨归合果德于因无限中。开如梦现为十义。今疏合取旨归三四为第五。合取探玄八等为第十。故名神通解脱。故难思。尔故合为第十。别开第六如彰像以足十义。探玄所以去旨归如梦者。意唯约幻喻也○然别开于因果义。如下会。今疏却约三喻分为三科。以梦幻义意稍同故合为一。影像法喻稍别故别为一（如疏释中自见。已上）梦幻二喻同有五义。其相大同故。云稍同也。随时开合是述作之常习也。问。今云因者。生果之因欤。为当如何。答。决择云疏因广难陈略题十类等者。三支中因支也。如上所立十玄无碍。恐人不信生疑诘。问。有何所以得知是无碍耶。答一唯心所现故得知无碍也。此意。能变之心既许无碍令心作境云何有碍。不取心境作义为因。但取心上无碍之义为因。不取境体作果。但取境上无碍之义为因为果。细思细思。二法无实性故。得知无碍也。但取诸法无定性义与彼玄门而作所以。余准可知（已上）问。三支中因者。其相如何。答。入正理论疏上（慈恩释）云。论因有三相。述曰。○初出体者。因有二种。一生。二了。如种生等。释能起用故。名为了因。生因有三。一言生因。二智生因。三义生因。言生因者。诸谓立论者立因等言。能生敌证者决定解。故名曰生因。故此前云此中宗等多言如为能立。由此多言开示诸有问者未了义故。二智生因者。谓立论者发言之智正生他解。实在多言。由智起言。言生因。因故名生因。三生因者。义有二种。一道理名义。二境界名义。道理义者。谓立论者言所诠义生因诠故。名为生因。境界义者。为境能生敌证者智。名生因。根本立义拟生他解。他智解起本藉言生故。言为正生因。智义遍生摄故。论上下数说多言。开悟他时。名能立等。智了因者。谓敌证者解能立言了宗之智照解所说。名为了因。故理门云。但由智力了所说义。言了因者。谓立论主能立之言。由此言故。敌证二徒了解所立了因。因故名为了因○义了因者。谓立论主能立言下所诠之义为境。能生他之智了了因。因故名为了因。亦因能立义成自所立宗。照显宗故。且名了因（已上）。
    疏。十中前六（文）问。前六中。法性融通。是唯第四之一门也。今何云通约法性哉。答。今云法性者。是法尔之义也。谓彼教义等诸法。以唯心所现故。即入无碍是法尔也。法性融通亦是法尔也。乃至如影像亦是法尔也。并非以佛力等故令然也（为言）大疏二下（世界成就品）云。二法如是者。梵云达摩多。此云法尔。或曰法性。若是法性。则以本识如来藏身为所依持。恒顿变起外诸器界。若云法尔者。谓有问言。何以诸佛众生起于刹土。答云。法应如是。不可致诘。若会此二。谓法应如是藏识变起（已上）抄十七上云。疏若是法性即以本识等者。约如来藏随缘成立净秽诸土。如三昧品引楞伽说。此从通相。不局众生亦不局佛。若云法尔。即法尔道理如十地说。疏会二文。于理可见（已上）十地论第一（决定之处）云一切法尔故（已上）问。若尔。今云法性者。真如法性之法性欤。答。疏抄共释云如来藏。故知真如法性之法性也。问。大乘阿毗达摩杂集论第十一云。由四种道理○言法尔道理者。从无始时来。于自相共相所住法中。所有成就法性法尔。如火能烧水能烂。如是等诸法成就法性法尔。如经言眼虽圆净空无有常乃至无我。所以者何。其性法尔（已上）其性法尔。明知火以热为性。水以湿为性等。如是诸法其性法尔。故云法性法尔。岂是真如法性之法性哉。尔者今指法尔义名为法性者。例亦可同。何释约如来藏等哉。答。诸法各持自性。并是法尔。故云法性法尔等。其义实尔也。但随宗依教可有浅深。若依权小。则尤如来难。若依实教。则以理事相即故。如来藏即为诸法所持之自性。有何难乎。况今前六门为德相因。其德相者是真界上性德之相故。云通约法性。真如法界本性自然。是名法尔。故五教章十玄义云。圆融法界无尽缘起。无一一切并不成故。此俱论法性家实德（已上）又云。并是法性实德法尔如是也。非诸分别情谓境界（已上）准此可知。
    疏。八约果德（文）问。第八佛证穷者。可通业用哉。答。今疏云。唯是德相（文）问。抄四上正释此门中。引普贤行品两文为证据竟。总释云前即德相此即业用（已上）可通业用（见）如何。答。决择下文释云。问。前疏料拣云八约果德唯是德相。今抄引证何通业用。答。抄约利生故通业用。疏约佛证唯是德相故。疏中云约佛用亦德相上用故（已上）。
    疏。约佛用亦德相（文）问。约佛之时。可有德相业用之二别乎。答。两方若云无者。凡德相者。真界上之胜德。业用者应同机之胜能也。纵虽但约佛。彼应机之胜能是外用而非内德。何不分德用之二别乎。若依之尔者。今疏云约佛用亦德相（已上）尔者如何。答。就佛应机之胜能可有二。若内具可应同机胜能。是虽外用犹属内德。若正赴机感所变化之色身等业用。是唯外用非德相欤。故唯识论第十云。四智品中。真实功德镜智所起常遍色身。摄自受用。平等智品所现佛身。摄他受用。成事智品所现随类种种身相佛身摄变化身（已上）且如成事智。唯是后得智。不通本智。故但是利他之智品。而约内所备之胜能。则名真实功德。故摄自受用。然亦正赴机所现佛身摄变化身。准此可知。但于今疏释者。钞家自释之。决择云。疏约佛用亦德相等者。释非两别也。谓佛利生自然业用。即是德人本具之相。刀有斫刻余物之用归刀之也是小大薄之相（已上）会解释钞文云。举例显也。如人音声辞辩。此虽是用。即是有德之相。例佛证穷法界。全体之用云即德也（已上）思之可知。问。于佛应机之胜能分二种云事不可尔。若约内证时。摄用归体。全不见应机之相。何属内证而亦存外用之相乎（是一）次说经正赴机所变化之色身等业用。即是德者本具之相也。何不通德相乎。若许有不通德相之业用者。还同刊定。岂成能破乎（是二）又次云约机。则相亦讲用（云云）尔者德相亦可有通用不通之二别乎。反例可齐故（是三）两记解释。
    抄。业用通染（文）问。刊定师意。业用通染（云云）今所言染者。可通有漏妄法乎。答（云云）两方。若云通者。刊定记第一（末）云。第二业用中二先通显所因。后别辨其相。前中谓佛菩萨成就无碍法界相应三昧。通明解脱陀罗尼等。用前体事对应度者。转变自在。此所转境通于染净。如后所引（已上）准此纵虽业用以佛菩萨所成就云通明解脱。所转变之境界是无漏净识所变之相分也。争通有漏可云耶。若云不通者。刊定记释所依体事云。初体事者。即是德用所依。此通二种。一纯净无漏。是德相所依体事。二通漏无漏。是业用所依体事（已上）业用通有漏妄染之法云事分明也。如何。答。一义云。今云通染者。约所转之本质也。谓今转众生作佛身。虽约佛智所现之佛身是无漏净法。而所转之体事是实类众生故。云通有漏也。
    抄。今明在佛德相（文）问。清凉大师意德相通染法可云耶。答。尔也。付之凡诸佛菩萨从初发心以来。观诸法唯一性。证净法界。所感之依正还同真性。具足一切无边无碍德相。如是德相同无为性。尚非四相之所迁。争可通有漏妄染之法乎。是以今抄今明在佛德相。染净相尽而现染用。举用同体故（已上）既云染净相尽。净相尚尽。岂存染相乎。又虽云现染用。而云举用同体。若全同真体。争有染用相乎。尔者破刊定云纯净而述通染净。其义难成乎。如何。答。自宗意。融三世间为佛身故。云佛德相通染净。虽通生佛染净。皆是正觉之体故。全不存迷相。约此义边。亦云染净相尽。故会解云。钞德相染净相尽而现染净等者。亦如性起唯净。缘起通染。而性起说生佛交彻染净融通。正同此染净相尽现而常虚故。得交彻尔（已上）圆觉略疏（普贤章）云。然净缘起翻前染。缘缘无自性。染净但融合。法界性起。唯性起故无断尽。如花严说依此方名幻尽觉满（已上）准此可知。又行愿记第一明。净缘起有分净圆净。其圆净者。圆顿信解行成满位。断尽妄染始觉还同本觉之时。生佛染净但是一性之运为。彼此交彻。是即佛德相也。岂不通染净乎。但虽通染净。但融合法界性故。云今明佛德染净相尽也。问。自宗意佛果德相者。有为无为中何乎。答（云云）两方。若云有为者。探玄记五云。无明未尽障隔真如。令修生德未全同真故有生灭。今则返始觉同本故云悉净。故不生灭也（文）又五教章云。以诸功德既并同真（文）又云。一得已后同真如故（文）刊定记一（末）云。此事及德同无为性。非相所迁。非分限取。唯普眼见。非余境界（文）唯此等释。佛果德相可无为（见）若依之尔者。德相通染。
    抄。如十定品（文）私云。十定品中第二妙光明三昧者。菩萨身智展卷无碍。为明此义故。举宝山光影喻正觉重现无尽之义也。故唐经第四十云。佛子。譬如日出绕须弥山。照七宝山及宝山间皆有光影分明显现。其宝山上所有日影。莫不显现山间影中。其七山间所有日影。亦悉影现山上影中。展转更相影现。或说。日影出七宝山。或说。日影出七山间。或说。日影入七宝山。或说。日影入七山间。但此日影更相照现无有边际。体性非有亦复非无。不住于山。不离于山。不住于水。亦不离水（已上）大疏八上云。喻中有五。一明日光现影。七宝山者即七宝山○但除妙高及雪香二山。山间有七香海。海现日影。山以净金亦能现影。二其宝山下。明两影互现。正喻菩萨自他互入。以彼影明净如今之镜故能互现。三或说日影下。辨得名不同。谓水中本影现山上影时。此所现影从山上出来入山间。若山上本影现水中影时。此所现影从山间出入七山上。故正入时即名为出。所喻可知。四但此日影下。明重现无尽喻菩萨帝网身土。五体性下。明体离二边故能互现而无杂乱（等文）抄十八上。
    疏。初唯心现者（文）问。唯心现故者。为能现之心有无碍德故。于所现法直具无碍义。为更借心力令回转耶。答。此唯心所现之因。其义旨实难得。若准今疏钞意。云能现心有无碍德故。即于所现法上直具无碍德故。法尔自然即入自在也（为言）钞云心既无碍境亦无矶者。即述此意欤。但旨归云。三明一切法皆唯心现无别自体。是故大小随心。回转即入无碍。又释。谓彼心所现毛端之处。此心于彼大世界。大小同处互不相碍。下文云。彼心不常住。无量难思议。显现一切法。各各不相知等（已上）此二释中。初释全同今疏意。贞元疏第一亦立十因。全同今疏。但第二释难得其意。而此亦以能变心各无碍故。所变四境互不相碍。岂非是心既无碍境亦无碍之证据哉。又有人云。旨归二释中。初释意云。心思念小相。则小相显现。思念大相。则大相显现。此大小二相全在同处俱时变起。以心无碍故。境亦大小无碍。即今疏并旨归云随心回转者。是此意也。此约一人思想变起大小二相同处俱时无碍自在也。第二释意。约多人相望。且如人天鬼冥。于一水境同处同时变起琉璃等。虽彼三乘但谓业力不同。而别教一乘意云。彼众生心此众生心。即此二心是有为之事。心同处同时变起大小二相。互不障碍。正是事事圆融义也。问。四种有情顿变四境。实是业力不思议也。何以此为事事圆融义乎。答。彼三乘教不知法界法尔之圆融道理故。纵虽见闻经中说芥子须弥之相入。而但谓此是神通解脱不思议力。不知彼法自性如是故。四种有情顿变四境。但让功于业力。不知彼法自性法尔如是圆融无碍之道理也。然今一乘意纵虽业力。而自非彼法自性圆融无碍之道理。争得同处同时顿变四境乎（为言）。
    疏。二法无定者（文）问。今法无定性者。与彼依他无性即是圆成之义。为同为异。答。今云法无定性者。小尘无自性。全是真心所现。以真心无定性故。小尘事相亦随尔。故能容大虚。法性实德法尔如是。大小既尔。余一多中边亦准可知。故云尔也。然彼依他无性即是圆成者。会事相归理性。故大不同也。问。疏云从缘而生无有定性。明知因缘生故无自性。无自性故毕竟空等之义也。尔者岂不同彼依他无性之义乎。答。今此大小是真心全现之法也。以真心不守自性无大小定相故。所现大小事相亦全同真。无定相之故。疏云既唯心现等。纵虽云从缘而生。何混乱彼依他无性等义耶。会解云。唯心现理。必从缘方有所现。言有定性者。即无诸法自性之性义通性相。如次云至大有小相即无定性亦无定相也。故次句云。性相俱离。此句出所因。谓由离自性自相故。大小不定也（已上）准此可知。问。纵虽法无定性。何以此为相即相入之因由哉。答。决择云。勿谓诸法本不无碍由此十种令彼无碍。但令根信故置令言。如人遥指树下有水。余人不信。乃问前人。何以得知树下有水。前人答曰。树有曰鹭故。方能令彼信知有水。勿谓水本是无白鹭令有。但彼白鹭表有水因。今此亦尔（已上）白鹭于水有缘之物故。以树有白鹭。令知树下有水。今法无定性之义。于即入之法有缘故。举此令表知诸法即入自在也。勿谓诸法本不即入而由此无定性方始即入也。余门亦可准知也。
    抄。若云中道者（文）会解云。应多一者字。合云若中道二行不同。即二行为边。与中道不同尔○且如入定出定二行别则为边。既不定此二边。亦不定此二之中道。故云事事无碍。若以契理为中。不着定乱二行为边。即理事无碍（云云）
    抄。又即一缘起（文）问。今以二义释大缘起。其相如何。答。会解云。此中大法界缘起二义。初约多同缘起。次约一具多缘。皆大法界缘起尔（已上）意云。初约一切即一。次约一含一切（为言）还源观三遍中。初二两遍之义。于此中可准用也。
    抄。就初三门（文）自下释异体同体大意。有三段。初正配释疏文。次所以有十。暗引五教章文。后若尔以下。假问释成。如是应知。
    抄。如因中不待缘是（文）问。上来未明因中不待缘等义。今何云名乎。答。会解云。然今钞文。从以诸缘起门内。至后即实体门。全书教章之文。彼先明缘起六义。次明缘起法故。例如因中不待缘等（已上）指事释至下具引之。
    抄。若尔何以（文）问。蹑何文处起此问乎。答。上释疏意。以诸缘各异义为异体门。正是同缘起门内不相由义。以互遍相资义为同体。正是同缘起门内相由义。然次下钞家指暗引教章文。而但与疏意相变故。自会通之也。意者。决择云。谓要由各异（疏家异体）方得待缘（钞家异体）要由遍应（疏家同体）方自具德（钞家同体）钞据直论。相由异体诸法互资故。不相由同体各自具德故。疏据所以。相由是同体所以。因相由故。各自具德。乃是同体。不摄由是异体所以。因各守自性方始互待其缘。乃是异缘（已上）。
    疏。文云多中无一性（文）问。引经何文证异体门义乎。答。引光明觉品多中一性等文证之也。大疏三上释此文云。次偈入佛地德。上二句双存一多相别故。次句双泯形夺故。一因于多中应有一。多因于一有一中应有多。今多中无一。一无从矣。一中无多。多无从矣。故二俱舍也。而性相融通。入一即是入多。名普入也。然一多相依互为本末。通有四义。一相成义。一多俱立。以互相待有力俱存也。即初二句。二相害义。形夺两亡。以相依故各无性也。即二俱舍是。三互存义。以此持彼不坏彼而在此。彼持此亦尔。故上文云一中解无量等是。四互泯义。以此持彼。彼相尽而唯此。似彼持此。此相尽而唯彼。故下文云。知一即多多复即一是也（已上）抄八上云。次偈入佛功德等者。文有三段。初略释经文。二然一多相依下。束成四义。以顺经文。三复总收之下。融成十门（已上）此第三段今略不引之。彼疏既云以互相持有力俱存也。即初二句故。今抄释云。然由相成方各有体者正是异体门之义相也。
    疏。二互遍相资义（文）问。同体门意。此一即多即一也者。唯取一因之上遍应诸缘差别功能。云多即一欤。为当直取所应多缘即名多一欤。答。学者所存区分。祖师解释不一准。而今且存一义者。直取所应之多缘即名多一也。问。今抄正释即具多即一之文云。如十钱为缘一钱当体自是即一等。又□释同体相入中云。如一本自是一为本一应二为二一等（云云可见）如此前解释者。唯取一因上遍应诸缘之差别功能。名曰多即一。此多一与彼本一因体无别故。是名同体（见）全非取所应多缘也如何。答指事释五教章文云言不相由义至缘等是也者。此同体门。谓因缘之中以于一因应多缘故。各与彼多人全为一因。是故此一因具多个一因。然此多一因虽由本一因应多缘故有此多一因。然与本一因体无差别。是故名为同体门也。尔乃一因遍应多缘故。所应多缘全为因之所具德故。是故因外无别缘也。故云不待缘也。言二相由义如待缘等是也者。此异体门。谓于无尽大缘起中。诸缘相望体用各别。不相参杂故云异也。尔乃虽所应多缘。全为因之所具德故。更待缘多。若无因缘各别体者。因缘虽乱失本法。故非缘起也。是故因缘别体方成缘起。由别体故。因外有缘。是故待缘（已上）既释章自具德故之文云。所应多缘。全为因之所具德故。明知全取所应多缘。即名同体门也。但于今抄释等者。凡同异二门是缘起本法故。因缘相望尚须体用各别。但约资应之遍通名为同体。其资应者。因能冥应于缘令法缘能共生果之法。是并因之功能故。名为资应也。更至下可问答料简。故既是本法故。同体之得名专但约此资应。可释本一上所具多一望本一无别体也。仍为显所具多一望本一无别体故。譬如一人望父名子望子名父等（云云）○既所具多一望本一无别体者。即此无别体之多一所遍应之二三等。即约资应彻遍之义边。总取为本一所具之德。有何难哉。是即虽纵约资应取为所具德。而不妨因缘尚是体用各别。故同体之得名必约所具多一望本一无别体可释之也。凡同异二门者。一法上之二义也。故抄下文释缘起相由十门竟。更总结云。融通亦有六句。一或举体全异具入即俱。二或举体全同亦具入即俱。三或具同异。爰现无二体故（等文）。
    既云举体全异举体全同无二体故。明知一体二义也。然若但取能应之多一。不取所应之二三等者。同异二门别体别法也。何云无二体哉。故知彼二三等诸缘总有二门。若约资助遍应之义边。即此二三等诸缘举体全无有彼本一资应不彻遍之处故。即取为一之所具德。名同体也。然犹不失体用各别之义边故。是名异体门。是即于一法上所望别故。区分二义名为二门。岂有二法别体立为二门哉。问。此义不可尔。前所引今抄处处解释并但取本一上能应之功能。独名同体。未见一处而判直取所应二三等之文。若有其文者分明也出之。若无明证者。何背祖师定判。强构异端哉（是一）又疏下释同体即入云。由此一缘应多缘故。有此多一所应多缘既相即入。今此多一亦有即入（已上）探玄记第一全同之。今抄下释云。谓同体即入由异体成（等文可见）如此等释者。无争唯取能应之一相即相入名同体门之即入。所应之诸缘相即相入名异体门之即入。不可有属同体摄之义云事（是二）若既取所应多缘。直为本一之所具德者。全同相即相入。何是为缘起本法哉（是三）如何。答。大旨如前成申。若唯取能应之功能名同体者。此资应之功能。不彻遍彼所应二三等举体内外欤。名不彻遍者。背佛教通谈云举体全作等之道理。又同异二门互不相摄。故不能二门各摄尽法界（如下引诸文可见）若许彻遍者。何无约资应全取所应名为同体之义哉（是一）但于文证者。抄上文云。要由遍应方自具德耳（已上）要由遍应者。一因应多缘故。此一即具多一故云尔也。即由此一因遍应多缘具多一故。方取所应多缘为自具德。故云方自具德也。指事释正符合此抄意。如上引之（是二）又今抄云。疏此则一一各具一切者○其法界差别无尽法中各各遍应故。随一一各具法界差别法也（已上）若但取能应之功能不取所应之二三等者。不能摄尽法。何云各具法界等哉（是三）又疏下释隐显门云。由异门即入为显。令同体即入为隐等（云云）抄释云。由同异二门义乖故。二门不得并立事。须隐显（已上）若二门别法者。不可云不得并立。何论隐显哉（是四）又同异二门者。由因中待缘不待缘义。即是十地论因缘全集之义也。明知不待缘者。全夺诸缘归因体故。五教章云。一因有力不待缘全能生故。不杂缘力故（已上）由此不待缘义。即有同体门也。若不取应多缘。何云全能生等哉。全取所应多缘。直名同体者。勿论之事也。更有何所疑哉（是五）又五教章释诸法相即门中云。同体一门并摄一切无不尽故（文）又云。此同体中○穷其法界也○初发心时便成正觉（等文）若但无文证哉。况指事释分明也。全非私构异端。思之。次于疏下文同体相入中释者。凡因缘相望。大有二义。若但约所应。则体用各别之义存故。名异体门。若约能资应。则一味和顺之义显故。名同体门。是故纵虽约能资应应以摄所应亦名同体。而以所应必体用恒别故。同体之得名及即入于。并约能应多一以释之。若不尔者。同异二门可难别故云尔也。更至下第七门。具引决择。可加料简也。次于取所应直为本一之所具德全同即入之难者。下别举题可会释之。又发心品疏抄更更有异途释。如下引之。次名缘起本法者。已上任一义旨。料简同体门大意了。但大疏十下抄二十下释及决择释并难见。至下第七门。如次具可引之。更有别义。又遂可抄之。问。疏释同体义云。此一即具多个一也（文）尔者与下相即相入中一摄一切之义。有何别哉。答。此事亦难定。且一义云。即入义者。能成者有力有体。所成者无力无体。故摄所成归能成时。方有即入义。正是事事圆融甚深之极理也。然今云一具多一者。唯因缘相望才论相资之功。未及有力无力等之义理。故只是缘起本法也。问。因缘相望力用交彻之时。由全有力全无力等义故。方得相即入。然今亦因缘相望资应相遍故。云一具多一。岂非由一有力多无力等哉。尔者资应相遍。与力用交彻。有何差别。此同体门尚属缘起本法。彼即入等义方为事事圆融哉。答。同体门与即入门。并虽因缘交彻。而所望不同故。彼此大别也。谓若能生因缘。俱望所生果。论其能成功之时。有力无力等义。历事方显故。取无力无体之所成者。摄归有力有体之能成者。名相即。故知即入门必由因缘果三法相望论其力无力等义也。故探玄记第一云。是故一缘是能起。多缘及果俱是所起（已上）同十三释十地论因不生故缘生故等文。总有五说。第五缘起无碍门云。但因缘生果。因缘相望各有二义。一全有力。二全无力。谓因望于果有于果有全不生。缘必全生生缘必全生故。云因必全生故。云缘不生自因生故○此门有二义。一据力具有不有义。故令相入○二据体有空不空义。故有相即（已上）大疏七下全同之。准此望所生果因缘相资以论能成所成之时。能成者有力有体。所成者无力无体。故得有相入相即义也。然此同体门不如望所生果。但因缘二法相望且论资应相遍之功。以能应之德摄所应之法。方为内具德之许也。既不望所生果故。未有能成所成之义。无能所成之义故。未能力用交彻。何得相即入乎。故见列祖处处解释。述同体门义之时。未见一处言能所成有力无力等又云能生果之文。思之可知。问。且不望所生果。是因缘相望资应相遍者。其义如何。答。因为缘是用也。缘为因是缘也。如是二法对待不相违背。极和顺故。得为能共生一果之法。是名资应也。因相应缘。缘相应于因（为言）例如生一苗则可有因可有缘。所谓谷为因。余金石等非因也。水土为缘。余木杌等非缘也。其故者。唯此谷子相应于水土。非彼金石等是相应法。水土相应于谷子。例可知之。故谷为水土是相应之因法也。水土为谷是相应之缘法也。尔者谷当体自是本谷。应水之时乃詺本谷以为水谷。应土为土谷。乃生应人功。为人功谷。故本谷上具多个谷（已上。喻如同体门）如是因缘不相违背。极和顺故。果能得生一苗。以能生者有体故。能摄所生者。方得即入也。是即第四门（已下）所谈也。至下引决择义苑可见之（已上喻相即入义）以喻例显其义甚显者欤。思之。问。不望所生果因缘相资云事。不可尔。且六相义云。椽是因缘。由未成舍时。无因缘故。非是椽也（已上）况法界缘起者。九世十方同一缘起。全无望所生果以不论能所成之时分。尔者不可有但因缘相望之义欤。加之探玄云。因缘生果。因缘相望。各有二义等（云云）明知不望所生果。则不可有但因缘相望之义云事。又处处解释述同体门义。未见一处而明有力无力等即入义之文云事。不可尔。演义抄十下云。云何异体。一一杀等各有体故。云何同体。差别界体同一体故（已上）既云同一体。岂非相即义乎。答。虽法位是同时。而约所望有别。区分义门。是常例也。谓因缘相资是前也。由因缘资应相遍故。方能共生一果。是后也。因前果后是名义前后。非谓时有前后也。例如十玄门云。问。若一多要待缘成无为。同时为是前后耶。答。缘成故。常同时而先后。所以然者。一即十十即一故。常同时。而向上去向下来故有先后也（已上）是则向上向下。若就法体。则是同时而约义门有先无后也（为言）今亦可尔。准例可知。但于抄十下释者。大疏四上（发心品）释即入所由有三门。谓以法性融通门释中云。同体异体准上思之（已上）彼抄释此文。非是缘起相由门中同体异体。不可相滥也。
    疏。文云。知以一故疏（文）大疏三下。次二偈展转释成。初偈释无一之义。上半相待。而有通同异体。下半缘生。故空则一多相尽矣。后偈上半释前偈下半。无能所作故。无所依从业想生故。是和合。故半释成上半。云何知无能所异业想外无我所故（已上）此后偈者。经云。无能作所作。唯从业想生。云何知如是。异此无有故（已上）初偈者。如疏抄引者是也。
    疏。三俱存无碍义（文）唐经七十六云。尔时善财童子。见摩耶夫人现如是等阎浮提微尘数诸方便门。既见是已。如摩耶夫人所现身数。善财亦现作尔许身。于一处摩耶之前恭敬礼拜。即时证得无量无数诸三昧门。分别观察修行证入。从三昧起右绕摩耶。并其眷属合掌而立（已上）大疏十下云。第二尔时善财下设敬自道已除故。现身等彼。上并是住体遍应（文）抄二十下云。疏上二并是住体遍应者。然此即缘起相由门中三义。一诸缘各异义。二互遍相资义。三体用无碍义。今言住体即诸缘各异言遍应者。即互遍相资。即住体而遍应。是第三体用无碍也。然上摩耶万类殊应。即异体中多。今此善财一类之身。遍对摩耶即同体中多。若约摩耶善财并不分而遍同异虽殊。住体遍应义无别也。摩耶亦是同体一即多。以随所应异。无二体故。自言非一处住非多处住。善财亦是同体多即一。诸处善财即一身前之善财故又二圣互望并含同体异体。以一摩耶应多善财故。此即摩耶为同体。以多善财对摩耶故。即善财异体（已上）抄云。然上摩耶万类殊应者。后经次上云。或现超过他化自在天女。乃至超过四大天王女身（等文）。
    抄。一举体全住下例释（文）问。上十玄门中。或云句数分别。或云句数料简。尔者今亦直可云句数料简。何云例释哉。答。
    疏。四异体相入义（文）问。自下诸门通明即入等玄义者。举因由所成之宗法欤。为当即入之义亦通因由欤。答。亦通因由也。问。此义不尔。凡缘起相由十门。偏明诸缘互相由藉之旨。为玄门之因由因故。虽十门不同。通名缘起相由。其相由者。统要言之。不过三义。一诸缘相望。体用分别而相待相由者。十门中第一门是也。故抄上文云。二相由义。如待缘等○后即异体门（已上）二诸缘互遍应方即相由者。第二门是也。第三门双存前二义。应知。三多由一成故。一有力有体多无力无体等。正是一多相由之义也。如云若无一即一切不成。思之。即今第四门已下。广明用有无体空有。为即入无碍之所以者是也。然即入之义以如是诸缘相由为所以。方所成之宗法。只是无碍之义。全非相由之义。今何云即入之义。亦通因由哉。故决择第三云。有体无体有用无用是缘起相由门。相即相入乃是玄门（已上）又云。何以佛身在后尘中。即以一尘有力作能摄。佛身无力为所摄。无力必假于有力。有力必资无力。缘起义成作相入之所以也。此意但约有力作能摄所入所以。无力作所摄能入所以（已上）又云。有体能成。无体所成。但是缘起相由。作相即玄门之所以（已上）加之义苑第九云。由因中空有之体故。宗中明缘起相即。由因中有力无力之用故。宗中明缘起相入之用（已上）又行愿疏序云。缘起得之而交皎（已上）同记第一释云。先约义缘起相由。后交皎约法也（已上）意云。缘起相由只是约义理明其因由。即入交皎方约宗法（为言）明知即入唯局宗法不通因由者。诸师一同之定判也。今何云通哉（以初心学者多不简别故广引之）答。别约相入相即二种玄门。尤如所引。但约余玄门。则即入义亦作因由。如疏下自配释。可见之问。抄下释结属文云。后之七门从前三生。前三融故。后七必融。故十门一揆也（已上）决择释云。前三正是缘起相由所以。后七乃是玄门将果显因也（已上）果者因由所成之宗法。谓相入相即也。明知后七门中。广明即入义者。只是为显因由中用有无体空有。非谓即入义亦通因由也。但于疏下配释者。且如云。异体相即具隐显门者。以相即之宗必带体空有之因。其体空有之因兼成隐显门故。云尔也。非谓直以相即为因成隐显之宗欤。如何。答。抄下文云。上来九门俱有即入同异四义。因斯四义。以成十玄（已上）明知即入二义。亦通为成余玄门之因由也。谓由异体相入具微细门等。如下疏自释。可见之。又抄上文云。二广狭门别中先辨者。是别门之由（等文）是即于十玄门中。亦可有以此门为因由方成余门之义。尔者即入二门亦准应知。
    疏。如论云因不生（文）问。疏为证异体相入之义。引地论因不生等文。尔者今此因不生之不字但局遮情欤。通表德欤。答（云云）两方若云是遮情者。今此论文明圆经所说缘起无碍甚深观行。即后缘起诸法力用交彻因果相即时。备无力无体之德。指此胜德云不自生等。岂非表德哉。若依之尔者。凡非无不之三字并约遮情者。常途之所判也。今何不尔乎。如何。答。探玄（第十三）大疏（七下）释此论文。共作数量释中。今依缘起无碍门意引为证也。如抄应知。且如大疏云。二约无碍者。但因缘生果。各有二义。谓全有力全无力○此复二义。一约用则力用有相入义○二据体有空不空有相即义（等文）准此案云因缘生果时。能生者全有力全有体。所生者全无力全无体。如常应知。此等并是法界家实德法尔如是。即是如理智中如量境也（云云）故知今云所成者无力无体。其所无之力体全非情谓之力体。正是缘起之力用也。其能无之无字全非除执之语。即是显德之语也。所谓无力之无能显因力归缘力之德。无体之无能显因体废己同他全如虚空之德。若此无力无体之德则缘起不成故。岂非此无字显德之语哉。尔者所无之力体正是缘起法界之胜德。全非情谓之力体云事。亦分明也。例如云以有空义故一切法得成。今依力体无之德方成缘起也。无力无体既以如是不自生不他生。亦准可知但。疏若各唯有力无无力。则准此诸处但云一有因多无力等。并望所生果以论一因多缘力用有无也。以若不望果。则不可论力用有无故。又余处云若无一即一切不成者。此亦可尔。例准思之。答。探玄记云。得此一缘令一切成起所起成故。缘义方立。是故一缘是能起。多缘及果俱是所起（已上）准此上云一缘者。一因也。下云一切者。多缘及果也。故探玄记云俱是所起。其次下即云是即多为一成为一成多是无体等（云云）又一义云。今疏但就因缘明有体无体也。其故者。以本为生果诸缘相望全体形夺故。不别论果也。
    抄。又若不相即（文）问。上明有二过之旨竟。更云又若不相即等。尔者是上二过之外重付别过欤。为当总结上二过欤。答。自上问答至今又释。全是写五教章。然彼两记释不同也。一义云。义苑云。答中初定过○又若下结过。谓自性等者。若二有俱时。成自性常过。二空俱时。成断灭过（已上）一义云。折薪云。又若下别是一义以答前难故。云又若。不即重牒前难以答也（已上）指事云。且如因体由缘显因性空摄同于缘。何者谓若无缘则无因故。心生果名因。无缘果不生。是时不名因。明知此因会归后缘。为不自生。是故缘是有义。无不能摄。因是空义。无不所摄。因所摄故废己同缘。缘能摄故摄因同己。缘体由因显缘性空。摄同于缘○明知此缘会归彼因。为不他生○尔乃由因缘相即故。因缘门中空有二义即现前也（等文）折薪云别是一义者。准此可思。
    疏。七同体相入义（文）决择。疏七同体相入义等者。问。一体法如何立相入玄门耶。夫相入者。自他体在但互涉入故。答。同体之法。凡夫见时。可定同体。圣智观时。同异无碍。是故得立相入玄门也。如菩提场世尊与忉利等处世尊互相涉入。岂不得立相入门耶。若尔还是异体。何名同体耶。答。就本真体全此全彼故。约凡夫解。唯一体故。若不许尔。云何异体之法相即门中许唯一体法耶。彼此异因不可得故。又云何得立法。无定性故。同体相即。准此可知（已上）又次上释钞云。一钱当体自是本一等。又云。如一尊佛（乃本一也）而应多根物既异感。佛必殊形（即多一也）虽应质不一。然本身无二（多不碍本一也）匪唯佛云能尔。抑又法法皆然。故抄云。如十钱为喻。其法界差别无尽法中。各各遍应故。随一一各具法界差别法也（已上）此等已正顺摩耶夫人住体遍应等之疏抄。思之。
    钞。谓同体即入（文）决择云。抄异体相入故合同体相入者。既忉利天根既入菩提场佛身。彼忉利天佛岂不入菩提场佛身中也。相即准知（已上）。
    抄。此有二义（文）初义意。约同异二门唯一故。异体门一多相由。别必可同体一多亦相由。更不待言也（为言）次义异约义门各别故。同体门一多互为缘起。令例同异体相由也。疏又由异体相入带同体（文）决择云如忉利等。毗卢佛身皆入菩提场毗卢佛身中。此菩提场毗卢佛身。更何国佛身中既所入。菩提场毗卢佛。在何国佛身中彼能入。忉利等毗卢佛居然在何国佛身也（已上）。

正和三年（甲寅）五月。于泉州久米多寺谈义之次。草创之。今元享四年（甲子）九月十七日。于武州六浦庄金泽称名寺。更加修饰。然犹有繁乱阙略之过失。并亦待再讲恳谈论之纠正耳。
末资湛睿（通夏三十俗寿五十四）

建武二年（乙亥）九月二十七日。于称名寺再讲重修耳。
湛睿（通四十一俗六十五）

历应三年（庚辰）六月十五日。于武州金泽称名寺二阶之下。拾谈义打集之余暇。令书写此抄而已。
花严宗末资乘均（三七）

演义钞三下纂释第四
演义钞四上纂释上（自下决择第六后半会解第八后半）

  　
　　　　　　　
　　　　　　　
　　　　　　　

第四法性融通门已下

    刊定记第一（末）云。第二德相者。第八回向说者。真如一百门德皆名真如相。又起信论云。真如相大者。具足无量性功德故。此德即是相名德相也。今此将显如所起果故。以如德而名其果（已上）如德者真如十德也。其果者同时具足业十种玄门也。
    问。以法性融通之因由所成之十玄门者。有为无为中何乎。答（云云）两方。若云有为者。既以称性之由显即入之玄义。岂存有为虚相乎。是以刊定记云。真如性既具过恒沙德。真所起事德量亦然。是故此事及德同无为性。非相所迁。非分限所。唯普眼见。非余境界（已上）此事者色心时处身方教义行位等十种体事也。及德者德相十玄也。既云同无为性等。明知非有为也。若依之尔者。无为是真理也。何云事事无碍哉。玄门中有十世门。岂无有为迁流之义哉。答。
    疏。若唯约事（文）问。唯就事门立事事相即之因由之义可有欤。答（云云）两方。云无者事事圆融之因由不可局法性融通门。或云缘起相由。或云神通解等。正是就事门之融通无碍之因由。何云无乎。若依之尔者。今云唯约事则互相等（文）如何。答。
    抄。是知有言（文）决择云。言斯言未当。尔者此唯约但空之理也。阙事理无碍及不空之德也（已上）。
    疏。花藏品（文）问。见所引文全不说称性融通之因。但直明何重引之哉。答。一义云。举宗显因欤。一义云。大疏二下释云。世界成就品题名有两释中第二释云。世即隐覆无为不可坏。法从真性起同无为。法即隐覆有为可破坏。世各不相杂。是其分齐。故感裟婆者对花藏而见娑婆。感花藏者对娑婆而见花藏（已上）抄七上云。二以隐覆释世○今为此释。令花藏刹从无为起。同于真极不可破坏。是故感娑婆下双出不离隐覆之义（已上）准此花藏名为世界者。即显覆有为同无为之义。故知彼世界中所有尘悉是称性无为之尘也云事。故还源观云。二者尘出生无尽遍○故经云。如此花藏世界海中。无问若出若河乃至树林尘毛等处。一一无不皆是称真如法界具无边德。依此义故。当知一尘即理即事。即人即法。即彼即此。即依即正（等文）明知既云花藏世界所有尘。即显此等尘是称性融通也。唐经第十（花藏品）云。花藏世界海。法界等无别。庄严极清净。安住于虚空（已上）今疏以此意故引为证欤。抄三下同时门中释法界之言可见之。
    疏。二事既如理包（文）问。包遍二德者百门中何乎。答。普摄诸法德。是能包也。性常平等德。是广遍也。问。若尔与次又释有何异乎。答。初释意。以二德合为广纯之一边。由但约义意故云变坏狭相。次又释意。以二德如次别配纯杂广狭。准此可云又广狭也。广字含遍容之二义云事。今释为明证。具如抄三下释列名中。私料简之。
    抄。明真如具百门之德（文）唐经第三十说如相回向顺如之行竟。次对如广辨中举百德。彼疏摄为十德。谓初十是初地遍行真如德。今用三德也。次十是第二地最胜真如德。今用一也。次十是第三地胜流真如德。今不用也。次十是第四地无摄受真如德。今用三德。次十是第五地类无别真如德。今用五德。次十是第六地无染净真如德。今无所用。次十是第七地法无别真如德。今引四德。但抄合为二。故已上总成十四种也。次十是第八地无增减真如德等。今全无所用。
    抄。一譬如真如（文）初门有二德者。第四真如中云。譬如真如与一切法而共相应。善根回向亦复如是。与诸菩萨听闻修习而共相应（已上）第五真如中云。譬如真如与一切法不相舍离。善根回向亦复如是。摄持一切世出世法（文）。
    抄。二譬如真如（文）第二门二德者。第四真如中云。譬如真如性常平等。善根回向亦复如是。于诸世间修平等行（已上）第五真如中云。譬如真如普摄诸法。善根回向亦复如是。尽摄一切众生善根（已上）。
    抄。三无所不在德（文）第二真如中云。譬如真如无所不在。善根回向亦复如是。于一切处悉无不在（已上）问。第七真如中亦云。譬如真如无所不在。善根回向亦复如是。十方三世诸佛土中。普现神通而无不在（已上）尔者今抄指何德乎。答。
    抄。四不离诸法（文）第四真如中云。譬如真如不离诸法。善根回向亦复如是。尽未来际不舍世间（已上）第五真如中云。譬如真如与一切法同其体性。善根回向亦复如是。与三世佛同一体性（已上）。
    抄。五无有分限（文）此二德者俱是在第□真如中。但今无有分限者。经无此文。故决择意云。经云。譬如真如遍一切处无有边际（已上）即是无有分限之义也（云云）又经云。譬如真如恒守本性无有改变。善根回向亦复如是。守其本性始终不改（已上）问。以无分限等义如何成隐显门哉。故刊定记云。四由诸体事各有同法性中性常随顺德。及恒守本性无改变德故。可随应有隐显德（已上）意云。随他故隐。守性故显也（为言）此释尤有理欤。如何。
    抄。六普摄诸法德（文）决择云。广狭微细二中。普摄诸法合为一德（已上）是即两用一德也。
    抄。七毕竟无尽（文）第五真如中云。譬如真如一切法中毕竟无尽。善根回向亦复如是。于诸众生回向无尽（已上）。
    抄。八与一切法（文）决择云。相即托事二中。与一切法同其体性合为一德（已上）。
    抄。九遍在昼夜（文）第七真如中云。譬如真如遍在于夜。善根回向亦复如是。于一切夜放大光明施作佛事○遍在于昼○遍在半月及以一月○遍在年岁○遍在成坏劫○（等文）决择云。准中昼夜年劫以为四德。此摄合论但云二德（已上）
    抄。十性常随顺（文）第一真如中云。譬如真如性常随顺。善根回向亦复如是。尽未来劫随顺不断（已上）但今云与一切法恒共相应者。此亦中无此文。故决择意云。第五真如中云。譬如真如与一切法无有相违。善根回向亦复如是。不违三世一切佛法（已上）既云不违三世。故知是常恒相应之意也（云云）然有一义云。前同时门云与一切而共相应故。今亦再用此一德。故刊定记云。五由此彼事各有同法性中与一切共相应德故。相重有主伴德（已上）准此可知。问。若尔今疏云恒相应。抄亦云恒共相应。共有恒字。是显三世常恒相应不违之义（见）然今所引文并但云共相应而无恒字。何慥当哉（是一）何况若再用一德者。即阙一德。何抄上文云十四种德哉（是二）。
    疏。五如幻梦者（文）问。十因中第五六者。但以喻重显前唯心所现等义。为当更明别义欤。答（云云）两方。若云但以喻重显前四因义者。法界圆融之因由无量中。略提十类。此十类者各别因由。更不可有彼此相涉之义。故疏上文云。十中随一即能令彼诸法混融无碍（已上）如解释者。不借唯心所现等四因。但用如幻梦之一因可有为无碍因由之义（见）若是法喻别更非别义者。争有此等道理乎。若依之尔者。喻有五义。法亦有五种。其法五种者。自当前唯心所现等义。此外有何义更以幻喻可显之耶。如何。答。会解云。疏犹如幻师等下。疏就法喻中各开五法。如结一巾幻作一马。一有所依巾。二幻师术法。三所现幻马。四马生即是马死。五愚小谓有。初巾喻法性。二术喻能起因缘。谓业惑等。三喻依他起法。即众生等。四喻依他无性。即是圆成。五喻取为人法。今菩萨反此故云解了。评曰。今云幻师能幻即第二义故。合中约能起业缘也。今云一物为种种等即第三义所幻诸法故。下合云一异无碍。若约行人。了此从业缘现。所现依他等法无性故。令缘起无碍有此一异无碍者。即同前缘起相由门也。若了此从缘无性以法性融故无碍者。即同法性融通门也。若但了无性一异不定故令无碍。即同法无定性门也。若了业幻无性全真心作。即同唯心所现门也。故五六约喻。前四约法。尔故前疏云前六通约法性为德相因也（已上）大疏八下（十忍品）云。然开此梦义亦有五法。一所依。谓悟心以喻本识。二所因。谓睡盖以喻无明习气。三所现。谓梦相差别以喻缘所起法。四此梦事非有而有。但心变故非现前法。五令梦者取以为实（已上）以此梦以外同前四门。准上幻喻可知之。但于十中随一等释者。今用如幻梦等喻者。为令人直了知无碍宗。未必为显唯心所显。于义但其所以外之法理自当前唯心所现等义（为言）如例法花经法譬因缘之三说。虽是三根入门有异。其譬喻品三车四车之外说自合前方便品之法说。谓方便品所说之一乘外更有喻品所说之一乘欤。准例可知。一义云。正见摄科释。先明幻中云先喻后合。后明梦中意亦同之。故知当门自有法合。何远合前四哉。是即合五六各别自成事事无碍宗之因也。谓如决择云。如人遥指树下有水。余人不信乃曰。树有白鹭。故方能令彼人信有水。（云云）具如前法无定性中引。凡因由者。举所立宗有便之事。令人信所成之义也今亦可尔。欲令人信事事无碍故。若有少分而花顺无量道理之事。举此令例知圆融之深义。然其中如缘起相由法性融通等者。亲成无碍。余因多分但举相顺之法。令例显无碍之宗义欤。故知五六亦各别因由也。况下释因无限中。以前六门为六种各观行哉。可见之。
    抄。明知业即幻师（文）问。文意如何。答。花藏品以众生业力喻幻师咒术。故知疏云业幻者。业即幻师也。问。纵虽欲显业即幻师之义。何必强安明知之言耶。答。此有深意。谓有难云。若约喻者。幻师是实人而非幻人。但所作事是幻法也。若幻法合则亦业因非幻。但可所生果是幻耶。故今为会通此伏难。广引花藏品·中论·及十忍品诸文也。意云。能生业·所生果。并是幻也（为言）会解云。言又如中论等者。问。今云如幻为能幻之师如幻耶。答。二皆如幻。下疏云然缘亦从缘故因果俱幻。中论云譬如幻化人复作幻化人即斯意也。钞释云。谓有难云。若以第二惑为缘令第三依他为无性者。第二业惑应当是实不从缘起。故今释云。亦从缘起。谓业从惑生。惑由虚妄分别。卒主无住皆托因缘。故引中论因俱寂。故论合云。如初幻化人（乃至）则名为业果（已上）。
    抄。昔人云枕上（文）决择云。即是唐宋类诗中春梦诗也。乃古今岑参所作具云。洞房昨夜东风起。遥忆美人湘江水。枕上行时春梦中。行尽江南数千里。上之两句非此所用故抄不引（已上）。
    疏。六如影像（文）问。十因中第六名如影像欤。名如镜像欤。答。会解云。决择云。影字寻钞自知。今亦谓合云镜像。故疏以二义释之结云。故一切法互为镜像。此是喻体喻一切皆如镜如像。如镜时为能现。如像时为所现也。故钞中拣去但取像喻。以况性空虚无之义。今疏正取即入自在。一切法皆具镜像二义也。既释之与结皆约镜像。何得标名乃云影像耶。故知必错尔（已上）会解既引用。决择助释显义。明知两记共以为镜像为正也。问。上标列及今疏·抄·贞元疏。同标名云影像。岂皆是错乎。但于释结皆约镜像。何标名云影像之难者。准十忍品。初标名云如影忍。而下释中云。譬如日月。男子女人。舍宅山林。河泉等物。于油于水。于身于宝。于明镜等。清净物中。而现其影（等文）疏八下云。文具五法。一日等为所依本质。二于油下明能现之处。上二是缘。三而现其影下明缘之所起。四影与油下明有之非有。五然诸下愚小谓有（已上）初本质者。若别喻菩萨现身。则日等喻悲智愿等。若通喻一切法。则日等喻因。次能现中。大疏云。然此文具摄论三喻。一以油水对上日月为水月喻。喻于定地所引境界。以水有润滑澄清性故。镜等影像阙此润等。喻非定地。二以于身对上日月为光影喻。身映日等而有影故。弄影多端故喻于诸识。三以宝镜等对上男子等为影像喻。喻非定地果报。以镜中影像离于本质别现镜等之中故。喻于果与因处别（等文）准此经文并疏配释。摄论三喻中影像喻。今亦纵虽别释总结并约镜像。而其标名可云影像喻（见）如何。答。
    疏。略有二义（文）问。今云含明了性者。色声等诸法悉含像虑觉了之性欤。答。经云。知一切即心自性。论云。智性色性本无二故。若依此等经论。无非其义。但今释意以诸法为能现之义边。如明镜影像故。云含明了性。非必谓含开觉了别之性欤。问。若尔何故疏释含明了性之所以云一心所成故哉。圆觉略抄四上云。疏总该万有即是不云摄归（已上）今疏全同此抄意欤。何况法相当体便是一心。以本是心故为能现。尤有其理。然有何难不许之哉。加之下云分别所现如影像故。明知缘虑明了为能现之镜云事。如何。答。
    抄。然约境像喻（文）会解云。故抄中拣去（等文如上引）意云。自下简滥也。谓若有问云。疏先标名云如影。次释中虽云略有二义等。而但云分别所现如影故。尔者与十忍品如影忍具摄论三喻中镜像喻有何别哉。故今释云。约彼镜像喻。则以镜与像是别事故。如影忍之影无能现镜之能。但取所现之像。以况性空虚无之义也。故十忍品说此忍有法喻合。彼疏云。初法中有十一对分三。初七对双遮显性以成止行。如影无实故。二非修下二对双照性相以成观行。如像虽虚而现故○三虽常下二对遮照无碍成双运自在行（已上）准此应知。然今疏云。如影像者。一切万法悉如影像。所以者何。一切万法皆有二义故（云云）如疏应知。故今抄释云合取即入自在等也。抄文仿□故具引示。
    抄。镜不是像（文）大疏八下（十忍品）云。三以宝镜等（等文如上引）抄十八上云。疏三以宝镜等对上男子等者。释第三喻○此摄论意。对前水月等定地境故云非定地。则镜喻于因。故云谓无明等本质喻缘。影喻果报。故净名云。是身如影从业缘现。又镜喻本识如来藏性。本质喻无明业等。像喻果报。如问明品。若将镜像别喻现菩萨身。则镜等喻菩萨本。质喻机。像喻菩萨所现之身（已上）此三释中初二共是摄论意欤。
    抄。彼云然诸众生（文）问。文意如何。答。此如影忍释中文。具五法（云云）略如上引。今引第五愚小谓有之一段文。准大疏分三。初示执着相。谓于彼此有无为定执故。次远物近物等者。举影正义以显上为是执。不知此影无远近故。抄十八上云。疏不知此影无远近故者。即释经中。影不随物而有远近。如执镜临池。池中月出。而此影不近。天上之月去地四万二千由旬。影落潭中而不远。以喻菩萨远在他方恒住此故。虽在此处常在彼故。安有远近之异相耶（已上）次菩萨摩诃萨等者。法合中。
    疏。七因无限者。刊定记第一（末）云。先通辨德相因○谓佛菩萨从初发意修诸行时。一一皆与法性相应常观诸法。若同类若异类若同体若异体。若杂染若清净。相虽差别其性是一。问。付明因无限。其义者旨归·大疏为全同。为当不同欤。答两方。若云同者。旨归合果德于无限中故。争同佛证穷之外别所立因无限义耶。明知彼此可不同事。若依之尔者。今疏主所立专依彼旨归等。尤可云彼此同。如何。答。一义云。探玄·旨归少有开合。谓旨归但立因无限。不立佛证穷。探玄具立二种。故会解记释上标列中云。旨归合果德于因无限中○探玄因果开成六七。意云。探玄昔时因行名因无限故。此外别立果德圆极故。即今大疏正依用之。旨归意。佛地以德善根成圆融无碍之因由故云因无限。非是昔时因行名因无限。以因由无限善根表显无碍义故。云尔也。旨归云。八因无限故者。明此皆由无限善根之所起故。谓佛地善根所起之法妙极自在。是故一即一切无所障碍。下文云。以一佛土满十方○无比功德故能尔。解云。无比功德故者出所因也（已上）会解记释今疏所引文云。疏无比功德等者○即前钞云。即约德相之文。此晋经也。然据旨归此证在因无限中。彼解云。无比功德者出所因也。意以无限善根为比功德以此为因。即因由之因也。若今疏第七即昔胜因此。亦探玄自改以分因果之殊。今疏所用尔（已上）但于今疏专依旨归等云难者。参用探玄·旨归。非纯依一文。何局执乎。问。如所立义者。探玄·旨归自成相违欤。然探玄标列十因。唯释缘起相由竟。即总指云。余门如旨归中说（已上）若许探玄指昔时因行名因无限者。旨归说之因无限义。必可彼此全同。若是彼此不同者。争可指同之乎（是一）若云因无限之因字是因由之因者。只是词之字也。岂非无用乎。余门得名有如是例乎。若云无者。何但此门独如是乎。尤可云由唯心所现故等也（是二）若云昔时胜因无限量故。今玄门即入自在者。得名中体事显然也。若非因字指因行。亦无限之言非别有事物。尔者于标名中但词之字。而不举事物之体。岂可然乎（是三）但于旨归释者。标云因无限。释云无限善根。虽文言上下以善根字释因字（见）尔者此因位善根无限为因由令无碍融通。更非所遮。如何。答。旨归云因无限故。探玄记改名无限因生故云。然旨归释云。明此皆由无限善根之所起故等（云云）由字释因字。无限善根者释限之字也。故者即释故字。若云昔时因位无限善根故名因无限者。何故次下释云佛知善根所起之法。岂非转释上云无限善根等文乎。明知果位善根无限量故。所起之法可多自在也（为言）然探玄记中。此一门开为二义。谓开取果德妙极自在之义边。别立第七果德圆极故。开出无限善根之一边。别为第六无限因生故。以旨归约因由之因故。因字安上。以探玄约昔因之因故。因字安下。尚恐滥旨归故。加生言显因果之因也。若云旨归全同探玄者。何如是改作乎。况旨归中。初云佛地善根等。后所引经云无比功德。立义此证共约佛地功德善根。全无约因位之文义。既解释中不见其义。何强加妄会乎。但于探玄标列十因竟。总结云如旨归中说。指让之故可彼此全同云难者。探玄不立如梦现见故。旨归不立果德圆极故。此二因之出没彼此有小异。故会解云。旨归合果德于因无限中（云云）正是彼此开会不同之随一也。是则多分同故指让之。岂可强会全同乎（是一）次于余门得名无如是例云难者。旨归云。一为明诸法无定相故（已上）探玄云。各唯心现故（已上）为明之二字。各之一字。何云但局一门余无如是例乎。例准知之。次于标名中但词之字而不举事物之体云难者。无限者无限善根也。岂非事物乎。次于以善根字释因字云料简者。既云由无限善根之所起故。与上标云因无限故之言。次第挍合之妄会之至。自知是非更不足言者乎。问。若尔何故清凉标名云因无限。而释中云昔在因中等乎。是则全写旨归立名而释昔在因中等。明知旨归意指因无限。善根之因无限也。若不尔者。清凉解释尤难会乎。如何。答。今疏主参用探玄·旨归故。名用旨归。义依探玄。例如十玄中广狭门。名依贤首立。然兼含摄纯杂之义。是则虽贤首改易之。而清凉还兼摄。今疏上文云然此广狭名纯杂者。准例可知。
    抄。如一慈门（文）唐经第四云（沙严品）复次普兴云幢主水神。得平等利益一切众生慈解脱门○而说偈言。清净门刹尘数。共生如来一妙相。一一诸相莫不然。是故见者无厌足（已上）大疏二下。第七主水神长行十法。一无缘大慈是曰平等○偈中第一偈前半辨一相因果。次句例余。后句辨益。初言清净者。离过无缘故。门如刹尘数者。随宜利乐故。以慈为因得妙相果。以相为因得无厌果。然如来相有纯有杂。此就纯门。若以杂门。则随一相一毛皆收如来法界行尽。亦相相皆尔。纯杂无碍因果相融。圆成非分成故。佛一相一毛即同法界无有分量。今此神从一慈门入无尽相耳。此约十身之相。若三十二相因。但说一相一因。如智度·瑜伽等论。涅槃大集等经。至相海品当引（已上）抄六上云。疏文有二。先消经文辨十身相。后引经论辨三身相。今初。言纯杂无碍无碍因果相融者。然如来亦具四句。一一因一相。二因一切相。此皆纯门。三一切因一相。四一切因一切相。皆是杂门。正纯恒杂。杂而常纯。故云无碍。由因无碍。故得圆成非分成。以一切纯杂无碍之行成一相故。故此一相即同法界。况因果交彻。因中有无尽之果。果中有难思之因。若三十二相下。第二引经及论说三身相。唯语化身（已上）智论三十二。瑜伽四十九。涅槃二十九要者见之。
    疏。八佛证穷故者。问。佛证穷故者。德用中何乎。答。疏上文云。八约果德。唯是德相（已上）付之佛所证穷广可通自利利他之功德。何必局自证门之德相乎。是以今疏云得如性用。抄云有大用耳等。如何。答。抄引普贤行品两文竟。即释成通德用之旨。但佛智证穷法界。以始觉还同本觉。但是本本之真。不见新新之相故。所起业用全是法界大用。法尔如是故。用亦称德。即抄云但得成佛法尔能尔者。正明此意也。故决择云。抄但得成佛法尔能尔者。释成唯德相也（已上）且如彼因位菩萨。以无明未尽障隔真如故。未得证穷。仍所起大悲应用偏属机缘故。亦不可云得如法界性之用。即今标名但云佛证穷等者。此之意也。例如晋经第八（须弥偈赞品）云。牟尼离三世。相好悉具足。于住无所住。法界悉清净（已上）探玄第五云。若无明未尽。障隔真如。令修生德未全同真。故有生灭。今即还此始觉同本故云悉净。故不生灭也（已上）准思可知。依此义故。佛证穷所起业用亦属德相也。
    疏。及不思议等解脱（文）问。不思议等者等取何等乎。答。今具引经文并疏释。自可见之。唐经四十七（不思议品）云。佛子。诸佛世尊有十种无碍解脱。何等为十。所谓一切诸佛能于一尘现不可说不可说诸佛。出兴于世○转净法轮○众生受化调伏○诸佛国土○菩萨授记○去来今一切诸佛○去来今诸世界种○去来今一切神通○去来今一切众生○能于一尘现去来今一切佛事。是为十（已上）大疏八下云。三无碍解脱者。明业用解脱。智论菩萨有不思议解脱。诸佛有无碍解脱。所作无障。脱拘碍故。故各于一尘顿为微细作用○则包含该摄。是以名不思议（已上）抄十八下无释。准此今举菩萨不思议解脱等取诸佛无碍解脱欤。或举总名等十种别相欤。十地品疏抄释。因明中有此例。可见之。

第四教所被机

    疏。若明能应（文）问。今举能应十身圆音有何意乎。答。抄二下云。无论凡圣许见十身不局地前地上之别（已上）准此亦可云无论凡圣许闻圆音。故知今云十身圆音者。十身及圆音欤。为对简三乘教。为地前机现化身说三乘。为地上机现报身说一乘故也。
    疏。一无信非器（文）问。出五种非器中。探玄初以依傍此经求名利之类名。违真非器。次以诈现大心伪修邪善之类名背正非器。更不立无信非器。然今疏合此二类总名违真非器。列立无信非器。有何意乎。答。二师除加各有所存。且探玄意。今论器非器。且依凭此经之者故。一向无信者不及所论。仍约初时开违真背正二种。不立无信也。清凉意云。虽一向无信亦是非器故。立为一种。但违真背正约初时终时虽有小异。约其人器全是一人上所具之非故。合为一种。此亦一理也。何必互是非之乎。问。且依探玄。复显所为中。第五违为者。诸凡愚外道阐提悉有佛性。久违成佛（云云）既所为中通取凡夫外道。何今出非器中。不举一向无信之外道乎。准知今疏释尤有理欤。如何。答。
    抄。论云一不正信（文）大疏六上云。若以着心随声取义有。一不正信。心随无解不称实故。二退勇猛。不能亡相违趣实理故。三者诳他。以己谬解为人说故。四者谤佛。指己谬解是佛说故。五者轻法。以浅近解解深旨故。谓法如言不殷重故（已上）。
第0章     疏。此经不入余众生手（文）问。今云余众生者。为局凡愚。为通三乘等。答（云云）两方。若云通者。今见五种非器之证文。各局当位全不见余（见）然今云上三皆是凡愚。即引下文云此经不入等。明知不可通四五之二非器。岂非局指凡愚名余众生耶。若依之尔者。探玄记十六云。不为余人者。简非器。但余有三种。一凡夫。二二乘。三权教中初住菩萨（已上）广通三乘（见）如何。答。出现品（卷第五十二）显名受持分中。辨定法器有法喻合三段。初法说中两处云。不为余众生。次合中云。此经珍宝亦复如是。不入一切众生手（已上）即今所引者是也。下正为中引上法说中文。彼疏释云。不为所谓权小乘可思议。历次修故。名余众生（已上）今疏下文亦云。即通指前五（云云）全同探玄。故知今引逼文且证义也。问。今云手者何乎。答。大疏九上云。有圆信手能受众行故。上为之权小于斯不尽能受。是故不为○亦有人以信解行证皆有手义。以后后破前前。亦是一理（已上）探玄以七义释之。可见。
    疏。五守权非器（文）问。今云权者五教中何乎。答。通指前四教云守权也。准下疏释。正为及引为可知之。
    疏。又能遍达诸教（文）探玄记第七云。又普贤诫众云。普贤境界清身。我今演说。仁谛听○以卢舍那周遍尘方。普应法界一切群机。若彼别相称自根器。但各见自所见闻自所闻。皆不见他所见不闻他所闻。此普贤机乃见一切所见闻一切所闻。皆尽卢舍那能化分齐。故云普贤境也（已上）。
    疏。约未悟入（文）此二句通伏难。如抄释可知之。问。若尔出狱生天之后。耒得十地之前。云约未悟入欤。答。既根云地狱天子闻天鼓说法顿趣十地。乃是正为。今约前身熏种之时故属兼为。问。彼时闻经不信。谤经即堕狱。应属远为。何名兼为。兼为之根约信向故。答。地狱天子而有二类。一者谤经属远为。二者戒缓当兼为收。故无其失（已上）问。唐经四十八随好光明功德品。说转报生天中。示宿因云。诸天子。汝以心不放逸。于如来所种诸善根。往昔亲近众善知识。毗卢遮那大威神力。于彼命终来生此天（已上）疏八下云。初示宿因。谓昔近善友必闻普法成金刚种。心不放逸显曾修行。种诸善根通见闻等○此中略无堕狱之因。谓虽修乘戒行宽故（已上）既经云心不放逸等。疏云略无堕狱之因。今有何依凭辄判云有二类等哉。答。经说天子狱报云。成就阿鼻地狱极苦众生（已上）经虽不正说堕狱之因。而唯此狱报推其业因。应是由不信谤经。故今抄次下云。地狱天子或由谤故堕于地狱（等文）是即准法花常不轻品如是释欤。又愚案云。经广说闻法之益中。正明劝教云。但由于汝颠倒恶业愚痴缠缚生地狱身（已上）既云颠倒愚痴。应是不信谤法欤。例如十重配三毒时。以谤三宝属愚痴摄。今亦可尔欤。但于决择有二类之释者。今疏抄以地狱天子属兼为摄。而下抄亦属远为故。又经正示宿因云心不放逸等。示狱报云成就阿鼻故。可有多类（为言）问。经正云颠倒恶业○生地狱身。何故疏云略无堕狱之因哉。答。
    疏。借其三乘行布之名（文）问。圆经所说行布门者。圆教自所具之义门欤。为当借三乘之名相欤。答。决择云。良心圆教兼具行布。正宗圆融十定之中具德宗故。十地之中十地隐其圆融彰其行布。乍观名相似唯行布所以名借。又解。若就真证道唯是圆融。若随根宜教道通于行布。故上疏云。行布是教相施设。圆融是理性德用。所以名借（已上）又抄七上云。若离圆融非圆教法。若无差别无可圆融（已上）。
    疏。后因熏习（文）自下有异本。一本云。后因熏习方信入圆融。离此普法无所归故。权教极果无实事故（已上）一本云。后因熏习方信极果。无实事故入圆融。以离此普法无所归故（已上）如此两本并虽于义无违。而前本顺抄所构释故应为正也。
    疏。四权为即是二乘（文）问。权为者权化二乘为所被机故云权为欤为引实类权形化作故云权为欤（是一）又探玄记云。四转为者。谓二乘以根钝故。要先回入共教大乘。舍二乘名得菩萨称。然后方入此普贤法（等文）今何不立转为而言权为哉（是二）又花严海会亦有小心众生者。抄十四上定判也。明知可有实类二乘。今何但云权示哉（是三）如何。答。会解引探玄记竟即释云。评曰。据此二类声闻五百非所被之机。六千虽是所被。然非罗汉之器。显是回在共教中来也。故教章云。六千比丘非是前所列众。此等皆是已在三乘中令回向一乘故作此说。今清凉不取此说故改为权为。谓合取二类声闻共作能为也。以此二类皆权声闻而正为实也○然则贤首不许声闻直入一乘故名转为。清凉许声闻直入一乘故名权为○问。花严当会有实声闻否。答。但有能为之权声闻。其实声不在当会。若是渐机次第至法花会入。今约不言之扶。或于佛世或在未来○以华严无量声闻二祖意同。但展转入与直入别。尔展转入者。正在声闻时不许见闻转为。菩萨方许见闻下种后入一乘也（已上）。
    疏。所谓二乘堕无为坑（文）问。出现品中。二乘堕无为坑等（云云）尔者说定性无性之二种性欤。答。探玄记十六云。若直着此久似。初约定性二乘。后约无性凡夫。故二处不可生也。若据后久合不舍生性。则知非究无。以此二位约现在说。若约当来皆悉能生也○故知定有也（已上）大疏九上云。先简后收。无为正位一堕难出故喻深坑。又无悲水取灰断故。如后地狱。邪见拨无含爱澓烂。皆喻于水不害善根。又阙土缘。非生处故。后收言无厌舍者。上据现恶阙缘。令生厌怖。直进一乘。故除二处。而同有佛性。久久当成。不厌舍。是知现恶明无则无恶必有（已上）刊定记一（末）云。无厌舍无非毕竟无生长和养菩提涅槃故。
    疏。谓谤虽堕恶（文）决择第二释疏序见闻为种之文。广有问答事。是至要可见之。
    抄。又大般若中（文）大般若五百四十四（地狱品）云。五无间业虽感重苦。而不可比毁谤正法（已上）。
第0章     抄。但以曾发菩提心故（文）唐经十八（离世间品第三十八之六）云。复有众生慢心所覆。诸佛出世不能亲近恭敬供养。新善不起。旧善消灭。不应说而说。不应诤而诤。未来必堕险难深坑。于百千劫尚不值佛。何况闻法。但以曾发菩提心故。终自醒悟（已上）。
    抄。无情之境亦是所被（文）问。花严海会中。非情草木列坐法席。可有闻经之义耶。答（云云）会解云。钞言被非情等者。此约情非情法性圆融故。说非情有性为所被。非是非情自有佛性今得作佛。故下钞（云云）无情成佛是约性相融。乃至非谓无情亦有觉性同情成佛。若许成佛。即能修因。无情变情。情变无情。便同邪见（已上）刊定记一（末）云。此中总想现为当为四生六趣外道阐提。一切皆尽无一众生非此所为○此犹且约行性而说。若依法性非情。亦是此经所为。所以者何。情与非情。其性一故。摄相归性。相亦无二。是故但被有情则为已被非情也（已上）。

演义钞四上纂释上
演义钞第四上纂释中（尽第三通取四法体）


　　　　　　　
　　　　　　　
　　　　　　　

第五教体浅深

    问。何必从浅深辨释之乎。答。既体性难思故。若自非从浅至深。争明无尽教体乎。例如探玄记第十六云。问。此中所现众生成佛。为是约事。为是约理○答。此是别教中义。若不约诸宗分别。无由得解○若于人天位○若小乘教○初教○终教○顿教○圆教（可云之）
    疏。十中前五唯体（文）问。付体性料拣。且前五通性之义可有耶。答。疏云。唯体（文）付之。通摄所诠体中。广摄理事。显义体中。云花严性海云台宝网同演妙音（已上）此等诸门意并通理性。岂但局体乎。答。今见诸门料简。并约立科之总意。不约别科中细释等义。且摄境唯心体说听四句中说听全收。岂是三乘乎。何未入实乎。然今云前七通三乘等。又下疏释第七会缘入实体云。前来六门同入一实（云云）正是约总科意也。不可妨彼诸门中。皆有圆实义也。例今亦尔。只是立科之总意也。更非遮细释时。傍通圆实义欤。抄次下云前前无后后等。准此可知。
    抄。相举于外（文）问。抄六上云。性主于内。相据于外（已上）今云相举。何为正乎。答。今抄诸本一同之相举。而举据音通故。是传写误欤。问。抄六上亦云。性亦通事理。谓火热性。水湿性等。是事性故（云云取意）今何云唯约于理乎。答。私云。若性相对论。则体性不分故。性中亦有体故通事理。若体性对论。则可如今释欤。思之。
    疏。又前四通小（文）问。十门教体中。几门通小乘乎。答。疏云。前四通小（文）付之。依今解释。广检小乘部。唯就名等教判。尔者。今清凉大师之解释。依凭在何耶。答。实虽小乘部中不见其义。而今疏下释第四通摄所诠体中。引瑜伽论竟。即释云。此明教义相成。若不诠义。教文何用（等文）此义不可局大乘。以理推之。尤可通小故。今云尔欤。但一义云。
    疏。前七通三乘（文）问。付教体十门。如何分别一乘三乘耶。答。疏云。前七通三乘等（云云）付之。第七会缘入实门意。会前六门之相。入今一真之实理。正是一乘之实义也。何云三乘乎。况今抄云。以会缘入实归一实理。即一乘故（已上）又云。七八虽一乘。七多顿教（等文）云道理。云解释。第七门是一乘也云事分明也。加之。抄下云。于后三重料拣等（云云）意云。总有四重料拣中。第二大小乘料拣。以小不至后大故云前无后。以大必该前小故云后兼前。第三一乘三乘料拣。以三不至后一故云前无后。以一必该前三故云后兼前。第三同别料拣。准此可知。然若第七会缘入实体属三乘摄者。唯三可无一。何抄云以会缘入实归一实理即一乘故哉。如何。答。准会解意作两释。若依疏文。则既云前七通三乘。是即前七通约一乘三乘（为言）谓如前四法及第五显义体。第六唯心体并通三一云事分明也。但第七门中。既云前来六门同入一实故（等文）明知。其所入所归之一实。正是一乘。而今约所会必通三乘。故云尔也。若依抄一段三处文。则疏应云前六通三乘。后人误作前七（云云）已上会解意也。一义云。抄既云七多顿教中义等。明知。少分含始教。故疏下释第七门有二义中。初以本收末者。全是法相宗意也。第七门通三乘云事分明也。尔者。抄释非相违。故疏文不可云后人改作。况抄亦牒释三前七下等故。余文自可会之。
    疏。后二唯别教（文）问。教体十门中。第十海印炳现体者。可通同教等乎。答。可局别教也。付之。还源观云。海印者真如本觉也（已上）即次下广引起信论释成之。既以真如本觉为海印定之体。引起信论释成之。岂不通终教等耶。加之。大般若·大集等经中。盛说海印三昧。此岂悉别教一乘乎。尔者。何释唯别教乎。答。决择云。泛论本觉可通同教。若作海印定体唯属别教。似谈假者可通诸众。若作万乘唯因一人（已上）问。此释尚不明。若作海印定体唯属别教者。大般若等经亦唯属别教欤。
    抄。谓七八虽一乘（文）问。疏但云前八约同教。而抄中先别释七八。云属同教。后通释云前八皆同。有何意哉。答。一义云。会解云。抄谓七八虽一乘者。纵之同名一乘。夺之是同教一乘。尔此约深义。乃一乘同也。言前八皆同者。约广义。此通该诸乘同也（已上）此会解记第八。约释义理分齐中同教。其第三同教云。圆教与终顿二教义类相似。故云同也（已上）又云。余三义诸祖共有同顿。同实清凉新加。唯约一乘深义说也（已上）今抄先别释七八。云属同教者是也。第一同教云。若教乘中谓同教一乘者。要一乘三乘和合不异○（此约一三具故名同。已上）今抄云前八皆同等者是也。疏云。前八约同教者。意含此二义。故抄主更简别也。一义云。此通伏难欤。谓有难上料拣三一中。云前七通三乘。今何云同教一乘乎。又云后三唯一乘。今第八何离为同教哉。故今会通之。先别释七八是同。后通释前八皆同欤。
    抄。于彼三重料拣（文）决择云。问。前四通小。前七通三乘。前八约同教。既皆言通。应知。通大。通一乘。通别教也。若许皆通。何云前前无后后耶。答。不据所料拣教体。前无后故。但约能料拣义。前无后故。小乘后六。三乘无后三。同教无后二。故作是说（已上）一义云。会解云。此亦约总科意也（已上）上体性料拣中抄之。可见。
    疏。谓佛语言（文）问。今别显其相。云唱辞评论者。正别显相。从微至着四字。即四别也。次云语音语路等者。正明教体。谓唱号等时。语言语路等（云云）。
    疏。发智论中亦同此说（文）问。发智论意。以语声为佛教体欤。为当如何。答。今疏举语业为体竟。发智论中亦同此说（云）付之。正披发智论。问佛教名何法。答名身句身文身等。明知。发智论以名等为佛教体。是以探玄记·刊定记。并以发智指同名等为体之义然今疏主非但违本论所说。亦招师资相违。如何。答。此事肝要抄海印抄有论义。可见之。今直引本文。发智论第十二（业蕴第四中表无表纳息第四）云。佛教云何。答。谓佛语言·唱词评论·语音·语路·语业·语表。是谓佛教。佛教当言善耶。无记耶。答。或善或无记。云何善。谓佛善心所发语言乃至语表。云何无记。谓佛无记心所发语言。乃至语表。佛教名何法。答。名身·句身·文身。次第行列。次第安布。次第连合。契经应颂记说伽他。自说刃缘譬喻本事本生方广希法。论议名何法。答。名句身文身。次第行列。次第安布。次第连合（已上）。
    此论含二义。初云佛教云何答。谓佛语言等者。是语业为体之义也。后云佛教名何法答名身等者。是名句为体之义也。然婆沙论中亦有多说。有说。名句为体。即会语业为体文云。依展转因故作是说（云云）有说。语业为体。即会名句为体文云。但显佛教作用。不欲开示佛教自体（云云）爰评家意取语声为体。以为正义也。并如抄下具引。然既发智论是本论。娑沙是末论故。清凉准末论之所评。探本论之实义。指同语业为体之义。尤有其谓欤。但宗家意依萨婆多宗。出三说之时。发智论既有二说。故指同随一之义。未必谓彼论所存之实义欤。尔者。师资解释全非相违。故入楞伽心玄义中。依发智论。释语业为体之义。故知。宗家非不存此旨云事分明也。
    抄。亦如西方十四音（文）钞十四上云。若准兴善三藏译。金刚顶瑜伽字母云。一阿（上）二阿（长）三伊（上）四伊（长）五坞。六污。七^7□^7□（引去）八力嚧（引）九曀。十爱。十一污。十二奥（引）十三暗。十四恶。其里梨字即金刚顶中^7□^7□力卢字。各是二合故成十四。其奥字云引者。若更有三藏说。十二字中上六前短后长。下六前长短。则奥字不合引。西方异同故。今具出（等文）兴善三藏者。金刚顶经题云。大兴善寺三藏沙门大广智不空奉诏译（云云）更有三藏者。悉昙字记（大唐山阴沙门智广述云。义净三藏云。上之三对上短下长下之三对上长下短（已上）上三对者。即上六也。思之若梵书者^6□^6□。
    抄。今小乘不取（文）问。颂疏第十云。增语是名名能。诠表增胜于语。故名增语○有说。意识名为增语。以此意识语为增上。方于境转（已上）准此两说。具举之。今何云不取于名乎。答。非谓小乘总无此两说。但今第一以语声为体也。小乘不取增语是名之义也（为言）。
    抄。言语业者（文）问。小乘意以何法为语业体乎。又六释中何乎。答。颂疏十三云。言语业者。亦思为体。谓发语思依语门行。故名语语。语之业故。云名语业（已上）又旧婆沙论云。此居口内名语亦业。流出外时但名为语（已上）意云。声以尘为体。始在口内。作响之时。正成善恶作用。然后渐流出口外时。声尘流散离有情分。是疏远故。无作用则非业也。
    抄。言语表者（文）问。表与业有何异乎。答。有人云。业以思为实体。形等为假。表以形等为实体。以表示他是表义。故思为假也（云云）俱舍颂云。身表许别形○语表许言声（已上）颂疏第十三云。一切有宗许身表业形色为体。由思力故。别起如是如是身形。名身表业。形谓形色。犹如合掌杀缚等形。形善恶故表即是业。有造作故。此之形色依身起。故名身表业（已上）又云。
第0章     抄。然业有表无表（文）问。文意如何。答。今论佛教体。云语业语表等（云云）然业有表无表。何但以表业为体。不以无表为体乎。故今直引婆沙论。释成此义。谓此有四意中。云又二识等者。会解云。又二识所取者。耳识与同时意识也。言无表唯一者。意识也（已上）次云。又三无数劫等者。晋经法界品（卷第六十）云。佛于过去行得一微妙音（已上）即此意也。问。萨婆多意。不许六识同时俱起。必刹那刹那间起也。今何云同时意识乎。答。耳识能缘现在之声尘。意识能缘落谢之声尘。如是如是刹那刹那转起故云同时欤。更可寻之。
第0章     抄。正出今之教体（文）问。今佛教者。指在世金口所说之经法欤。又指灭后流转之纸墨经卷欤。答。一义云。决择云。钞正出今之教体等者。正出婆沙论体也（已上）今具引本论文。可见之。婆沙论第一百二十六（业蕴第四中。自业纳息第之三）云。佛教云何乃至广说。问。何故作此论。答。为止于非佛教起佛教想故。如今有言。我说佛教。我闻佛教。彼于非佛教中。起佛教想。为欲遮止如是想故。及为显示佛所说者是真佛教。余所说者非真佛教故作斯论。问。今时何故有作是言。我说佛教。我闻佛教。答。彼依想本故作是说。谓今所说染净缚解生死涅槃因果等法。根本皆是佛所说故。有说。彼依相似而说。谓佛先依如是次第名句文身。为他演说。今亦复依如是次第名句文身。而宣说故。有说。彼依随顺而说。谓佛先依如是随顺名句文身。为他演说。今亦复依如是随顺。名句文身。而宣说故。有说。彼依辨事处同故作是说。谓如佛边亲闻法要。入圣得果。离染尽漏。闻今所说亦辨斯事（已上）此文次下即有上所引。但是语表而非无表等文。亦有如是佛教。以何为体等问答应知。问。本论具有四说。今何不举第四说乎。答。
    已上一义意也。
    一义云。会解云。言佛教者等。意云。但言教体。便云何约人。举云佛教耶。故约三义释之。依根本者。教是佛声故。二依相似者。以教是佛声相似佛故。三依随顺。钞中自释。言佛如是等者。意云。佛依名等。欲诠显义。方有所说。今声亦同佛随彼名等。故云佛教也（已上）此释颇似违本论说。思之。
    疏。二云名等为体（文）唯会解意。自下科为二。初正辨当门。二评宗家意取下对前。取舍此中亦三。初评家唯所语声。二杂心论下世亲等双存二说。通证上二义。三正理论下众贤唯取名等。正成第二义也（云云）问。第三门通取四法为体义。即俱舍论所说者是也。故知。至彼门中可引之。今何引之乎。若云为通证上二义者。初二两门各有发智·婆沙之依凭。有何不足更引俱舍为证乎。答。今疏抄有深意故。引杂心·俱舍等广明废立。谓若依婆沙。则评家既唯取语声为体为正义。舍名句为体为不正义。今何取立一门。为第二名等为体之义乎。若第二名等为体义不成立者。第三通取四法之义。亦不可成故。今于第二门。对前语声为体义。明评家之判断。显当疏之立意释成名等为体义。不可有过之旨竟。第三通取四法之义在文易了。故进引之也。
    抄。而有四大罗汉（文）问。四评家中世友者。非罗汉。故颂疏第一云。所简圣众四百九十九有○未满五百。欲善世友。然世友虽明敏未成无学。众欲不取。世友顾圣众曰。我见罗汉。视之如唾。文舍不取。汝如何尊此。而奇我乎。我欲证之须臾。便获遂于僧众便立誓言。我掷缕至空。缕下至地。愿我便证阿罗汉果。缕末下空。诸天接住。谓世友曰。大士方期佛果。次补弥勒。三界特尊。四生攸赖。何为此小缘。而欲舍斯大事。于是圣众闻此空言。顶礼世友。推为上首（已上）如何会之乎。答。一义云。从多分说欤。一义云。约其欲证须臾可获故。故尔次。
    疏。杂心论同俱舍（文）问。杂心论主意判教体之时。为通取声名句文四法。为当但取语声欤。答。两方。若云通取四法者。杂阿毗昙心论第一（尊者法救造宋僧伽跋磨译）云。广说诸法阴其数有八万。戒等及余阴悉是五阴摄。八万法阴皆色阴摄。以佛说语性故。有说。名性者行阴摄余戒等五阴。彼戒阴色阴摄。定惠解脱之知见阴。皆行阴摄。若有余阴名悉入五阴中（已上）今抄具引之。此论中约云八万法阴皆色阴摄等。是彼论主正义欤。次云有说名性者等。此举别论师义。非论主意欤。明知。杂心论主唯以语声为教体也。是以刊定记第一（末）云。评家释云。如是说者语业为体。佛意所说他所闻故。杂心论说意亦同此（已上）既举婆沙评家指同杂心。岂非杂心论主以语业为体。为所存之实义乎。何况此论主。正依承婆沙会之法救论师成立彼义（云云）尤可同评家义。然今云。评家意取语业为体（云云）何令杂心异彼乎。若云双举二义故指同俱舍者。发智·正理等说论亦说二义。何不指同之乎。若依之云。唯取语声为教体者。今疏现文通取四法（见）如何。答。今抄具引彼论文竟。即结释云。故与俱舍同也（已上）意云。既举两说。而无去取全同俱舍。故指同也。但于发智·正理等论亦说二义之难者。发智是本论。具说此二义。故末论中互存取舍也其中杂心·俱舍共举二说。而无取舍。正理论亦举二说。而终释成名等为体之义。以明道理极成之旨。如次下具引本文。见之应知。
    抄。又戒阴色阴摄（文）问。自下释何义乎。答。上释偈上半。今之与同俱舍者是也。自下释下半亦同俱舍。而非今所用。只是同文故来欤。又俱舍颂云。八十千者十千是。一万故想成八万也。
第0章     疏。正理论中（文）顺正理论第三（辨本事品第一之本）云。颂曰。牟尼说法蕴。数有八十千。彼体语或名。此色行蕴摄。论曰。有说。佛教语为自体。彼说。法蕴皆色蕴摄。语用音声为自性故。有说。佛教名为自体。彼说法蕴皆行蕴摄。名不应相应行为性故。语教异名。教容是语。名教别体。教何是名彼作是释。要由有名乃说为教。是故佛教体即是名。所以者何。诠义如实故名佛教。名能诠义。故教是名。由是佛教定名为体。举名为首。以摄句文（已上）疏抄互引须见此所引。以智出彼也。问。如此论文者。未必见何为正义。但举二说更不判是非。今何云意对等乎。答。举二说中。初师略举。不细释之。于次师者。问答释疑穷理尽善。明知。论主意明第二师云事。是以刊定记云。二依顺正理于四法中。用名句文三法为体（已上）次下具引彼论文。诸师一同之定判即此意也。又彼记云。问。岂不正理依婆沙等。如何乃违评家正义。答。众贤论师无适遵。但理长者即义为自义。故顺正别生理名等为体。发智论说意亦同此（已上）又云。三依俱舍。通取四法。总为教体。故彼第一中有颂。同前正理。而长行但叙两家。无偏定断故。彼叙云。诸说佛教语为体者。彼说法蕴皆色蕴摄。诸说佛教名为体者。彼说法蕴皆行蕴摄。次后文中释蕴量云。如实义者。世尊宣说八万法蕴。如彼所说八万法蕴。皆此五中二蕴所摄。释曰。准此论文既无别断。当知意在通取四法。问。婆沙·俱舍只是一宗。岂应别立。答。俱舍·婆沙理实无异。今且据文而有差别。一则不同正理定取名等。二则不同婆沙评家定断。今故别列也（已上）。
    抄。彼有问四语教（文）决择云。正理问意。语谓语者。音声为体。教谓言教。亦即音声色蕴所摄。名是不相应行。体行蕴所摄。名与言教其体条别。教何是名。此问意约语即教。故后答意云。语之教故。以名为体（已上）。
    抄。则异汝名（文）问。正理师意。名有别体者。其相如何。答。论声名句文。有诸部异说。且举三说。简别正理意。一大乘意者。了义灯第三云。今正解者。云大乘师声上屈曲虽体非实。仍法处收。说为名等者。据摄假从实。非即正取屈曲声体。以为名等。取屈曲上有能诠用。说为名等（已上）意云。屈曲当体非是名等。声屈曲上有能诠用。指此诠用为名句文。故不许离其屈曲声体。别有诠用也。二古萨婆多计。其声屈曲外别有实诠用。是谓名等。故述记释彼转救云。语声上屈曲非能诠表。声上屈曲故。如弦绾声。又此屈曲是声体性故。如色上屈曲。即色体性。此不能诠。由此故知。别有名等（已上）至今抄下文。云色上屈曲非不相应之处。更可抄之。三正理末计云。其声屈曲当体即名句文。故唯识论第二云。若谓声上音韵屈曲。即名句文异声实有（已上）述记释云。正理师救云。声上屈曲是名句文。体异于声。而定实有（已上）今抄下引此述记。决择释云。言正理救云等者。本计声上屈曲非名句文。末计云是（已上）准此。今抄云异汝名者。意云。教是言教故。语声可为体。尔者定异汝所执名等。离声有别体之义（已上）何以名等为教体哉（为言）此外更有经部计。如第三四法为体中引。问。如显形二色。虽同一物义分。而显色外实有形色。今声上屈曲例亦可尔。何大乘意不许声体外有屈曲耶。答。其屈曲外无别声尘。或高屈曲之音韵。或抵屈曲之音韵。其高抵之屈曲外更无别声尘故。不许屈曲外有别声体。其高抵之音韵即是声体。然此高抵屈曲上有能表诠用。是即名句文也。如抄下文自问答释成之。问。若尔耳识缘声尘之时。可缘彼屈曲差别乎。答。此可有简别。若比度高抵以缘之。唯意识也。若不比度直缘高韵。直缘抵韵。正是耳识之所得也（已上多分愚推也。遂寻明师可决之）。
    疏。三者然俱舍（文）问。今第三门意。为唯声为体义。为通取四法为体义。答（云云）两方。若云唯声为体者。小乘三说中。初唯语声为体。次唯名句为体。若此第三亦唯声为体义者。全同第一师。何别立为第三乎。况大乘三说中。第三总取四法为体。又今疏云。即合四法为教体（云云）解释明镜也。何更异求乎。若依之尔者。今引经部。唯声为体义。为当门之所立。是以先德中。有科名唯声为体之人（见）如何。答。今第三门通取四法为教体。其旨如一边疑难。但于今引经部云难者。凡总取四法为体中。细分有二师说。故会解云。应科云四法为体。若欲易见复分二科。初依俱舍双取四法。二依经部名句即声（已上）意云。两师共许声名句文四法合取。而俱舍意。四法别论。而双取四法为体。经部意。谓声实名等假。故举声实摄名等假。判唯声为体也。是则虽四法别论。与摄假从实有此小异。无非同取四法为体。故合为一科。然先德意背此文理。故不在言限欤。问。俱舍颂云。彼体语或名。虽双出二义。既安或之言。全不见合为一义。是即或云语业为体。或云名句为体。双举二义也。何引为四法为体之义乎。是以杂心论第一云。有说。名性者行阴摄意云（已上）两说不同中。若有说名句等为体。是行阴摄也（为言）明知。非谓定取四法合为一义。尔者疏上文既云杂心论同俱舍。例岂不尔乎（是一）又杂心既同俱舍。今何不同举杂心。为四法为体之证哉（是二）次经部但云唯取声。未必见举体。摄名等何引为证哉（是三）又探玄记云。评家正义音声为体。经部宗亦以音声为性（已上）既以经部指同婆沙评家。明知。非通取四法为体。何忽致师资相违哉（是四）如何。答。发智论中有文云。语业为体（云云）有文云。名句为体。故婆沙论中有论师。偏取语业为体之文。强会名句为体之文。有论师局执名句为体之文。妄会语业为体之文。互执一文各会违文。举此二说。次下即正断云。如是说者。语业为体（云云）然世亲论主情无去取故。合而融通双取四法。义方备足。如抄上文委释之。杂心论亦如次上私引论文委料简。何更疑之哉。次今不引杂心为证者。此亦抄上文具引彼论第一。委释成之。故重不引之。次于经部唯取声者。摄名句之假。归语声之实。故云唯声也。今疏抄共引正理论。可见之。次于探玄记释者。彼评家取名句外之语声。此经部取即名句之语声。虽有此异。而同以音声为体。故指同之也。非谓全同欤。例如今疏主亦以经部令同俱舍。思之如上料简。
    疏。若经部意（文）问。经部意名等。即声为体（云云）尔者六尘中。此名等是声尘所摄。即耳识之所得欤。答。成实论第七（不相应行品）云。有人言。名句字众是心不相应行。此事不然是法名声性入所摄（已上）正源记第六引此论文即释云。文中是法两字即指名句字。名声性者。即善名句之法。以声为性。五阴之中色阴所摄。六尘之中判归法入（已上）此记者南山业疏末书也。既论云法入所摄明知。意识之所得也。问。若以声为性。何非耳识所得哉。又既云色阴摄。非不相应行者。何云法入所摄乎。又此有人者是何部之师。今引为证哉。答。业疏三下依本宗假名出戒体。举多师释中。有一师释云。一念色声眼耳所得。非罪福性。相续色声法入所摄。意识所得。是罪福性故。论云名字句者。是法名声性法入所摄（已上）且正源记第六云。一念等者。谓瞥念见色闻声属眼耳两识。所对归色声二尘所收。谓此为非罪福性则可也。第二念去重缘思觉。前尘落谢判归法尘。意识所得此属有记。岂得亦非罪福性耶。故下引证。彼不相应行品云。有人云。名字句众是不相应行。此事不然。是法名性法入所摄。准论本旨。名句字是不相应行属非二聚。五阴之中行阴所摄。论标有人。显是异师。与此师立义颇同。故引为证。文中是法两字（等文如前引）准此以声为性者。是即落谢五尘中声故。虽色阴摄非不相应行。而法尘所收意识所得也。既非现在声尘。何是耳识所得哉。次论云。有人者正源记但云是异师。而不明指故律家学者。虽有异义。而愚案云。准今疏抄所引正理论十四。正是经部师也。尤引可为润色者欤。思之。问。成实论意亦同此经部师欤。答。源云。准论本旨等（云云。如上引）故成实论第七（不相应行品）云。心不相应行。谓得·不得·无想定·灭尽定·无相处·命根·生·灭·住·异·老·死·名众·句众·字众·凡夫法等（已上）此有十六。而等者等取无作欤。故同卷无作品云。无作法○是行阴所摄（已上）既云行阴。明知。不相应行故成十七也。正源记第一云。今捡成论。不立同分（已上）是即成论意以名等属不相应行。故不同此经部师也。
    疏。故正理十四（文）问。今引正理论者意如何。答。正理论主云。离声体别有名等。经部师云。名句文即以声为体（云云）然彼论第十四初举经部义。次引教理破彼师义。故取彼所破为今证据也。问。即声为体者。为佛教之体。为名句之体。答（云云）两方。若云即声为佛教之体。故云即声为体者。彼正理论不论教体之是非。但论名句文以声为体否之时。经部名等假故。以语声为体性。更不许声外有名等体。萨婆多语声外别有名等体性。由是今论主破经部云。汝不应立名句文身。即声为体（云云）明知。经部意名等即以声为体性。更声外无别体（为言）故抄所引论述经主义云。岂不此三语为性故用声为体等（云云）意云。名等三以语声为体性（为言）今能破所破并显此趣也。全不论教体是非乎。若依之尔者。钞牒疏文竟。即释云。引此为成上来经部立声为体（已上）上来者。指疏次上云若经部意唯取声也。立声为体者。即当疏所引云即声为体之文欤。况钞次下引论文。总结云。又下云故不应立名句文身即声为体（乃至）能显义理（文）既云能显义理。明知。论佛教之体也。如何。答。
    抄。论云此中（文）自下准会解。分为四科。初经部师立理。二此责下论家牒破。三论下文云下结成自义。四又下云故不应下总立破。第二牒破中亦二。初征起二量。谓圣言量即教也。现量即理也。二教谓下牒释二量。初释圣言量。次理谓下释现量。第三结成正义中亦三。初释义结成。二又次下云或如下引例别释。三又下结云故知下结显正义（云云）。
    抄。又说应持（文）意云。今为破经主执名句是假法而离声无体。故引三教文。上文既语身之外别说文身。故知。有别体也。又云。持正法文句。若名句是假法无别法者。何云应持哉。又云。依义不依文。若文无实体。何论依不依哉（为言）但正法文句者。或正法文句之四字。俱是所持欤。或正法是所持。文句是能持欤。思之。
    抄。或如树等（文）问。文意如何。答。地水火风四大种是为能造。彼树等体是。色香味触四微。即为所造。八事俱生方有一树。故此树是假也。缘此树亦生影。以影是二十种色随一所摄故。是实法也。既影由树假发。而体非假。今亦如是。唯识述记第二云。多刹那声集成一字。集多字为所依。次能成名诠。诸法体集多名。已后成句身。诠法差别（已上）准此总集诸文。别生一句。故今抄云。如是诸文等也。问。大造者何乎。答。大者四大也。造者造色也。问。正理论或如树等。大造合成（云云）尔者此树等相者。假实中何乎。答。决择云。问。正理论说粗细俱实。云何名假。答云。但藉多尘故名为假。非谓虚假。或云本计是实。末计是义亦可通（已上）问。既藉多尘。何非虚假乎。答。众微聚集方名粗相。此有诸部实说。若经部意。众微聚集即成粗色。非谓众微聚集外更生别粗相。故粗假细实也。若萨婆多意。且七微和集位。展转相资各生。七微许大之粗相。其粗相量同七微分。谓能生有七。故所生亦七。而展转相资故。其所生粗相各同七微量。此亦有新古二义。若古萨婆多意。七微大相合成一物。犹如泥团。若新师意。彼云。大相虽一处相近。而不为一体（云云）又因明论疏下卷释胜论师计云。至劫成初。两极微合生第三子微。虽体无常。量德合故。不越因量。名有二实。自类众多。各有彼因二极微。之所生故。自此已后。初三三合生第七子。七七合生第十五子。如是展转生一大地（已上）上云七微者。准此可知。述记第二·演秘第二委释新古二义。可见之。
    疏。大乘有三大意同前（文）问。同前者。全同欤。分同欤。答。决择云。小乘前二或单取声。或单取名等。大乘不尔。取声必摄于名等。取名等亦摄于声等（已上）问。纵虽小乘。
    抄。因受大种者（文）问。因受大种之因言。为因果之因。为因由之因。答。会解云。决择云。因受大种者。谓因第八识执受。有情四大种所造之声。余二准知（已上）此外更无别释。若依此等释。因者因由也。又所以也。意云。由第八识所执受。有情四大种所造之声。余二准知（已上）此外更无别释。若依此等释。因者因由也。又所以也。意云。由第八识所执受有情数。所摄之内四大种所造之声（为言）意显第八识不执受之外四大种非有情数之所摄。是即树等声是也。问。正源起第六云。因受声者。因即四大。受谓执受。即心助之义。谓内报之色以大种为因。有所执受。相击出声（已上）又俱舍论第一声有八种。一有执受大种为因有情名可意声。二有执受大种为因有情名不可意声。三有执受大种为因非有情名可意声。四有执受大种为因非有情名不可意声。次以无执受大种为因亦成四种。其有情名等全同前也。颂疏第一云。就中语业名有情名。能诠表故。拍手等声非有情名。不能诠表故。风林河等所发音声。名无执受大种为因。无执受中有情名者。谓化人语声。此化人身虽无执受。能诠表故。称有情名（已上）准此等释。因者因果之因也。故知。四大种为因。所引生之声故。云因大受大种声。既云大种为因等。明知。因果之因也。如何。答。俱舍云。大种为因。故更不相滥。然杂集云。因受大种全不见。大种为因何得混乱乎。故演秘第二云。按对法第一云。因受大种者。谓语等声。因不受大种者。谓树等声。因俱者。谓手击等声。释曰。因谓所以。受谓执受。省故言受。即内大种所引之声有情数摄。因不受声翻前可知。由内外缘所引之声名为俱也。二增上缘发生一声。然有家不许○（已上）。
    抄。世所共成者（文）问。自下三种其相如何。答。决择云。言若世所共成等者。如次依他圆成遍计三性所发之声也（已上）又云。疏成所引声者。圆成实性所引声也（已上）会解全同也。问。圆成实性所引声者。其义如何。答。抄二上云。是则圆成有其二种。一约理说。二约果德（等文可见）今约有为无漏四智等具德名圆成之义也。谓无漏后得智所引发之声云事也。问。义忠百法疏云。成所引声者。谓诸圣者。成立教理引发之声。或成所作智所引言教之声。名成所引声（已上）此有二释。初通因果。后局佛果。又演秘第一云。成所引声者。略有三释。
    抄。一见言见（文）萨婆多论第六（九十事初戒）云。见闻觉知。以眼为见。以耳为闻。鼻舌身为觉。意根为知。三根性利力用偏多。各分为名。三根性钝力用处少。总名为觉。复次三根能远取境界。各分为名。三根近取境界。故合为名（已上）瑜伽论第二云。云何四种言说。谓依见闻觉知所有言说。依见言说者。谓依眼故现见外色。由此因缘为他宣说。是名依见言说（等文余三言说准此可知）又依智论。六根开合总有四说。一三根助道力强故开。三根助道力弱故合。二三根知世出世事。鼻舌身但知世间。三三根知善恶无记法。鼻等唯知无记。四三根远见佛闻法。观念随喜故。熏成三乘种子等（云云）此见等四及不见等四。如是开合故成八种言说也。
    疏。二云以体从用（文）问。探玄记就大乘意有四句。一摄假从实。唯声为体。即引无性摄论云依弘誓愿立菩萨声。杂集论云成所引声等文为证也。二分假异实。以名等为性。即引唯识云若名句文不异声者等文为证也。三假实合辨。四假实双泯（云云）是则大乘意。虽以名等为体。但分假异实。是假实别论门意也。全非以体从用用之义。何忽致师资相违乎。况所引论文等未必见以体从用之义。且如唯识论云。此三虽声虽无别体。而假实异亦不即声等（云云）此殊为破经部等名句文即声为体之义。频分假异实故。尤顺探玄释。违今疏意欤。如何。答。
    抄。天爱非余（文）决择云。抄天爱非余者。谓彼愚人世无录用。唯天怜爱方得自存。又世间可尊莫过于天。世间所贱莫越于愚。呼卑贱之愚夫。立尊高之天号。如呼奴为即君。戏而调之。应云咄天汝甚可怜。故云天爱（已上）。
    疏。二所依故（文）今疏自下有异本。一本云。二所依故云。无性论破经部云。诸契经句语为自性。不应理。故成唯识第二亦破彼云。若名句文不异声者。法辞无碍境。应无别。唯识云。此三离声（等文）一本云。二所依故。故唯识云。此三离声等（等文）此但脱二行文也。已上两本世中盛流行。又有一本。故会解记注云。有一本疏移唯识云下在前。以成唯识第二破之下在后。此人不审由前引摄论破经部师故。次无亦破彼也。若唯识云下在前。既隔此段文不应。却云亦破等也。当知。今疏为正（已上）今疏者。初一本也。次本全非之欤。又当段抄有四本不同（云云）如会解记具出。可见之。问。此三本中第二本可为正欤。其故者。抄全不释无性论故（是一）又疏中前引唯识第三竟。更引同论余文。而不言又云等。重言唯识云。虽会解记有会释。而如是例希。故知。后人加增也云事。会解释如下引（是二）又引此唯识第二破经部者。其义不相顺。正是破正理师（见）如次下问答。虽会解有会释。犹不尽故亦次下引之（是三）尔者除此无性论破经部乃至境应无别之二行文。如第二本者全不可有过。如何。答。
    疏。亦破彼云若名句文（文）问。今云破彼者。破何师乎。答。上引无性论。即云破经部。今引唯识。云亦破彼云等。明知。唯识亦破经部也。问。见钞所引唯识论中。论主问并外人答之趣。悉明异色心等有实诠表名句文否之义。是萨婆多之所立。全非经部义。以经部云名句是假法故。何况次下钞引唯识疏。正破正理师（云云）何云破经部乎。答。会解云。据钞引唯识疏。乃通破正理师亦破经部师。次下释钞中自见（已上）又云。若经部以名等即声为体。若正理师。以名等别有实体。今名等不即是声。不同经部师名等是假。不同正理师。今取别义故。云破彼经部师也。意云经部。
    疏。唯识云此三离声（文）问。上既引唯识第二竟。重引同论。何不标又云等。再题同名乎。答。会解云。今详疏主意者。以前文依贤首引。乃是反显此复自引。顺显欲彰彼此所引不同。故加唯识云字隔之也。所以钞中但引成唯识疏。总相释之。而结大意云。今疏总略。以论对疏。于义分明此意。谓若了钞文自见疏中所引（已上）。
    抄。准彼论疏（文）问。唯识中破小乘之实名句。尔者萨婆多中。有名等由声显生之二义。今破何义乎。答。钞引唯识疏云。论主取生破显（云云）此破显义也。付之正见唯识论云。若名句文异声实有。应如色等非实能诠（已上）述记云。量云。如汝所说实名句等非实能诠。汝许异声有实体故。如色香等。我宗所许名等异声。实体无故。声为能诠。汝许异声有如色。非能诠（已上）演秘云。问。大乘自许他方佛土色亦能诠。是异声有因。岂不犯自不定耶。答。非实诠。言以简彼讫故无不定（已上）如是难破竟。论次下即云。谓声能生名句文者。此声必有音韵屈曲。此足能诠。何用名等（已上）述记云。第二名等无用。难更责外。非汝计生名等声定有屈曲。此屈曲声足能诠义。何用计离声外别有名等。萨婆多虽有名由声显生二义。今取生破（已上）准此论文并疏释。正破生义。全非显义。今何云取生破显乎。答。会解云。言取生破显者。但取名等从声。生别能诠义。破其名等由声而显。以彼小乘名等虽自有体。待声方显非名等无实也。故大乘破之（已上）意云。以彼所立之生义。破彼所立之显义。以生义不应理故。显义亦随不成也。故今抄云取生破显也。问。正见唯识论并同述记释。但破生义。全不破显义。故述记但云取生破。不云所生破显。何故今抄云准彼论疏○取生显破乎。答。
    抄。述曰二显三用殊（文）问。会解云。二显二用殊祥符本云三用。余本皆云二用。谓名诠自性。句诠差别。二用殊也。以字不诠义故以二字为正（已上）此释可尔乎。如何。答。私云。虽字不直诠义。而有为二作所依。令显义之功能。是字之用也。故抄标三用殊。次第揲释三用。明知。三字可为正欤。余如下引对法瑜伽。可见之。
    抄。文体是字（文）问。唯识云。文即是字。尔者云文云字全无差异欤。答。准今抄次下释。约功能云文。直约体云字（见）谓文有二义。即表彰义与显示义也○字唯一义。即无改转义也。决择云。字者无改转义者。谓不诠义。不可翻译。如梵云菩提。是名此翻为觉。如但云菩提字。未有所属之义。不可翻译。故号不改转也（已上）意云。中国边国乃至六道四生。一切有情语言不同者。但是名句二位也。于文者彼此全同无异。即如五音十四音等是也。故今翻中国语为边国语。正是名句之二位也。于文位者不能转。译梵语改为汉语。故云不改转（为言）一义云。准瑜伽。云文但了达音韵（等云云）故知。贯通名句全不改变转易。不同彼转名改为等。故云不改转欤。
    抄。文者彰义（文）问。彰与显有何别哉。答。今抄意近则作名句所依。是谓彰义。远则有能显于义理之功。是谓显义（见）故颂疏第五云。梵云便善那。唐言文能显义。近显名句。远显于义。西国风俗呼扇酢。亦名便善那。亦是能显义。扇能显风。酢能显食中味也。故旧译为味翻之谬矣（已上）今抄云彰表二者。近显名句也。又云。与二为依能显义者。远显于义也。又对法第二云。文是能显声之音韵。瑜伽五十二云。文但了达音韵（云云）准此亦可有直显音韵之义欤。具如下引。可见之。问。如上所立者。于所依之文直有彰显二义欤。然他师释中。能依之名句有彰显二德。即摄归所依之文。故云文者彰显义（见）如何。答。今直引文示。自可知之。演秘第二云。疏文者彰义等者。名句二种为彰为显。从能依说称为彰显（已上）又云。若言能诠。唯名句二。若言能显。通名句文。云能显彼音韵差别名句二故。故五十二云。若唯依文。但可了达音韵而已。显扬十二云。显发名句故。谓之文。对法第二云。此言文者。能彰彼二故。又此名显。能显义故。义者所以文是能显声之音韵之所以也（已上）瑜伽论五十二云。若唯依文。但可了达音韵而已。不能了达所有事义。若依止名。便能了达彼彼诸法自性自相。亦了音韵不能了达深广差别。若依止句。当知。一切皆能了达（已上）准此等释。或摄能依归所依。或所依之文上亦直有显义。即可通二义欤。若准此会今抄者。今云与二为依者。即文虽不自彰义。而与名句能彰义作所依。故云文者彰义也。次云彰表二者。所依之文上亦直可彰义之意欤。次云又名为显等者。此即从能依云事分明也。
    抄。或字为初首（文）。
    抄。即多刹那声（文）决择云。言多刹那声集成一字等者。问。前一刹那声现在时。后一刹那声至现在时。前声已灭。如何集成其字。今谓。通云本质前后互不相见。影像连带心。攀前接后。假建立故。如旋火轮。实非是轮。随心作轮。又如佛言昔日鹿王今我身是。名句问答。准字应知（已上）。
    抄。字即语故（文）问。既云多刹那声集成一字。明知。非字即语声。故论云。然依语声分位差别。而假建立名句文文身（已上）今何云字即语哉。答。
    抄。色上屈曲非不相应（文）问。文意如何。答。色上屈曲是形色。故同色处摄。然声上屈曲是名句文。属不相应行。故如是难也。问。何师之难耶。答。此当经部意欤。以经部自计名等即属声处故。一义云。彼论上段有文云。若谓声上音韵屈曲应异色处。别有实体（已上）述记云。揲彼救言。语声上屈曲非能诠表。声上屈曲故。如弦绾声。又此屈曲是声体性故。如色上屈曲即是体性。此不能诠。由此故知。别有名等（已上）此外人立量转救也。问。此外人者。何师乎。答。古萨婆多也。虽文段起尽似破正理师。而见转救之计。谓屈曲外别有名等。明知。非新师义也。
    疏。法词无碍境（文）唯识第九云。义无碍解。即于所诠总持自在。于一义中现一切义故○法无碍解。即于能诠总持自在。于一名句字中现一切名句字故○词无碍解。即于言音展转训释。总持自在。于一音声中现一切音声故○辨无碍解。善达机宜巧为说故（已上）。
    抄。论曰且依此土（文）述记云。余佛土者。是耶如无垢称经说。或以光明妙香及味等者。等取触思数等。此上皆得假立名等三种（已上）演秘第二云。论诸余佛土至立三故者。维摩等经是为证也。同。按彼经云。我土如来无文字说。但以众香令诸天人入律行等。此乃香上不立名等。何得为证。答。对于此土音声屈曲所立名字。言彼土无。不说彼香无文名等。问。香上名等行相云何。答。因香差别悟法自性差别等。故犹声屈曲解此等也。问。思等如何依立名等。答。由依思等了法性等立名等。若尔。彼土佛说不。答。亦说法。问。如何表示令他得解。而名说耶。答。由能说者思上名等。令应他机思数等上名等得起。名之为说。夫说法者本令他解。思等为缘。他因解起名说何夫。问。岂彼众生总得他心。又下如何能知上意。答。世界既差。总得何失。上加于下。下解无违。问。此方亦有见色闻香自思解义。应依思等立名句文。答。有二释。一依多分。二云。由曾闻声先解名等。后见色等。于义解生。忆念先时名句等故。问。此依香等解。云忆教依声。他解旧香生同忆香非教。答。要者闻声见色生解。虽见色解教依声。闻香生解不由声。故名等依香等。前解为胜。此依色等立名句等。而无教遮。复不违理。问。声内勤勇发。名等可即声。香从外方生。名等应非有。答。内香亦勤发。如声得有名。外香同水林。名有何违理。由闻香等得生解故。若尔。亦依所诠生悟。应亦依彼立于名等。答。由因能诠所诠方解故。名句等不依所诠。问。经言。依香以为佛事。即依香等立文名句。经亦说言。或有佛土寂寞无言。或但虚真而为佛事。岂即依彼无说等立名句耶。答。立名何失。如依思等即其事也。无依声言名无言也。亦不违理。问。既不依声而立名等。应无声耳答。此土不依香等。立教香等不无。故彼声耳亦复得有（已上）。
    抄。以众生机欲待故（文）问。有本云。对待故假（云云）今脱对假二字。何为正乎。答。会解云。言以众生机欲对待故假者（慧因本少对假二字）意言。机心欲乐不同。对彼机缘于六尘境。皆能显义。即色上有此名等。属不相应摄也。言对待故假者。即三假中一。初因成假。二相续假。三相待假（已上）。
    抄。又梵云便善那（文）会解意云。自下别会文句之花梵。分为三段。初会文。净名等经云名句味。故味即文也。此便善那一名四实。总是显义。如扇显生凉障尘。相好显尊贵。根形显丈夫。味是滥。即显说物味。今以文义有巧妙之意味故。目文为味。此拣显得名也。次引古德者。古德说文之名目为味也。次引对法者。证文能显义也。次恶察那等者。第二会字。虽文即是字。或云字。梵语恶刹那。或云文。梵语便善那也。次如对法说钵陀者。第本会句。应知（已上取意）。
    疏。以余之意（文）问。明教体中。大小乘各有语声为体等三义。尔者清凉大师以何义为所存之实义也。答。疏云。宁依名等（文）以名等为体为所存之实义也。付之。大小乘经论异说区分。彼小乘中虽有以语声为体为评家正义。未见唯以名句为体为实义之大乘所说。况净名十地通取四法。今何唯依名等为体乎。答。会解云。疏正就佛说容为教体等者。意谓。但在佛正说时。有声之实。得为教体。此只在说时。唯得于近也。若流传后代。既无佛声可闻。应无教体。故清凉自意取名等为体。则远近皆得。谓正在佛说时。取其诠义。以名等为体（此得近也）又末代流传书之竹帛（以古未有纸时。用竹帛书故）亦依书以显名等诠义。亦是名等为体（此得远也）此意是吾祖新意妙出古今（已上）但于评家正义并净名等者。约佛正说唯得近之一边。今约祖师自意。以义判之。故不可为难。次于净名十地等者。疏主自会云。但言所用。非正显体（云云）会解云。意谓。前净名等证通用四法作佛事。并通用善声善字闻听。非正论教体要用四法也。今克论教体以明言取。故取名等也（已上）。
    抄。显无方理故（文）问。无方理者何乎。答。决择云。方犹比也。无比道理也。或显义体无定方域。娑婆一方方许色等为佛事。故不同唯识。此方定用音声为佛事故（已上）。
    抄。用此四法（文）会解云。意谓。用此四法。而作佛事。并说听等何必要此四法为体也（已上）。
    疏。或有四皆如空（文）问。何故如空之义通始顿耶。答。起信注疏上云。心真如门即顿教分齐。始教中空义。亦是密说此门（已上）问。净名经中云。文字性离言等（云云）尔者五教中何教意乎。答。抄主意通始顿二教（云云）问。初教即假即空即名。终教此名即平等同真如。经云。名字性离是名解脱也。顿教一切皆绝名无名俱离。圆教亦俱离不碍名故。今一名即一切名（等文）准此。今净名经文是终教意也。今何判通始顿乎。答。
    疏。文字性离（文）决择云。言文字性离无有文字者。一之上句标下句。释此意云。文字真性本离文字之相。下句释云。无有文字。二云文字性离有。文字是则有无双遣（已上）今作多释。并难思欤。
    抄。唯须菩提取钵（文）问。今云唯者。简持之义欤。为当如何。答。今云唯者。承诺之词也。亦云唯诺者是也。八十花严经法界品。处处云唯然亦同之也。论语第二云。子曰。参乎。吾道一以贯之哉。曾子曰。唯（孔安国曰。直晓不问。故答曰唯也）（已上）意云。直领解夫子意。故不须重问。是名唯也。彼禅家语录中。云迦叶一笑曾子一唯者。即此事也。准此。
    抄。说有念处（文）决择云。言念处者照寂也（已上）。
    抄。皆无合散（文）玄记第五（梵行品）云。成坏为合散（已上本云）。

    正和三年（甲寅）五月二十三日。于泉州久米多寺抄之了。今元享四年（甲子）九月二十九日。于武州称名寺再治之。佛祖加护念。自他开种智。
贫道湛睿（僧腊三十夏俗寿五十四）。

    建武二年（乙亥）十月七日。于称名寺同开讲肆重加修饰。若有一句符理之分。偏为十身满果之因乎。
　　湛睿（通夏四十一年齿六十五）。
    历应三年（庚辰）七月晦日。于武州称名寺所之书写也。

演义钞第四上纂释中
演义钞四上纂释下


　　　　　　　
　　　　　　　
　　　　　　　

第四通摄所诠体

    疏。即依六文（文）会解记具引细释。一名者有十二种。谓假名（我有情命者等名。或执衣等名也。）实名（眼等色等名也。）二句者有六种。谓不圆满句（如但云诸恶也。）圆满句（如更加莫作。）等也。三字者名句所依也。四语者略具八分。谓美妙语（其声清着也。）题了语（词句文皆善巧故。）易解语·乐闻语等也。五行相者。决择云。或蕴等相应语言。或取能说佛菩萨等。皆能显义号于文（已上）六抹请者。谓因抹请问方说故。如是六种显于文。若阙一种。不能显义。由能显义。是故名文（云云取诠）。
    疏。显于十义（文）一地义者。资粮加行等五位也。二相者。自相共相乃至因相果相也。三作意者。谓七种作意。谓相作意等也。四依处者。有三种。谓事依处（如善恶乃至生死涅槃等。）时依处（三世言事。）补特伽罗依处（渐顿二根等二十七贤圣。）五过患者。或法或人。于应毁厌也。六胜利者。应称赞义。而起称赞者也。七所治者。一切杂染行也。八能治者。一切清净行也。九略者。名义俱略。十广者。名义俱广（云云取诠）。
第0章     疏。又十住品云文随于义（文）问。疏主引十住品何文证通摄所诠体之义耶。答。引十住品第七不退住胜进分有十事五对中。第二文义对文证之也。付之。一言合多义。随其义令文转变。是名文随于义显了直说。并名义随于文。然不说此文义为契经体。今何引为证乎。答。唐经十六（十住品）云。佛子此菩萨应劝学　种广大法。何等为十。所谓说一即多。说多即一。文随于义。义随于文。非有即有。有即非有。无相即相。相即无相。无性即性。性即无性（已上）大疏三下云。第七不退住○后胜进中十事五对○初一多一对。总含之义。一约权实。于一佛乘说无量故。改有众多皆佛因故。二约事理。理能成事说一即多。事能显理说多即一。三约事事。无碍有同体异体义。如上说。二文义对。文随于义转变。密意故即如初句。一言随于多义（已上）随于文显了直说。即下三对但显事理。一无碍义故。若望下偈云。如是一切展转成。则文义亦通事事无碍。三遍计理无情有情无二。四依他幻相性空无二。五圆成性空与不二空二如不异（等文）抄十上云。言于一佛乘说无量故者○依实开一即多。会权归实说多即一。言转变密意者。即文同义异也。如一名四实九义。瞿声如一无常之言。小乘则以生灭为义。大乘则以不生不灭而为其义○以转变染净义故。上转变密意者。则如前引摄论之中。以异言词说实法等言。即如初句下即指初句。为文随于义一多。言同而有三义故。义随于文显了直说下释后句也。显了对上密意。直说对上转变。言即下三对者。明下三对唯是义随于文。但得释为事理无碍。不得通于事事无碍。及约权实如初句故。若望下偈云。下重会前义。前中文随于义。但约所诠有事事无碍。未明文望于义望无碍。今由久成义。则文有力。全摄于我。由义成文则义有力。全摄于文等。故成事事无碍也。以下偈云。一即是多。多即一。文随于义。义随文。如是一切展转成此所退人。应为说即其文也（已上）次下约此相。二宗释后三对。其义主要。可见之。虽有五对。不过第二文义对。谓初句一多对。即文随于义也。下三对者。是义随于文故（云云）。
    疏。不同前义（文）问。抄科释云。对前拣别者指何文处云对前乎。答。一义云。今十门。初三门唯就声名句文论双单。故对佛菩萨等能说者皆是所说也。然今第四门通有三重能所。故非唯双取声名句文。四法亦通取能说者也。佛菩萨等及所诠义理故。不同前三门。克就声名句文论双单。故云不同前义等也（为言）问。若指初三门云前义者。若尔抄释三重能所。其第三重能所中。云前义为所诠。是亦可指初三门单一段。疏抄门指云前义。必可指同处故。若许尔者。初三门既唯就声名句文。方论双单。但是能诠。岂可指云前义为所诠哉（是一）又圆觉大钞三下（第六教被门）全移今疏抄。然上引瑜伽论即云。释曰。由此故皆通取不同前意克取前说（已上）次下再释云。故说皆通不同前义克取名义等。故云所说也（已上）既云前意。明知。不指初门也。又云。克取名义等既通取名义。岂初三门乎。准此。今抄云名等者。亦等取所诠义欤（是二）如何。答。愚案云。今疏第四门文有二段。含二意。谓初引瑜伽八十一。次引十住品。并是唯通所诠。故云通摄所诠体。未可必通佛菩萨等能说者。是为初意。即是当门正意也。后又瑜伽下通收三重能所。则兼通佛菩萨等能说者为教体故。是为后意。既含此二意。故拣别之令无滥也。问。今通摄前者。本含通摄三重能所之意。而且明通所诠之旨。后正显广通三重能所之义。是一意也。何分为二意乎。故圆觉大疏上云。明第六教体门中。释通摄所诠体。初引瑜伽八十一意。次下即云。此明教义相成。若不诠义。文非教故（已上）此全写今疏文。但不写十住品已下文。然同彼钞三下释彼疏时。先具引今疏云。通取所诠成契经体。下十住品瑜伽论乃至不同前意克取所诠之文意。次下即亦续引今钞云。通收能所则有三重下乃至故云所说之文。唯此通摄所诠门。非而分为多意。且是一意故。彼疏略之。彼钞中具引即显疏意。若如今料望者。彼疏引初意中。前半久。钞中引初意中。后半及后意疏钞俱不具举二意。何故钞云不同前意乎。明知。今前义者指初三门欤。如何。答。维虽本含三重能所。既分为两段。自当兼正之二意。故今钞云。上正辨通所诠等。次释又瑜伽已下文。云又通收能所等。既安又言。岂非傍兼之别义乎。举如是之二意竟。次云不同前义。对初意拣别之云事。谁疑之乎。但于圆觉疏抄释者。此尤为润色之遍也。谓钞先释疏所引之初意竟。后具引所残之。今疏则还成二意故。前后相对拣别之故。云不同前意。有何难乎。若指初三门。何不云前门而云前义。亦云前意乎。何况初三门唯局能诠之声名句文。不通所诠义。何云克取名义乎。明知。今第四门分为两段。其初段所引瑜伽云。诸契经体略有二种。一文二义更不见通佛菩萨等能说者。故云不同前义克取名义等也。
    抄。第一通所诠（文）问。今云第一第二。又云向下向上。其义如何。答。此亦有异义。今略出之一义。云今对前拣别有二义中。第一义意。第五诸法显义体已下六门。总是所诠故。今第四门云。通所诠则向下取也。第二义意。谓初三门但约声名句文论双单故。今第四门云通说者则向上取也（云云）今第四门含二意者是欤。难云。若尔第五诸法显义体。正明六尘教体意。是所诠乎。故今抄上文释取名等为体。为疏主自意之义。例同余方依色等有名句文。亦指同诸法显义之体。若非能诠何指同之乎（是一）又第九事事无碍体专明能诠文句。具十玄门备之旨。岂是但所诠义乎（是二）若指前后说门云。向上向下者。可云不同前后义。何但云不同前义乎（是三）又可云双对前后拣别之。何科但云对前乎（是四）如何。答（云云）愚案云。疏云故皆通取者。通取所诠通取说者（为言）然次上所引瑜伽文全不见通所诠。故今抄意云。第四门分为两段。具释其义意。重举后段意。但云皆通取而拣前段义。云不同前义等既不同前段。局取名等其等之言等取所诠义故。明知。后段意通取所诠。若不通取所诠则还同局克故。如疏上文云。有其所通无其所局者。思之尔者。此故皆通取之一句。向下云。不同前义等文则含通所诠之意。向上云。佛菩萨等是能说者。文云则含通取说者也。意故不同前段局取名等（为言）。
    疏。第五诸法显义体（文）问。诸法显义体门意。一切诸法显义理之时。悉具名句文欤。为当如何。答。两方。若云悉具者。凡诸法为教体者。是由有生解之义。故云诸法显义也。纵虽有生解之义。何必悉具名句乎。例如法身章。释法身说法之义云。此理法身与说观智为所开。觉经云。法身说法授与义故（已上）此约生正智解之义。明法身说法之义。岂生智之解了时。于理法身上安立名句等乎。对向诸法生无相无念之观解。例亦可尔（是一）何况今疏下文。释会缘入实体中。引仁王二谛品了。释云。此经明教。即是如不说如即是教。若取诸法显义。皆为教体。一切法皆如也。则无如非教（已上）此释一切法如故是教体欤。更不见具文句。加之探玄记·起信疏·圆觉大疏（一上）抄（三下）释此门之时。但总明显义之旨。不述如具名等之义乎（是二）若依之尔者。凡云教者。表诠义理之谓也。若许表诠义理。何无名等乎（是一）何况上就大乘。释语声为体等之义竟。祖师自意。会取名等为体。疏释其所以云。流传后代书也。竹帛曾何有声。岂无教体（已上）抄释云。故前唯识之中。例于余方亦依色等有名句文。亦同诸法显义之体。显无方理故不取常规（已上）既取名等为体竟。举余方佛刹。依色等立名句文。即为例证。亦指同诸法显义体。明知。显义体亦立名等也（是二）次上钞引唯识论云。诸余佛土亦依光明妙香味等。假立之故之文竟。即释云所引即净名经而言等者。等取触思数等上。皆得假立名等三种○以众生机欲待故（已上）会解记（具如次上引）准此亦诸法显义之时。必可假立名等（见。是三）如何。答。此事实难思。学者亦存异义。今且述一义之意者。诸法显义。或假立名等。或未必借名等。不可一准欤。其旨如两边之疑难。各据一义。并不相违。彼借名等显义理。并不论之。然不借名等显义者。今疏下文结成说听云。语默视瞬皆说则见闻。见闻觉知愚听等（云云）瑜伽论释见闻觉知云。见知二种现量所摄觉。谓比量闻所言量。凡现量者。离名相等。何借名句。故慈恩云。离名等所有分别。现现别转故名现量（已上）况疏次文云。茍能得法契神等。真智契证专证专离名句之诠表。岂还借名等可云之。加之普贤行品疏。释刹说众生说等文作三释中。第三释云。约显理是说等（云云）抄释云。言显理者。如色即显质碍。即显缘生等（云云）具如次下。况于一乘中引之。
    抄。茍日得会（文）决择云。此问意云。由能诠言说有性。知所诠一切法有性○最后耶字疑问之词也。佛告下答。初答法无其性。而有言说遣法也。又云下答。无有言说遗言也。大惠问意。言法如相须问也。世尊答意。言法不相须。先明无法而有言。后明无言而有法。是故下诘言不相须也。大惠下举事释成也（已上）
    抄。谓兔角龟毛等。意云。实虽无兔角。而有人云。兔角等岂非诸法无性而假起言说乎（为言）。
    抄。谓漏月传意于生脱荆轲之乎（文）。
    抄。相如调文君之如终获随事（文）史记百一十七司马相如列传第五十七云。司马相如者。蜀郡成都人也。字马乡。少时好读书。学击剑。故其亲名之。曰犬子。相如既学慕蔺相如之为人。更名相如○梁孝王令与诸生同舍。相如得与诸王游士居数岁。乃着子虚之贱。会梁孝王卒。相如归而家贫。无以自业素与。临邛令王吉相善。吉曰。长乡久官游不遂而来过我。于是相如往舍都亭。临邛令缪为恭敬日。往朝相如。相如初尚见之。后称病使从者谢吉。吉愈益谨肃。临邛中多富人。而卓王孙家僮八百人。程郑亦数百人。二人乃相谓曰。令有贵客为具召之。并召令令既至卓氏客。以百数至日中。谒司马长乡。长乡谢病不能往。临邛令不敢尝食。自往迎相如。相如不得已。强往一坐尽倾。酒酣临邛令前奏琴曰。窃闻长乡好之。愿臣自娱。相如辞谢。为鼓一再行。是时卓王孙有如文君。新寡好音故。相如缪与令相重。而以琴心桃（郭璞曰。以琴中音挑动之。）相如之临邛氏弄琴。文君窃从户窃之。心悦而好之。恐不得当也。既罢相如乃使人重赐文君侍者。通殷勤。文君夜亡奔相如。相如乃与驰归成都。家居徒四壁立（郭璞曰。言贫穷也。）卓王孙大怒曰。女至不材。我不忍杀。不分一钱也。人或谓王孙。王孙终不听。文君久之不乐曰。长乡弟俱如临邛徒。昆弟从贷犹足为生。何至自告。如此相如与俱之。临邛尽卖其骑买一酒。舍酤而令文君当炉（寿昭曰。酒酒肆也。以为堕告高似炉。）相如身自着犊鼻裈（寿昭曰。今三释布作放如犊鼻实称。此者言其无耻也○。）与保庸杂作（方言曰。保庸调南方婢嬂称也。）涤器于市中（寿昭曰。瓦器也○每食如涤溉者。）卓王孙闻而耻之。为杜门不出昆弟诸公○更谓王孙曰。有一男。两如所不足者。非材也。今弟诸公○更谓王孙。今文君已失身于司马长乡。长乡故倦游（郭璞曰。厌游官也。）虽贪其人材足依之。且又令客独奈何。相辱如此卓王孙。不得已分。即文君僮百人钱百万。及其嫁时衣被财物。文君及与相如归成都。买田宅为富人（已上）。
    抄。况帝释有法乐之臣（文）探玄记第二云。乾闼婆此云寻香○亦名食香。唯食细食。居十宝山中。常为诸天作乐时。身有异相。即飞上天（已上）大疏一下云。八乾闼婆。此云寻香。谓乐儿不事生业。但寻诸家饮食香气。即往设乐求食自活。因此世人号诸乐人为乾闼婆。彼能执乐故。以名焉。亦云食香。止十宝山间食诸香粖。即帝释执乐神也。帝释须乐。此王身有相现（已上）问。不事生业。但寻饮食香气者。为乾闼婆之行仪。为诸乐人之行仪。又身有异相现者。为帝释身。为乾闼婆身。答。行愿记第六云。四乾闼婆者。正云健闼缚。此云寻香行。亦云食香神。谓食气作乐求乞。天帝须乐体有异相。便往奏之。西天呼一类音声人名健达缚。谓不作生计。寻食香气作乐求之（已上）马鸣有和罗之伎（文）大日经疏第八云。如马鸣菩萨自奏赖吒和罗典。五百王子闻之。同时舍家入道（文）。
    疏。况花严性海（文）问。况于一乘中有四节文段。且初事物说法义者。为一乘不共之玄旨。为当通三乘教欤。答。两方。若云不共之玄旨者。见抄所引经文等。以诸佛威神力。自光明供具等中。自然出音声。演说法门等。三乘教中盛谈此等义相。岂为不共之玄旨乎。若云通三乘者。凡论举况者。举劣况胜。今既云况花严性海等。若是三一贯通之法相者。何云况哉。如何。答。今举况有二意。一云。分别根本一乘随遂机宜。开示小乘三乘等法。若根本法轮中所无之法相。则纵虽分别欲说之。而佛力不能说之。故知。今则应云枝末三乘乃至外典尚有诸法显义之理。何况根本一乘中。岂无此义哉（为言）一云。今所举花严性海之大义。是一乘不共之玄旨也。虽诸法显义之言是同。而其意大异也。谓三乘教中。诸法显义。或推功并归观行者。胜解作意。未必谓万类之音皆是如来音。又不言六尘万法悉是如来音（次下引贞元疏。可见之。）或是诸佛神力示如是业用。未必谓本自具足令物见之。然今一乘意者。即迹引普贤行品刹说众生说等文。彼品疏（第八下）释。云刹说等者。略有三义。一约通力。二约融通。一说一切说故。三约显理。是说菩萨触境皆了知故。则触类成教。如香饭等（已上）抄十八下云。言融通者。一尘即摄一切。何得刹中无说。言显理者。如色即显质碍。即显缘生。即显无常。即显无性等。言则触类成教者。证显理义。如前教体中明（已上）贞元疏第七（普救护一切众生成德吉祥夜神云。）然法轮音。若依权小。如来常言非法轮音。要宣谛理。转入他心方得名为法轮音耳。若依此经。自狭之宽。略有三重。一则如来一切语言皆法轮音。一切言说皆佛事故。二者万类之音皆法轮音。故贤首经云。能令三界所有声闻者皆是如来音。三者非唯于声。六尘万法无有一法非如来音。出现品云。譬如书字。普入一切语一切算数一一切世间出世间处。而无所住。如来音声亦复如是。普入一切处一切法。乃至云。何以故。言音实相即法轮故。既以实相为法轮声。未有一法非法轮体。由此故能摄多眷属。一转一切一时转也（已上）即此大疏三释中第二释。贞元疏三释中。第二第三释并是同。今事物说法之义也。彼三乘教中。都不可有如是之义也。问。且贞元疏二三两释有何别哉。答。第二释意。谓横摄一切有情音声乃至风铃河等非情之声。总名如来音。第三释意。如探玄记释智正觉义中云。次明平等语业妙音遍至者。明如来圆音如缘起性遍一切处。而亦不坏别云诠表（已上）即此意也。今抄所引经条。准此可知。

第六摄境唯心体自下会解记第九

    抄。即二所现影（文）问。二者何乎。答。一义云。决择云。耳·意二识所现影也。或说听二识所现影也（已上）一义云。二字应作心字。故会解云。钞如声是色。即心所现影。有本云。即二所现影误也（已上）。
    抄。今取解释分（文）问。立义解释之两人。同明唯心义。若取之则可双取。今何但取解释分哉。况又疏所引解释分之文。正释抄所引立义分文之文也。故起信疏释今疏所引文之释。上立义中众生心摄一切等也（已上）如何。答。会解云。言今取解释分显心性相等者。意谓立义分中。已明唯识义含终顿。即同教分齐。今正二门交彻为终教义也（已上）。
    疏。梵行品云（文）问。今所引梵行品文者。局圆教唯心欤。为当通终顿等哉。答。抄云。圆教唯心（文）付之。一切诸法唯识唯心之所谈者。诸大乘教之通说也。今云。知一切法即心自性。例亦可尔。何必局圆教唯心哉。如何。答。唯心之义虽通诸教。则心境待对泯绝。而真心露现。若依圆教。则总该万有。即是一心等（云云）如摄序云镜一心之玄极之文处。具引诸文。可见之。故知。梵行品正说圆教不共之唯心也。
    疏。一唯本无影（文）决择下文云。问。摄境唯心中。唯本无影是小乘义。何故前文前四通小。后六唯大乘。答。唯本无影非唯心义。为明四句。因便言之。故疏云。唯本无影。谓即小乘不知唯识故。即斯义也（已上）。
    疏。护法论师等（文）问。安慧论师意。为本影具足义。为当唯本无影义欤。答。两方。若云存本具足义者。安慧意于依他法。唯立心自证分。不许相见二分。故佛果位判相见俱无。争许如来识上文义相生是名本质教。其外更立闻者。识上所变之影像文义乎。是以清凉余处解释中。明佛智缘他心不同云。安慧论师云。佛智缘他心缘得本质。余皆变影。护法论师佛亦变影。若缘本质得。心外法坏唯识故。但极似本质。有实因人（已上）准此。安慧意佛智无别自所变之相分。故直缘闻者。识所变现文义之相。其外更不可立如来净识所现之本质教云乎。若依之尔者。今疏云。护法论师等皆立此义。即抄释云。唯识诸师皆同此立等（云云）会解云。钞唯识诸师者。即所等难陀·德惠安慧·火辨·护月等诸师也。言然此论主（即护法清师）无不说法者。谓无不说是法也（已上）此等释意者无本。安慧亦存本影具足义欤。如何。答。
    疏。复说五心集现（文）五心义云。变尔等五心略以十二门分别○第一列名者。一卒尔心。二寻求心。三决心。四染净心。五等流心。瑜伽第一卷五识身地云。由眼识生三心可得。如其次第。谓卒尔心·寻求心·决定心。初是眼识。二是意识。决定心后方有染净。此后乃有等流。眼识善不善转如眼识生。乃至身识亦尔。由初三心性类同故但说三。言实兼后二。第二辨相者。且如眼识初堕于境名卒尔堕心。同时意识先未缘此。今初同起亦名卒尔。故瑜伽论第三卷云。意识任运经散乱。缘不串习境时。无欲等生。尔时意识名卒尔堕心。有欲等生。寻求等摄故。又解深密经及决择七十六说。五识同时必定有一分别意识俱时而转。故眼俱意名卒尔心。初卒堕境故。此既初缘未知何境。为善为恶。为了知故。次起寻求与欲俱转。希望境故。既寻求已识知先境。次起决定。印解境故。决定已识境界差别。取正目等相。于怨住恶。于亲住善。于中住舍。染净心生。由此染净意识为先。引生眼识同性善染顺前。而起名等流心。如眼识生。耳等识亦尔。第三八识有无者。瑜伽第一但说六识有此五心。不说七八。又间断识方具此五。非恒续识。然第七识未转依位缘境。恒定任运微细唯有后三。一刹那中可说具故。第八不尔。界初生位有卒尔心。有色无色境。宽狭故。决定·染净·等流三心境有新旧。或前后相望可具之。故唯无寻求。无欲俱故。因第七识界虽初生。境恒一类故。无卒尔寻求二心。初转依位可名卒尔。即是决定染净之心。第二念后是等流。二念义我合说有四心（已上）。

    私问。今抄下文云。言其五心。初后通六识中。三唯意识（文）尔者。今何云但说六识有此五心乎。答。至下可知。

    又云。问何故须辨如是五心。答。为令了知心之分位。入法我唯识相故（已上）

    私问。今云集现者。即此心集现欤。为当如何。答。疏文上云文义相生。下云五心集现。明知。经历五心之位。文义相集。现为教体（为言）故抄上文引无性摄论云。名句文身识所变现（已上）聚集为体。依之。决择云。疏后说五心集现。但是经历五心影像。聚集影现（已上）其影像者。即下所明十四相也。如抄释三师义。可见之。
    疏。总十二心（文）决择云。疏总十二心等者。散乱闻经也。专注闻经但有八心。于行常二字上。深卒尔寻求二心故（已上）
    抄。一云说诸字时（文）五心义云。第四刹那多少者。五识卒尔唯一刹那。瑜伽第三云。又非五识身有二刹那相随俱生。又一刹五识生已。从此无间必意识生。故五识卒尔唯一刹那。寻求未了后起五识。但是寻求。但是寻求。故五识身无多卒尔。说五识身有寻伺者。有广寻求。无寻伺者。与欲俱故。亦有寻求。诸处所说五识无有决定寻求。无深广行相。说之为非无微细者。若独生意。若五俱意。卒尔心位亦一刹那○有说。意识既许相续。说卒尔心通多念起亦无过失。前解为善○决定多刹那寻求未知。未起染净心故○起染净之心亦复如是。多念相续以难生故。此依五识为等流心。若意等流染净唯一念决。第二念即等流故。唯等流心略有二。说意识等流相续无妨。一云。五识唯一念生。说等流心亦不相续○二云。五识许相续生一刹那者。说变尔故（已上）又云。以许寻求多刹那故（已上）第五门中释也。
    抄。是现量故（文）五心义云。因中五识或四或二。或许五心皆唯现量。缘现世境果中。五识所有四心亦唯现量。缘三世境○第七因位许有三心。皆非量摄○第六识定位五心皆唯现量○若在散位。独愿五心通比非量○与五俱意所有五心。有义唯现量（等文如具引）果中五识四心者。以果位任运故无寻求心也。
    抄。经十六心有十四相（文）问。今引三师中。后两师并云十二心。何第一师独言十六心哉。答。一义云。十六十二开合异。故不相违也（开合之义下引会解记。可见之。）一义云。六字应作二字欤。会解记云。第一师十二心若取卒尔。耳识为一。同时意识为二。寻求为三。决定为四。则四字皆有此四字。应有十六心。今言十二心者。应以率尔耳识同时意识合为一心。以同时意识即卒尔同时意识通名卒尔心故也（已上）。
    抄。若不散乱（文）五心义云。第乱不乱生者。先明不乱。后明乱生。不乱生中后有三门。一自他俱不乱。二他乱自不乱。三自乱心不乱。自他俱不乱者。瑜伽第三云。又一刹那五识生已。从此无间必意识生。从此无间若不散乱必定意识中。第二决定心生。由此寻求决定二识分别境界为因故。染净法生所引故。从此无间眼等识中。染净法生。然此不由自分别。为无分别。故得染净。他乱自不乱者。谓有他识中间间生自识五心。仍前后如眼观色。起卒尔心必有寻求。续初心起故。瑜伽说。又一刹那五识生已。从此无间必意识生故○故五卒尔后定起寻求心。有人说。言卒尔后不起寻求者。不然。违教理故○故寻求后或入余心。或起决定。虽起余心中间隔乱他境。非上胜不能引脱他识。反不生故。后却入眼识决定。决定起时或还起寻求引。或即起决定。决定为因。若无异缘。自染净起。有他识夺自染净不生。他识即灭自心方能入染净位。染净位起。或还入决定引。或即起染净○染净心后若无他缘。自等流起。眼意二识乃至未趣所余境界。经尔所时恒相续转。是名他乱自不乱。三自乱心不乱者。如眼先观一大众色。卒尔寻求定相续已。未起决定。有一上好像色现前。眼识遂于余识。而转后起卒尔及寻求心。或并决定。或染净心等见像色已。却观众色。先已现故不起卒尔。或却起寻求引生决定。以许寻求多刹那故。或即起决定○却观众色始起染净。染净心后或观云色。随其多少起卒尔等已。却观众色。而起等流。皆准前后是自乱心不乱（已上）。
    抄。若散乱时（文）五心义云。自下后明乱者。于中有二。一他乱自亦乱。二自乱心亦乱。他乱自亦乱者。如眼识生缘一像色。起卒尔寻求已。别有声至。后起卒尔寻求等心。像遂放光像光。即新起前寻求。后起卒尔寻求决定。后别有香。正现前嗅后起卒尔等。像光变色决定。心后后起卒尔。至染净心。后值上味。正现前尝遂起舌识。多少心已却观像光。光或大小徒染净心。后后起卒尔寻求决定。如是乃至○或二或三或至四心。名之为乱。若连次起至等流心。即名不乱。余心例然。自乱心亦乱者。准他乱说（等文）。
    今抄引三师释中。数处有此事。故具引之。
    抄。非现量故（文）此约五俱意识中寻求心也。如上具引。可见之。今抄下文云中三唯识（已上）。
    抄。由此极少经十二心（文）问。此第二师十二心者何乎。答。此除决定心。而开耳识意识为二心。加寻求心为三。故四字各有此三心。则成十二心也。如抄可知。
    抄。此中曲有二解（文）五心义云。与五俱意所有五心。有义唯现量。作证解故。陈那菩萨集量论。论五识俱意是现量故。说五俱时缘十八界亦现量摄。随五现尘明了取故。有义不定性尚不同。何现量集量不说五俱之意。唯是现量。何得定判。圣执比度既许五俱定唯现量。于理未可。故五俱意义通现比及非量摄。通缘三世及非世境。若缘一境。与五一俱卒尔等流定唯现量。中间三心不与五俱。通比非量刹那论之。缘过去境。瑜伽论言五识无间所生意识寻求决定唯应说缘现在境者。此依分位事结究竟名为现在（已上）。
    今抄云二解者。初解意。谓同时意识亦是现量也。四字总经十二心（云云）后解意。谓同时意识现量也。四字但经八心。而有十四相（云云）上所引五心义中。二有义者。但论五俱意之现量非现量界。准思可知。
    抄。谓诸字有二相（文）意云。一字及依一字所成之名。于心上现此。且约一字成名之义也。然亦有一字不成名者。非此所明也（云云）。
    抄。恶学时七相（文）言恶之时前诸字虽入过去。现无本质。由熏习力唯识变力。仍于此说恶字心上显现故。即有两个一字（二相）两个一字所成名（四相）一个字身（五相）一个一字所成名名身（六相）一个二字所成名（七相）故成七相也。凡云字身名身者。身有体依聚之三义。今且用聚义为身故。或有以字为一种共聚名身。即是一字身也。或有以二字为一种而二种共聚名身。即是二字身也。或以三字为一种。或以四字为一种。各二种共聚名身。例此可知。如字既尔。名亦例知。
    抄。者字时十六相（文）谓诸恶者之三个一字（为三相）三个一字所成名（为六相）两个字身。谓诸恶（七相）恶者（八相）两个一字所成名名身（十相）一个三字多字身（十一相）一个一字所成名多名身（十二相）两个二字所成名（十四相）。
    抄。言其五心（文）问。五心义云。因中五识○五心皆唯现量（等云云）具如前引。准此不局初后可通中三（见）今何云中三唯意识乎。答。决择引法苑。有二师说。初师全同前所引。后师即同今抄。故决择释云。今据后义。故抄三尔（已上）彼后师者。决择引法苑云。此中有义五识唯二。但有卒尔及等流心。寻求等中五随生者。即等流心许乱生故（已上）。
    抄。又前三是无记（文）五心义云。瑜伽论等说。初三心是无记。第四五通三性。此依因位中容无乱境。五识中一与第六识连续生说。若在因位境界强胜诸识杂生。若生五心皆通三性所摄。若无漏位及得自在一切多善（已上）。
    抄。然此皆约（文）五心义云。若在果位。随所有心皆得俱起。随应无失（已上）又云。成唯识说。八地以去乃至成佛任运决定。不假寻求。故但有四。三乘通论。无漏具五。有寻求故。即诸刹那义别说。有非前后起。初转依等如前已说（已上）如前已说者。第三八识有无门。即如上具引。
    疏。三唯影无本（文）问。终教大乘意。自受用佛有色声功德哉。答。
    疏。龙军（文）会解云。龙军未详（已上）问。慈恩阿弥陀经通赞之末书（元缚述）云。如来灭后外南天竺国有论师。名龙猛。即龙军也。造大智论释大般若等（已上）今会解记。何云未详乎。答。探玄大疏共云。唯影无本是龙军等。非本非影是龙树等（云云）既各别举。尚终顿两教之宗师何云一人异名哉。彼元缚释难依用欤。
    疏。坚惠（文）法界无差别论疏云。坚惠菩萨者。梵名婆罗未底沙罗。此云坚固未底。云惠○谓此论主有称理。求佛坚固正惠故以为名。三藏云。西域相传。此是地上菩萨。于佛灭后七百年。于中天竺大刹和种○造究竟一乘宝性论及法界无差别论等（已上）三藏者。提云般若也。地上菩萨者。会解记引用此疏云。地藏菩萨。更检余本可知之。
    疏。夜摩偈云（文）唐经第十九也。大疏四上释上半偈竟。次下云。若尔。何故以现闻教法下半释。云但自心变非佛说也。若依权教。此约有影无本。然本影相望通有四句。若依此宗。果海离言故。无有说用随机现。谓如是说。而此本质亦是自心（已上）抄十一上云。言若依权教等者。本影四句。即如悬谈。若依此宗。四句皆用知法一切法。即心自性故。质亦自心（已上）。
    疏。此前四说总合（文）问。圆教意可有唯本无影之义耶。答。疏云。此前四说。总合为一圆融无碍（文）故知。亦可有唯本无影之义也。付之。疏释唯本无影。谓即小乘不知唯识故。即是心外存实境之妄执也。既非唯识之义。故三乘教尚不许之。争圆教  中容如是之妄执乎。是以决择云。唯本无影非唯心义。为明四句。因便言之。故疏云。唯本无影不知唯识故。即期义也（已上）准此。虽物合四说。是言总意别。实除第一唯本无影。但取余三说也（为言）尔者。圆教中不可唯本无影之义欤。如何。答。花严一乘是根本法轮故。纵虽人天小乘等法相无不含摄之。至今唯本无影之义。何不为圆融之所目乎。况十通品疏明佛智缘他心诸说不同中云。安惠论师云。佛智缘他心缘得本质○护法论师则佛亦变影等竟。次下即云依唯识宗护法为正。以今经望前亦未失（已上）又云。若离佛外别有众生。更须变影却失真唯识义（已上）此明佛智缘他心。不变影直缘本质故。正是唯本无影之义也。众生缘佛例亦可尔。是则生佛同以真心为其心故。故对向万法时直照现之。更不待变影故。十通品疏释法性宗他心之相者。以即心之众生心非即众生之佛心为所缘。以即众生心之佛心非即佛心之众生心为能缘。如是镕融故。非一非异（已上）抄十八上云。此有两对。前对明所缘。彼对明能缘。今初言即佛心之众生心者。此明所缘。众生心即是佛心。此明不异。次云非即众生心之佛心者。此句明众生心与佛心非即。非即故有所缘义。非异故不坏唯心义。言为所缘者。结成所缘。拣非能缘也（已上）后对恐繁不引。返例可知。
    疏。说听双存（文）决择云。
第0章     抄。说如来藏乃有三义（文）问。笔削记第三云。如来藏者。具三种义。谓隐覆·含摄·出生义（等文）何与今别哉。答。彼论第二（如来藏品第三）全同今抄所引。
    抄。一所摄名藏者（文）如来是能藏。即果极之菩提也。众生是所藏。以如来之所摄藏名如来藏故（为言）会解云。问。此引佛性论。应非别教。答。
    抄。言如如者（文）问。如如者重言。有何意哉。答。一义云。通真记中卷（了然述）云。言如如者。一者真如。即一心身体。二俗如。即随缘万法不变之性。二如不二故曰如如。此则直就真如本性。以明心（此准佛性论说已上）此记者南山归敬仪之末书也。
    抄。复次藏有三种（文）问。今三种者。上所标之所摄隐覆等三义之外别义欤。为当如何。答。愚案云。今释所摄名藏中。有二段。并先明能藏。后明所摄。即上来所引是初段也。于中前云言如如者有二义等者。是先明能藏。次云所言藏者下。正明所摄也。今云。复次藏有三种等者。自下即后段也。于中亦者明能藏。谓境行果三种。并觉妙觉果地无比之功德。是名如来（为言）次云由此果下。正明所摄也。准初段可知之。
    抄。二隐覆为藏者（文）笔削记第三云。隐覆之中复有二义。一者藏如来故名如来藏。即烦恼名为能藏。如来为所藏。于如来如来之藏。依主释也○理趣般若云。一切众生皆如来藏。胜鬘及如来藏经俱有此说。二者如来自隐不现名如来藏。法身无相不可以智知识。识况眼见耶。斯如来即藏。持业释也。如佛性论说（已上）。
    抄。一明一身（文）况于众生者。别指听法众生。故上云何独听法众生。次下文云况听法人也。今明说听全收故云尔也。
    抄。经云如来成正觉时（文）大疏九上云。第八如来成正觉用该动寂○文中分四。初举所依三昧。觉不滞寂故名善觉。觉彼一相故用为方便。二入已下显一身之用。既以一相为方便。则物皆一相故一即现多。三如一下类显余身如来成正觉时。布身云于法界一一皆是广大之身。并如一身之现（等文）。
    抄。若尔起信论中（文）会解云。问。上引佛性论成教义。今特拣起信者何耶。答。前佛性论义则少分通别教。大途亦实教。尔故引以证之。而不拣别。今起信所宗二门三大。于中显体用处节节有之。是一论大旨多分所说。若不拣者应大分是别教。故须拣之。况佛性论是明文。今但义取故亦须拣也（已上）。
    疏。则随一圣教俱非二心（文）决择云。问。二心既泯其教宁存。又问。心泯教存。何言摄境唯心耶。答。此言泯者非谓落空。但约互夺归一心。故无前二难（已上）问。今明形夺两亡者。顿教之义欤。为当如何。答。会解云。若约因缘无性故非生。法身体寂故非佛。一理平等故不说不度。缘本所住故不说不闻。即顿教义。今取生佛各全形。夺为所因令非听说。即是生全在佛。佛全在生。故得双非。为别教义。故知。今引证文。皆是非说听。似滥顿教。而为因不同故非顿尔（已上）。
    疏。是故此四于一圣教（文）问。抄科释云。总结融通（文）尔者双结同别二教之二四句欤。为当但结别教中四句欤。答。抄上文云。疏第二说听全收等者。文中有三等（云云）明知。双结二四句也。问。若尔。今何不云二四。但云此四乎。答。文言略故但云此四。意实通二四也。以同别无碍为一圆教故。然会解云。验知科错应于说听全收下分二。初总标。二别释。于别释中分二。初圆教。二别教。于别教中分三。初总标。二别释。三融通方顺疏摄正文意也（已上）意今疏摄并俱云此四。不云此二四句。故验摄上文科释是错也（为言）。
    疏。第七会缘入实体（文）问。会缘入实之名义。通始教权门欤。为当局法性实教欤。答。决择云。疏会缘入实者。立相。始教摄相名会缘。从性名入实。终教缘生无性名会缘入实。顿教相尽性现名会缘入实。圆教将缘起相由。归理性融通名会缘入实。义虽实尔正唯始顿（已上）二义中。初以本收末是始教也。故疏下云。不立真如随缘等也。后会相显性是顿教也。故疏下云。虚相本尽真性本现也。但会解记意。会缘入实之总标正局法性实教。虽然二义中。初以本收末者。可兼通权门（云云）次下更可抄之。
    疏。一以本收末（文）问。以本收末门者。局法相权宗欤。为当通法性实教欤。答。会解云。疏亦有二义中。初义以内收外令入一实。次义会外即内令入一实。但初义通权。后义唯实。然则初义所入之如是实非权。但所收之教未说即如。故通权尔（已上）问。此释不可尔。今见疏抄。并引无性成唯识等诸论。以为证据。即亦引彼疏。令释成其义。明知。局法相宗云事。况疏释所入之如云。彼宗虽不立真如随缘（云云）何故会解云所入之如是实非权乎。答。今疏摄意云。彼摄论唯识等意。实许真如随缘。而但弘宗者执真如不变故。今且约彼弘宗之所执。令释成真如所流十二分教之义。既疏摄共频彼宗等。明知。非祖师自意云事。故疏三上（问明品）又唯识等亦说真如是识实性。但后释者定言不变。失于随缘过归后辈耳（已上）就中于摄论等者。五教章引梁摄论多闻熏习。从最清净法界所流之文。为终教习种姓从真如成之证据。又大疏三下（净行品）云。无倒闻熏与性种合。故名为因。染摄论云。多闻熏习与解性和合。一切圣人以此为因。无性摄论云。此闻熏习虽是有漏。而是出世心种子生（已上）抄九下释云。性种即自性。住性为正因。性即是涅槃第一义空性也。习即新熏修成之性。决为佛因。称为种性。引证可知。言无性摄论者。即第八论（已上）既以第一义空为性种。即双引梁论无性论证此义。明知。不同彼弘宗者约有为无漏法尔种子。释成此等论文云事。今亦例可尔。故知。会解云所入之如是实非权者。正约祖师之实意也。故会解记下文云。不尔何得此科云会缘入实耶（已上）问。此义尚不尔。纵虽余处有如是释。而当段疏抄今但引用彼弘宗者之释义。以此外更无显自意之文。明知。局法相宗不通实教云事（是一）次摄论等则实如所料简。然于成唯识论者。纵虽祖师任自意。何可会通实教乎。即前所引大疏三上云。又唯识等亦说真如是识实性等者。此指世亲本颂。全非成唯识等之释论也。故抄八上释云。彼论云。此诸法胜义○即唯识实性。释曰。既用真如为识实性。明知。天亲亦用如来藏而成识体。但后释论之人。唯立不变。故云过归后辈（已上）既上举祖师自意。亦存成唯识论但立不变也。今既引用成唯识论胜流真如之文。释以本收末之义。何云所入之如是实非权乎（是二）如何。答。
    抄。如彼疏释云由此。问。今引彼疏有两释。如何哉。答。会解云。约三惠观法教根本。名为胜流真。如得说殊由本胜故。如说法胜故者约所证。此地真如故。得说殊胜由本胜故末亦胜也。故名胜流（已上）。
    疏。义语非文（文）圆觉大抄三下云。称如不著文字。名为义语（已上）即今抄所引经末云。若取文字者。行空也（已上）空是第一义空。即真如也。
    抄。乃因缘经中一义（文）会解云。以十二分经皆有二义。此因缘亦有二义。一因请方说。为重法故。二因事方说。知本末故（已上）。
    抄。双标文义拣义所文（文）问。疏但云文义皆圆。更无拣义取文之意。依何文势抄家如是释乎。答。会解云。钞拣义取者。以疏云文义皆圆。即拣前义。如前说听相收等。即是义圆。今双标文义皆圆。故拣前唯义圆也（已上）。
    抄。而言圆音者（文）问。今抄意如何。答。此遮伏难欤。谓疏文即圆音。若有难云文即名句文也。圆音即非语声也。明知。文非即圆音。何故云文即圆音乎。故今抄以二义会通之。一者例如上大小乘共云。名等离语声无别体。今此第九事事无碍体亦尔。以名等亦依圆音体故。云文即圆音也。二者文句具足之语声是圆音故。云文即圆音也。若唯一直声无宫商等异者。是昔义非正也（云云）问。抄一上云。一音之中具一切音。名曰圆音。一切音声即是一音。亦名一音。一多无碍总曰圆音（已上）此唯就语声释圆音义也。何况文句皆是方称圆者。此亦昔义非正。何但云一直声昔义非正乎。故演义抄十九上云。昔有三义。一云诸佛唯是第一义身。永绝万象无形无声。直随机现无量之声。犹空谷无声。随呼发响。然则就佛言之。无音是一。约机论之。无音非一。而言一音。圆音者。良由一时一会。异类等解。随其根性各得不闻余声○故名一音。音遍十方。随抹熟处无不闻。故名为圆音○二云。就佛言之。实有色声。其言遍满无所不遍。但无五音四声等异。无异曲故名为一音。无不遍故名为圆音○三云。如来于一语业之中。演出一切众生言音。是故令彼众生名闻已语。非是如来唯发一音但以语业圆。故名为一音。所发多故名为圆音（已上）
    抄。三节已含四义（文）问。何节含几义乎。答。会解云。以第三节含二义故一去充字。即是法雨遍说大小权实等。二又一一下全取五字。即是大小权实法雨充遍满法界也（已上）。
    疏。譬如书字等（文）问。喻相如何。答。决择云。择云。抄譬如书字普入一切事等。如书一切字。随目何法能目故。言界无所住者。而作其法无定目故（已上）意云。字书中一切文字随名何法皆得能名。是并谓书字普入一切事等也。然法无当名之实。不定摄故云无所住也（为言）法合如下引大疏。可知之。探玄大疏共不释喻相。故以此决择。可知之。
    抄。经云佛子如来法轮（文）唐经五十二云。佛子譬如一切文字语业。尽未来劫说不可尽。佛转法轮亦复如是。一切文字安立显示无有休息。无有穷尽。佛子如来法轮（等文自下全是抄所引）大疏九上云。第二佛子譬如下喻中文有二喻。一文字无尽喻。喻第九无尽。二遍入无住喻。喻六七八。用而常寂故。于中有法喻合。合中二。先合普入一切。以上法中但云入一切言故。今明入余法则触类皆法轮。岂同三乘但用佛声为轮等耶。二一切众生种种下。正合前文入一切语（已上）抄十九上无释也。私云。喻第九无尽者。法说经文有九句。第九句云。无遗无尽而转法轮内外无著故（已上）疏释云。横则无遗。无所不转故。竖则无尽。穷未来故。而不着内外。则深广无涯（已上）次六七八者。第六句意一切文字言语皆悉法轮。故用广也。第七句意。知声如响。了诸法实性故。即用而寂深也。第八句意。于一奇中出一切音。以一即多故。亦深亦广也（云云）喻相并法合不显了故。具引示之。今疏抄但用遍入无住喻可知。
    抄。法喻入无住喻可知。入一切语言文字界喻合中。即该一切是法中。则略一切法影在喻合中也（已上）。

演义钞四上纂释下
演义抄四下纂释第一


            　
　　　　　　　
　　　　　　　

　　（疏一上云　将释经义总启十门　一教起因缘　二藏教所摄　三义理分齐　四教所被机　五教体浅深　六宗趣通别　七部类品会　八传译感通　九总释经题　十别解文义）
第六宗趣通别

    疏。总立四宗（文）大乘义章第一云。言分宗者。宗别有四。一立性宗。亦名因缘。二破性宗。亦曰假名。三破相宗。亦名不真宗。四显实宗。亦曰真宗。此四乃是望义名法。经论无名。经论之中虽无此名。实有此义。四中前二是其小乘。后二大乘。大小之中各分浅深。故有四也。言立性者。小乘中浅。宣说诸法各有体性。虽说有性。皆从缘性。不同外道立自然性。此宗当彼阿毗昙也。言破性者。小乘中深。宣说诸法虚假无性。不同先宗立法自性。法虽无性不无假相。此宗当彼成实论也。破相宗者。大乘中浅。明前宗中。虚假之相亦无所有。如人远观阳炎为水近。观本无不但无性水相亦无。诸法像此虽说无相。未显法实。显实宗者。大乘中深。宣说诸法妄想。故有妄想无体起必诧真。真者所谓如来藏性。恒沙佛法同体。缘集不离不脱。不断不异。此之真性缘起。集成生死涅槃。真所集故无不真实。辨此实性。故曰真宗。此四宗中○前之两宗经同论别。后之二宗经论不殊。随义分之。前二宗中。言经同者。据佛本教同显。在于四阿含中无别部党。言论别者。小乘众生情见未融。执定彼此言。成诤论故。有毗昙成实之别。后二宗中。言经同者。据佛本教随就何经以义分之。不别部帙。故曰经同。言论同者大乘之人情无异见。言无诤竞故无异论○如胜鬘中明如来藏。有其二种。一者空藏。即是不空。二不空藏。即是显实（已上）破性宗中云。法虽无性不无假相者。准下所引摄六上。犹如画火无有热性而似火相。可知之。又云假名○宗者假相亦存。故知假名假相并不破之。
    疏三不真宗（文）问。大衍法师意。三四两宗可机教俱别哉。答。准今疏宗尔也。问。案今疏抄释。全写大乘义章。然彼章既云后之二宗经论不殊。大乘之人情无异见等。明知机教俱同也可云也。况彼章次下云。又人立四。别配部党。言阿毗昙是因缘宗。成实论者是假名宗。大品·法花如是等经是不真宗。花严·涅槃·维摩·胜鬘如是等经是其真宗。前二可尔。后二不然。是等诸经乃可门别。深浅不异。若论破相。遣之毕竟。若论显实。皆明法界缘起法门。语其行德。皆是真性缘起所成。但就所成行门不同。故有此异○门别虽殊。旨归一等（已上）准此等释。案大衍法师宗。亦不可云机教有别欤。如何。答。
    疏。二名破性（文）问。大衍法师四宗中。二三两宗不同。如何释之乎。答。疏云。二名破性。三名破相（文）付之。性相二空必相资相成故。若破性时必可破相。何以破性破相。为别立二三两宗之不同乎。是以余处解释中。述二空相成之旨。如何。答。准前所引大乘义章并今抄下文。可知之。抄六上云。若不达者。性相二空俱非了义。何者谓法。若性空相不空故。若云相空。性又不空。以性相实故。犹如画火无有热性而似火相。如木中火不见其相而有其性。如角峰垂胡即是牛相。负重致远。是其性故。性至于内。相据于外。若一空有复一不空。若得者此二相成。谓由从缘无性为性。空故令体相无。不空寂即空也。此以性空成相空。由诸相荡尽。是故空中无色。无受想行识。方显法性本自空耳。此以相空成性空。故二空相成云不二也。又说性空总有三义。一法无定性名空。则相未空。二法之真性本空。则相亦未空。三若说从缘无性故名为空。即一切法性身空矣。非推之使空。思之（已上）寻云。如此抄释者。若约得意者。以性空成相空。以相空成性空。故不可分为两宗。然今既分为两宗。明知。此约不达者也。尔者如义章释第二破性宗。云法虽无性不无假相。第三破相宗亦可云法虽无相不无假性哉。如何。答。今抄下云。性相俱空为法空矣（已上）可见之。
    抄。二破于定性（文）问。萨婆多宗可破诸法定实之性哉。答。疏初名立性（已上）问。南山律师立性相唯识三观。
    抄。早欲参涉大乘（文）问。经部之得名如何释之哉。答。抄云。参涉大乘等（云云）问。宗轮论云。至第四百年初。从说一切有部复出一部。名经量部。亦名说转部。自称。我以庆喜为师（已上）同述记（慈恩述）云。论至第四百年初。至庆喜为师。述曰。此师唯依经为正量。不依律及对法。凡所受授以经为证。即经部师从所立为名。名经量部。亦名说转部者。此师说有种子唯一种子现在相续至后世。故云说转。旧云说度部。然结集时。尊者庆喜专弘经藏。今既以经为量。故庆喜为师。从所立为部名。满慈弘宣对法。近执弘毗奈耶。既不依于对法及律。故今唯以庆喜为师也（已上）如此等释者。依小乘经为正量。故名经部（见）其故者。宗轮是小乘论。何许以大乘经为正量哉（是一）况于大乘经者。探玄记第二引涅槃经第四十云。弘广菩萨为流通。又引智论第一百云。如法花经。是秘密故付属喜王等（已上）又云。准智论。是文殊师利称我闻（已上）阿难不结集流通大乘经（见）尔者。以经为量。故以庆喜为师之义。专可指小乘经。如何。答。此事难思。但经量部有本计。有末计。若本计则属第一宗摄。故尤依小乘经可为正量。若末计则属第四宗摄。既有此异。岂无所依经参用大乘之义哉。成实论第十五云。菩萨藏中说超越相（等文）菩萨藏经者。岂非指大乘经乎。故抄四上云。经部师义参大乘故。亦谓名等依声假立（已上）颂疏第十三云。以经部宗不计无表是实有。彼说无表。但是思种。谓审决动发四现行思。于色心上熏成种子。此思种上防非止过。假立无表（已上）是即大乘云。熏第八识。经部云。熏色心。虽此异而以种子上防发之功能。为无者之义全同无异。又济缘记三下云。除取大乘空义故名经部师（已上）准此等释。可知之。
    疏。但判二故（文）问。五教章引大衍法师四宗云。一因缘宗。谓小乘萨婆多等部。二假名宗。谓成实经部等（已上）既两宗并云等。明知。不局二部云事。故折薪记释云。萨婆多此云说一切有。而云等者。取雪山部多闻部。宗轮论指此二部。多闻一切有部也○成实经部等者。宗等显说假部也（已上）如何。答。
    疏。非二即我（文）问。犊子部所计之我。与外道神我有何异哉。答。成唯识论第一破所执我有两段。初有三种。一者体常。周遍量同虚空（云云）是数论胜论等所计也。二者其体虽常。而量不定。随身大小有卷舒故（云云）是无惭外道等所计也。三者体常至细。如一极微（云云）是兽主遍出等所计也。后段亦有三类。一者即蕴。谓凡夫所计也。二者离蕴。即前三种外道所计也。三者非即非离。谓述记释云。总破小乘（云云）即犊子等也。此三类我悉摄尽凡夫外道所计也。我而其差异即如此。可知。问。若尔。犊子部所计非即非离之我。其相如何。答。指事（分教开宗章）云。测法师云。然彼二乘所计我者。如犊子部及经部等。如异部宗轮论。问。如下所说。犊子部所计非即非离我。二障之内何障名云烦恼。如何罗汉起烦恼障。若所知障。如何论说生空智断。三藏解云。是我执故烦恼障摄。此部未得罗汉果时所计。义相同佛在时犊子外道。由斯立号。名犊子部。初谈未成罗汉时计。故说彼部亦名计我。理实得果。已断我执。经部等计应准此释（已上）此释难思。更可寻之。又嘉祥三论玄云。于小乘内自分三品。一者俱不得二空。如犊子部云。四大和合有于眼法。五阴和合别有人法。此下根人也。犊子入真观故。则见我空出于俗谛。别有人体（已上）别有人体者。实可起我执哉。可寻之。又慈恩宗轮论疏云。其犊子部谓补特伽罗非即蕴离蕴。谓实有我非有为。然而蕴不即不离。佛说无我。但无即蕴离蕴。如外道所计之我。悉皆是无非无不可说。藏即蕴离蕴我。既不可说。亦不可言形量大小等。乃至成佛此我常在。依蕴处界假施得名者。谓我非即非离蕴。处界亦尔。然世说言色是我乃至法亦是我。但依蕴等假施得此名。我实非蕴等（已上）又了义灯第二云。今据情解妄。谓为我故叙破之。实是法执（已上）意云。彼部主最钝故。自心计诸法。各有实性。而此所计法执。误谓尚是我。其实是法执也（为言）问。若尔。何故唯识论说三种我竟。总结云生空智断哉。答。了义灯会云。彼文总说非别别局。文总意别。斯文大例（已上）意云。即蕴离蕴之二种我。以生空智可断之。而非即非离之我。非生空智断故。故文总意别也。
    抄。以本经部亦执（文）问。本经部所执之我。与犊子部同异如何。答（云云）两方。若云同者。宗轮论云。其犊子部本宗同义。谓补特伽罗非即蕴离蕴。依蕴处界假施得名（已上）又云。其经量部执有胜义补特伽罗（已上）既犊子名非即非离。经部名胜义。名既不同也。体定可异乎。若依之尔者。今抄云。亦执有胜义我非即非离（文）可全同（见）如何。答。此事虽难思。且任今抄可云同也。既释胜义我云非即非离。定知不可异也。问。慈恩宗轮论疏释经部我云。但是微细难可施设。即实我也。不同正量等。非即蕴离蕴蕴外调。然有别体故（已上）不同正量等者。等取犊子法上等。既云不同。明知。经部所执之我不同犊子部所计云事（是一）次犊子部云依蕴处界假施得名。今经部云。难可施设。岂非特存异计哉（是二）又述记第一末释犊子部我云。彼宗计我与所依蕴不即不离。然别有体。非常无常（已上）演秘第一云。然别有体者。问。若尔如何不是离蕴。复与瑜伽第四类我与有何别。答。别有体。体与其蕴非即非离。彼第四计虽言在蕴。蕴与其我而即有异。故不同也（已上）又述记云。经部本计我亦非离蕴（已上）既但云非离。明知。即蕴之我也。尔者犊子部云非即非离。经部但云非离。岂非二部所计有异哉（是三）如何。答。
    抄。化地部末计（文）宗轮论云。其化地部本宗同义。谓过去未来是无。现在无为是有○定无中有。无阿罗汉增长福业五识有染亦有离染○此等是彼本宗同义。其末宗异义者。谓说实有过去未来亦有中有。一切法界皆是所知。亦是所识。业实是思。无身语业。当抄下释。法无去来宗中。引本宗同义即为根本化地部。故今以末宗异义为末许也。
    抄。亦有中有一切法所知所识（文）问。亦有中等者文意如何。答。十八部论（夫障）引文殊问经述此部云。有过去未来世。有中阴。法入知法知识思业。无有身业口业。觉观心相应（等文）部执异论（真谛译）云。正地部○此部复执实义。过去未来是中阴。法入有二种。所知及所识。作意是正业。无身口二业。觉观是相应法（等文）又异部宗轮论（玄奘除障）初述大众部·一说部·说出世部·鸡胤部四部之本宗同义云。过去未来非实有体。一切法处非所知。非所识。是所通达都无中有（已上）实论云。过去未来是无。现在是有。法入非所知。非所识。中阴是无（已上）如是论中有之有无诸部不同也。然今化地部计有中有。故云尔也。成实论第三卷双立有中阴品无中阴品之两品。广有立破。可见之。问。今此诸部就一切法处。论所知所识之有无者。其义如何。答。
    抄。一法二智（文）会解云。论问云。大者何为相偈。答曰。决智名为大。法智惠离欲自在萨埵相。翻此是多摩。长行云。决智名为大者。谓是物名破。是物名人。如此知觉是名决智。即名大。是大有八分。四分为喜。四分为闇痴。喜四分者。一法（有十。一无嗔恚。二恭敬师尊○八实语。九梵行。十无焰由○。）二智惠（一外智。二内智。外即余诸论。内即三德反我。三中间智。由外智得世间。由世间由内智得解脱。）三离欲（一外。二内。外者于财物等中见过失故。离欲出家。二内者已识我具三德果。故求出家。由外离欲。犹如生死。由内离欲即得解脱。）四自在德（有八。一微细极邻虚。二轻少极心神○六随欲尘一时能用。七不竖属化令众生随我运转。八随意住。谓随时随处随心得住。）此四法是萨埵相翻此是多摩者。翻法等四相。一非法。二非智。三爱欲。四不自在。四是多摩相（已上）此释抄下云。自性先生大等文也。意云。自性中有萨埵等三德。眠伏不起。然今先生大。是最初觉悟故。此大有八分。并是自性所具之德也。谓法智等四德是萨埵相似。旧译云喜。故云四分为喜也。余可准知。彼仙人得此四德。应知。
    抄。先为阿修和仙人说（文）会解引金七十论云。迦毗罗○见一婆罗门阿修和。千年祝天隐身往说如是言。阿修和汝戏在家之法。说是言竟。即便还去。满千年已。而复重来说上言。是婆罗门即答仙曰。世尊我实戏乐在家之法。是时仙人闻已复去。其后更来又说上言。婆罗门无之亦如是说。仙人问曰。汝能清净住梵行否。婆罗门言如是能住。即舍家法修出家行。为迦毗罗弟子。迦毗罗为阿修和略说如此。最初唯闇生。此闇中有智田。智田即是人。有人未有智。故称为田。次回转反异。第一转生乃至解脱。阿修和仙人为般尸诃略说亦如是。是般尸诃广说此智。有六十千偈（等文）。
    抄。本源即是迦毗罗造（文）问。次下既云金七十论即自在黑造偈。今何迦毗罗造乎。答。此通伏难也。谓彼论上卷题目下注云。此是外道迦毗罗仙人所造。明二十五谛。非是佛法（已上）此约本源故。即言迦毗罗造也。实是自在黑造（为言）。

二十五谛事

    问。二十五谛者其相如何。先请陈之。答。虽今钞下委释之。今先束九位略辨其相。一云自性亦名胜性。谓生大等时用增胜故。古译云冥谛。钞引智论。可见之。此自性有三种。是名三德。谓萨埵刺阇答摩也。如其次第。勇尘闇也。黄赤黑也。贪嗔痴也。苦乐舍也。此等三种体性各别。而无为常住故。述记第一（本）云。自性本有。无为。常住（已上）演秘第一云。问。自性体即刺阇等三。云何三种合名第一谛。答。体实有三。作业等即同。故合为一。有义三德类同合之为一。释曰。不可。勇尘闇等种种差别。何名类同（已上）余相次第如下抄之。述记云。大名增长之义。自性相增故名为大。或名觉。亦名想。名遍满。名智。名惠（已上）今钞下文全同之。又云大为因慢为果（已上）三云。我慢亦名我执。亦名我心。述记云。从大生我执。我执者自性起用。观察于我知我须境。故名我执（已上）演秘云。疏我执者。执知其我所须事业。亦如律云执事人也（已上）述记演秘并以喻释之。要者可见彼。又我慢有三。谓五大初我慢等。如以下钞自释之。问。知其我所须事业者如何。答。外道所计。有作者。有受者。有见者。今数论意。自性谛反作中间诸谛时。彼神我谛受用之。故自性是作者也。我是受者见者也。然此我慢知彼神我可受用之事业分齐。故云尔也。四云。五大谓地·水·火·风·空也。空者是太虚空欤。答。述记云。别有一物。名之为空。非空无为空界色等（已上）今钞同之。五云。五唯量亦名五微尘。谓声·触·色·味·香也。述记云。量者定义唯定用此成大根等（已上）今钞同之。意云。生彼五大五根者。唯此五唯量之力故云尔也。六云。五知根。谓眼·耳·鼻·舌·皮也。彼指身根名皮也。余可知。七云。五作业根。谓语具·手·足·小便处·大便处也。语具者。口舌等也。问。此手足等者。与皮根有何异乎。答。述记云。此中手足即分皮根少分为之。前取总皮。今取支故。又此男女大遗根等有别作用。故别立也（已上）八云。心平等根。述记云。金七十论分别为体。有说此是内心为体（已上）至下委可抄之。九云。神我。下抄云以思为我等（云云）至下引演秘。可见之。问。此二十五总说。此亦有二。若约根本。则皆从自性生故。演秘云。问。自性生大。余二十二许展转生。云何论言二十三法总自性成。答。二十三体皆自性成。据相相起但言生大。余传传生亦无失矣（已上）准此可知。若约反位。则皆从慢生。谓自性相增成万法因。此位名大。此因增长名我慢。故述记云。大为因慢为果者是也。二者别说。谓前我慢有三类。遍生诸法故。谓转异我慢别生十一根。大初我慢别生五大。炎炽我慢通生十一根及五大。并如下。钞释之三者。若约次第云。次慢生十六者○应者生五唯。五唯生十六（等云云）委下抄之。问。今云生者。为本无体相之法。今方新生时又如何。答。述记云。然彼所计大等诸法。一一皆依三德所成。三事和合能成大等。此云所成。不云所生。不违彼宗。然余处中假说言生。先成生之生。非生起生。此生起生后有灭故（已上）问。既许有生。何后无灭乎。答。述记云。二十三谛由萨埵等三事和合。以成自体。皆是实有。无灭坏法。但是转变称为无常。初从自性转变而生。后变坏时还归自性。但是隐显。非后无体灭名无常。体皆自性。更无别体。是实非假。此等皆是现量所得。我所受用（已上）意云。虽言有生。是许转变无常。不许灭坏无常。故云非生起生也。问。转变无常者。唯局二十三谛欤。亦通自性及神我欤。答。述记云。僧佉计。神我体性常住。除自性外二十三谛。体性虽常仍有转变无常之相（已上）但佛法难彼云自性及神我。亦有转变无常之相。故立量云。汝我体应量转变无常。计除自性。作用或时有不起。故如许大等（云云）又云。萨埵等三法应转变无常。即大等故如大等法（云云）问。自性生大等（云云）尔者通生染净二法人天。答。述记云。三德是生死因。由所转变忧乱我。故不得解脱。知二十三谛转变无常。生厌修道。自性隐迹。不生诸谛。我便解脱。今破彼法。显三德体非是能成。二十三谛非是所成（已上）准此可知。已上总束抄之。为令初学者先知大纲也。临下文则思可知。
    抄。神为主常（文）问。神为主常觉相处中者。即指神我名觉相欤。答。觉是神之相。神是觉之性也。会解云。言神为主常等者。即百论破神品具云神为主。常觉相我中。常住不坏不败。摄受诸法（钞云根字错）能知此二十五谛。即得解脱。出离生死。外曰。实有初如僧伽经（即数论）中说。觉相是神。内曰。神为一耶。为异耶。外曰。神觉一也。内曰。觉若神相。神无常。若觉是神相者。觉无常。故神应无常。譬如热是火相。热无常故火亦无常。今觉实无常所以者。何相各实故。属因缘故。本无今有故。已有还无故。外曰。不生故常。生相法无常。神非生相故常。内曰。名尔觉非神相。觉是无常。汝说神常。应与觉异。若神觉不异者。觉无常故神亦应无常。乃至广说（已上）问。今内外共所论之觉者。其相如何。答。数论计我为受者。今既上云觉相处中。而下云摄受诸根。明知。受名觉也。大疏六下（初地中修行胜）云。外道虽众不出僧佉及卫世。僧佉说觉以为神相。卫世说知以为神相。无知觉成上自体无有我○能作能受故。是于我所作所受。即是我所。在因名作。在果名受。今但缘成故无作受。若约小乘就五蕴说。受蕴名觉。三蕴名知。约六根说。身识名觉。余五名知。五阴造业故。名作者。当阴招报。名为受者。今并遣之。现有知觉。云何言无。随俗故有。约真故无。又心法有四。一事。二法。三理。四实。谓随境分别见闻觉知。名之为事。论体唯是生灭法数。故名为法。穷之空穷说以为理。论其本性唯是真实如来藏法。故名为实。此四重中。就初即说知觉名。若就后三即无知等（已上）准此佛教不许我。而许有知觉。然外道既执以知觉为我之相。故佛教约知觉。以难彼所计之我也。抄十四下云。疏僧佉说觉以为神相者。即百论破神品○彼疏总释云。此二相违凡有三对。一神常觉无常。二神遍觉不遍。三神一觉众○初对中有四种过。一以神从觉。神则无常。二以觉从神。觉应是常。三名不相从体即不一。四必欲令觉是神。神则二种常无常也。亦觉不觉也○二破卫世○汝言神情意尘合。故知生是知知色尘等。是故但知能知非神知。譬如火能烧非有火人烧。斯则知为神相义不成矣。今云无知。疏若约小乘等者。受蕴名觉觉苦乐等○疏现有知觉下通外难。先离随欲故下答。即中论意。又心法有下亦答上难（等文）。
    抄。斯则五大亦为能生。问。此释意似简别异说。尔者简别何论哉。答。抄下文引金七十论。分别本性反异等四位中五大但从他生不能生他（云云）即今简异彼论也。问。若尔何故。抄下文亦云。次生五作业根者。金七十论即总用五大成（云云）如何。答。此事难思。而且一义云。彼金七十论意五作业根中。舌根说名句文时。总与五知根相应。手根作杀缚等时。总与五知根相应。余亦如是。然此五大与彼五知根共。是五唯所成即同类故。亦如五知根共。总与舌根等可相应。既有相应资助力。故云尔欤。更至下可抄之。又下次所引演秘问答。可见之。
    抄。谓本性能生大等（文）述记云。一本而非变易。谓即自性能生大等。故名为本。不从他生。故非变易。二变易而非本。一说谓十六谛。即十一根及五大。总十六谛。又说。但十一根唯从他生名为变易。不能生他是故非本三亦本亦变易。一说。谓七谛。即大我慢及五唯量。又说。并五大合十二法。谓从他生。复生他故。四非本非变易。谓神我谛（已上）演秘云。疏二变易而非本。一说十六谛者。问下明五大。而有两说。两说皆许五大成根。但别总异。既能生他。合唯俱句。云何此说唯变易耶。答。而言五大别成根者。且约展转少相成说。据实成根体唯唯量。由斯十六名唯变易（已上）此述记四句中。二三两句举二说者。是金七十论与百论之异说欤。今钞亦云若准百论五大生十一根等者。即此义也。又演秘云。下明五大而有两说等者。今钞下文亦有其两说。与今相违。准此可知。
    抄。问自性云何（文）问。此问无如何。答。法若为能生因。其法是有为无常。又法若为所生果。其法缘谢必归灭坏。然数论师意。自性无为常住。又不许灭坏无常。尔者何云自性能为诸法。
    抄。一一皆以三德合成（文）问。三德合成诸谛时。混三相全成一物欤。为当虽成大等。而能成三德尚存三相欤。答。唯识论一云。不应合时变为一相。与未合时体无别故（已上）述记云。汝言此上三事和合共成一相之时应不能成一。三体各别故。或前与后体无别故。如不合时相实有三（已上）演秘云。疏相实有三等者。三德未变大等法时各有一相。名之为三。变大等时方合为一（已上）准此成诸谛时。全混为一物也。问。若尔何故唯识论次下文云。又三是别。大等是总。总别一故。应非一三（已上）既云总别。明知。成诸谛之时。能成三德尚存三相（见）如何。答。述记释彼论文云。又三是别。各别体故。大等是总。是一法故。非谓三成其大遂异。此即乘前一相为离三事和合。成一大等大等名总。虽总别不同。而性定是一。如金转为环。非离环外别有金故。以本三事从大等离（已上）。
    抄。自性是作者（文）抄十一上（升夜摩天宫品）云。数论自性能作。自性即冥谛能作。而我非能作者。但是知者○我为能作者。即胜论师（已上）故知。数论计我为知者。又今抄上文云。觉相常我中○摄受诸根（已上）准此亦为受者也。今文云我是见者故。数论意以知见受并为我之相也。问。今自性名能作者。因果双造欤。且如演秘云。问。我是作者。何不生果。答。但作能造因不作果故。所受之果他所作故（已上）尔者。数论意如何。答。
    抄。谓二十四谛是我所知（文）问。数论师意。可许神我受用自性谛之义耶。答。两方。若云受用自性者。自性是本有不改之冥谛。更不可云受用之。故知。唯中间二十三谛是我所受用之境。故抄下文云。能生世间与我受用（已上）若依之尔者。今既云二十四谛是我所知。又云我见自性时即得解脱。此许知见。岂非受用之义乎。况全揽自性直成大等。更无别体性。若许受用大等。何不许受用自性乎。答。演秘第一云。问。何不受用能性冥性耶。答。所成之法虽不离本。要本转变方堪用之。故言受用所成之法。如所成器虽体即金要成其器。方可受用。故言用器不说用金。此亦应尔（已上）准此可知。但于今钞释者。此明我求见三德自性。以得解脱则我与自性各得分立独存之旨也。更非谓神我受用自性谛也。问。抄下释自性有六义。第三义云。皆为我所受用之尘者。彼论正文云。大等变我所受用故说名为尘。自性亦如是。我所受用故（已上）。
    抄。如跛盲人合（文）问。今云人者。通上跛盲二种欤。为当局跛者欤。答。会解记释我是困苦人之文云。颂中说人。即是我义。故论中多云人我（已上）金七十论云。自性与我和合。譬如国王与人和合。我应使是人。是人亦与王和合。应施我生活故是人王和合（已上）既颂及论并云人即是我。今抄云以我为跛。明知。局跛者也。问。抄能生世间（文）意云。自性能生大等二十三谛。为我令受用之（为言）。
    抄。亦名五大初（文）问。就一种我慢。何分三种乎。答。金七十论意云。自性三德其相增显位名大故。亦于此位具有喜忧闇。能为因种生我慢果。既能生因种有三种。故所生之我慢亦有三种。谓若大中喜增长（即萨埵增长之一分大也）则生我慢。能伏忧通痴。此我慢是喜种。即名转异我慢也。若大中忧增长种。即多焰炽我慢也。若大中闇增长（即答靡增长之一分大也）则生我慢。能伏通喜忧。此我慢是痴种。即名五大初我慢也（已上取意）此生五唯五大。故从所生名五大初欤。问。三种我慢共云能伏。其仪如何。答。彼论中卷初说今三种我慢。同卷末文云。德有三种。谓喜乐·忧苦·闇痴。此三互相违。若喜乐增长。则能伏忧痴。譬如日光能伏星火对。忧痴增长亦复如是。若思量三德不平等。觉生五十五分。五十五分者。今当说（等文）问。彼三德在冥性中。眠伏不起用之时。三事各立。若转变作大等时。方合为一物故。演秘云。三德未变大等时。各有一相。名之为三。变大等时。方合为一（已上）然今三种我慢互相违逆不合为一物。如何会通乎。又述记云。又三是别。各别体故。大等是总。是一法故。非谓三成其大遂异。此即乘前一相为离。三事和合成一大等。大等名总。虽总别不同。而性定是一。如金转为环。非离环外别有金（已上）若喜乐增长。则能伏忧痴。但成转异我慢者。但以一事成一慢故。非三事和合成一慢。何有总别义乎。如何。答。论上卷云。是三德者。何等为相。以偈答曰。忧喜闇为体。照造缚为事。更互伏依生双起三德法。问。此三种我慢各生何等法乎。答。论具说之。会解记引金七十论前三种我慢竟。即释云。评曰。由此义故。钞云。此意总明。皆从慢生也。若别说者。变异我慢生十一根。若五大初我慢生五唯五大。焰炽通生二种。此约义别。若取次第。如钞云应先生五唯。五唯生十六等。此意会金七十论与百论。总别虽殊皆次第同也。故金七十论云。十六内有五。从此生五大者。十六有五唯。五唯生五大（已上）问。此三种我慢何故或单生十一根。或生五唯。或双生二种。如是不同乎。答。论云。转异我慢若生十一根者。必取焰炽我慢。以为伴侣。是大初我慢若生五唯五大等。必取焰炽我慢以为伴侣。云何如此。闇痴我慢无有事。焰炽有事。故如是。焰炽我慢能事十一根。亦生五唯等。故说焰炽生二种（已上）问。何故焰炽有事。余无事乎。答。论上卷偈云。喜忧闇为体。照造缚为事（等文）长行释云。喜为萨埵体。罗阇忧为体。闇痴多磨为体○照造缚为事者。是三德何所作。初作光照。次能作生起。后能作系缚（等文）意云。忧有生起之事业。余二无此事业。故余二各生法之时。必取焰炽我慢为伴侣。假借生起之功业也。问。
    抄。次慢生十六者（文）问。我慢有三种（云云）自何我慢生五唯量乎。答。金七十论云。五大中闇增长则生我慢。能伏通喜忧。此我慢是痴种。故圣说名大初。此我慢生五唯量（见）问。正见金七十论中卷。偈云五唯无别。从此生五大。大尘有差别。谓寂静畏痴（已上）同长行释上二句云。从我慢生五唯。微细寂静以喜乐为相。此即诸天尘无有差别。天无忧尘故。从此生五大（已上）意云。五唯以喜乐为相。故明知。转异我慢之所生也。亦可喜种。何云闇痴种乎。答。大初我慢生五唯五大。虽五唯以喜乐为相。而五大以闇痴为相。故且约一边。如是偏属也。故同长行释下二句云。大尘有差别者。从声唯生空。乃至从香唯生死。是五大有差别。是差别有何相。一者寂静。二者令怖。三者闇痴。此五大是人尘（已上）余文如次下引之。唯此可知。
    抄。此意总明皆从慢生（文）问。今总明者。对何别明乎。答。一义云。若别明次第相生。则慢唯生五唯。五唯生十六等（云云）然今总云慢生十六。故云总明也。一义云。金七十论有两处文。今抄上文云。问曰。已说和合世间乃至次慢生十六等者。是上卷末文也。但少有加减欤。又中卷初云。若大中喜增长。则是转异我慢。能生十一根等（云云）具如上引。此两处文相对明之。上卷末文总明一慢生十六之旨。中卷初文明三慢各生诸谛之义。然今钞次上引上卷文。故别中卷别明。即结释此意总明等欤。问。若尔。何故会解记别中卷文竟。即释云。评曰。由此义故。钞云。此意总明等具上引。指中卷文即释此意总明等（见）如何。答。彼记意云。对中卷别明三种慢各生诸谛。故钞引上卷文。结释此意明等也。若别说者。如中卷所明者是也（为言）问。彼记以下云。此意会七十论与百论总别虽殊等（云云）准此。会金七十论与百论之不同（见）何云会金七十论中两处文哉（是一）抑依此记。释何论云总云别乎（是二）答。
    抄。五唯生十六故云十六内（文）问。上云慢生十六。今云五唯生十六。同异如何。答。上云慢上十六。除五大取五唯。今云十六。除五唯取五大。以五唯是能生故。所生十六除之也。问。何故慢所生中。除五大而五唯所生取之乎。答。此有除意欤。谓五唯欲生五根五作等时。要先生五大。即此五大还展转资助五唯。则令成生五根等。是则望五唯。则五大五根五作等同是所生故。五唯所生十六中。亦取五大也。然此五大要令等同力用于五唯。故举五唯必带五大。依之慢所生十六中。不别举五大。属五唯摄故。演秘云五大别成根者。且约展转少相成。说据实成根体。唯唯量（已上）具上引之。准此可知。会解记释抄次下意金七十论但云耳根等文云。而论中一云。释五大别生五知根。乃至之鼻根从香唯生。与地大同类。是故唯取香（已上）又释总用五大成文云。此五知根五大别造等（云云）并约此展转少相成说之。非谓五大实成根体也。
    抄。五唯无差别（文）问。五唯无差别。五大有差别（云云）其意如何。答。金七十云。诸天以五尘为尘。一向寂静故无差别。人取大为尘。大有三德。是故有差别（已上）意云。诸天识智深细故。一向缘能成之尘。与喜乐相应。故心神调遍无有分别。故云无差别。人情粗浅故。一向缘所成之尘。是大尘者粗显相。故与喜忧闇相应。有取舍分别。是名有差别也。问。与喜忧闇相应者。如何彼论云此五大是人尘。空三相如何如大富人入内密室受五欲乐。或上高楼远观空大。由空受乐。故空寂静。或在上高楼空中。冷风所触空则生苦。或复有人行在旷路。唯见空不见聚落。无所止泊。则生闇痴。余大亦复如是。如是诸天以五唯为尘（等文如上引）今钞云。五大具三毒者。即总略此论文也。又同次上文云。有五知根。能取有差别无差别尘。差别者具三德。无差别者唯一德。如天上有五尘。谓声·触·色·味·香。是五尘无差别。同乐为体故。是天五尘无有忧痴。人道中五尘有差别。具有乐苦痴相应所成。诸天知根取无差别尘。人即知根能取有差别尘（已上）问。若尔者。人道眼耳鼻等。全不缘知色声香等欤。答。准诸论意。五唯有作能成作所缘之二能。故能成之一边唯是天尘。中卷中程天舌人舌缘五唯根说。后可五入之。
    抄。金七十论但各生一（文）论上卷云。五唯生五大。声唯生空大。触唯生风大。色唯生火大。味唯生水大。香唯生地大（已上）。
    抄。有说藉尘有多少（文）问。有说者何乎。答准下诸文。是智论意欤。
    抄。而金七十论但云耳根（文）论中卷云。耳根从声唯生。与空大同类。是故取声。皮根从触唯生。与风大同类。是故唯取触。眼根从色唯生。与火大同类。是故唯取色。舌根从味唯生。与水大同类。是故唯取味。鼻根从香唯生。与地大同类。是故唯取香（已上）问。若尔。上明五大生五知根者。何论意乎。答。会解云。然云但云者。对前参智论意释。又对次遍造义故云但也（已上）意云。上明五大成五根等义。是参智论意。而今金七十论异彼故云但也。又优楼迦述遍造义。今亦异彼故云但也（云云）准此。上明五大生五根者。是智论意也（见）问。上最前明二十五谛次第相生。正引百论。又下文明能破。亦指百论。况次上明慢生十六之义。先依金七十述从五唯生五大之旨。次引百论云从五大生十一根之文。是并显异说也。如是总标竟。次明慢生五唯及五唯生五大。是即二论全同也。次揲释。五大生十一根等者。释上所总标之百论文（见）明知。今云。而金七十论等者。简异彼百论。故云但云耳根等也。何云参智论意乎。答。钞次下云。上依金七十论略叙其计。其间不同兼。智论意（已上）今正举异说竟简别之。岂非兼智论乎。若非今简异智论意者。后总结文可。指何处乎。但于前后解释者。
第0章     抄。若优楼迦人（文）问。今优楼迦人者何乎。答。会解云。言若优楼伽仙人者。即下鸺鹠仙人是也（已上）问。抄上文明数论宗师资相传中。有优楼佉者。离迦佉二字有异。而全是同名也。岂非指彼乎。如何。答。百论上卷（破神品第二）云。如迦毗罗优楼迦等言。神及诸法有迦毗罗言。从言从冥初生觉。从觉生我心○神为主。觉相处中常住不坏○优楼迦言实有神常。次出入息现视胸喜命等相故。则知有神（等文）又云。优楼伽弟子诵卫世师经云。知与神异（已上）此破迦毗罗计我为智者欤。明知。百论呼胜论师名优楼迦也。故下抄云即百论优楼佉也（已上）又云。名嗢露迦（云云）但于数论宗师中优楼佉者。
    抄。是火家求那（文）会解云。言火家求那者。集玄云。有云。此言功德。而百论多说求那。而不翻。即色是火家功能也。
    抄。金七十论即总用五大成（文）问。金七十论意。以何法成五作业根乎。答。抄云总用五大成（文）付之。金七十论意。作本变四句之时。五大是唯变非本之句也。全无生他之义。何云用五大成五作业根乎。答。会解记云。言总用五大成者。论云。五作业根有五事。是舌根（即语具）与知根相应。能说名句味。乃至大遗根与知根相应。能弃于粪秽。评曰。语手足等一一与五知根相应。此知根虽五大别造。而作业根皆与知根相应。故云总用五大成也（已上）此所引论文者。彼中卷初云耳根从声唯生等。即其次下有此文也。抄上文明本变等四位中引演秘。可见之。
    抄。一语具二手（文）论上卷云。五作根者。一舌。二手。三足。四男女。五大道（已上）。

于时永和元年八月二十日。于东大寺戒坛院上坊书写之毕。唯愿以此功力。先师澄玄大德并火母有缘等圣灵。出离生死顿证菩提。乃至法平等利益。
小比丘觉乘之

演义抄四下纂释第一
演义钞四下纂释第二


            　
　　　　　　　
　　　　　　　

    抄。心平等根（文）金七十论中卷云。外曰心根云何。以偈答曰能分别为心。根说有两种。三德转异故。外别故各异。能分别为心。根说有两种者。心根有二种。分别是其体。云何如此。如此心根与知根相应。即名知根。若与作根相应。即名作根。何以故。是心根能分别知根事。及分别作根事故。譬如一人或名工巧。或为能说。心根亦如是。此心云何说为根。与十根相似。十根从转变我慢生。心根亦如是。十根同事。十根所作事。心根亦同作。是故得根名（已上）。
    抄。故论云分别心为相（文）会解云。分别为心相。是相即心事。此二句是论○言亦具五唯成。通缘诸境故者。此二句是吾祖义说（已上）此言论云者。如次下具引。问。吾祖加义说之意如何。答。先五知根但具一唯。故别缘一唯。谓如耳根从声唯生。但能取声等是也。今心平等根总具五唯方成。故通取五唯也（为言）问。五唯是通归色法。何得生缘虑分别之心平等根哉。答。抄下释顺。世外道四大极微为因中云。四大中最精灵者。能有缘虑。即为心法（等文）准此可知欤。
    抄。二十五我知者（文）演秘第一云。问。数论我思。思即行蕴。如何先三皆离蕴摄。答。虽我是思。而不说思是行蕴故。若尔。思在何蕴所取。答。彼不立蕴。故非蕴摄。此亦不然。如即蕴我。佛法谈彼。非他宗中许在蕴也。思我应尔。答。即蕴计者。虽不言蕴。然指五蕴。以为其我。而数论师自言。思我。离心心所别有自体故。广百论第三云。数论外道作如是言。思即是我。其性常住。彼论破云。如是思我。离心心所别有体相。难可了知。故知。思我非即心所。是离蕴摄。问。前言依见。言我法者。如数论师。杅鉾楯。答。言离蕴等。据彼定说。言依见立。佛法谈彼。故前后疏不相违也（已上）。
    抄。又论云大我慢（文）彼论中卷云。次当说大我慢心境事三自相为事。十三不共境○大事。计我为慢相。此相即慢事。分别为心相。是即心事（已上）会解云。言又论云大我慢心事（是句是长行标说之文。具云次当说大我慢心境事。）三自相为事者。此一句即偈文。具云○言心能遍取差无差别境故者。此亦吾祖义说也（已上）问。既上云分别心为相等。今云大我慢等。同是一文也。何上引长行中二句。今引偈文之一句乎。答。
    抄。二异三德者（文）问。何以异三德知有我乎。答。彼论次上云。自性望变异。有九不似。有六相似。我翻似不似（云云）既翻六相似。故云异三德也。
    抄。五独离故者（文）问。文意如何。答。彼论上卷云。五独离故者。若唯有身。圣人所说解脱方便即无所用。如昔有仙人。往婆罗门众所说如是言。一切富彼陀·一切饮酒摩·一切见儿面。愿后成比丘。若唯有身。何用是义。故知。离身别自有我。若无别我唯有身者。则父母师尊死后遗身。若烧没等如是供养。则应得罪。应无福德。以是义故知有别我（已上）会解引此文竟。即释云。此说离身别有我。独存故云独离（已上）。
    抄。一无因二常（文）意云。一无因者。如大以自性为因。我慢以大为因等。并皆有因。然今自性谛无因。故云尔也。二常者大等从自性生。故是转变无常。而今自性无其处。故云常也。但唯识论第一。破胜论师诸句义云。若能生果。应是无常。有作用故。如所生果（已上）准此。数论师所计亦如是。可破之。故立量破云。萨多等三德应转变无常。即大等故。如大等法（云云）彼师意许萨多等与全体相即。故如是破也。三多人共一者。会解云。谓大等则（为）多。人人不同故。自性唯是一。多人所共故（已上）四遍一切者。又云自性及我遍一切处。谓地·空·天。等则不遍（已上）五无事者。谓大等诸物并有作用。能使微细身轮转生死。申缩往还故。有事业也。自性不尔。故云无事也。六不没者。请大等诸物次第归本。则不可见。是名没也。且如五大转没五唯中。不可见五大。乃至大没自性中。大亦不可见。而自性无如是之转没。故云不没也。七无分者。大等皆有分限。彼此分分不同故。自性不尔。八不依他者。大依自性。我慢依大等。而自性不依他故。九不属他者。大等从本生不自在。故譬如文存时儿不得自在。而自性不尔。故云不属他（云云）。
    抄。人人各有我故（文）彼论上卷云。外曰。我者何相。多身共一我。身身各我。若言云何如此疑。诸师执相违故。有说。一我者遍满一切身。如贯珠绳珠多绳一○复有余师说。身身各有我。是故我生疑。答曰。我多随身各有我。云何知如是。次偈释曰。生·死·根别故。作事不共故。三德别异故。各我义成立。生死根别故者。若我是一。一人生时则一切生○若一人死时。一切人皆死。以无是义故。故知。我不一。复次诸根异故。若人一者。一人聋时一切悉应聋○复次三德别异故。若人一者。三德应无异。如一婆罗门生于三子。一总明欢乐。二可畏困苦。三闇黑愚痴。若人一者。一人喜乐一切同喜乐。苦痴亦如是○是故因五义。则知我有多（已上）。
    抄。自性有六义（文）彼论上卷意云。一同有三德者。大我慢等变异皆有三德。谓乐与苦及痴闇也。既末有三德。故知。本自性亦有三德。末不离本故。本末相似也。二不相离者变异与三德不可分离故。自性有三德。不可分离亦复同尔。故本末相似也。三皆为我所受用等者。论云。三尘者。是大等变异我所受用故。故说名为尘。自性亦如是。我所受用故（已上）四平等者。论又云。四平等者。是大等变异一切我共用。如一婢使有众多主。同共驱彼故。自性亦如是。一切我同用故。是故说相似（已上）五无知者。论云。是大等变异不能识分别乐苦及闇痴知。我独得故。离我诸法无有知。自性亦如是。本末同无知。其义则相似（已上）六能生者。论云。六能生本末似者。大能生我慢。我慢生五唯乃五大等。自性能生大。故本末皆相似（已上）。
    抄。一无三德（文）抄次下云。有云。由三德是生死因等（云云）正释无三德故成德之相。是述记第一本之释也。具如上私总束二十五谛中已引之。然会解云。言有云由三德是生死因等者。此应智论意。缚说皆约我说。言金七十云下。缚脱约自性说（等文）抄下文云。其间不同遍智论意（文文）明知。述记亦述智论意欤。
    疏。或计六句（文）问。何故六种皆名句乎。答。大乘法苑第一云。梵云钵陀。此翻为迹。当古之句。句有二句。一集法满足句。
    抄。婆罗□斯国（文）有本云^6□斯者误也。西域记第七云。婆罗□如点斯国○周四千余里。国大都城西临殑伽河○伽蓝三十余所。僧徒三千余人。并学小乘正量部法。天祠百余所。外道万余人。并多事大自在天。或断发。或堆髻。露形无服。涂身以灰。精勤苦行。求出生死（已上）。
    抄。一实二德（文）问。此六句大意如何。答。此师意云。一切法所依之实性。是名实也。此实性所具之德。是名德也。既有体有德。必可有作用。是名业也。此实·德·业三种。各别令实有之物。是名大有。谓彼执实等外有别一物。令实等实有之法故也。又彼此相望。令同之性。令异之性。更别有之。是名同异性也。和合性者。如抄次下自释。可见之。又十句论更加四句。谓有能·无能·俱分·无说。方成十句也。演秘云。有能·无能·实·德·业三得果之时。望自果及非自果。定所须因（已上）述记云。异但是差别实因。非如俱分是实性故。有能·无能。因之所须。亦非现得（已上）又云。地·水·火·风父母极微。常能生果。有能是常亦能生果。是作果时。定所须故（已上）演秘云。实等生果要须有能。所以有能名常生果液等十德生果所须。故同有能名常生果（已上）无说有四。谓已灭无·未生无。更互无·毕竟无。述记释毕竟无云。如兔角等。彼宗毕竟无常住故（已上）述记第一（末）云。略以三门分别。一别总别名。二出体性。三诸门辨释。

　　“此处图表ｐ３３８～３３９”

    述记云。子微已去皆能生果。体无常故（已上）旧译中间句名大有性。俱分句名同异性（云云）因明疏卷下云。胜论六句束为四类。一无实。二有一实。三有二实。四有多实。地·水·火·风父母常极微。空·时·方·我·惠·并德·业·和合。皆名无实。四本极微体性虽多空。时等五体各别唯一。皆无实因。德·业·和合虽依实和合。实非以为因。故此等类并名无实。大有·同异名有一实。俱能有于一一实故。至劫成初。两常极微合生第三子微。虽体无常。望德合故不越因量。名有二实。自类众多各有彼因二极微之所生故。自此已后初三三合生第七子。七七合第十五子。如是展转生一大地。皆名多实。有多实因之所生故。大有·同异能有诸实。亦得名为有一实·有二实·有多实。然此三种实等虽有功能各别。皆有大有令体非无。皆有同异令三类别。名有一实。有德业者。亦有无有。非大有也（已上）。
    抄。实有九种（文）问。何故实有九种乎。答。实者德等所依之实体也。谓地是色·香·味·触之实体也。水是色·香·味及液·润之实体也。余如次下次第摄之。问。地·水·火·风者。是坚·湿·暖·动也。尔者与德中触有何异乎。答。若依佛教。则地·水·火·风是名也。坚·湿·暖·动是体也。但是名体异不可别立。而胜论意。地·水等是实句所摄。是为所依之实性。彼坚·湿等是德句中触。是为能依之德相。故能破量云。地·水·火·风非有质碍实句所摄。身根取故。如坚湿碍（云云）身根总取德中十一。谓触·数·量·别·合·离·彼·此·液·润及行中作因。又实句中地等四亦身根取。皆有触故（云云）问。其实体者何物乎。答。极微为体也。且如地·水·火·风者。虽母子不同。而皆是极微为体也。
    抄。五空六时（文）空者声之实体也。然非空界色等别有一物也。时者迟速等之实体也。谓有心缘迟速。而若无时实体。以何为因。可生缘迟速等之心哉。又诠表迟速等之名句等。以彼为因。亦复可尔。七方者东南等。能诠之因及能缘之因名方（云云）。
    抄。八我九意（文）十句论云。我谓是觉·乐·苦·欲·嗔·勤勇·行·法·非法等。和合因缘起智为相（已上）演秘云。由我能令九德和合而能起智故。举所和及所起智。以显我体（已上）又云。问。我是作者（等文如前数论中引）九意者十句论云。觉·乐等九德不和合因缘起智名意（已上）准此。我·意即就起智而能和合者名我。能不和合者名意欤。
    抄。大有唯一（文）。
    抄。同异亦一也（文）述记云。同句体者。谓实德业体性非无能诠能缘之因名同。此体是旧大有性。诸法同有故名为同句。异体者。常于实转。是遮德等心心所因。是表实性心心所因。但于实转。异实之物。实由有此。异于德等故名为异（已上）演秘云。疏常于实转者。略为二释。一云。体性是常唯实上有名常实转。二云。恒常唯在实句上转名为常也。疏是遮德等心心所等者。由此异故。遮缘德等心心所法不缘之。表缘实等心心所法而能缘也。或异为因。令缘九实心心所等各有差别○问。德等亦有自类差别及异实义。何不依立。答。德皆是实家之德。实为依故。故言以德而显实也。有及同异亦实性故。故但依本而立其异（已上）问。述记云。同体是一。实·德·业三同一有故。异体许多。依九实故。而数不定。或总实异。或别实异。九实一一有细分故（已上）准此。异句可有多种（见）如何。
    抄。一即涂灰外道（文）问。何名涂灰。答。
    抄。大自在天（文）疏一下云。大自在者。梵云摩醯首罗是也。于三千界最自在故。智论第一云。此天有八臂三目。乘白牛。执白拂。一念之间能知大千两渧（已上）演秘第一云。按提婆菩萨释外道小乘涅槃论。云摩醯首罗论师作如是说。果是那罗延所作。梵天是因。摩醯首罗一体三分。所谓梵天·那罗延·摩醯首罗。地是依处。地主是摩醯首罗。于三界中。所有一切命非命物。皆是摩醯首罗天生。摩醯首罗身者。虚空是头。大地是身。水是尿。山是粪。一切众生是腹中虫。风是气。火是暖。罪福是业。是八种是摩醯首罗身。自在天是生灭因。一切从自在天生。从自在天灭名为涅槃。故自在天常。一切物涅槃因。又传释云。彼宗自在有三身别。谓法报化。
    抄。即第四围陀论师计（文）总有十一宗中。上已明数论·胜论·涂灰之三师。故以围陀为第四也。问围陀及安荼者何乎。答。
    抄。围陀云明此师（文）围陀云等者。意云。此围陀论师所造之典藉中。即自明此师计那罗延天能生四姓者。非谓那罗延天并生四姓。此是计那罗延天先生梵天。梵天能生万物也（为言）故次下引提婆论。具明其相也。凡此三四五之三计。是摩醯首罗一体三分。各执一分即成己见也。如上所引演秘释。可知之。
    抄。从那罗延天脐中（文）问。此外计意。如何修行得涅槃乎。答。演秘第一亦引提婆菩萨论。而次下云。两脚生首陀。下即续云。一切大地是修福德戒场。生一切花草。以为供养。化作山野禽兽人中猪羊等类。杀害供养梵天。得生彼处名涅槃（已上）彼处者梵天欤。问。常途所说以刹利种为最上。今何云下劣种类乎。答。探玄记第四云。智论第十二云。智人有二在家。名婆罗门。谓七世清净生满六岁。皆受戒出家名沙门（已上）圆觉略抄四下云。沙门（出家人）婆罗门（在家在智人已上）。
    抄。故上等言（文）自下释等言。结前第四计。起后第五计也。谓若约第四计。则正举所生之梵天。兼等取能生之那罗延也。若约第五计。则等取梵王言是兼合第五计安荼所生梵王之义也（为言）总而言之。举所生梵天。双等取能生之那罗延及安荼也。抄次下有释。可见之。
    抄。言本际者（文）演秘云。言本际者。谓本生。安荼论师说。本无日月星辰虚空及地。唯有大水。时大安荼生。如鸡子。周匝金色。时熟破为二段。一段在上作天。一段在下作地。彼二中间生梵天。名一切众生祖翁。作一切有命无命物。如是等物散没彼处名涅槃（已上）。
    抄。一时者即时散外道（文）演秘云。时论师作如是说。时熟一切熟。时散一切物散。是时我论中说。如被弓箭射时不到不死。时到则小草触即死。一切物时生。时熟。时灭。时不可过。是故常生一切物（已上）。
    抄。具有离合（文）。
    抄。次言方者（文）问。今云。方者通指八方上下欤。别指一方欤。答。会解云。言百论云。外曰实有方常相。故日合处是方相等（有本日字作曰字非也。言等者次论云）如我经说。若过去。若未来。若现在。日初合处是名东方。如是余方随日为名。问曰。不然。东方无初故。日行四天下。绕须弥山。郁单越日中^5□干逮日出。丳干逮人以为东方。^5□干逮日中阎浮提日出。阎浮提人以为东方。阎浮提日中□耶尼日出。□耶尼人以为东方。□耶尼日中郁单越日出。郁单越人以为东方。如是悉是东方。南方·西方·北方。复次日不合处是中无方。以无相故。复次不定故此为东方。彼以为西方。是故无实（已上）准此。别指东方以为万物因（见）演秘云。最初生诸方。从诸方生世间人（等文）先以东方为因。最初生诸方。以诸方为因。次生世间人物。故知。东方是万物之本源也（为言）。
    抄。此云顺世外道（文）演秘云。问。内外男女既有差别。能成大种亦差别不。答。虽大种性内外无异。然有安立形相差别。有义顺世极微有其三类。一极精虚。二者清净。三非虚清。所生之果亦有其三。一心心所。二眼等根。三色声等。如其次第三因所生。评曰。虽有此言不知何据。准广百论。此叙虽依彼论说内外大种性无差别。云何得三种不同。问。顺世何意计微为常。答。恐后物成无种子故。故俱舍论第十二云。一类外道执极微常。彼谓空劫余极微在。何缘彼执。犹有余极微勿后粗事生。无种子故。由斯此师计微常也（已上）问。准此。释今钞同彼有义。尔者违广百论。如何会通哉。答。抄云。如色虽皆是大（等文）即通此伏难欤。
    抄。释曰谓从四大生（文）因明疏中卷释胜论师义云。至劫成初两常极微合生第三子微。自此后初三三合生第七子。七七合生第十五子。如是展转生一大地（已上）此顺世亦可尔。故术记第一本云。又胜论师及此顺世执所生之色不越因量。量只与所依父母本许大。如第三子微。如一父母许大乃至大地。与所依一本父母许大。本极微是常。子等无常。亦是实有（已上）凡此师意云。成大地等者。父母微生子微等。而同一处体相涉入。故次第成广大粗显。若所生子微不涉入能生父母极微。则纵虽众微共聚。尚但成广大量。而不可成粗显法。例如细色一入则最浅。再入等则渐深等。今亦可尔。子微孙微次第涉入成粗显故。如是诸微共聚方成大地量故。今抄云。言粗色者。即是子微也。
    抄。不越因量（文）问。因量者。父母二个极微量欤。为当一个量欤。答。本计即一个极微量也。转计云二个量故。唯识论第一合破胜论顺世云。若谓果色遍在自因。因非一故可名粗者。则此果色体应非一。如所在因处各别故。既尔果还不成粗。由此亦非色根所取（已上）遍在自因者。遍在二个父母微中也。果色者子微也。所在因者父母二微也。述记云。彼救言。前言果色等于因量。谁谓所生一色之果唯与一个极微量等。今云等者。等如二个父母极微。遍在二因之中因既有二。果等于彼故可名粗（已上）故知。是转计也。其余破文如论应知。问。量者何乎。答。述记云。量有五种。一微性唯二微果上有○二大性。三微果等以上方有三短性。唯微果上有。四长性。三微果等以上有。五圆性。有二性。一极微。谓不和合父母真实极微上有。二极大空时方我实上有。以此四体遍周圆故（已上）。
    抄。计有为前有果集起离散为前有果坏灭（文）。
    抄。信有故等广如彼破（文）此云等者。次文云。世人信一切处有虚空。是故遍信过去未来现在一切时有虚空。是故常。内曰。分中分合故分不异。若瓶中向中虚空。是中虚空为都有耶。为分有耶。若都有者。则不遍。若是为遍瓶亦应遍。若分有者。虚空但是分。无有有分名为虚空。是故虚空非遍亦非常（等文广转也。可见彼）今破文意云。若谓瓶中都有法界虚空。则瓶外不遍。以瓶中都摄尽之故。若谓瓶中都尽即是名为遍者。瓶亦应遍哉。若谓瓶中有一分虚空者。
    抄。言宿作者（文）今抄全写涅槃经文。即南经三十七也。北经当第四十。具如会解引。
    抄。计一切众生（文）涅槃经云。我见众生习行诸恶。多饶财宝。身得自在。又见修善。贫穷多乏。不得自在。又见有人慈心不杀。反更中夭。又见喜杀。终保年寿。又见有人净修梵行。精进持戒有得解脱。有不得者。是故我说。一切众生受苦乐报。皆由往日本业因缘（已上）。
    抄。若有持戒精进（文）意云。现在苦行定能破坏。过去本业尽故。众生得涅槃（为言）。
    抄。涅槃三十五广破（文）经云。佛言。实见过去业否。若有是业为多少耶。现在苦行能破多少耶。能知是业已尽不尽耶○彼若答我实不知○仁既不知过去本业。云何能知现在苦行定能破坏过去业耶。彼若云瞿昙经中亦作是说。若见有人。豪富自在。当知是人前世好施。如是不名过去业耶。佛言。如是知者名为此知。不名具知。我佛法中。或由因知果。或有从果知因。我佛法中。有过去业有现在业。汝则不尔。唯有过去业。无现在业。汝法不从方便断业。烦恼尽已业苦则尽故。我责汝过去之业。若知现在苦行能坏过去业。现在苦行复以何破。如其不破苦即是常。苦若是常。云何说云得苦解脱（等文）。
    抄。自然生自然灭（文）河上公庄子疏云。万物独化者也。非自然也。非化生也。块然而生。不知所以然。而然也（已上）。
    抄。大乘法师（文）述记第一本取意引之。然今抄引瑜伽论竟。返破此师云。则无因为自然。非别有物（云云）。
第0章     抄。束十一为四计即百论意（文）问。束十一为四计。尔者钞主指何论文乎。答。百论意（文）付之。正依解释检提婆所造两卷百论。不见列四计之文。今何指之乎。是以会解记云。疏统取四计不出四见等者。即唯识意。彼论云。然诸外道品类虽多。所执有法不过四种。一执有法与有等性其体定一。如数论等○二执有法与有等性其体定异。如胜论等○三执有法与有等性亦一亦异。如无惭等（应等勒沙婆也。或是无惭梵语。）四执有法与有等性非一非异。如邪命等（疏云。若提子此是六师之数。具云尼揵陀若提子。据此而尼揵也。会邪见应是尼提尔。已上。）今检彼唯识论第一卷。正有此文。所引是全文也。尔者钞主何不指此论文。而言百论意乎。答。今云即百论意者。是广百论第八卷破边执品第六之文。故起信疏上云。广百论云。颂曰。有·非有·俱·非·一·非一·双·泯。随次而配属智者。达非真。彼论次第广破四宗外道等义也（已上）此云颂曰者。是本论即圣天菩萨所造。彼长行者。护法菩萨释也。问。会解记云。钞皆广如百论者。以彼论有破因中有果品破因中无果品。此二品广申立破故。其略曰。若因中前有果。前无果。二俱无生（等文）彼提婆菩萨所造百论下卷。总有六品中。破因中有果品第七。破因中无果品第八（云云）此记所引全写提婆所造之百论。亦现有此两品。尤符合记所引欤。何云是圣天所造广百论乎。答。此记解释其谬非一。谓钞既云即百论意。而记揲疏文。辄断云即唯识意。岂非妄判之过分乎（是一）次既释上四计。总云即唯识意。其四计中分两科。其第二对因果之一义。何引百论乎。问。一非一等如何配四宗外道乎。答。笔削记第三云。一数论外道。执有等性与诸法一。即当有句故。彼破云○若青等色与色性一。应如色性其体皆同○眼等诸根与根性一。应如根性其体皆同。应一一根取一切境○二胜论外道。执有等性与法非一。当非有句。此亦非真。所以者何。若青等色与色性异。应如声等。非眼所行○三无惭外道。执有等性与彼诸法亦一亦异。当于亦有亦非有句○若有性等与色等一。同数论过。与色等异。同胜论失。一异二种性相违。而言体同理不成立○四邪命外道。执有等性与彼诸法非一非异。当非有非非有句（等文）。
    疏。此方儒道二教（文）问。准抄释案疏意。兼含庄子列子。何偏题儒道二教乎。答。见下抄释。初合引老庄。故知庄子属老子摄。后别引周易中。指同列子。此亦列子属儒宗摄欤。至下应知。但有儒子云文子者。老子面受之弟子也。列子者老子灭后之门弟。四十余年修道得旨。乘云往还（云云）更可捡问之。
    抄。周易为真玄（文）问。周易等名真玄等。其意如何。答。三玄一致论中。定有其释欤。可捡之。且有儒子云。真是真实。即有义也。孔子得有门故云真玄欤。虚是虚无。即老子体空门故云虚玄欤。庄子双谈有无。而未穷证圣理。但能得口说之巧便。故云谈玄。如庄子序述此义。可检之。又汉书立九等。第一等中收孔老。第二等中收顽圆。然庄子属第六等中摄。只是才人有真证。故今亦云谈玄。其意在此（云云）。
    疏。谓人法地（文）就此文有异释。今且河上公注经故。老子经上卷（家元第二十五河上公注。）云人法地（人当地安静和柔也。种之得五谷。掘之得甘泉。有劳而不怨。有功而不宣者也。）地法天（大湛泊不动。施而不求报。生号下物。无所收取以也。）天法道（道法清静。不言阴行精气。万物自成也。）道法自然（道性自然无所可法也。已上）虽此河上公注非今钞所用。为令知彼此同异故且引之。抄意至下可知。问。人法地等者如何。答。原人论发微录引老子文。即释云。法者仿效也（取则也。已上）且一义意云。人者多思欲。非安静故。今法地安静。令调心虑。故老子经疏释云。法地安宁也（已上）故云人法地也。次地法天者。天无为而发生为功。地安宁而养成为德。故老子疏云。天生万物。无有终极。地然后养成（已上）意云。地能养成。必待天发生。故云地法天也。次天法道者。老子疏云。天无私。由道无为（已上）准此可知。次道法自然者。发微录释云。以大道无所从来。名为自然。非别有大道。而令大道之法之也（已上）问。既无所可法。何云道法自然乎。答。道外更无自然。今但欲令人道穷自然理。故云尔也（云云。已上。且依河上公注意抄之）。
    抄。即老子道经（文）问。老子经八十一章。何分为道德二经乎。答。河上公注意。分八十一章为二篇。初三十七章名道经。专明道之自然故。后四十四章名德经。专明道之德故。即彼经上卷云。道之贵德之贵（已上）此之意也。然有后贤。广检文难之故。玄宗皇帝天宝十四年中。五史改名之时。老子经通称道德经。意显八十一章每章并有道德二义。不可偏属故。
    抄。有物混成（文）问。有物者。何物乎。答。河公注云。谓道无形混纯而成万物。乃在天地之前也（已上）意云。虚无自然之道云物也。问。混者混和也。必有二法之时。可论混合相和之义。然虚无自然之道尚未见一气。有何二法而混成乎。答。有云。虚无是道之体性。一气是道之义相。以性相体义无二无别故云混成。述义云。道如镜。一气如明。万物如万像（已上）虽万像有去来。而镜体明相。无二无别故云混成也（云云）愚案云。准河公意。物者道也。混纯一气也。此一气剖判方成万物。故云成也。故总云有物混成欤。故河公注释云。谓道无形混纯而成万物。乃在天地之前也（已上）问。有物混成（云云）尔者虚无之道体直成万物欤。为当如何。答。有二义。一义云。道是无也。气是有也。此虚无道与冲和气无二无别。即是有无混成。然成万物之时。虚无之道终不成万物。但彼冲气成万物也。是贾太隐述义等意也（云云）今私检列子。少见此义故。彼第一（张湛处度注）云。易变为一（所谓易者。穷冥总性不可变也。一气恃之而化。故奇名变耳。）一变而为七。七变而为九。九变者究也（已上）一义云。虚无之道全体成万物。
    抄。独立而不改（文）有云。此句约竖。其体不依物。故云独立。始终不增减。故云不改也。次周行而不殆者。约横也。充塞六合故云周行。不忧不足故云不殆也。次吾不知其名者。贾太隐述义云。天地万物本亦无名。假为立名。所以筌意（已上）准此可知。但云道者。如钞次下自释之。
    抄。强为之名曰大（文）自下随义立异名。谓钞次下云。以包含目其体。强名曰大（云云）此包含义通上横竖欤。思之。次逝者往也。即周行之一义欤。既往逝故无所不至。是云远也。无远往而不还故云反也。
    抄。注云因其所大（文）问。今云注者。何注乎。答。魏王弼注也。其故者。前汉河上公加注释来至于唐朝。总有六十二家之子注。然随代代帝意。所用亦不同。且唐朝太宗高宗两代立弘方馆。安置十三经之时。各以敕被定可为宗崇之注释中。今老子经以河公注可为指南（云云）仍贾太隐作述义一十三卷。弘河公宗致。即和国相承以此述义为依凭。故虽时有不安。或是容有释。或傍正释。如是会通之（云云）然第七帝玄宗皇帝背先祖敕定。自裁用魏王弼注（有二卷也）即加疏解（有六卷也）广德先生亦作广正义四十卷。故玄宗已后数代帝王皆顺此迹。然玄宗御即位明年。改先天号开元。总经二十九年。清凉大师开元十六年诞生。其后至第十帝德宗御字。兴元元年撰今大疏。其时清凉年四十七。故今亦引用王弼注也。但和国流传老子经者。初自百济以河公注。经相副博士送进之。其后吉备大臣入唐。即当开元第四年。在唐十八年。所学十三道。虽可传当代所弘之王弼注等。而和国既先传得河公注经。故今亦重渡同注经（云云）问。疏下文云。周易云。易者有大极（等云云）抄引彼周易注云。夫有必始于无等（云云）会解记释云。言注云者。即韩康伯注也（河上翁注老子。郭象注庄子。张处度注列子。已上）此释周易注家之义。便释今抄上下所引之注家也。明知。此取象意。今所引注文者。是河上公注（为言）如何。答。今现见河公注云。道大者无不容。天大者无不盖等（云云）具如次下引。然全无今所引文。明知。非河公注。
    抄。得一者天地王也（文）问。今云。一者冲和之一气欤。答。有天地王各专一其己德也。尚书云。其德取一无不吉。其德二三动无不凶（已上）意云。天得覆育之一德。弥纶域中。若有覆不覆之不同。则其德邪乱。故天变等起。依诸凶害。余地·王准之。故知。未必一气之一也。问。下引老子云。万物负阴抱阳。冲气以为和（云云）万物皆得冲气为和（见）尔者今既云得一。明知。一气也。如何。答。见今注文。上云因其所大而明。下云天大能覆等。今云得一。明知。指其所大即云得一也。其所大者。河上公注云。道大者无不容也。天大者无不盖也。地大者无载也。王大者无制也（已上）以天能覆之德论之者。其德弥纶域中更不见余德。是独一无二之义也。彼地载王制。其德亦如是。今云得一。准此可知。但于下所引老子经文者。是别途也。不可会通欤。一义云。得道一者。天也。地也。王也（为言）若上云得一。此非一气之道者。何下但云天地王。而不释道大乎（已上）。
    抄。又云域中（文）问。域中者如何。答。河公注释云。八极之内有四大。王居其一也。
    抄。注云王者人灵纵虽四大中王居其一。何必为是鉴戒王者之由乎。答。王弼意云。令王者居四大内者。为令王大（文）法余天地道之三大。故次下引经。云人法地等者。此明人先法地。次法天。终法道之义也。且如夏桀殷纣。不法天地行道。故万物皆亡没。如唐尧虞舜能法天地行道。故万物悉兴福等也。故老子经上（虚用第五）云。圣人不仁（已上）河上公云。圣人爱养万民。不以仁兴。法天地行自然也（已上）例准可知。
    抄。次文云人法地（文）就此文。且有两家异说。若依河公注。则人者通指一切人也。又人但令法地。未必通法天等也。且如上引然。王弼意云。人别谓王也。又此王人所法之地既法天。天亦法道。故知。展转推穷。则极成人通法地天道之义也。即今抄所用正是此义也。意云。一人有废则兆民皆蒙。故别约王人令法之也。故次上云。域中有四大等。虽具举四大。而正意为鉴戒王者。今亦具明四大所法。其正意者。为令王者法天地道。故注家得此意。如是释之。尤有其谓欤。问。地安静等者。其义如何。答。有人云。安静者不卒尔也（云云）河上公注云。人当法地安静和柔也。种之得五谷。掘之得甘泉。有劳而不怨。有功不宣者也（已上）准此可知。次法天运用生成者。有人云。化物运济也（云云）圆觉略抄一上云。自此已下明人之法天行此四德竟。即用周易略例。其意云。易有乾坤。干有四德。谓易云元者善之善也（已上）庄子六天之元德始生万物。善之大者。莫大施生（已上）君子体仁（仁故春）是以长人（体包仁道泛爱施生是以号长于人。此法天之元德。）享者嘉之会也（天能通畅万物。传之会聚故云尔也。）嘉会足以合礼。
    抄。道清净无为（文）意云。虽化物而无欲。故云清净。又无思顺道。故云无为也。
    抄。德经又云道生一（文）老子经下卷（河上公注。）云。道生一（道始所生者一也。）一生二（一生阴与阳也。）二生三（阴阳生和清浊。三气分为天地人也。）三生万物（天地人共生万物也。天施。地化。人长养。之也。）万物负阴而抱阳（万物无不负阴而向阳。回心始就日也。）冲气以为和（万物中皆有无气。得以和气。若胸中有藏。骨中有髓。草木之中有空虚。与气通故得久生也。已上）问。依此河公注则二是阴与阳也。三是天地人也（云云）然今抄所引不同此欤。如何。答。尔也。今抄始末并用王弼注。故不可同河公注也。谓冲气与阳气名为二。更加阴气以为三。具如抄下所引。即是异说也。不可会通。故发微录释三生万物之文云。一气二仪为三也。亦可天地人为三（已上）双举两说也。问。道与一有二体可云哉。答。两方。若无二体者。经云道生一。既有能所之不同。何为一体乎。诸家注释可有能所之二体（见）若依之尔者。先德释云。一气与道亦非二体（云云）如何。答。道是无也。一是有也。有无既不同。何云一体乎。但先德释者。净源师释欤。彼发微录云。彼云道生一。一生二。二生三。三生万物。释曰。展转相生之义。道是自然义耳（已上）。
    抄。言道动（文）王弼注云。生动出也（已上）问。冲气者何乎。答。有云。玉篇云。气溉也（云云）释名云。气溉也。于物无不利（云云）意云。譬如得水润则万物生长。不得则万物朽竭。今冲和气例准可知。老子经云。冲气以为和（已上）河公注如上引。可见之。问。彼注云。草木之中有空虚等（云云）空虚者何乎。答。颂疏第一云。于略所说三无为中。虚空但以无碍为性。由无障故。色于中行（已上）颇似此虚空无为欤。
    抄。积冲气之一（文）意云。阳气更积加前冲气之一。故云生二。又阴气更加阳气位所有之二。故方成三也（为言）。
    抄。阴阳含孕○阜成（文）广德先生广正义云。万物之生也。道气生之阴阳气长养之。一昼一夜。一阴一阳。更相迎代养育万物。其大也。阴为寒。阳为暑○以寒暑晦昼夜长育万物○虽有寒暑。而无道气者亦徂落矣（已上）御制疏（玄宗御作）云。资荷阴气（已上）怀抱阳气。今现见人物。或有人舍祸欣福。厌凶求吉。或有草木背北向南等。皆是负阴抱阳之相也。

于时永和元年（乙卯）八月二十五日。于东大寺戒坛院上坊书写之毕。
小比丘觉乘之

演义钞四下纂释第二
演义钞四下纂释第三

  　
　          　
　　　　　　　
　　　　　　　

    抄。若正引庄子者（文）有云。老庄共明自然。而意少别。若依老子自然。是总无因缘故云自然也（云云）即佛教难云。若无因缘自然生。则石生人。人生草木等（云云）若依庄子。则自然。意云。万物生化各任自己当分。谓人生人。是人当分。自己之令然也。不生草木。亦是人当分。自己之令然也。是即自己体性常然。何如藉因缘乎（为言）故有人好善好恶。并是自己当分。不知所以而然也。依之虽老子立自然（顺道自然理故）不自然（违道故）二义。而庄子立一切皆自己分无其所以。故知。一切皆自然也（云云）佛教云。其自己分有由否。若无由者。人自己分何不生草木乎。若谓其不生是自然者。何不许其生亦是自然乎。既有生有不生。明知。皆可由因缘云事。今疏抄下文数义。正简别老庄之自然不同。即得此意。可见之。
    抄。庄子太宗师篇（文）庄子同篇太宗师第六也。今所引注者。是郭象注也。又有唐西花法师。成玄英文作疏解。今具引之。可消抄所引。但抄下文斥此玄英疏解混合三教。至下可知。
    抄。夫道有情（文）玄英疏云。明鉴洞照有情也。赴机若响有信也。寂莫无为也。视之不见无形也（已上）。
    抄。有无情之性（文）有云。无思无欲而有明鉴。故云无情之情也。常无之信者。信是真实义。谓常离虚实之对待。故云常无之信也无是离也（云云）。
    抄。可传而不可受（文）英疏云。寄言诠理可传也。体非量数不可受也。方生独悟可得也。离于形色不可见也（已上）注云。自容者独悟也。
    抄。自本自根（文）疏云。自从也。存有也。虚通至道。无始无终。从本以来未有天地。五气未非。大道存。故老经云。有物混成。先天地生（已上）。
    抄。神鬼神帝生天（文）疏云。言大道能神于鬼灵。神天帝。开明三章。生立二仪。至无之力有兹功用。斯乃不神而神。不生而生○故老经云。天得一以清。神得一以灵也（已上）有人云。神者通用无滞之义也。今抄下引易注云。以微妙不测。谓之神（已上）然今鬼帝有通用。是鬼帝自神也。未必道使之然也。彼日月星辰有开明等。亦复如是。谓道是虚无也。岂能生神哉等（为言）。
    抄。法云夫无也（文）问。道名无者。但遮非表之语欤。答。抄下引易注云。道何无之称也。无不通也。无不由也。况之曰道（已上）。
    抄。在太极之先（文）疏云。太极五气也。六极六合也。亦道在五气之上。不为高远。在六合之下。不为深邃○玄道非高。非深。非久。非老。故道无。不在皆无者也（已上）但大极者。抄下文云（云云）□诸说。可见之。五气者。会解下文云。以一气有五运（等文）具如下引。
    抄。而所在皆无也（文）彼注次续云。且上下无不格者。不得以高卑称也。外内无不至者。不得以表裹名也。与化俱移者。不得言久也。终始常无者。不可谓老也（已上）。
    抄。狶韦氏得之以契天地（文）自下郭象不注释之。狶韦氏文字已前远古帝王号也。得灵通之道。故能驱御群品。提挈二仪。又作契字者。挈合也。言能混同万物符合二仪者也（已上）。
    抄。伏羲氏○袭气母（文）疏云。伏羲三皇也。能伏牛。乘马养伏牺牲。故谓之伏牺也。袭合也。气母者元气之母。应道也。为得至道。故能画八卦。演六支调阴阳。合元气也（已上）。
    抄。维斗○终古不忒（文）疏云。维斗北斗也。为众星网维。故谓之维斗。忒差也。古始也。得于至道历于终始。维持天地必差忒（已上）。
    抄。日月○不息（文）疏云。日月光证于一道。故得终始照临。竟无休息者也（已上）。
    抄。堪坏○袭昆仑（文）疏云。昆仑山名也。在北海之北。堪坏昆仑山神名也。袭入也。堪坏人面兽身。得道入昆仑为神也（已上）。
    抄。冯夷得之（文）疏云。姓冯。名夷。弘晨花阴^6□乡提首里人也。服八石得冰山。大川黄河也。天帝锡冯夷为河伯。故^6□处盟律大川之中也（已上）。
    抄。肩吾（文）疏云。肩吾神名也。得道故处。东兵为太山之神（已上）。
    抄。黄帝（文）疏云。黄帝轩辕也。采首山之铜。铸鼎于荆山之下。鼎成有龙。垂于鼎以迎帝。帝遂将群卜及后宫七十二人。白日乘云。驾龙以登上天。仙化而去（已上）今云。等者续更有五人。谓颛顼（黄帝之孙也）禺强（禺强水之神名）西王母（大阴之精也）彭祖（颛顼之玄孙也。）传说（星精也）并得道者也。
    抄。又云知天之所为（文）此文在太宗师篇初也。疏云。天者自然之谓。至者造极之名。天之所为谓三时晦明四时生杀风云舒卷雷雨寒温也。人之所为者。谓手投脚行目视耳听心知。工拙凡所陀为也。知天之所为悉皆自尔。非关修造。岂由知力。是以内放其身。外冥于物。浩然大观。与众玄同。穷理尽性。故称为至也（已上）。
    疏。周易云易有大极（文）易第七也。问。易者何乎。答。有云。郑玄易注云。易有三义。一易。二不易。三变易（云云）不易常存。变易而变流。如是无难故云易之。谓虚无之道改变易迁流能生万物。而不改易己性。常存不动。备此二义。自在无难故云易也（云云。已上）但私检之。正义第一云易纬干凿度云。易一名而含三义。所谓易也。变易也。不易也。又云。易者其德也。光明四通。简易之节。天以烂明日月星辰。南设总别通精无门藏神。无穴。不烦。不扰。澹泊不失。此其易也。变易者其气也。天地不变。不能通气。五行迷终四时。更废君臣取象变节相移。能消者。息如等者。败此其变易也。不易者。其位也。天在上。地在下。君南面。臣北。父生。子伏。此其不易也。郑玄依此义。作易赞及易论云。易一名而含三义。易简一也。变易二也。不易三也（已上）逢明师可寻之。问。易有大极者何乎。答。有云。周茂叔大极图云。无极有大极（已上）意云。易是无之至极也。大极是有之最初。以形质已具谓之大极故。即今抄云。取其有之所极。况之大极者也（已上）至下文可记之。又易是性。大极是体也。孝经正义云。性本也。体实也（云云）易名性本者。两仪四象微而未显。只性具耳。例如枝叶未具根本欤。大极名体实者。实是充实。非真实义。谓气形质具成就充满。故云充实也。但今云易有大极者。意显即无之有能生两仪四象之义。且此易字合日月成。言日月者。是阴阳也。此阴阳若显于相。是名两仪。名具于体名为太极。然若气未显。其体未具。唯为彼性。本分本位是名为易也。此中体与性必校带相应。故云易有大极也（已上但受有人口决）更可检本文。
    抄。五上释五运中大易（文）如次下引。可知之。
    疏。是生两仪（文）仪者抄释云。谓两体容体也（已上）天圆。地方。故云容仪也。发微录云。高卑定位。故曰两仪（已上）问。两仪者。岂非阴阳乎。答。抄云。不言天地者等者。有云。彼本文具云不言天地而言两仪者（等文）名言阴阳。则其体是广。故升降同行。六合充塞也。若言天地则阳气上为天阴气下为地。是则上下分位也。各据一边。但今天地云两仪也。又抄云。下与四象等者。意云。虽可言天地。而两仪四象。是数对故云尔也（为言）。
    疏。两仪生四象（文）有云。天地两仪单复生法。则成四句。一云。纯阳。谓天气独施不假地。则是名火。二云。纯阴。地独化不假天。则是曰水。三云。多阳少阴。谓天气假地所生之法。是金也。四云。多阴少阳。谓地气假天生法。是木也。然五行中无土者。如抄下文自释。可知之。问。象者何乎。答。古有二义。一云。象者形也。直指物之形体也。二云。易第七释翼中象云。象也者。像也。像此者也（已上）意云。像以此眼前有分之小事。显示彼难思无涯之大道。谓水火金木是有分事也。虚无大道是无涯理也。然今比此有分事像无涯理故。云四象也（云云。已上）余至抄文可知。
    抄。亦纲系也（文）系属义也。纲系义也。圆觉略抄一上云^5□^5□○谓之卦者。易纬云。卦者挂也（言悬挂物象以示于人故谓之卦。但二画之体难象。阴阳之气未成万物之象不得成卦。如三画以象三才。已上）。
    抄。注云夫有（文）会解云。言改云者。即韩康伯注也（已上）。
    抄。太极者无称（文）有人云。易是无之至极也。太极是有之最初也（云云）实可尔欤。今即云取其有之所极者。从末推本。故云有之所极。明知。是有之最初也。此义即顺五运转中第五名太极。又同庄子释道云。先太极之先也。但抄次下引易注云。如有之用极而无之功显（云云）又会解记下文云。易谓太极。乃取有之所极处。即是无也（已上）且如下引。准此。虚无之道即名太极（见）抄下文自会通。可见之。
    抄。孔云太极（文）孔颖达也。唐太宗敕彼。令作五经疏（总有百八十卷）然彼重敕十一人博士。令撰定之。今则行易正义之。然此师云。太极即是太初太一。至下所破行也。
    抄。老子云道生一（文）老子述义（贾太隐作）云。儒大易道无。儒太极道一。儒两仪道二（已上）易老通玄亦如是释。此会会孔老一致也。问。原人论。
    抄。释曰。若准列子（文）列子第一（天瑞第一张湛文度注）云。夫有形者生于无形（谓之生则不无。无者则不生。故有无之不相生。谓理既然矣。则有何由而生。忽尔而自生。忽尔而生不知其所以生。不知所以生。生则本同于无。本同于无非无也。此明有形之自形无以相形者也。）则天地安从生（天地无所从生。而自然生。）故曰。有太易。有太初。有太始。有太素（此明物之自微至着。变化之相内袭也。）太易者。未见气也（易者不穷滞之称。凝寂。于太虚之域将何所见。即如易系之太极老氏之浑成也。）太初者。气之初也（阴阳未判浑沦也）即下句所谓太始者。形之始也（阴阳既判。则品物流形也。）太素者。质之始也（质性也。既为物矣。则方圆刚柔请疏沉浮。各有其性。论气形质。不复说太阳。太阳为三者宗本。于后句别自明之也。）故曰浑沦。浑沦言万物相浑论沦而未相离（虽浑然一气不相离散。而三才之实潜非乎其中。沦语之耶也。已上）问。抄云。释曰。若准列子等者。是抄主私释（见）尔者释何事哉。答。今此一段广释太极。上来引韩康伯注并孔颖达疏。而犹未尽理。故更引列子等述自意也。其自意者。次下引会解。可见之。
    抄。有太易太初（文）问。列子立四运。周易立五运者。尚是一气之位欤。答。尔也。抄五上云。言天道未分者。谓元气浑沌未分天地。下云人父始着。即三才始分天道。今云未分。即五运之时也。故易钩命决云。天地未分之前。谓之一气。于中则有太易·太初·太始·太素·太极为五运也。即运数谓时改易。初取易义也。元气始萌。谓之太初。气形之端。谓之太始。形变有质。谓之太素。质形已具。谓之太极。转变五气。故称五运。皆是天道未分也（已上）。
    抄。太易者未见气也（文）一义云。但无而未萌气。故云未见也（云云）有人云。见者显也。气有二位。谓太初已下是已显之气也。太易位是犹未显之气。故云尔也（云云）。
    抄。又释太易指（文）又释者。非抄主私释。是指列子注释太易。云即如易系之太极也。上云彼注者。是释太素之下注也。今却引上释太易之文。故云又释大易也。非谓别释故云又释也。问。自下抄文明何义乎。答。一义云。会解云。言则是太初非太易。便成太极在初者。会孔颖达疏意。谓既指太易。是太极则孔谓。是太初者非也（以大初是第二名。今既同太易。即初名也。）足见太极在初。尔抄应误。会云此则太易非太初文。理方顺智者详焉。然易谓太极乃取有之所极处。即是无也。钩命决谓之太极。取其形质圆具极处说（云云）一是有初之极。一是有终之极。故名同义异也。而圭山原人论注云。彼始自太易五重运转。乃至太极（即钩命决第五太极）太极生两仪。评曰。清冷两存。故抄云。虽小异同皆是元气生天地耳。圭山直以易之太极同钩命决之太极。似不顺今文。然钩命决以一气有五运。则一气同尔。于理无妨（已上）。
    抄。土则分王四时（文）问。于王四时者何乎。答。有人云。凡一年中分为四季。如次相配木火金水。不别立土。而每季终必有土用。即表前季终归于土。后季亦生于土之义。以土是吐含为义故也。尚书第七云。五行○五曰土（皆其生数已上）问。分四季尤可知。若分五季时。春夏土秋冬为其次第。亦有何意乎。答。太一经云。戊已无方位。寄治于丙丁（已上）意谓。以十干配五季时。甲乙是木故。即春也。丙丁是火故。即夏也。庚辛是金故。即秋也。壬癸是水故。冬也。然戊巳是土故。别无其方位。虽亘四季共有土用。唯有夏土用望前后两季。方能相生也。余气多相克。谓春是木故木克土。虽秋是金故生金。而望复冬季水亦土克水。冬春季中间土用。思之可知。然六月土用望夏季。是火生土故。望秋季是土生金故。礼记第五云。土寄季夏。仍以春夏土秋夏。为五季次第也。
    抄。又地之别（文）凡地与土有两不同。一位法不同。谓天地者总指上下位。地是其随一也。土即别指一法。是眼所见之一物也。二宽狭不同。谓既指上下位故。虽木火金水。而望下位边须通名地也。土则不尔。必局一身故。三分同不同。谓一搏一分之土亦可名土也。地则不尔。总指地大也。四真仍不同。谓土即指眼所见疏浮仍土也。地则直指一气剖判之真精柔顺气也。
    抄。谓震木离火兑金坎○巽○干○坤艮（云云）自下列八卦即配五行也。问。上四象即是五行也。八卦亦何配五行乎。答。四象所生之八卦故亦不出八卦也。问。抄云巽同震木等者何乎。答。会解云。言又巽同震木干同兑金者。周易说卦云。干为天。为圆。为君。为父。为玉。为金等。故同兑金也。巽为木。为风。为长。如等故同震木也（已上）问。发微录注云。天·地·雷·风·水·火·山·泽。是谓八卦（已上）。
    抄。八卦既立爻象相推（文）有云。本文爻象下有变而二字也。爻者先三引名爻。谓^5□是。直其物体名为爻也。六爻亦如是。象者表显之义也。谓此三爻以表三才等也。今且约八卦则^5□离表金^5□坤表土等也。爻象变而相推者。略颂云。离中。坤皆。兑上断。干皆。坎中。艮上连。震下连。巽下断（云云）。
    抄。一阴一阳（文）有人云。此一字普通只。但相传点。且一阴者。如理虚融平等不二。故无可对待敌论之法。是谓一阴也。故下云。在阴为无阴者。不见全无阴。只是道虽在阴。而亡阴阳对待之敌论。故云一阴（见）即下更引孔疏。反释云。若有境则有彼此相形。有二。有三。不得为一（等文）有境者。分齐境欤。准此可知。
    抄。阴阳不测（文）会解云。抄一阴一阳者谓道。阴阳不测之谓神。此非连次之文。故抄重牒初句。引注释之。其注阴阳不测之谓神也者。变化之极妙万物而为言。不可以形诘者也。故曰阴阳不测（已上）。
    抄。况之曰道（文）有云。俗书此况字多ㄙ也（云云）。
    抄。必有之用极（文）推寻万物之枝末。其理至极处皆归虚无之本源。故云尔也。
    抄。至神无方易无体（文）有云。圣人神灵不滞方域。大易虚无不系一体。然后方显道周行不殆。寂然性空（为言）愚案云。今云。神者亦是道异名也。故下引孔疏云。以微妙不测谓之神（云云）。
    抄。故穷变以尽神（文）变化无方之理趣。无不穷究。故云穷变。神理微妙尽其渊原。故云尽神也。
    抄。以数言之（文）老子太清经（一卷经也）云。道在人身谓之心（已上）
    抄。圣人以事名之（文）贤人·圣人·至人·真人等之相者。彼儒宗广有释义。不能具尽。今且引一两文。列子第四（仲尼第四）云。商太宰见孔子曰。丘圣者欤。孔子曰。圣则丘何敢（世之所谓圣者据其迹耳。岂知所以圣所以不圣者哉。）然则丘博学多识者也（私云。注文略之。）商太宰曰。三王圣者欤。孔子曰。三王善任智勇者。圣则丘不知。曰五帝圣者欤。孔子曰。五帝善任仁义者。圣则丘弗知。曰三皇圣者欤。孔子曰。三皇善任因时者。圣则丘弗知（孔丘之博识。汤武之干戈。尧舜之揖让。义农之简朴。此皆圣人因世应务粗迹。非所以为圣者。所以为圣者因。非言迹之所建者也。）商太宰大骇（世之所谓圣者。孔了皆云非是。商太宰所以大骇也。）曰然则孰者为圣。孔子动容有间曰。西方之人（圣岂有定所哉。趣举绝远而言之哉。）有圣者焉。不治而不乱（不以治治之故不可取也。治直更也。不同。）不言而自信（言者不信。）不化而自行（为者则不能化。此能尽无为之极也。）荡荡乎民无能名焉（何晏无名论曰。为民所誉则有名者也。无誉无名者也。若夫圣人名无名誉无誉。）丘疑其为圣。弗知真为圣欤。真不圣欤（圣理冥绝。故不可拟言。唯疑之者也。）商太宰默然心计曰。孔丘欺我哉（此非常识所及。故以为欺团也。已上）今云。至圣者准此可知。又此次上明无仓子即为圣人之相。要者可见之。
    疏。谓自然虚空等生（文）原人论（引迷执篇。）云。所言万物皆从虚空大道而生者。
    抄。凭缘凭对（文）心法凭四缘。色法凭二缘等。故云凭缘也。对真说妄。对生死说涅槃等。故云凭对欤。探玄记第三释四种道理中。观待道理云。观待有二。一俗谛缘起。要相待生因。此通染净。二真谛之理。待了因显。此唯约净（已上）准此可知。
    抄。非气非禀（文）。
    抄。气变为神。问。今云。神者何乎。答。私检有二义。一义云。今神者总指五行之精灵也。礼记第十六（中庸第三十一云。郑氏注）云。天命之谓性（天命谓天所命生人者也。是谓生命。木神则仁。金神则义。火神则礼。水神则信。火神则知。孝经说曰。性者生之质也。命人所禀受度也。已上）又有人引子注（普张机作）云。天地未分。阴阳未剖。混沌犹如鸡卵。暨乎一气剖判乃生天地。纯和之气合而为人。散为万物。太粗之气乃生风木。太沉之气乃生金石。太急之气乃生阳火。太迟之气乃生阴水。太和之气分得冲气。各偏回互方生含灵（已上）有人即依此文云。指禽兽名含灵（云云）准此等释。一气中自含五行等各别气。故即变化为五行等。其五行性并名神者。即如礼记注。可知之。一义云。今神者。别指人之精神。即是心智也。故列子第一（天瑞第一）云。精神者。天之分。骨骸者。地之分。属天清而散。属地浊而聚。精神离形各归其真（天分归真。地分归地。各反其本。）故谓之鬼。鬼归其真宅（真宅太虚之域）黄帝曰。精神入其门。骨骸及其根。我尚何在。何生之无形。何形之无气。何气之无虚。然则心智形骸阴阳之一体。偏积之一气。及其离形归根。则反其真宅。而准此人之心智名为精神也。思之可知。我无物也（已上）今云。自然者。即列子云。真宅者也。又列子云。谓之鬼者。论语第一（为政第二）注云。人神曰鬼（已上）又如上所引礼记文。可归一致。谓人而可行之道。不出五常。其并由天所命生也。然彼五常是五行之精神也。其精神者。即人之心智也。
    抄。大乘有二义（文）大疏七下（第六地有支相续门。）云。然依三世诸惑谢往。总名无明。略举发润有支本故。若约二世。虽诸烦恼皆能发润。而发业位无明力增。故名无明。唯取能发正惑彼世善恶业者。以为其体（已上）抄十六上云。初依三世。即俱舍云。宿惑位无明则过去。若无明。若爱。皆名无名。二依二世。即唯识文。缘能发业。岂无爱耶○彼论具云。此中无明唯取能发正惑后世善恶业者。即彼所发乃名为行。由此一切顺现受业别耶。当果皆非行支。释曰。即彼下出行支体○此无明体是见道全修道一分（已上）问。即此二义既如次。是俱舍唯识之异说也。今何云大乘有二义哉。答。花严经十地品等具说二义故。自宗意若约时。则不出三世。故约三世。以配属而重因果。不可有无穷过。若约法则不出因果。故通为一重。亦无妨也。
    抄。性空通于初顿终教（文）会解云。
    抄。谓易云寂然不动。有云。是第七卷文也。广穷明集张融门律引此易文。谬立外世为同内典之义。故今特举此文。指后儒之误也。其故者彼具文云。无之所待者有也。无极而有生故。寂然不动（等文）案云。无极故寂然不动。而有生故。感而遂通方成天下之大事业。是即大同佛教云。空有双照。悲智双行。故成辨二利之大事。故欲会同欤。又天下之故者。公羊达正义云故事也（云云）。
    抄。礼云人生而静（文）礼记第七也（云云）。
    抄。老子云（文）老子经上（孔德之容章第二十一。）窈兮。冥兮。其中有精（道唯窈冥无形。其中有精。实神明相薄阴阳交会也。）其精甚真（言道精气神妙甚真。非是饰也。）其中有信（道匿功名。其信在中也。已上）。
    抄。庄子言有真君（文）此真君者。即列子云真宅。老子云。其精甚真者是也。谓万物之中实故名为真。是精灵实性也。古文孝经（圣治章第十）云。天地之性人为贵（已上）既是人之本源。亦名为君。
    抄。纵有终身之丧（文）古文孝经（丧亲章第二十二）云。丧不过三年。示民有终也（孝子有终身之忧。然三年之丧二十五月而毕。服节虽阁心弗之忘。若遂其本性则是无穷也。故以礼取中。制为三年。使贤者俯就。不肖者企及所以。示民有竟之限也。已上）礼记第十四（条义第二十四）云。乐正子春曰○吾闻诸曾子。曾子闻诸夫子。曰天之所生地之所养。无人为大。父母全而生之。子全而归之可谓孝矣。不亏其体。不辱其身。可谓全矣。故君子顷步而弗敢忘孝也○党举足而不敢忘父母。党出言而不敢忘父母（已上）。
    抄。而无他世之虑（文）盂兰盆疏云。没后异者有其三。一居丧异。儒则棺椁宅非安墓留形。释则念诵追齐荐其去识（已上）礼记第二云。四寸之棺五寸椁。以斯知。其不欲速朽也（已上）。
    抄。虽齐生死（文）众人喜生忧死。而圣人深悟气聚为生。气散为死。归其真宅。故不喜不忧。故云齐也。枯荣者盛衰也。准可知之。即如论语第三云。子曰。贤哉。回也。一箪食。一瓢饮。在陋巷。人不堪其忧。回也。不改其乐（已上）注云。颜渊乐道（等文）庄子第二十一。
    抄。但以生死自天（文）意云。上二句所举人之所行相。虽颇似是。而其见处不出自然虚无。方之释民。尚不及小乘生灭因缘。岂非天地遥隔哉（为言）故云但以等也。问。生死自天等者。何乎。答。原人论云。又言贫富贵贱贤愚善恶吉凶祸福皆由天命者。则天之赋命奚有贫多富少贱多贵少乃至祸多福少。简多之分在天。云何不平乎（已上）发微录云。皆由天命。论语云。死生有命。富贵在天○天之赋命下破其所计○贱者童也○天何不平者。既富贵等多少分散由天与之。何不均平与之。而不平乎（已上）准此。今云生死自天等二句者。全是论语意欤。枯荣者。贫富贵贱故也。故知。生死枯荣共由天命也。但今云自天云任分者。只是语之变耳。故郑玄云。天性之分（云云）分者。分配也。原人论云。天之赋命者。是也。有人云。若依道宗。则实如今抄所言。然若依儒宗。则存亡皆有分限。故云死生有命也。又明王天子之治世。贤富愚贫贤多。故云富贵在天也。此云在天者。是君王天子之天也。非苍苍自然之天也（云云）但今具引论语第六（颜渊第十二）云。司马牛忧曰。人皆有兄弟。我独亡（郑玄曰。牛兄桓魋行恶。死亡无日。故我独无为兄弟之也。）子夏曰。商闻之矣。死生有命。富贵在天。君子敬而无失。与人恭而有礼。四海之内皆为兄弟也。君子何患乎无兄弟也（荀民君子疏恶而友贤。九州之内人皆可以礼亲之也。）今案此文意。死生有命者。自然天命（见）。
    抄。天乃自然之理（文）。
    抄。归无物（文）老子经上（视之不见章十四）云。复归于无物（已上）。
    抄。物自造化（文）御制经序云。盖闻。造化权舆之昔。天道未分（已上）抄五上云。造化者。造作变化。易系辞云。刚柔相推而生变化。又云。反化者。进退之象也。权舆者。尔雅云。初哉。首·基·肇（池向切。始也。）祖元胎俶落权舆始也。二皆是始。言天道未分者（等文）上抄文云。圣人以事名等之处具引之。
    抄。二气非气异（文）列子第一（天瑞第一）注云。夫混然未判。则天地一气。万物一形。分而为天地。散而为万物。此盖离合之殊异。形气之虚实（已上）。
    抄。弃智绝听（文）老子经云。大道废焉有仁义（大道之时家家有孝子。户户有忠信仁义不见也。大道废。恶逆生。乃有仁义。可传道也。）智慧出焉有大伪（智惠之君贱德而贵言。贱质而贵文。下则应之。为不伪奸诈也。）六亲不和焉有孝慈○国家昏乱焉有忠信○（已上）又云绝圣（绝圣制作。反初守元。五画像。苍颉造书不如三皇结绳无文也。）弃智（弃智慧反无为也）民利百倍（农事修公无私也。）绝仁弃义（绝仁之见恩惠也。弃之义尚花言也）。
    抄。灵爽相续。下云灵识者。是也。或云精爽。亦同也。
    抄。纵言慎习（文）会解云。言慎习者。即慎其所习也。如云修身慎行。慎言其余则寡尤等（已上）。
    抄。七下云。论语了张学于禄。子曰。多闻阙疑。慎言其余则寡尤。多见阙殆。慎行其余则寡悔。言寡尤行寡悔。禄在其中矣。注曰。于求也。禄禄位也。虽未得禄。得禄之道也。故得禄在后。由学而能故在学中（已上）。
    一义云。上所指文不见慎习之义也。又论语第九（阳货第十七）云。子曰。性相近也。习相远也（孔安国曰。君子慎所习也。）子曰。唯上智与下愚不移（孔安国曰。上智不可强使为恶。下愚不可使强贤也。已上）文正云君子慎所习尤。可指此文也。
    抄。非日月然（文）有云。今日月者。自然义也。意云。佛教由因缘故。生因缘故。灭·住·异亦尔。故云非日月也（云云）有云。日月者时也。
    抄。日化月移（文）庄子。
    抄。力屃自尔（文）会解云。即庄子谓藏舟于壑。藏山于泽。谓之固矣。然而夜半有力者。屃之而走。昧者不知也（已上）是第六卷文也。意云。譬如有人藏山于泽。思安堵处。夜半有力者泽。屃外走。夜半故闇昧者全不知之。即被盗也。迷情亦如是。日化月月移。而凡夫不知。愚执常住。于是有大力无常杀鬼。盗取我等色心。念念不停。转变代谢也。是名非喻。例如涅槃经四方有四大山。迫来即喻生死病死。岂有实四山秘来全有。可有之事假举为喻。是名非喻也。如此之义大同佛教。但彼云力屃亦自然。故不同也。

于时永和元年九月二日于东大寺戒坛院光明台书写之毕。
小比丘觉乘

演义钞四下纂释第三
演义抄四下纂释第四



十异中第八天非天已下

    抄。故谋未兆（文）老子经下云。其安易治（治身治国。安静者易守持也）其未兆易谋（情欲祸患。未有形兆时易谋止也。）其脆易破（祸乱未动于县。情欲未见于色。如脆弱易破除也。）其微易散（其未彰着微少易散去也。已上）
    抄。天之所不遁避故（文）问。
    抄。安乎天者弃于人（文）问。老子经上（善行章二十七）云。是以圣人常善救人（圣人所以常教人忠孝者。欲以救人性命也。）故无弃人（使贵贱各得其所也。已上）如此经文者。老氏之旨全无弃人。今何云弃于人哉。答。
    抄。不在于为也（文）老子经上云。道常无为。而无不为（道以无为为常也。已上）庄子内篇大宗师第六云。知天之所为者。天而生也（天者自然之谓也。夫为为者。不能为而为自为耳。为知者。不能知而知自知耳。自知耳不知也。不知也。则知出于不知耳。自为耳不为也。不为也。则为出于不为矣。为出于不为。为故以不为为主。知出于不知故以不知为宗。是故真人遗知而知。不为而为。自然而生。坐忘而得。故知。称绝而为名去也。）疏（云行雨施。川源岳渍。非开人力。抑乃天生。能知所知并自然也。此解前知天之所为。已上）郭象注。玄英疏也。
    抄。欲害于性（文）老子经上云。将欲取天下（欲为天下主也）而为之（欲以有为治民也）吾见其不得已（我见其不天道人心已明矣。天道恶烦恼浊。人心恶多欲也。已上）。
    抄。利累于生屏利（文）老子经上（绝圣章十九）云。绝巧（绝巧言诈伪乱真也）弃利（塞贪路门权门也）盗贼无有。
    抄。是以不求而自得（文）老子经下（道者章六十二）云。古之所以贵此道者。何不日求以得。注云。不日日远求索。近得之于身也（已上）。
    抄。为之者必败（文）老子经下卷（其安易持章六十四）云。为者败之。执者失之。上句注云。有为于事废于自然。有为于义废于仁息。有为于色废于精神也（已上）下句注云。执利遇患。执道全身。竖持不得。推让反还也（已上）又经次下云。圣人无为。故无败。无执故无失（已上）上句注云。圣人不为花文。不为利色。不为残害。故无坏败也（已上）下句注云。圣人有德。以教愚。有财以与贫。无所执藏。故无所失于人也（已上）。
    抄。圣与不肖性也（文）老子经下（天下皆谓章第六十七）云。天下皆谓我大。似不肖。夫唯大。故似不肖（已上）上句注云。老子言。天下皆谓我德大。我则详愚。似不肖也（已上）下句注云。夫独名德。大者为身害。故详愚似不肖。无所分别。无所割截。不贱人而自责也（已上）又云。肖善也（云云）应法记云。养子不及父。谓之不肖。肖似也。今但通取不似善人耳（已上）。

自下会解记第十

    抄。等取六全一少分（文）问。法无去来宗中。摄几部乎。答。今抄云。都七全一少分。付之。折薪记第二卷云。大众部等者。清凉云。等取七全一少分。都八全一少分。同有此计。一大众部。二说转部。三鸡胤部。四制多山部等（云云）此引今文。而加说转部为八全。其说转部者。即经量部也。此部说有种子。唯一种子现在相续转至后世。故云说转。然皆但依经为比量。不依律论。故亦经量部（云云）今何除此说转部。但云七全乎。答。哭庵观复师所览（文）钞本云八全一少分欤。故彼折薪记。今会解记。同牒释八全一少别。然今现流布高丽印本。并和国上古传来之本。并云三法无去来宗谓大众部等者○等取六全一少分○故上七部类同此计（已上）一段上下皆云七全。不见八全之义。何况说转部既是经部也。此经部中本经部属第一我法俱有宗摄。末经部属第四现通假实宗摄。其外何经部更可属今第三宗为八全乎。加之异部宗轮论云。其经量部本宗同义。谓说诸蕴有从前世转至后世。立说转名。非离圣道有蕴。永灭有根边蕴有一味蕴。异生位中亦有圣法执。有胜义补特伽罗。余所执多同说一切有部（已上）此外更无叙说转部之文。依何经论可属法无去来宗乎。明知。观复师所览之抄本。定是传写之加增欤。问。集成记引今钞文。云八全一少分。但第二名雪山转部。而会解记云。有本云雪山转者。非也（已上）虽有此异。而彼两记同引今抄。并云八全一少分。明知。现流布本云七全者。是传写之误也。何况圆觉大抄三下（第七所诠宗趣）云。疏惑无过未。唯有现在者。第二法无去来宗也。说有现在及无为耳。其过未之法体用俱无。此计有八全一少分。一大众。二雪山转。三鸡胤。四制多。五西山住。六北山住。七法藏。八饮光。制多·西山·北山之例余多同大众。饮光余义多同法藏。雪转余义多同有部。无去来也。一少分者。化地本部○有叙雪山转云余义。多同说一切有部。亦无去来也（已上）圭峰疏抄始末于如是之法相等。全写今疏抄。明知。今八全一少分之释。亦全写今抄文。尔者先德一同之所引。正符合彼圆觉大抄。岂此为误乎。以此思之。今现流布本云七全者。传写之误云事分明也。如何。答。
    抄。四分律法藏部义（文）问。四分律法藏部义者。为四分律即是法藏义。为当此四分律同法藏部义欤。答。两方。若云四分律即法藏部者。准南山等意。四分等五部律。佛灭一百年方始分出。然宗轮论中云。次后于此第三百年。从化地部流出一部。名法藏部（文）是以义净三藏·定宾·灵祐等诸师。不许南山所立也。若依之尔者。名字既同也。岂非同体乎。答。
    抄。僧祇律大众部义（文）问。僧祇律大众部义者。为僧祇律即是大众部。为当彼僧祇同此大众部义欤。答。两方。若云即是大众部者。行事钞资持记上一上云。摩诃僧祇此翻大众。以五百人亦大众故。是则大众（智论则云千人）名通二部。上座唯局窟内（已上）又云。摩诃僧祇此翻大众（从众为名即窟内部。已上）如此释者。今现行僧祇律是窟内上座部。以五百人亦名大众故。然今二十部中大众部者。正是窟外大众部也。何云僧祇律即是大众部乎。若云彼此所立义相相似故指同之。非谓彼僧祇律即是今大众部者。僧祇大众是梵汉不同。明知。僧祇律即大众部云事。况今钞主解释明镜。岂异本之哉。例如上云四分律法藏部义也。如何。答。会解云。实僧祇律大众部义者。具云摩诃僧祇。此云大众。此部是总以行解虚通不生偏执。顺正部所见故。或摩诃僧祇云大众者。此与大众部名同僧祇大众。即上座窟内大众故。不同窟外大众部也。今既云僧祇律大众部者。是大众部同僧祇律也。如上四分律同昙无德法藏部故（已上）。
    疏。四现通假实宗（文）问。现通假实者。其义如何。答。五教章云。现在世中诸法在蕴。可实在界处假（已上）今抄亦同之。但释义不明。且一义云。归敬仪通真记下（大宋萧山沙门释了然述）云。然各于法所执不同。或三世皆有。或过未是无。或粗细皆实。或粗细皆假○今且据此方假实二解。以显不同○昙无德部号假名宗（即诸德但名宗。或曰。现通假实宗。）计三科法在阴名实（一色四心。各有实性故。）界处名假（揽阴成形。自无体性故。已上）又慈恩通赞疏。元缚钞第二云。现通假实者。计现在诸法蕴中收。即实不分依缘。故处界摄。即假分依缘故（已上）准此等释。三科皆有积聚。而蕴门但明一色四心。不分所依六根所缘六境。故无形对假合之义。是名为实。其界处门分根境识。以形对假立。故名为假也（为言）一义云。会解云。若法在五蕴门中摄时。是实。若分五蕴为十二处十八界（谓开色合心为十二处。心色俱开为十八界。）既开五蕴色心。为界处故是假说也（既开五蕴积聚为界处。故界处名假积聚也。已上。）末注释今抄文也。意云。蕴门直明一色四心。各有实性故云实也。于此五蕴上。更开合方成处界。例如色心上假立生住等不相应行。故云假也。思之。一义云。镜水抄第五云。言说假部者。当第六部。意言。世出世法皆有假实。蕴实。处假。亦从所立为名。此部意云。现法之中通有假实。言假者。如眼根七极微成。又如一微上有无常等四义。故名为假。五蕴体非聚。故名为实也（文）。
    疏。谓说假部（文）问。引用何部为第四宗乎。答。疏云说假部（文）付之。慈恩唯识述记云。萨婆多等粗细俱实（文）扑扬释此文云等取说出世及说假部（文）如此释者。说假部执粗细俱实。故同萨婆多可摄第二宗中。如何。答。异部宗轮论云。其说假部本宗同义。谓苦非蕴。十二处非真实。诸行相待展转和合假名为苦。无士夫用○余义多同大众部执（已上）如来灭后第二百年。大众部中更出说假部（云云）蕴门是实也。界处是假云事。故宗轮论述记（慈恩述）云。论苦非蕴。述曰。苦者逼迫义。蕴体非逼。故非是苦。次下记谓。诸行相待假色等诸法有义名苦。其实非苦。如无间果体实非苦所感诸蕴有苦相。合说名苦相。合说名苦蕴。其体非苦。生灭等法。诸行苦具。皆实有。论十二处非真实。述曰。以依积聚沙亦积聚。积聚之法皆是假。故虽积聚假义。以摄于蕴蕴体非假。无依缘故。现世之识不名为意。入过去时方名意处。依正义成体。非现在亦非实有。问。十八界等假实名为亦有依缘积聚假义故。答。论诸行相待至无士夫用。述曰。此择苦者现在之缘二种行法相待名苦。非由现在士用方有苦也。或有解言。欲界劣上界。欲界名苦。乃至有顶劣无漏。有顶名苦。故言相待。无由士夫乃有苦也（已上）部异执论云。分别说部是执义。本苦非是阴。一切入不成就。一切有为法相待假故立名苦。无人功力（已上）。
    抄。其成实论（文）问。诃梨跋摩造成实论者。为已入佛法后造之欤。为当如何。答。会解云。此论是诃梨跋摩造。在僧佉中。已造此论。后入佛法。此论属经部摄也（已上）意云。尚在数论外道众中之时。已造此论。然造此论主回入佛法故。次所造论亦为圣教也（为言）同抄十一上（夜摩偈赞品）云。诸宗正义坚实为实。色等为假。唯成实论色·香·味·触实也。地·水·火·风假也。以其是数论弟子后入佛法。尚顺本师故（已上）准此。数论弟子入佛法后所造论。尚顺本外道时之数论师义（为言）。
    抄。三藏云经部细实（文）唯识述记第二本云。四句分别经部十处粗假细实。大乘世俗粗实细假。萨婆多等粗细俱实。一说部等粗细俱假（已上）演秘第二云。疏萨婆多等粗细俱实者等。说出世说假部。说假部计蕴门皆实。说出世言出世并实。故粗细色在蕴出世悉皆实故。故疏等言此二宗各小分也（已上）问。经部意何法为粗为细。而在十处收之乎。答。能成之极微是细是实也。所成之色等是粗是假也。此能所成同在十处收之者。以细从粗。故色处等摄也。萨婆多亦在十处收。而有诤论者。演秘云。问。有部亦尔。何乃神耶。若正理难意。我粗细实可细从粗十处收。汝粗既假。云何实细从粗十处。非法处耶。经部意云。虽假实异随所成粗在于十处。非法处摄。故有诤也（已上）大乘意极微在法处摄之。
    抄。实义同故（文）问。现通假实宗中摄经部之故。如何释之乎。答。抄云。实义同故现通假实摄（文）付之。凡现通假实宗者。蕴门明义云是实。界处门明义云是假。然经部师判粗假细实。通十处中摄之。故知。界处门亦通假实。岂为同计乎。况既云现通假实。何但以实之一义同。总指同现通假实宗乎。答。此事经虽未受明师口决。且一义云。虽彼经部不约三科别判假实。而于现在法中判粗假细实。其大义是同故云实义同。故现通假实摄也。今抄云。实义者。非现通假实之实也。意云。说假部约三科别判之。经部约能所成通判之。虽二部意有小异。而于现通假实之真实义更无异彻。故为同计也（为言）今抄释专会通此等之相违欤。思之。问。若尔。今以粗假细实之义。以经部为现通假实宗之所摄者。但是一往举异释欤。为当实是抄主之所存欤。答。
    抄。此说假与一说说出世别（文）问。何必但举一说等二部对简之。答。此三部者虽明义有异。而同计诸法是假。不同前诸宗中诸部并执皆实。故所谓虽大众部等云过未无体用。此是无法也。而于有法。执皆实有。故不许诸法是假。然此说出世及一说之两部诸法假也计。
    疏。五俗妄真实宗（文）问。二十部中何部为俗妄真实宗乎。答。疏云。即说出世部等（文）付之。晨旦人师粗细相望作四句中。萨婆多等粗细俱实（文）等取说出世（云云）准此。说出世部者。第二法有我无宗之所摄也。加之异部宗轮论标别二十部竟。次下即云如是诸部本宗末宗同义异义我今当说。此中大众部一说部说出世部鸡胤部本宗同义者。谓四部同说诸佛世尊皆是出世一切如来无有漏法。诸如来语皆转法轮○过去未来非实有体○末宗异义者。如如圣谛诸相差别如是。如是有别现观。有少法是自所作。有少法是他所作。有少法是俱所作。有少法从众缘生（等文）本宗者。本计也。末宗者。末计也。现末宗异义中。不见别明诸法假实之文。而本宗同义中。别四部竟。总云过去未来非实有体。故知。四部可同摄法无去来宗中。何以大众鸡胤二部。合属第三宗摄之。说出世一说之二部离为第五六之两宗乎。遍检十八部论部异执论宗轮论。未见别明说出世一说之二部所计之文。尔者。依何经论如是别判乎。答。部异执论云。大众部一说部出世说部灰山住部。此四部是执义本。此说部说一切佛世尊出世无有如来。一法而是有漏。如来所出语皆为转法轮○过去未来是无。现在是有○执义异者。大众部执义异余三部。四圣谛悉真实有○有如是诸义。诸部信乐不同。各有所执。是名执义异（已上）。
    疏。八真空绝相宗（文）问。今别十宗中。终顿二教如何别之耶。答。准今疏抄。顿教为第八。终教为第九（云云）付之。先别五教中。终教为第三。顿教为第四。今何例别乎。况今疏云。然此十宗后后深于前前（已上）此以终教为深。以顺教为浅。岂非颠倒乎。答。决择云。疏八真空绝相宗者。一收破相始教。二摄顿教。问。何故别教。终前顿后。别宗顿前终后。答。教约成佛迟速。终迟在前。顿在后。宗约摄法宽狭。顿狭在前（唯理法界）终宽在后（通三法界）又解。约无相义。正始兼顿。故在终前约绝待义。唯论顿义。故在终后（已上）一义云。今十宗中。前八宗是大乘法师所立也。第七名胜义俱空。第八名应理圆实。如其次第。正显一乘方便三乘真实之旨。今为翻破彼妄立。故回七为第八。回八为第七。则顿教相想俱绝自当第八。终教空有无碍亦居第九也。一义云。疏上文云。有不安者。颇力改易（云云）委如抄三上分别。今亦显其意。谓探玄等云八真德不空宗。谓终教诸经等。九相想俱绝宗。如顿教等（云云）故今改易之欤。
    抄。上言空有（文）会解云。此出疏意。谓既上言互融双绝。而不碍两取。何必更言真如耶。故今云前说空有无碍。直据空有而言。若不更说真如。拣滥不尽。以空有无碍尚滥但空故○此正以真如二字拣滥但空也（已上）。
    疏。真性有为空（文）问。真性二字者有法欤。宗法欤。答。抄释云。有为是有法。定空无性。是宗法既除真性二字。但用有为空之三字。配释有法与法。故知。真性二字非有非法也。问。若尔。何安此二字乎。答。若但云有为空者。即违世俗谛。以世俗谛中有为法是现有故。安真性言。简别之时。有为空之总宗方得成意。故掌珍论释真性言云。勿违。如是自宗所许现量共知故。以真性简别立宗（已上）问。法相宗意于此比量付何过哉。答。付数多过。
    抄。此中有两重比量（文）问。自宗意。可许以因明之立破。显佛法深旨之义乎。答。十二门论疏云。如上所说。立破等义并悉方便。务令前机归伏生信。未必得具佛法深旨。且如真如无同法喻。故不得立者。岂可真如为非法也。是故要当离此立破之诤论等。方为顺实究竟义也（已上）无同法喻者。幽赞下云。应者云真谛智境超言识道。非喻所喻（已上）护法论师名如应者也（是一）又唐经第十三光明觉品云。解脱明行者。无数无等伦。世间诸因量求过不可得（已上）大疏三上云。因明立量依世俗分别。定有定无故曰世间。今体绝有无。故彼莫能过。如说佛声非定有。故不同外道立常。从法性生离造作。故不同菩萨所立无常。三科皆尔。岂将佛德判属无常（已上）密严经中云。密严佛土阿若悉檀非因明者。所量境界（已上）又次上文云。何以故。宗及诸分是不定法。诸宗及因各别别故（已上）同疏第三云。言阿若悉檀者○此翻第一义谛（已上）又云。对无常法而立常宗。无常亦尔○因喻亦尔。以是相待假立法。故无有自性。是故说言宗及诸分是不定相○常无常各有分齐。亦各别故不能成密严佛土。良以遍周法界无彼此异。故无所对不成宗因。是故宣说诸宗及因各差别故（已上）。
    疏。即般若三论（文）会解云。此言般若乃指诸部般若经。尔三论即中百门也○即前第八真空绝想宗。既配顿教故。今亦顿教义尔。况前非本非影中云。龙树等宗多立此义○此由当时学者。谓学三论者。但明空理故。吾祖于今上下文中立为顿义。以斥诸师。所以谓唯说于空。终为学三论。不得意。及今时学人。又以般若三论为始教。空义执计尤深。是不知清凉之深意矣。问。若以圭峰以八部般若等为始教。岂亦失清凉之意耶。答。圭峰约大分明空。非不论三谛互融也。后人失清凉意者。上由错解。圭峰言尔。
    疏。然十宗五教（文）圆觉大疏上本云。通大小乘。宗途有五。一随相法执宗。即小乘诸部○于中又三。一我法俱有宗（犊子部等）○二无我因缘宗（除一及三所余诸部）○三因缘但名宗（一说部宗）○二真空无相宗○三唯识法相宗○四如来藏缘起宗○五圆融具德宗○然此五宗对前五教互有宽狭。谓一宗容有多教。一教容具多宗故。又教约佛意。权实有殊。宗就人心所尚差别。故宗与教其旨不同（已上）问。大钞三下云。问。今立五宗。何异前立五教。答。有两异。一宽狭异。一宗容有多教者（容有者不必定有也）宗宽教狭。如第三唯识一宗。便自兼摄法性终教圆教。彼判法花。为第三时不空不有教故。又说依花严经造唯识论。故据此则一宗摄三教也。第二空宗。则用佛密意摄顿教。第四如来藏宗。则正摄终顿二教。二教俱以真净一心。为究竟实理故。但佛说时仪式不同。故成两教（利根凡夫直说则名顿。会习权教人令入实则名终。）唯小乘宗及圆融宗。各唯宗一教不宗于余。执小者不信大故。不执者知大乘非己宗故。圆宗者。知前四教未圆。圆云宗宽教狭也。疏一教容具多宗者。则教宽宗狭。如小乘一教。自有二十部宗计不同。纵以类收亦有六别○大乘始教便具空宗相宗。终教亦自具性相两义。顿教以显性即为破相。又以缠染本空即是法身。则具第二宗及第四宗一分法义。圆教则总具五宗中。所宗之法故云教宽宗狭。疏又教约下后体式异也。此乃教则皆是。宗则或非也。若约佛所宗。则大同于教。唯终顿一宗意宗于真性（已上）。
    疏。教即一经（文）问。清凉·圭峰并云宗教互宽狭（云云）其宽狭之义。为两师全同。为当如何。答。会解引圆觉大疏竟即释云。然此二义料拣与今不同。初则直以宗教对论宽狭。不同今疏以宗教。就经说宽狭也。次约佛意人心。亦不同今次段约位所尚也（已上）问。今疏明宗教互有宽狭者。其相如何。答。决择作两释云。一以经望宗教料拣。教宽宗狭。一经容有多教（宽也）一经唯是一乘（狭也）二以宗教望经料拣。一宗全摄多经（宗宽）一教但摄一经少分（教狭）又解。具数多少论宽狭。教宽宗狭。一经容多教（教宽也）一经唯一宗（宗狭也）摄经全分。论宽狭。宗宽教数狭。一宗全摄于多经（宗宽也）一教分摄于经文（教狭也）应举喻云。经如一国。宗如帝王。教如民类。一国容有多民（宽也）唯有一王（狭也）民类各别不摄全国（狭也）一王总摄全国（宽也）思之（已上）。
    抄。涅槃般若等（文）问。圆觉略抄二上云。且如大般若六百卷文。唯无相一宗之义。即少义多文。今此二十八纸。便具所列疏多之义。故云抄摄多也（已上）尔者今何云般若亦具五教哉。答。
    抄。就其偏重故标为别（文）会解云。
    疏。贤首意取光统（文）玄第一云。五依光统律师。以因果理实为宗。即因果是所成行德。理实是所依法界。此虽义具。然犹未显。六今总寻名案义。以因果缘起理实法界。以为其宗。即大方广为理实法界。佛花严为因果缘起。因果缘起必无自性。无自性故即理实法界。法界理实必无定性。无定性故即成因果缘起。是故此二无二唯一。无碍自在。法门故以为宗（已上）寻名案义者。圆经题名也。关脉义记云。该括始终撮其机要。总为七宗。以统收一部文义为题目也。又展此题目为第一会○又展此一会为后七会（等文）今疏亦配释题名。唯有少异。而意大同也。
    抄。一本有缘起（文）问。本有修成之二种缘起。为其体同。为当如何。答。两方。若云体同者。既分为二义。何云一体乎。况本有修生二门遥别。不可是云一乎。若依之尔者。花严问答下卷云。修生本有本有修生二句。其即缘起法○唯本有但修生。此二句何为因缘法乎（已上）准此。本有修生不二。是为缘起法。若唯本有但修生之时。不可有缘起之义（见）今何本有修成各别建立缘起乎。答。问。大疏九下（法界品）云。即器世间严○有三。一严重阁。二严园林。三严虚空。从略之广。说有此三。表三缘起。谓严阁显自体缘起。严林表有为缘起严空表无为缘起（已上）探玄记十八全同之。抄二十上云。疏严阁显自体缘起者。法界体上缘起。万德依此自体有为无为故。此三缘起即光统意（已上）贞元疏第三全同之。尔者此三缘起与今二缘起如何配属乎。
    抄。略则第十师其言则多（文）问。自下文相如何消释乎。答。抄有二段。第一段约言略摄尽。以明贤首·光统之未尽理。此中亦二。初明二师不尽。谓贤首其言则多故。光统不摄总故。次云。若言法界缘起等者。明今疏尽理。谓既总云法界缘起。总必摄别。故不同光统。既以略言摄尽。故更不可存因果理实之言。故不同贤首也。第二段约言具。但明贤首之未尽理。即抄云。若取广说等已下是也。谓有二失。一关不思议。故云应言因果缘起等也。二不顺经题次第。故云应言法界理实等也。问。何必以此二失。为贤首之不尽乎。答。智论指今经。名不思议解脱经。即贞元所译法界品总有四十卷。悉题入不思议解脱境界普贤行愿品。又唐经五十二出现品云。如来不思议大威德法门（已上）又云。若得闻此如来无量不可思议无障无碍智惠法门（已上）或又云。不思议乘菩萨（云云）准此等文。立今经宗之时。尤可加不思议之言。然贤首不加之。故为不尽也。又诸经题目者。标一经之大宗。故所立名言尤可顺经题名次第。谓大方广是法界也。佛花严是缘起也。法界中开出理实。缘起中分出因果。故若顺题次第。则应云法界理实缘起因果也（为言）问。若尔。贤首意如何会通耶。答。会解云。言若取次第等者。以顺一题次第也。若贤首意以法界为所归趣。故不取顺题次第。所以置法界于后也（已上）探玄记亦配释题名。非不存其义。且如上引。可见之。
    抄。方字两用（文）大疏一下云。大方是体。大方无隅故。广即是用（已上）抄五上云。然大方广三字总有三义。一三字别释配体相用。如下广说。二方广两字合之为用。对上大字为体。三者大方为体。方字属大。便成无方。言大方无隅者。语出老子德经。云上德若容○大方无隅。大器晚成。大音希声。大象无形○意云。小则有其圭角。大即绝其方隅。隅即角也。借其言用。今大方即法界等于虚空。何有隅角（已上）。
第0章     疏。净名但明（文）问。净名经中。明芥子须弥之相入。尔者。为局业用一边。为当通德相欤。答。钞云。彼得业用。不得德相（文）付之。正见钞所引文。但云有解脱名不思议者。是德相门（见）次云菩萨住是解脱等者。菩萨所得之本自具足德相。为令物见。故以须弥入芥子中（为言）是以他宗破今钞云。净名既显不思议用。花严亦彰法界融通。彼此圆妙皆不思议。复何优劣于其间哉。如何。答。维摩诘所说经卷中（不思议品第六。鸠摩罗什译）云。于是长者维摩诘。现神通力。即时彼佛遣三万二千师子座高广严净。来入维摩诘室○其室广博。悉皆包容三万二千师子座。无所妨碍○维摩诘言。唯舍利弗。诸佛菩萨有解脱。名不可思议。若菩萨住解脱者。以须弥之高广内芥子中○或有众生乐久住世。而可度者菩萨即从一劫以为七日（等文）经自既云现神通力。又诸佛菩萨住解脱时。方有芥子须弥相入（云云）明知。非谓法性实德法尔如是也。况正云或有众生等。但明业用之一分云事。更无疑者哉。但于他宗人师之能破者。天台补注之释欤。一不知花严指归。一迷本经说相。不足会通者也。会解记具引彼释。委返破之。可见。问。
    抄。分体宗用（文）会解记广引天台玄义释之。
    疏。广如本品。大疏九下（法界品）云。
    疏。第一别开法界（文）问。自下四门全写探玄。然探玄云。别开摄法界等（云云）如何。答。一义云。别开一味法界。以成因果即摄法界。收入因果门中。故云尔也（云云）问。疏云。普贤法界为因（文）然探玄第八云。以普贤门内通因果故（已上）今何局因乎。答。法门多途。各据一边。若大分因果。则抄十九上云。若约因门。尽未来际常是菩萨。若约果门。尽未来际常是如来（已上）今疏且约此义也。若别就普贤门。以明该彻。则普贤有人有法。且贞元疏第一云。位前普贤行即是因行。位后普贤行即是果行。位中普贤义通因果（已上）此是人普贤也。彼探玄意明此旨也。具如抄一下释归敬偈中私引诸文。可见之。
    抄。即集法经说有三阿难（文）法苑珠林第十二云。又依涅槃经。大圣说法既有三乘传法人。还有三名。一名阿难陀。此云欢喜。护持小乘法藏。二名阿难陀跋。此云欢喜贤。谓持中乘法藏。三名阿难陀娑伽罗。此云欢喜海。谓持大乘法藏。三名虽据体唯一（已上）。准此。三种阿难者出涅槃经。今何云集法经乎。答。明三种阿难。不唯局集法经。广出诸经欤。探玄记第二云。依阿阇世王忏悔经。有三种阿难（已上）妙乐疏记第一云。正法念中三阿难者。与集法传三人大同（已上）演义抄五上云。三种阿难即大乘集法经说。其中已引金刚仙论及真谛般若疏。引阇王忏悔经等。并同此经（已上）准此等释。总出四经一论中。故不相违。应知。问。清凉云集法经。妙乐云集法传。何为正乎。又检藏经录。不见集法经。今指何经乎。答。圆觉略抄第三上云。集法传云。阿难有三（等文）明知。集法经亦名传欤。例如付法藏因缘经。亦名付法藏传。思之。但于藏经中不见集法经云难者。正见藏录。初大乘经录中。云法集经六卷（欲字函）元魏菩提流支译也（云云）后圣贤撰集中。有二经。一名法集颂经（槐字函）总有四卷。尊者法救集也。明教大师赐紫沙门天息灾译（云云）二名法集名为数经（乡字函）但有一卷也。此二经者。并是小乘经也。又有大乘法门经二卷（肥字函）若除同字。则成大集法经欤。但遍检此等诸经。未见说三种阿难之文。
    抄。但是一人（文）问。三种阿难者。但是一人（云云）尔者。为机见不同。为当随德异名欤。答。大疏一下云。但随机教别。故见闻不同（已上）抄五上云。即约三种阿难。持于三藏。故云随机教别见闻不同（已上）机见不同释也。问。今抄云随德名别。
    疏。于铁围山间（文）问。抄云。言铁围山间者。纂灵记说（文）为香象大师之所存。为当惠苑师之加增欤。答。两方。若云大师所存者。探玄记第二云。准智论。是文殊师利称我闻。以彼论云阿难在余清净处。结集摩诃衍藏（已上）既但云清净处。不云铁围山。明知。非大师所存云事。加之。正披花严传。虽云依智论诸大乘经是文殊结集。全不云铁围山间结集之。然纂灵记及刊定记。同云于铁围山结集之。岂非惠苑师之加增乎。若依之尔者。今演义抄意。藏和尚其间经论所无。皆问日照三藏。及西域相传。即在铁围山间结集大乘者。即其随一也（为言）准此。岂非大师所存乎。答。此事虽辄难定。且会解记云。钞于铁围山间者。纂灵记说。然此传本是贤首制等者。以花严传记五卷云。京兆府崇福寺沙门法藏集。文有十章。一部类。二隐显。三传译。四支流。五论释。六讲解。七讽诵。八转读。九书写。十杂述。此贤首初集。后经修饰。至清凉时有二家。并贤首弟子。一净苑法师修五卷。名纂灵记。二惠英法师两卷。名花严感应传。又近四明居士胡幽贞纂成一卷。今指纂灵记。未见其本。若贤首花严传。但云智度论。诸大乘经多是文殊师利之所结集。此经则是文殊所结。佛初去后贤圣随隐。异道竞兴。乏大乘器摄此经。在海龙王宫。六百余年未能传于世。龙树菩萨入龙宫。自见此经渊府。诵之在心。将出传授。因兹流布（上传记文）但纂灵记修饰故有增加也（已上）。
    抄。金刚仙论（文）金刚仙论第一云。此中谁自称而言我闻。解者多途。须菩提言。我与千二百五十比丘同闻此经。故曰我闻。然理道而言亦得道。阿难云我闻。别义则非也。三种阿难。大小中乘传持三乘法藏。其义可知也。何以得知。须菩提云我闻。非余人也。凡有义。验知也。一以经文故下校量分中。须菩提问。当何名此经。我等云何奉持。以此文验。故知。今言我闻者。是须菩提。虽复当时须菩提有如是问。后时言我闻者。何必是须菩提也。复更以何文验知。是须菩提云我闻也。昔如来灭后凡有三时结集法藏。初在王舍城因陀罗窟中。五百比丘结集法藏。舍利弗等诸罗汉比丘。各自称言。某甲经如是我闻。佛在某处说时。恶国王坏灭佛法。自此以后复有七百比丘。重结集法藏。皆云。某甲经。我从某甲比丘边闻。不云我从佛闻。此之再集并是小乘之人结集法藏。又复如来在铁围山外不至余世界二界中间。无量诸佛共集于彼。说佛语经说。欲结集大乘法藏。复召集徒众罗汉八十亿那由他。菩萨众有无量无边恒河沙不可思议。皆集于彼。当于尔时。菩萨声闻皆云。如是我闻。如来在某处。说某甲经。须菩提云。金刚般若经。如是我闻。佛在舍婆提城说。故如今言我闻者。是须菩提也（已上）此论云。又复如来者。准今抄。云佛说。则应云如来记欤。似记字脱。
    疏。遮□盘国有此具本（文）问。晋译六十花严经。从何国请得之乎。答。或云于阗国。或云遮□盘国。学者异义也。两方。若云从于阗国请得之者。纂灵记（显集第二）云。又案隋开皇三宝录云。于阗束南二千余里有遮□盘国。其王敬重大乘。诸国名僧入其境者。并皆识练。若小乘学者。即遣而不留。摩诃衍人即请留供养。王宫内有花严·摩诃般若·大乘等经。并十万偈。王躬受持。亲执户钥○又此国东南可二十里。有山甚险。其内置花严大集○大云等经。由一十二部。皆十万偈。国法相承传宝守护。初东晋有沙门支法领。志乐大乘。捐躯求法。囊粮杭策。以至遮□盘国。竭诚请祷。遂得花严前分三万六千偈。赍来至此。即东抄在之。东晋朝所译是○又案今于阗所进。盖逾四万偈（等文）今抄全写此文也。贞元疏第二亦同之。准此。晋朝所译从遮□盘国请得之云事分明也。若依之尔者。玄第一云。五下本者。有十万颂三十八品○西域记说。在于阗国南遮□盘国山中。具有此。六略本者。即此土所传六十卷是。彼十万颂中前分三万六千颂。要略所出也○八翻译者。有东晋沙门支法领。从于阗国得此三万六千偈经。并请得北天竺大乘三果菩萨禅师（已上）准此。异本经在遮□盘国山中。略本经者在于阗国。故彼国请得之（见）故纲目云。爰有东晋沙门。名支法领。从于阗国得此三万六千偈。并请得大乘三果菩萨禅师（已上）解释明镜者欤如何。答。一义云。准纂灵记。从遮□盘国得前分三万六千偈（云云）此可为定判欤。但于玄记等释者。四分律叶流济缘记四上云。于阗即高昌。近于东度。与月支等皆土蕃耳（已上）准此。从晨旦至遮□盘国。近过此于阗。到彼国。故举中途所经之近处（即于阗国也）隐究竟所到之远处（即遮拘盘国也）故但云于阗欤。即开皇三宝录云。其于阗国东南二千余里。有遮□盘国等者。此意也。更有余义。如纲目见闻集中记之。
    疏。此经收入龙宫（文）问。佛灭后经几年岁收入之哉。又龙树菩萨入龙宫。诵得花严经者。有何证文哉。又龙树传得花严者。为但暗诵传得。为当将来贝叶之本欤。答。如纲目见闻集中记之。
    抄。则东晋朝（文）会解云。言即东晋朝所译是也者。始用法领请至尔。后因秦沙门智严至罽宾。请觉贤至此土。至东晋安帝义熙十四年。方于道场寺译之也（已上）。
    抄。法领半珠（文）御制序云。然一部之典才获三万余言。唯启半珠。未窥全宝（已上）法花玄义第五云。此五番明妙。从因至果。以辨自行妙。半如意珠竟（已上）释签（后半）第六云。半如意珠者。迹十妙中以释五竟。十法共成如意珠法。言珠法者。只是妙法十中居半如意珠。若大经十三。即以罗刹半偈名为半珠。彼经半偈诠于半教。今之半珠即是全珠。何者自行因满已满。是故今文以自望他。阙化他边名为半珠（已上）。
    抄。妙旨沦湑（文）龙龛云湑涓（相居反。落也。又露貌也）。
    疏。其色与非色（文）问。清凉大师意。树形等世界出世之佛。可有言声说法哉。答。

    于时永和元九月二十九日。于东大寺戒坛院光明台。书写之毕。
    愿以此功德。先师澄玄律师并二亲等之志圣灵。出离生死顿证菩提乃至法界平等利益。
　　　　　　　　　　　　　　　　　　　　小比丘觉乘之

演义抄四下纂释第四
演义抄四下纂释第五


　　　　　　　　
　　　　　　　　
　　　　　　　　

第二品会差别（已下）

    抄。总为说法之端倪（文）庄子大宗师篇云。反覆终始不知端倪（端绪也。倪畔也。反覆犹往来也。终始犹生死也。既决其形质。）堕体黜听。故能去来生死。化俱往。化又无极。故莫知端倪（已上）。
    抄。如来长子（文）行愿品云。一切如来有长子。彼名号曰普贤尊（已上）同疏云。言长子者。最尊胜故○若表法者。既表法界。先万物生无过此。故如有偈言。普贤真身遍法界。能为世间自在主。无始无终无生灭。性相常住等虚空。既无有始。则是长义。不舍因行。故为佛子（已上）。
    抄。先陈如来依报（文）问。初会名举果劝乐生信分。何必先但举依报果。而略正报果哉答。第二会别说十信法门中。先明如来三业正报。为所信境。为显影略互具依正。俱为所信境故。各说一果。而依正自备也。
第0章     抄。故足轮放光照事警物（文）大疏三上云。光明觉品第九○释名者。一开。二合。初开者。光明体也。觉者用也。此二各二。谓光有身智二光。觉有觉知觉悟。又光有能照所照。觉有能觉所觉。如来放身光。照身法界。令菩萨觉知见事无碍。文殊演智光。双照事理。令众觉悟法之性相。二合者。以事理俱融。唯一无碍境故。得一事即遍无遍而不坏本相。身智无二唯一。无碍光故。涅槃经琉璃光菩萨处云。光明者名为智慧。知悟不殊唯一平等光（等文）抄八上云。而二光中各有两重能所。谓如来放身光。能照也。照事法界。所照也。令菩萨觉知。能觉也。见事无碍。是所觉也。所觉即照所成益。上即长行中事。二文殊演智光。即能照也。双照事理。即所照也。令众觉悟。即能觉也。法之性相即所觉也。所觉亦照所成益。即偈颂中意。疏二合中○文有六节。一合二境。即前所照。若事理不融。余皆不合。故先明之。言故得一事。即遍无边而不坏本相者。即前所觉见事无碍。二身智无二唯一无碍光者。合二光也。引涅槃证者。琉璃光菩萨放身光。文殊乃云。光明者名为智慧。则知。二光不别。即第二十一经。三知悟不殊下合二觉也○知事即理。二觉合也○二种能所一时双合。则能照所照能觉所觉。皆性融故。举一全取○上开多约相。合多约性。即开即合不坏性相。故云光明觉也（等文）今抄虽文多。具有开合二义。而意难见。故广引本品疏抄。委见可知。
    抄。历境造修（文）大疏三下（净行品）云。文中总有一百四十一愿。菩萨大愿深广如海○此益示于体惑。余皆仿此。又非无表。一百者。十信圆融一一具十也。四十一者。即四十一位也。此诸位所有惑障由此能净。所有胜行由此能行故（已上）且如第一愿之菩萨。在家当愿众生知家性空免其适迫（已上）大疏云。然此诸愿句虽有四。事但有三。义开为六。言事者。谓初句愿所依事。次句愿所为境。后二句是显成益（等文）既每愿皆以众生为所以境。故云悲智双运也。
第0章     抄。显住体深玄（文）大疏三下云。须弥顶上偈赞品第十四初来意者○将演住门。先陈体性。性即佛智。先赞如来。故品来也（已上）又云。三宗趣者○又显佛德为宗。令知住体为趣（已上）问。何以佛智为住门之体性乎。答。大疏三下（升须弥顶品）云。三天说法各有偈赞。欲显三贤。皆依佛智有差别故。离如来智无自体故（已上）。
    抄。得正定心（文）大疏三下（十住品）云。惠住于理。得位不退。故名为住（已上）位不退名正定聚。故云正定心也。
    抄。故现十种境（文）梵行品大有二段。初说明净行之因。后明因。所成果。初中亦二。初明自行清净。即离相之戒成。后明利他行净。即无缘四等也。初自行净者。现十种境离相绝虑。谓一身。二身业。三语。四语业。五意。六意业。七佛。八法。九僧。十戒也。今抄虽文少。而含此等诸意。思之可知。
    抄。后后过前（文）问。发心品云。初发心菩萨即是佛故（已上）彼疏释云。若约圆融。此彼更无别佛（已上）今何云后后过前乎。答。
    抄。说于明门（文）凡此果中。先精进慧菩萨问云。发求一切智心。欲生无上菩提究竟之处者。于佛教中云何修习等（云云）法慧菩萨答云。修行护持众戒。净菩提心。乃至乐众善等十法。则住不放逸。更得十种清净。谓如说而行念智成就等（云云）然名明法界者。大疏四上云。统有四义。一法慧智慧于能所诠进趣行法。分明照了故。即明所知法。二明是能诠。以能显行故。法是所诠。可辄则故。此则诠旨合目○三明是智用。法是理行。及果境智合说。俱是所诠○四所修行法体离无明。亦唯所诠（已上）私云。问中云于佛教中云何修习等故。约能所诠释之欤。
    抄。若四河入海（文）十地品具说十地竟。后以四喻通显十地行相。是名地影像分。一者池喻。唐经第三十九云。譬如阿耨达池出四大河。其河流遍圆浮提○乃至入海○佛子菩萨亦尔。从菩提心流出善根大愿之水○乃至入于一切智海（已上）大疏八上云。法中始从欢喜终至法云。名次第行相。次第既具入智海（已上）二者山喻。经云。佛子菩萨十地因。佛智故而有差别。如因大地有十山王○雪山王○须弥卢山（等文）次下以十山。如次喻十地也。三者海喻。经云。譬如大海以十种相得大海名○一次第渐深。二不受死尸○十普受大雨无有盈溢。菩萨行亦复如是○欢喜地出生大愿渐次深故。离垢地不受一切破戒尸故。法云地能受一切诸佛如来大法明。当无厌足故（已上）四者珠喻经云。譬如大摩尼殊有种性出过众宝○一者从大海出。二巧匠治理○十者能随王意。雨众宝物。必众生心充满其愿。佛子当知。菩萨亦复如是有十种事。出过众生○一者发一切智心。二者持戒头陀正行明净○十者受佛智识堕在佛教。能为众生广作佛事（已上）问。此四喻次第有何意哉。又用随一之喻。何不足而用四喻哉。答。大疏八上总料拣此四喻。有诸门分别。初依地论意。释云。池喻修行功德。即诸地中起修行之。二山喻上胜功德。即依修成德。德作高出故。三海喻喻难度。能度大果功德。即修所成德能至大果故。谓大海难十德皆遍。故名能度。大海难由揽十德能成智海。故云大果○四珠喻转尽坚因功德。谓从初地转至法云。障尽证坚故（已上）准此可知。问。若尔。今抄列四喻。何违此次第哉。答。释此四喻有多义门。大疏云。又十地有三。一是修地。因前果后故。初二喻显之。二是成地。随分修成。即是佛智故。珠喻显之。三是地就佛智法开之为十。故海喻显之。以后一融前二。无有障碍（已上）修是能成之行也。成是所成之德也。法是修成所显之法体也。故抄十七下云。第二修显分别。以修成法三而收四喻。前二是修故亦是教。后一是成。亦顺于证。三是法地。顺佛果海故。以海喻融前二也。前二即是修成。含池山珠之三喻也（已上）今抄所列正存此意欤。故前举所融之三喻。后举能融之海喻。故不同经所列也。但所融之三喻中。分能成之行修布列初后。以所成之德安中间。则显德是修之所成欤。
    抄。十德该通（文）有二该通。抄十七下云。今以海喻十德互遍故喻证德（已上）又云。然下论随文释中○释第三海喻云。因果相顺故。云十德遍海。即因顺于果。海揽十德。即果顺于因（已上）准此等释。十德互该通。又德与海互该通。可含此二义欤。
第0章     抄。十地胜进立等觉名（文）问。晋经脱十定品故。置而不论且十通（晋名十明）十因等五果明等觉法门者。香象大师存此义欤。答。探玄记十五云。十明品第二十三○通论次下五品来意。谓前显证位成满。自下明其胜进行因。又前是位体。此辨行用。又前位内行。此位后行。又前本智证满。今辨后智大用。由斯四义。是故来也。古人亦有配等觉妙觉。此经中不辨斯义。况前法云地终心。已显等觉之义（已上）不许配等觉之义欤。问。上四义中。第一云胜进行用。第三云位后行。若非等觉行者。何位修行哉。况离世间品说二千行法。探玄记十七云。其别行度世经。彼中别作六翻问。还作六翻答。古来相传皆依彼文用科。此经即为六假○十位行○十住行○十行住位○十回向行○十地证行○因圆果满究竟位中行（已上）第六因圆果满行中。有五百一十句法门。故探玄记配释云。初三百二十句明因圆究竟行。亦是等觉位相似○一百九十明现果圆满行。亦是妙觉位相似（已上）既自作此释。何云依此经中不辨斯义哉。答。
    抄。故须历数至不可说（文）此指长行所说十大数也。经云。阿僧祇·无量·无边·无等·不可数·不可称·不可思·不可量·不可说·不可说不可说（已上）又云。阿僧祇阿僧祇为一阿僧祇转。阿僧祇转阿僧祇为一无量○不可量转不可量转为一不可说。不可说不可说为不可说转。不可说转不可说转为一不可说不可说。此又不可说不可说为一不可说不可说转（已上）凡此僧祇品有长行。有偈颂。大疏八下云。先长行明能数之广多。后偈颂显所数之无尽（已上）。
    抄。积不可说以至十重（文）此指偈颂初更说能数多。亦有十重之文也。经有四行半。今准疏释。取意抄之。谓积不可说不可说转。至不可说不可说转（是一重）如是所积成。亦有不可说不可说转（是二重）即此诸不可说。一一是为一刹。皆碎为尘（是三重）即此一一尘有不可说刹（是四重）此诸尘中刹一念遍碎为尘（是五重）如是念念碎尘。复尽不可说劫（是六重）如是所碎尘。复有多刹（是七重）即此多刹复碎为尘（是八重）以多算数。经于多劫。数上诸尘（是九重）以上诸尘数劫一尘有十万偈。不可说不可说转劫。如是重重无尽无尽（是十重）。
第0章     抄。三十一阿僧祇所说（文）大疏八下云。寿量品第三十一○上品彰其实德。此品以辨随机。虽积少至多。显时无不遍。即前多德之一故粗广之○染净土之报寿。随机见之分限。以显无尽之命无限之量（已上）准此疏释及今抄意。云上品所明能数所数之广多无尽者。通论一劫时与法。亦是彰实德。然今寿量品别时劫无际限。亦别明佛寿随机。说修短无限量（为言）。
    抄。念劫圆融（文）彼品偈颂大分为二。前明普贤德广说不可尽。得明佛德深广普贤穷究。初明普贤德中亦二。初明能数多。即今云念劫圆融等者是也。彼明所数广。即今云尘刹该摄等者是也。初能数多者。如上抄之。所数广者。经云。尔劫称赞一普贤。无能尽其功德量。于一微细毛端处有不可说。诸普贤一切毛端悉亦尔。如是乃至偏法界（已上）问。若云今念劫圆融等言。即指彼明能数多之文者。彼文云念劫者。但为明尘数广多。故举碎尘之时分。不为必明念劫圆融。今若指彼明能数多之文者。何可如是释哉。明知。可指他处之文也。如何。答。自宗意。作随文就义两释故。若随文释。则约圆教。尤如来难。若就义释。则依别教意。纵举碎尘之时分。而亦圆融有何难哉。文相起尽可检能数多之文。不可指他处欤。
    抄。如来寿量品（文）问。十定等六品辨等觉法门（云云）然今寿量品但明如来寿量。岂非妙觉哉。答。大疏释僧祇·寿量·住处三品云。然此三品初一通明佛菩萨德。次品正显佛德。兼明菩萨。后品唯明菩萨。所以尔者。亦是等觉亦名佛故。位后普贤是佛菩萨故（已上）又寿量品经有三段。初别举十刹相望。谓始从娑婆世界。终至镜光明世界。并以先刹之劫。为后刹之日也。次举略显广故。经云。佛子如是次第。乃至过百万阿僧祇世界（已上）后举其玄极云。最后世界一劫。于胜进莲花世界贤胜佛刹。为一日一夜。普贤菩萨及同行大菩萨等。充满其中（已上）大疏云。举普贤等充满。明极位所居。由此名为兼显菩萨（已上）准此等经释。可知之。
    抄。上就实说（文）问。若依品次第。则今云上就等者。应指寿量品。而彼中不云尘尘是诸佛菩萨所居。今何如是结先生后哉。答。阿僧祇品云。一微尘中能悉有不可言说莲花世界。一一莲花世界中。贤者如来不可说。乃至法界悉周遍。其中所有诸微尘世界。若成。若住坏。其数无量不可说○一一刹中有如来寿命劫数不可说（等文）。
    抄。即次下三品（文）探玄记十五（不思议品）云。此下三品果法亦有诸德。将配三身。谓初法。次报。后化。恐不顺。以此品中广显八相等用。岂唯法身乎。亦有将配佛体相用。后二品可然。初品有妨。以此品中亦有相用。今谓此品总显佛德体用殊胜。次相海品别显胜德之相。后小相品别辨胜德益用（已上）大疏云。有将此三。配体相用○今依贤首。初品总显佛德体用（等文）今抄亦正依贤首意释之也。
    抄。离世间品（文）探玄记十七云。此品名离世间。亦有四义。一约妄执为世间。即空为离○二约缘起为世间。无自性故名为离也○三约行。谓常在世。而非世故云离也四约位。人天是世。二乘为离。二乘为世。菩萨为离。菩萨分段变易俱为世间。佛果究竟方以为离。今此所辨六位行相故。因果二位俱即世而非世。故云离也（已上）大疏九上约法行位之三种。广释之竟。总结云然此今文中。
    抄。多闻阙疑（文）论语文也。如抄上文云纵言慎习之处已引之。
    疏。二明流类谓修慈经等（文）问。今分支流类两门者。为清凉新加。为当依用古德所立欤。答。抄云。古德见今经所无。将为流类等（云云）准此。依古德所立（见）付之。正见探玄记云。九支流者。谓此大经随力受持分成多部等。次下举兜沙经乃至罗摩伽经。依八会诸品配属之。次列修慈分等三经。次举八十花严经竟。总结云。并大经支流随器分流（已上）明知。香象大师但立支流一门。不立流类义也。是以纂灵记云。支流第九兜沙经一卷（是花严名号品）大方广花严入如来不思议境界经二卷（或疏释方广字）大是隋北天竺三藏阇那崛多（此言智德）译（或言共笈多译）度诸佛境界智光严经一卷。失译人。大方广入如来不思议境界经二卷。大周于阗沙门实叉难陀译。右二经同本异译。并云在普光法堂说。大方广佛花严境界分经一卷。唐载初年。于阗三藏提云般若译。大方广佛境界经一卷。实叉难陀译。右二经同本异译。并是菩提树下说。大方广普贤所说经一卷（说佛身内有不可说世界事）实叉难陀译。大方广佛花严修慈分经一卷。提云般若译。右已上不思议境界等经。现本花严内虽无此等品。然勘梵本。并皆具有固是。此经别行品会。为梵品不题品。次不编入大部（已上）此亦但题支流。而判不思议境界等诸经并是此经别行。全同探玄说云。并大经支流随器分流之解释也。尔者。钞主今解释。依凭在何处乎。答。会解记先引探玄记竟。即次下注释云。据此则古德既谓并大经支流。则知。探玄意不将为流类。次科谓古德流类。唯是花严传意也（已上）次引纂灵记竟。次下即释云。据钞云古德见今经所无将为流类者。正取为梵品不题品次。不编入大部。故云将为流类（以纂灵记者。依九会收兜沙等经。次方辨此经等。故清凉是流类也。）若据上引探玄并传记。云固是此经别行品会。则古德意自谓为是支流也。但古德不作清凉明分支流流类二科。仍判去取唯在清凉尔（已上）今案此释。有三意势。一云。探玄记不立流类。花严传中分支流流类二门也。二云。
    抄。多是随方之人（文）花严传第一（论释第五）云。法师大原晋杨人也○乃顶载此经。入清凉山清凉寺。求文殊师利菩萨哀护摄受。冀于此经义解开发○时后巍熙平元年岁。次大梁正月。起笔于清凉寺。敬造花严论○至二年初徙。居玄瓮山嵩岩寺。注释同前。时孝明帝灵太后胡氏。重道钦人○安置法师干殿楼上。准前修论○法师与弟子云源。候时缉缀。忘寝与食。神龟三年秋九月。其功毕。略经广论。凡一百卷。首尾五年。成就十祑（已上）会解释如次下引。可见之。
    抄。故取太原当处明之（文）问。取太原当处明者。为释彼论序云于悬瓮山等之意。为当释传云在清凉之义欤。答。二卷清凉传上云。山在长安东北一千六百余里。代州之所管（已上）又广清凉传上（大花严寺妙济述）云。此山磅砖数州。绵五百里。左邻常岳。右控洪州○北临朔野。限虏障之阙。南拥汾阳。作神州之势胜（已上）正见佛祖统记第三十三东晨旦地理图。五台在代州内。五台南有北岳（佛祖统记云五岳○北岳常山在真定府。已上）此北岳南有太原也。传云。常岳者。即此北岳也。故知。今会通论序意也。故会解云。抄况传中所明经历数方终百轴者。谓清凉寺悬瓮山嵩岩寺。并洛阳东柏堂微音殿式干楼上首尾五年。方足百卷。故清凉谓。序但云悬瓮山嵩岩寺感应而造。美其当处也（已上）。
    抄。苗裔（文）或边国云边裔也。
    抄。从祖（文）祖父之兄弟云从祖也。例从父兄弟云也。其故父之兄弟名从父。其子名兄弟。即当。右传第十（宣公上）云。注云。穿赵肖之从父。昆弟子也（已上）从父昆弟之子者。或又但云从弟。故涅槃经三十一云。从弟阿难（已上）准此等文。可知之。
    抄。知其已证不还果（文）高僧传第二（译经篇中）云。常与同学僧伽达多共游罽宾国。同处积年。达多虽服其才明。而未测其人也。后于密室。闭户坐禅。忽见贤来。惊问何来。答云。暂至兜率。致敬弥勒。言讫便隐。达多知是圣人。未测深浅。后属见贤神变。乃敬心祈问。方知得不还果（已上）。
    抄。振维僧徒（文）振兴废迹。维系绝也。振字若振动之时。他声也。若振兴之时。平声也（云云）。
    抄。涉路○鸟道跻云（文）有本云。边字者。误也。
    抄。每清晖启曙（文）有人云。清晖者。日光也。启曙者。夜明也。意云。昼则潜伏幽林。夜则奔波永路。此则由惮人目故欤（云云）此义不尔。花严传具文云。清旭（许玉反始出时）启旦。则崎岖凌险。潜晷告昏。则枕廗冰雪（已上）准此。昼则凌险涉路。夜则枕冰而卧（为言）问。若依唐本。云皓月良霄及奔波永路（已上）良霄者。晴天无云之夜明月也。意云。纵虽夜而若明月时不逗留。奔长途（为言）何云告昏则枕廗冰雪乎。答。
    抄。乃崩波永路（文）波大鼓如。夜夜旅行意欤。但如唐本者。可作奔欤。
    抄。资粮时绝（文）花严传云。难途万数。粮用中竭。分粒继□。爰凭圣祐。仅而得济（已上）圣祐者。下引刘谦之传中云。心祈妙德以希宜祐（已上）准此可知。
    抄。常怏然不足（文）志不满之貌也。
    抄。八俊之二（文）会解云。言八俊者。即道生·僧肇·道融·睿景·影·惠严·惠观·道凭（已上）。
    抄。以希声初启（文）花严传云。大教滥觞业之始也。以希声初启。未遑曲尽。但标举大致而已（已上）今抄云。时月淹久等者。释上云。少见本者之由也。
    抄。瑑玉成器（文）礼记第十一（学记第十八）云。玉不琢不成器。人不学不知道（已上）。
    抄。属玄奘○东归（文）花严传云。承沙门玄奘传教东归。思慕玄门。留情晨旦。既而占风圣代。杖锡来仪（已上）。
    抄。十大德（文）问。十大德者。以贤首为其数欤。为当贤首之外别有十人欤。答。此事难思。且续古今译经图纪（智升撰）云。沙门地婆诃罗○译方广大庄严经一部一十二卷○大方广佛花严经续入法界品一卷○凡一十八部合三十四卷。沙门战陀般若提婆译语。沙门惠智证梵语。敕召名德十人。助其法化。沙门道成·薄尘·嘉尚·圆测·灵辩·明恂·怀度等。证义。沙门思玄·复礼等缀文笔受（已上）正列十人中。不举贤首。而但列九人。未知其一人。然今疏云。大德道成○大乘基法师等同译（等文）明知。以基法师加为十人也。问。法界无差别疏云。有于阗国三藏法师提云般若。此云天惠○于垂拱年内屈至神都○安置魏国东寺。令共大德十人翻译经论。仍令先译花严。余以不敏猥蒙征召。既预翻译○沙门法藏笔受（已上）如此释者。以贤首为十人之随一云事分明也（是一）况基法师者。永淳元年（壬午）十一月十三日入灭。明年改元为弘道（癸未）又明年改元为光宅（甲申）又明年改元为垂拱（乙酉）岂于此垂拱年内。所令共译之十大德中。加基法师哉（是二）如何。答。定置十大德。随时不定。但日照翻译之时。必可以基师加用之。如次上抄之。然于永淳元年入灭者。探玄记第一云。永隆元年三月内○日照。有此一梵本。法藏亲共交勘。至此阙文。奉敕与沙门道成·复礼等译出补之（已上）即此永隆但得一年（庚辰）其明年改元为开耀（辛巳）又明年改元为永淳。故永隆年内翻译之时。基师亦预译场。无妨也。但于无差别疏释者。编年通论第十四。弘道元年帝崩。中宗即位。数月天后废为虚淩王幽于房州。天后临朝称制。是为则天。明年七月沙门十辈诣阙。上大云经。感称则天。当即晨极。则天大悦。赐十沙门紫方袍（已上）帝崩者。高宗也。明年者。光宅元年也。准此。则天改先帝十僧。别置十沙门。故无差别疏云。沙门法藏笔受。沙门复礼缀文。沙门圆测惠端弘置等证义（已上）既此惠端弘置非前日照译场所列之人数。明知。随时不定也。但于贤首者。此时亦非十人数内。是加请欤。故佛祖统记第三十云。法师法藏○则天朝为沙弥笔名字禁。通天元年诏于太原寺。开花严宗旨。感白光皇然自口。而出须臾盖万众欢呼。都称奏其事。则天有旨。命京城十大德为授满分戒。赐贤首戒师。诏入大遍空寺。佐实叉难陀译花严经（已上）又编年通论第十四云。万岁通天元年。诏沙弥唐法藏。于太原寺开花严宗旨○（私云。自下全佛祖统记）及俨去世藏以巾帻说法。于是京城耆德连名抁表。乞度为僧。凡藏落发受具。皆则天时旨（已上）若依此统记通论之两说。则日照译经之时。贤首年三十八。犹是童形而奉敕也。提云般若·实叉难陀之译场。为沙弥。预征召。证圣元年（乙未）有实叉难陀翻译。其明年改元为通天。此通天元年以十大德受满分戒。故知。贤首非十大德人数也（已上）。（已上。依两传所说。且如是抄之）一义云。会解记抄。贤首余如列传者。若雀志远其详讨寻未得具本。依纂灵记宋僧传等略叙。纂灵记（云云）即今抄引三度光者。是其余云。及俨将去世。贤首尚居俗服。语诸德云。此贤者盖无师自语。愿假余光共成佛事。大法兴藏其唯此人。至感享中诸德连状以闻。因之削染。未进具戒。
    抄。后梁王武三思（文）花严传云。后因梁王所奏。请置伽蓝。敕圆注名香山寺（已上）。
    抄。月殿淩^6□（文）有云。月殿是佛殿欤。高耸淩云。宛如月云。故云尔欤（云云）有云。庄严映彻如月殿。故云尔欤。波涵者。池也。景者。日月星宿等也。意云。天象之影没入池水中。故云。倒景也。玉篇云。涵（下滔切。没也）龙龛云。涵（胡感反。水入船也。又胡南反。水也。）
    抄。弘景禅师有表（文）进上国王之书云表也。会解云。言弘景有表。其文在玄宗文表第一卷（已上）。
    抄。七曜垂象景丽于三明（文）会解云。言七曜者。即题七字。亲题如七星垂象。丽于三光之明也（已上）。
    抄。八体成文（文）会解云。即书有八体。一曰大篆。二曰小篆。三曰刻符。四曰虫书。五曰摹书。六曰署书。七曰殳书。八曰隶书也。亦恐是书字有八法。即八法成体。如永八画。备八法之体也。一默为侧。二横为勒。三竖为拏。四挑为趯。五左上为策。六下为掠。七右上为啄。八下为磔。此为侧。侧者侧也。不得平直其笔。此为勒。勒如锥戛石。不得卧笔。^5□此为竖。竖牵为弩。不得有直。直则无力。^5□此为挑。挑为趯。须存锋势而出。^5□此为策。斫笔背发而仰收。^3□此为掠。笔锋左出而须和。^5□此为啄。次疾为之。^5□为磔。不得疾而不得迟。此八势能通一切字也（已上）^5□抄。光敷于五义（文）会解云。五义未详（已上）抄。法宝分行而错落（文）凡长行名散花。以是散说故。偈颂名贯花。或四言。或五言等。文字定数。如贯珠故。但今云。净花者。注维摩经第七（僧肇注）佛道品云。布以七净花（已上）注云。什曰。一戒净。始终净也○心净三乘制烦恼心。断结心。乃至漏尽心名为心净。三见净法真性○四度疑净○五分别道净。善能见是道宜行。非道宜舍。是名分别道净。六行断知见净○七涅槃净也（已上）。
    抄。故经序云甘露（文）抄五上云。序遂得甘露流津等者。三感征也。十四日是辛酉。庚申即十三日。壬戍即十五日。先后一日各有感征。谓则天于十三日夜。梦见遍天之内皆降甘露。十四日才开译经。十五日天降甘露（已上）。
    抄。斯乃如来降跻（文）意云。呈祥摽异。并是如来降临应跻。以令符同九会之文理。岂朕庸虚感如是之应哉（为言）有本云。肤虚（文）。
    抄。三端（文）有云。舌端·笔端·□端并取决断利疾之义也（云云）可寻本文。
    抄。利如星□（文）。
    抄。托病在床令唤世亲（文）婆薮槃豆传（真谛译）云。阿僧伽法师住于丈夫国。遣使往阿踰阇国。报婆薮槃豆云。我今疾笃。汝可急来。天亲即随使还本国。与兄相见。咨问。兄答云。我今心有重病。由汝而生。天亲又问云。何赐由。兄云。汝不信大乘。恒生毁谤。以此恶业。必永论恶道。我今愁苦。命将不全。天亲闻此惊惧。即请兄为解说大乘。兄即为略说大乘要义。法师总明殊有深识。即于此时。得悟知大乘理。应过小乘（等文）。
    抄。世亲即读花严（文）问。正见传文。不云别读花严。如何。答。槃豆传云。舍是就兄遍学大乘义。后如兄所解悉得解了（已上）次上文云。弥勒菩萨教无著法师。修日光三摩提。如说修学即得此定。从此定后。昔所未解悉能通达○花严等诸大乘经。悉未解了。弥勒于兜率陀天。悉为解说诸大乘经义。法师并悉通达（已上）今取此等文意。如是引释欤。
    抄。造十地论（文）问。世亲论主见具本花严。广造一部经之论释欤。答。大疏一下云。世亲才见十地。即为论释（文）问。槃豆传云。阿僧伽法师殂殁后。天亲方造大乘论。解释诸大乘经。花严·涅槃·般若·维摩·胜鬘等。诸大乘经论悉是法师所造（已上）花严传第一云。又别传云。天亲造花严经论。既未获具本。此十地或见随得翻之（已上）准此。见具本经。广造一部经之论释（见）清凉才见十地之解释。岂不违此等论文文哉。如何。答。
    抄。答曰皆不得（文）问。世亲菩萨者。何位菩萨哉。答。
    抄。良为造大乘论（文）问。天竺论师释花严经。但天亲欤。为当通他师欤。答。花严传第一（论译第五）云。近问西来三藏梵僧。皆云金刚军菩萨造十地释论。有一万二千颂。翻可成三十余卷。又坚惠菩萨亦造略释。并未传此土。于阗国见有其本。实叉归日已附信索。如得亦拟翻出。又瑜伽菩萨地中。住品内广写此经十地品文。次第兼释。良以此经三贤十圣位分最广。既为诸部之龟镜。是以造释者。非一闻（已上）。
    抄。有阉官（文）龙龛云。阉（英廉反。男无精者也。又于检反。闭门人也。已上）凡大国囚官令守中禁者。幼稚时切其卵。髭鬓共不生。全如女人。然今由经力。髭鬓悉生。男根忽出。故云复丈夫相也。
    抄。岁次大梁（文）大梁酉也。
    抄。后魏安丰郡王。此与中山之二王。并是诸侯王。非天子。北涧文集云。古诸侯今知州（云云）知州者。国司也。延明与元熙者二王之名也。宗室英灵者。后魏一属之中拔群之人。故云英灵。
    抄。树诸谷楮（文）有本作谷字者。误也。无何。
    抄。爽有亲故暴死（文）亲故者。亲属之故人也。论语第四（泰伯第八）云。君子笃于亲。则民兴仁。故旧不遗。则民不偷（苞氏曰。兴起也。人君能厚于亲属。不遗忘其故旧。行之者也。则民皆化之。起为仁厚之行。不偷薄之矣也。已上）蜀葵。
    抄。乡闾异之（文）。周礼第三（地官司徒第二）云。五家为比。五比为闾（二十四家）四闾为族（一百家）五族为党（五百家）五党为州（二千五百家）五州为乡（万
