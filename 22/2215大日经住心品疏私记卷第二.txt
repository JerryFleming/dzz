第0章 No. 2215 大日经住心品疏私记卷第二


　　　
　　　
　　　

    疏薄伽梵经本地法身者。此举所具德而显能具此德人。是即中胎大日如来也。本地法身者是自性法身也。是疏第二十云。次即入中恶（长声）字是方便也。此是毗卢遮那本地之身花台之体。超八叶绝方所。非有心之境界。唯佛与佛乃能知之（云云）又第三云。毗卢遮那本地常心花台具体（云云）此义如涅槃经第二十七云。非因非果名为佛性。非因果故常恒无变（云云）又大日经云。我觉本不生。出过语言道。远离于因缘。诸过得解脱。知空等虚空。如实相智生。已离一切暗第一实无垢（云云）本地者是自他受用及变化等流身之所依止义也。自他受用等功德是末也。法性身尚是本也。谓自性法身者是约本有常住不变义也。自受用身者是约修因觉满而今受所显得本有常住乐德义即立自受用号也。地者所依义也。法身者是万德之所依性义。是有为无为之功德之所依之本体也。法是所依止义。又法身是功德聚集义也。是积集诸功德故也。若依十住心论意。彼论第十云。薄伽梵者总觉尘数诸尊德号（云云）疏次云如来是佛加持身者。此明自性自受用身也。是此五佛中大日尊。是即能加持者也。即是自性法身佛也。约一切功德所依自性法尔常住义边名自性法身。兼即约自受法乐义边名自受用身。依此义意故。高野大师二教论及付法传等云。自性自受用身。又云。自受用法身也。疏其所住处经加持住处者。此所加持身是自他受用身。又变化等流身是也。此自他受用身等功能是自性自受用佛之所加持故。自性自受用身名能加持也。如教时义云。大日经云。佛住如来加持。义释云。能加持身住所加持身。其能加持身是理法身。所加持身是自受用身他受用身变化身（云云此文出教时义第一也）又般若僧正大日经疏略抄云。加持身者是曼荼罗中胎尊。此名佛加持身当报身也。亦名字门是具足佛也。亦名具身加持也。其住所者即通受用变化身也。有四种法身也（文）又大师抄云。问四种法身者何等。和尚教云。一者自性身。二者受用身。三者变化身。四者等流身。问何等自性身。余亦尔号。答且毗卢遮那佛云自性身。四方者佛云受用身。金刚莲华等菩萨云变化身。外金刚部云等流身。又问上所引教时义文意何答教时义意云。自他受用已下名所加持身也。是处即是能加持自性自受用佛之所之处云也。故此疏下第七云。从此自证身复起加持身（云云）此疏意。是以经所言住如来加持之句所。表大日如来之能加持义。而翻影显此句下必可有所加持四种法身义也（先德于此处文句多虽致劬劳。未尽此正意也）疏如来心王诸佛住而住其中者。此释能住义也。心王大日尊。如三世诸佛所住法今佛亦既止住。自他受用变化等流身即是所加持处云也。故安然教时义第一云。大日经中能加持清净法身住所加持自受用身。一切内证法身眷属亦现自受用身。集会十方界示现无尽海会庄严佛藏与此会同。又于十方界现普贤等诸菩萨身说真言道。而此法界宫中唯有佛身都无生死中人。如此一切海会诸佛皆是因地心心所法。九识心王成法性身之时。一切心所等皆入果界转成法门眷属。是法身也。今住加持集法界宫共受法乐是自受用身。遍满十方是他受用身。现诸菩萨是变化身。然此大日三身常一体故。众生随机即一开三。教分张亦复不同（云云）私云。此释最契此处经疏文意也。此义意云。约此教时义。文中初能加持乃至是法身也者。此意云。约所加持身中有四种法身。中自受用身是胜故。先初虽举自受用身。而终摄他受用变化等流身也。又是他受用变化等流身亦有自受用义故。总亦名自受用身也。能加持清净法身者。是示出缠位离垢清净理智即一法身。是即为安乐解脱果德也。所加持身者。是示自在变化所现权实二身也。问何故今所加持身名云他受用身等耶。答是显示自证化他二种德之周备义故。总名自他受用身也。问明此义之文证有何处耶。答二教论中有此文证也。故彼论下卷云。大日经云。一时薄伽梵住如来加持广大金刚法界宫。一切持金刚者皆悉集会。乃至诸大菩萨前后围绕而演说法。所谓越三时如来之日加持故。身语意平等句法门（此明自性身说当）时彼菩萨普贤为上首。诸执金刚秘密主为上首。毗卢遮那如来加持故奋迅示现身语意平等无尽庄严藏（此明受用身说法）毗卢遮那佛身或语或意生。一切处起灭边际不可得。而毗卢遮那一切身业一切身语业一切意业一切处一切时于有情界宣说真言道句法（此明变化身说法）又现执金刚普贤莲华手菩萨等像貌。普于十方宣说真言道清净句法（此明等流身说法。等者举金刚莲花手兼等外金刚部诸尊。此经四种法身亦具竖横二义。文势可知也。已上论文）解云。是文方辨自证化他之四种法身说法之分齐相意耳。又于自性法身自证功德。彼十地满足菩萨尚不能了知此境界也。然于此自受用身更有二重。一者自性自受用身。是唯有自证德也。即是非余人亲见闻境界也。是则能加持大日如来也。此疏第三云。毗卢遮那本地常心即是花台具体（云云）又第二十云。次即入中恶（长声）字宇是方便也。此是毗卢遮那佛本地之身花台之体。超八叶绝方所非有心之境界。唯佛与佛乃能知之（云云）二者自他受用法乐身。谓八叶中四佛四菩萨是也。故疏第三云。四佛四菩萨醍醐果德如众实俱成（云云）又安之教时义一云。胎藏界会中台八叶名自性身。三部眷属自受用身。第二重中诸大心众他受用身。第三重中释迦佛等名变化身。九界眷属名等流身（文）又第二十云。为欲分别如来内证之德表于外故。于一法界中作八叶分别说耳。又云。观音文殊普贤弥勒已在八叶中。即大日如来大法身也。为度人故渐出于外（云云）又云。是故八叶皆是大日如来一体也。若如来但住自证之法则不能度人。何以故。此处微妙寂绝出边过心量法何示人耶（云云）故知。是明八叶四佛四菩萨即自证化他二义兼备耳。又变化等流二身遍自证化他二义意者。如疏第二十云。复以加持神方普现身口意。遍满生死中。当知此则是方便也。若离方便如来本地尚不可说。何况以示人耶。不可为诸上道等菩萨说。何况流入生死中耶。以此方便同于大空而现众像。当知一切大会曼荼罗皆是一身无别身也。即是普门身也。即是法界身即是金刚界身。又云。渐次流出渐入第一院次至第二院次至第三院。虽作如此流出亦不离普门之身。其八部之众皆普贤色身之境界（云云）又第一卷云。今者心王毗卢遮那成自然觉。尔时心数无不入即金刚界中成如来内证功德差别智印（云云）解云。此等文。是明所加持之自他受用变化等流身之因证化他德之周备义也。疏既从遍一切处加持力生者。意云。此示其所加持身皆是即从能加持之自性受用法身。如来不思议业力之所现也。何以故。是大日如来之周遍法界自性身之所起。差别功德分位不同义。名为所加持处故也。故疏第二十云。八叶及中台五佛四菩萨岂异身乎。即一毗卢遮那身等（云云）是义意云。明能加持大日与所加持四佛四菩萨乃至三重曼荼罗。虽既成能现与所现身不同。而即一无别义耳。此遍一切处者。此疏下文所释普贤义同意也。其文云。普是遍一切处义贤是最妙善义。谓菩提心所起愿行及身口意悉皆平等。遍一切处。纯一妙善备具众德故以为名（云云）此中遍一切处者。是指十方法界处。故如下疏文云。如胡麻中油遍满法界。于中无空隙处。又金刚顶经说云。三十七尊皆名普贤。故又用心次第云。大圆镜智。是则三十七尊。皆是名普贤（云云）故知。此遍一切处加持力生义。与普贤之遍法界义同意也。此从大日尊遍法界加持力用。即现自受用他受用等四种重曼荼罗圣众。名为遍一切处加持（已上约）力生云也（已上约法身果地明能现所现相对加持义也。是展转增多加持义也）又是遍一切处者。即是明本觉真如理性。有能周遍力用也。谓此真如本觉。是为一切法之体性故。为一切法之因缘故也。此本觉能遍在一切有为无为诸法。故云遍一切处也。故经云。普贤法身遍一切能为三界自在主。无始无终无生灭。性相常住等虚空。一切众生所有心坚固菩提名萨埵。心住不动三摩地修习决定名金刚利众生事诸悉地慈悲哀愍为加持。此颂中以上一行二句。为此中证文也。是中方明本觉正因力故也。后一行。是明修得助缘力也。是意云。所以证得此修得始觉法身者。即依性得本觉之加被力。故而此始觉佛果生云也。又所以显得此本觉法身理性者。依修得一切加持力故。方得显得此之遍一切处法身果。而摄持命不失故云遍一切处加持生也。以显得本觉。即是为始觉生义也。此义如金光明经第二云。智障清净能现法身（云云已上性得本觉修得始觉相对明。是遍一切处加持力生义。是性得修得相对加持义也）又以此自性自受用身之遍现十方法界之外迹用。而加被诸众生施作利益。名遍一切处加持力生也。是但有成他受用身等之加持众生用故名加持力生也。若依此义意者。训释应言。随遍一切处而生加持力。方成利益诸众生也（已上约利益众生义。明加持力生义也）是即感应和合加持义也。此加持言通自行化他也（已上略有四重加持义计应知之）疏即与无相法身无二无别者。意云。以显教所说无相法身遂令归摄密严所功德法身而即示无二无别义。是显与密所说法身本性虽一体。法身随所被机根浅深显示粗细不同身义也。是为除遣妄情。谓色心等有为诸法实有之迷执故且虽建立无相法身义。若迷执除遣已时遂显说功德法身境也。所以以假立法身义。而令归入真实自性法身而混融无隔义故即言无相法身无二无别也。又解。以功德法身即为无相法身。无相法身即为自性法身。而与余受用身等三身为所依体。故言无相法身无二无别也。无二无别者。为同一体性法身义也。于所加持身者。此明大日能加持自性法身。与所加持自他受用身。俱皆相应而为自性法身义也。故三十七尊礼忏云。如上金刚界大曼荼罗三十七尊并是法佛现证菩提内眷属毗卢舍那互体（云云）是明自他受用及变化身。为自性身义也又瑜只经云。金刚界遍照如来五智所成四种法身等（云云）又分别圣位引梵本入楞伽颂云。自性及受用变化并等流佛德三十六皆同自性身。并以法界身。总成三十七尊（云云）此等文皆说能加持自性身所加持自他受用变化等流即同一自性法然法身云也。问。功德法佛名无相法身意如何。答。法佛远离有为粗相五蕴故且名无相。虽尔尚有无为细相五蕴故亦名有相。如密严经云。远离诸分别。亦非无觉了。无有我。意根惠根常悦乐（云云）又云。得解脱智惠如来微妙身。云何为涅槃。是灭坏之法（云云）故涅槃经二十七云佛性者云何为相。三十二故。云何非相一切众生相不现故。云何非相非非相。相非相不决定故（云云）问。功德法身名无相云意如何答。涅槃经第二十五云。无相者无有十相。所谓色声香味触生住异灭男女相（云云）又涅槃经三十八云。第色是无常因灭是色获得解脱常住之色。受想行识亦是无常。因灭是识获得解脱常住之识。如色即是苦因灭。是色。获得解脱安乐之色。受想行识亦复如是。如色即是空因灭空色获得解脱非空之色。受想行识亦复如是。如色是无我因灭是色获得解脱真我之色。受想行识亦复如是。如色是不净因。灭是色获得解脱清净之色。受想行识亦复如是（云云）又秘藏记云。凡佛者舍有漏五蕴等身有无漏五蕴等微细身。如虚空者称周遍法界理耳。非无其体（云云）又解。如来心王乃至加持力生。即与无相法身无二无别者。是明本有理性法身与修成觉满法法身同归无别义也。是意如大唐醴泉寺超悟法师新译六波罗蜜经疏第一云。何乃令发如是愿。为佛应身刹那迁变化身佛者。疾入涅槃功德法身湛然常住。以是归依清净法身。超悟师解曰。言应身者是胜应身。唯识论名他受用身。从佛平等性智显现。应大菩萨名曰应身。此是有为无漏之身故。有刹那念念生灭故。言迁变化身佛者是劣应身。唯识论名变化身也。成所作智出现此身八相成道。为于地前二乘凡夫故现此身缘尽息化故。曰疾入功德法身湛然常住者。本有功德修成功德总名功德法身。修成功德自受用身性同本有。俱不生灭。是疑然常故曰湛然。真如法身及自受用普并具四德。常乐我净故曰常住。常是法身住是报身。名为常住佛。报身者四智菩提以之为体。此菩提智金光明经名如如智。佛法身者名法如如。故法与报并是疑然。又不生名常。不生名常。不灭名住亦名常住。以是归依清净法身者。总结愿求。又云。经曰。无边真实功德常住不变。诸根相好智惠光明周遍法界。皆从出世无漏菩提之所生故。不可思议超过世智。疏曰。无边真实常住不变者。从者从因至果。名为所起。因是能起果是所起。因行有边果德无边。因行无常。果德是常。故涅槃经云。菩萨五蕴三世所摄。如来五蕴非三世摄。又陈如名云。舍无常色获得常色。受想行识亦复如是。既苻此经应信斯解。诸根相好智惠光明遍法界者如来报身。眼等诸根色等诸境具无量相具无量好。无量智惠。无量光明。皆遍法界故曰智光遍法界也。言智光者。诸佛智惠自无暗障能破众生无明暗障故曰光明。智惠即光明持业释也。皆从出世无漏善根之所生者。结果由因。果即常住圆满报。因即出世无漏善根。不可思议超世智者。非寻思境名不可思。非语言及名不可思议。世智有为。佛智无为。故曰超过又同经曰。诸佛妙体即法身清净解脱同真际。唯如是等说可知。此大疏深意也。又重解。疏如来心王诸佛住。而住其中者。修得始觉法界体性智之根本大日如来。即依住始觉修成之大圆镜智不动佛。平等性智宝生佛。妙观察智无量寿佛。成所作智不空成就佛之位。及普贤文殊观音弥勒菩萨之四摄行。四无量心行。四德波罗蜜德。乃是初重曼荼罗位。诸佛菩萨行位。乃至第二三四重。一切曼荼罗位云也。法界体性智。是余诸四智等之体也。四智等是法界智之相用也。法界智体即住四智用中。法界智性即住住四智相中。故云如来心王诸佛住而住其中也。疏既从遍一切处加持力生者。是若有人问。如是四重曼荼罗法身如来甚深无量境界。是从何处显现出生者。即应答是人言。是从遍一切处加持力生也此遍一切处加持力生也。此遍一切处加持力有二意。一者依正因力生。二者依助缘力生也。初依正因力生者。依一切众生普所具足本有性得遍法界本觉法身力用之加持助故。一切诸佛发菩提心修菩提行。遂升始觉法身果位也。依是意故起信论云。真如熏习义有二种。一者自体相熏习。二者用熏习。自体相熏习者从无始世来具无漏法。备有不思议业作境界之性。依此二义恒常熏习。以有力故能令众生厌生死苦乐求涅槃自信己身有真如法发心修行（云云）意云。是又即兼正因外缘二种义。相对而加持成也。又论云。答虽有外缘之力而内净法未有熏习者。且不能究厌生死苦乐求涅槃（云云）又金刚顶经云。普贤法身遍一切能为三界自在主无始无终无生灭性相常住等虚空。一切众生所有心坚固菩提名萨埵。利众生事诸悉地慈悲哀愍为加持（云云）意云。诸佛是以性得本觉普贤萨埵正因之相加助义故。而显得始觉佛果而执持不失是加持义也。此意如金光明第二云。依于法身得显现故。二者依应化佛身等之助缘力而得生始觉佛果者。依诸佛菩萨菩提心所起愿行。及身口意悉皆平等。遍一切处而利益安乐一切罪生之助缘力故。复一切诸佛今方证得修始觉菩提果而执持不失故也。亦是加持义也。故起信论云。虽有正因熏习力者。若不遇诸佛菩萨善智识等以之为缘能自断烦恼入涅槃者。则无有是处（云云）又如前金刚顶经云。普贤法身遍一切能为三界自在主。乃至利益众生事诸悉地慈悲哀愍为加持此中意如金光明第二云。依法如如如如智说种种佛法种种独觉法种种声闻法（云云）又云。我法身者清净无比无量功德难思议。一切众生悉蒙利益等（文）谓应化等流身等佛则以法身佛为本质体。故理实即法身如来。利益诸众生云也。又云。又此疏下文云。普贤菩萨者。普是遍一切处义。贤是最妙善义。谓菩提心所起行愿及身口意悉皆平等遍一切处。纯一妙善备具众德。故以为名（云云）解云。已上文是明依佛菩萨之加被助护缘而显得始觉佛果。而摄持不令失故名加也。问。如是依本觉正因力及诸佛菩萨之助缘加持力故所显得始觉智佛果与此本觉无相本有凝然常住理同异义何耶。答。疏即与无相法身无二无别者。又是明本觉与始觉无异义也。谓显得本觉名为始觉也。始觉归本觉时始本即一义也。故法花云。如是本末究竟等者是义耳。是本始二觉离有为诸相故名为无相也。万德所依义故名法身也。又若约理智释之者。本觉本有法身性是理也。修成始觉是智也。始觉还本觉时。理即智也智即理也。境智无二义是名无相法身无二无别义也。法宝师云。金光明经三身品云。法如如如如智为法身。即是自受用及真如为法身也。经云。法身无异异无刹那故。佛身于诸常中最为第一也（云云）即是义意耳。问。如是无相法身地是甚深境界故为众生不可示不可说。众生不可悟解境界也。而何诸众生可见闻觉知之耶。答。疏而以自在神力令一切众生见身密之色至名加持处也者。是明法佛以自在神通不可思议变化方便力。住普现色身三昧而巧示现第一第二第三重曼荼罗中色身。随其所应利益安乐诸有缘众生名为加持云也。依此因缘故诸有缘众生得入是曼荼罗。遂证法佛果也。疏而自在神至加持处也者。此亦明依加持如幻三昧力随所被众生机性。所现影像佛身义也。是示随缘假有身也。是中加持者感应和合义也。问。上已所云即与无相法身无二无别文。与于此所言而以自在神力令一切众生等者有何差别意耶。答上所云是法然本有法身也。此下文所明是随缘幻化应化佛身也。其文上已如所释也。但其上文中又云。住于自在神力加持三昧普为一切众生示种种诸趣所喜见身等乃至然此应化非从大日三业生等（云云）彼文即亦同此今文意也。问。其上所云即与无相法身无二无别意如何。答。此无相法身无二无别者。解云。释成能加持自性法身与所加持自他受用身等是即不离义也。故此品下疏释云。毗卢遮那一切三业一切处时于有情界宣说真言道句法者。此转释佛庄严藏。所以无尽无边际者。以不异如来遍一切处常住不灭身也（文）此法佛心王心数之常住不灭身亦名无相法身。此法身即无有为四相故立无相名。亦灭有漏粗重十相故立无相名。非无无为细相也。故密严上云。得解脱智慧如来微妙身。云何说涅槃是灭坏之法（云云）是明法身佛有微细色身智慧义也。此中无尽庄严藏者。是所加持之自他受用身等也。常住不灭身者。为能加持法身自性自受用义也。此所加持四佛四菩萨等。是大日尊之智用之差别外现位故。与大日尊无差别身也。故亦云以不异是常住身也。故疏第二十云。又观音文殊普贤弥勒已在八叶中。即大日如来大法身也。为度人故渐出于外。又云。金刚手等者即是大日如来。乃至鬼神八部一一且有此义。亦即是大日如来体虽是一而义各异。此等文是明无相法身地大日尊与所加持自他受用身变化身等即一不二义意也。问。此加持义意如何。答。私云。此中加持可有三义。一者加被义。二者性得修得相对义。三者展转增多义也。初义意云。依法身自受用大日尊加被力故。应所化众生机感而现能化自他受用身变化身等流身之佛身云也。是以法身如来之能加力而令被于彼。所化利益给功能名加持义。此与力助成义也。此功能有二。一者是法佛之所加持自他受用变化身等是也。故抄记云。为欲分别如来内证之德表于外故于一法界中作八叶分别说耳。余文证可也。二者诸众生蒙世出世利益是也第二义意云。一切众生从本以来有心性尘数万德。是不新成法。虽然为无明烦恼等所覆弊隐没而不显现。虽然。今遇佛菩萨教化力。渐次修得而加显本觉功德而摄持令不失。故此名加持也。此义如菩提心论云。云何能证无上菩提。当知法尔应住普贤大菩提心一切众生本有萨埵为贪嗔痴烦恼之所缚故。诸佛大悲以善巧智。说此甚深秘密瑜伽。令修行者于内心中观日月轮。由作此观照见本心湛然清净犹如满月。光遍虚空无所分别（云云）又莲华三昧经颂云。归命本觉心法身。常住妙法心莲台。本来庄严三身德。三十七尊住心城。普门尘数诸三昧。远离因果法然具（是明性得尘数心王心数本觉相也）又此疏云。今者心王毗卢遮那成自然觉。尔时一切心数无不入即金刚界中。成如来内证功德差别智印。唯佛与佛乃能持之（云云）此文意云。性德本觉之上更加修而显成始觉之恒沙主伴功德云也。新修得名加。加而摄此所显德名持。欲显不新成法也。第三义意云。理趣释云。加持者表于中道生十六大菩萨普贤智。从此展转流出共成三十七位。以成解脱轮大曼荼罗（云云）意云。从大日尊五智而增加出现三十七尊乃至无量无数圣众。而住持云也。今此经所加持圣众亦同此义故动云加持也。问此所加持身是实法身欤。为当影像化现身欤。答云。此可有二意。此大日经之众会诸圣众。皆是实法身体也。故此疏云。心王所住之处必有尘沙心数。以为眷属。今者心王毗卢遮那成自然觉。尔时一切心数无不入即金刚界中。成如来内证功德差别智印（云云）此众德悉皆一相一味到于实际。故名集会等（云云）见此文。即此会圣众皆是法身即体也。余文证如上记也。二者。随缘假有身者。此自性法尔四种身。之即随所化机缘为利他所现影像变化色身。是曰随缘身云也。此经疏所云。然此应化于一切时处起灭边际不可得等义者是也。问若真言机熟者。见所加持法身时直为见法身若为见影身。答。是以法身为本质。疏所缘缘而亲见行者自心所现影像佛身也。问此义意如何。答秘藏记云。问。何谓因缘所生法耶。答。据喻以本质为因。以镜为缘以影像为所生法。问。以因缘所生法拟三谛何耶。答。镜中像者有以四不生推求此有了不可得是即空是有是空不出镜体体即中。问。约法者如何。答。约法者以观心为因。以三密为缘。所现普门海会即所生法问此因缘生法缘自观耶。缘他观耶。答。缘自缘他并无妨碍。问。缘自如何。答。以我能观心。观本有之身于中普门海会现前。能观心为因。所观本有为缘海会现前为所生法（云云）意云。以本有法尔三身佛为本质。而行者之能观心之上方现影像海会诸尊也。而是明了现前。犹如明镜之上现影像也。而以此即为行者之亲所缘缘境。以彼本质本有三种法身而为疏所缘缘境也。而观察此自心之所现影像佛身自性。以四不生义观之即悉皆不可得云也。故疏上文引本经说云。然此应化非从毗卢遮那身或语意生。于一切时处起灭边际俱不可得。譬如幻师以咒术力加持药草能现种种未曾有事五情所对悦可众心。若舍加持然后隐没。如来金刚之幻亦复如是。缘谢则灭机兴则生。即事而真无有终尽。故曰神力加持。经云（于此所引非从毗卢舍那身等二行文有二意。一者浅略意。谓此本有普门海会以为众缘而所现影像。以四不生推求之时。偏不从大日尊三业生云也。此如幼影像之自性于一切时处生灭义。不可得义以下疏文可得此意也。更有深秘释。谓本有曼荼罗普门海会常住不灭义。故云于一切时处起灭边际不可得云云。此义存十住心论意也）又如仁和上金刚顶经疏云。无始无终者明五方五佛。言无始无终者是毗卢遮那于三际中无生灭故。故大日经欢毗卢遮那三业云。于一切处起灭边际不可得（云云）今私云。以此释文可得此经文意也。是即当深秘趣义也。此文即为显示自受用身菩萨持金刚界无生无灭义。故言此持金刚众非从大日尊之所生云也。是本有功德法身今依新修得更所显现云也。上来明约人释能所二加持义毕。从下约法释所居境界义也。凡意云。上所言住如来加持句下。开明能加持与所加持人义也。今于此广大金刚法界宫句下。更明此圣众所居器界法也。疏次又释叹加持至法界宫者。自此下更第二约所住依报义。释能加持所加持者之所住处也。此句是赞叹法身佛之所住处意也。此叹有三意。一广博义。二不坏坚固义。三真实不虚义也。此句含是三义可悉之。问。约此住如来加持广大金刚法界宫文而释之。此疏主御意与彼十住心论论主御意其同异何。答此二师御意颇异也。虽然亦互显异端而终无相违咎也。此疏主御意。是以此住如来加持句。方令通能住所住而乃明能加持所加持义也。之差别相也。然于能加持处唯开中台大日如来。是即能住自性法身如来也。所加持处即开八业四佛四菩萨乃至第四重释迦世天等。是即自他受用变化等流身也。此义中摄尽四重曼荼罗云也。次广大金刚法界宫者。是只言四种法身主伴圣众之所居住处。是不谓约能居人也。彼十住心论论主御意。是住者是亦令通能所二住也。次如来加持者是示能加持大日尊也。约所加持住处者。是开广大金刚界宫而如次即配实幢开敷无量寿天鼓音佛也。此广大金法界宫者不约所居器界相也。是即亦显能居圣众之具德名义也。但于此圣众所居宫城者引用他文也。问若尔者八叶中四菩萨乃至余三重曼荼罗圣众于此四佛处何相摄耶。答是摄鼓音佛处。或又但随所应应摄四佛也。此疏四云。举六位则摄一切诸尊（云云）但第二重第三重曼荼罗是多分天鼓音佛处摄尽是诸圣众也。此鼓音佛是方通自证化他之二德。故就此自证内德与化他方便义边。而此佛处摄尽第二第三重曼荼罗之自证化他义无咎也。问二师御意既殊云何无相违咎耶。答此宗意是显示人法平等依正无别义也。故二师各虽似陈异端。是互异说相摄众义周备而无相违咎也。人即法法即人义也。正报即依报。依报即正报也。故即身成佛义颂云。六大无碍常瑜伽四种曼荼各不离。又长行云。佛说六大为法界体性。诸显教中以四大为非情。密教则说此为如来三昧耶。四大等不离心大。心色虽异。其性即同。色即心心即色无障碍。智即境境即智。智即理理即智自在。虽有能所二生都绝能所法尔道理（云云）即此义耳。故亦此疏云。上说金刚法界宫即是如来身。次云大楼阁宝王亦即是如来身（云云）即是义也。正今检此疏意。以广大金刚法界宫等文。方约叹法之德义而释所加持义也。是意方约所居器界法义以释所加持义也耳。
　　问。十住心论以是薄伽梵住如来加持等一行文如次配五佛义云何。答彼论意云。薄伽梵者总标诸尊德号也。次住者明能住大日尊自性法身。及所住自他受用变化等流身。及所依止法界宫殿义也（故十住心论十云。大日如来广大法界加持即于是时住法界胎藏三昧者。此所依止宫殿义也）。而乍见论文。而应云。如来者是大日如来自性自受用身。次加持者宝幢佛。次广大者开敷花王佛。次金刚者无量寿佛。次法界宫者天鼓雷佛也。此论自解云。如次配五佛故今且设虽应作此释。然寻之理实非尔也。问方如何以如来先配大日。次列宝幢佛。此次列开敷花王佛。此次列无量寿佛。此次列天鼓雷佛。如此配处于此经文云如来加持广大金刚法界宫者有何咎耶。答。若言尔时既可有四佛异名不便宜咎。恐可有此咎。故今私案。此义以欲会十住心论本意也。此处云如来加持经文是且明能加持义。故先初方云如来。而次置加持言欤。问。以何义知尔耶。答疏上文云。如来是佛加持身。如来心王诸佛住而住其中（云云）是即能加持义也。能加持是即属大日尊也。所加持是属四佛等也。然以此通序中如来加持乃至法界宫文如次配五佛者。如来加持是大日也。广大是宝幢佛。金刚是开敷花佛。法界是弥陀佛也。宫是天鼓音佛也。若以大日佛即为能加持义。而翻以加持言列配所加持之宝幢佛等者。恐可失此疏意。以此如来加持之言即为能加持义此疏之本意而已。故今作此释也。问何故以宫配鼓音佛耶。答。鼓音佛是因行证入四句中当入涅槃佛句也。涅槃是法佛之所居宫城义也。故涅槃经第五云。大涅槃譬如宫殿者是义意耳。二十七云。又涅槃者名为屋宅。何以故能遮烦恼恶风雨故（云云）问。何故如来配大日余亦尔耶。答。如来是从真如本觉来佛界本初故。且配大日尊。又如是所达理也。来是能达智也。理智即一体名法身大日如来也。广大是宝幢佛义。故此经八印品此佛名大威德生。意云。此佛菩提心有广大威德故。尚如军幢旗有广大威德力故也。抄记云。宝幢佛是菩提心。如世军中有幢是众中之首军标帜咸所瞻望。进止之节莫不随之。尚如一切万行以此菩提心为标为主（云云）金刚者此当第二南方金刚不坏印。此印名金刚不坏者是行菩提义也。行菩提是将欲登极位之行也。是灌顶智位也。是金刚喻定现在前而断佛地障之位。故立金刚不坏名欤。大疏第四云。南方观娑罗树王花开敷佛。身相金色普放光明。安住离垢三昧之标相。始自菩提心种子长养大悲万行今成遍觉万德开敷。故以名为离垢。即大空义也。证此大空时犹如真金百练垢秽都尽故。佛身相亦然。菩提心论中此名金刚心亦名金刚身者。是五相成身中第三第四两心是也。理趣般若经云。以金刚藏灌顶故（云云）法界者无量寿佛名也。是法部佛故名法界也。八印品名莲华藏印。是亦莲华部主故也。藏者无尽义也。是果德之无尽法界藏义欤。天鼓音佛者此佛八印品名万德庄严也。此万德庄严义是法身所加持成所作智门所现之无尽庄严藏义此也以此义故。十住心论为释宫义引大日经文云。时薄伽梵大日如来广大法界加持即于是时住法界胎藏三昧者此义意耳。此论意。是真如法界理即是为大涅槃界也。乃智之所现加持无尽庄严藏即是为胎藏三昧也。俱皆名为所住宫也。宫及三昧与藏义稍通也。谓三昧者智之所住所也。藏者是珍宝之所住处也。宫者是贵人所住处也。故大日经抄记云。次恶是大涅槃。其字曰天鼓音。是正等觉之果果也。鼓音佛者方便也。既得大果岂自受用而已。及为一切众生演之。种种方便成所作智。犹如天鼓之音无思而成事业。若不尔者四佛得异名次第可杂乱故也。只依此疏意者宫者此明四种法身集会所住之法性真如理都城处云也。彼论意云。天鼓音佛名为宫义也是举所居处而欲显示能居佛故也。于是宫义方有二意。一者是为自证法乐故。安住大涅槃之乐德宫殿中。二者为摄化利生故寄住普现色身三昧所现三业所作无尽庄严加持境界相也。故言宫也。是成所作智门也。故十住心论云。宫者显所住处今此心王如来无始无终各各安住自法界三昧（云云已上文是于论第二释。约四种曼荼罗身而释经如来加持广大金刚法界宫之中。是且释法界宫义文也。先第一释。以此如来加持等文如次配五佛也。此第二释。以如来加持等句如次配四种曼荼罗身所住宫也。而今以第释此中用之不同。于前第一释之中方释宫之文意也）凡二师意云。约疏主御意是以住如来加持句而开能加持所加持二义也。于所加持义即开摄四种法身四重曼荼罗义也。次广大金刚法界宫句是直为四种法身之所居器界也。是方依横义而开释四种法身义也。约论主御意以住如来加持句直为能加持之大日尊。是自性法身义。此义意虽显露示说为能加持义。而欲比示兼通所加持义意也。次以广大金刚法界宫句而如次配四佛义也。是自受用身义也。经次句云。一切持金刚者皆悉集会乃至菩萨普贤为上首诸执金刚秘密主为上首文者。是明他受用法身也。经文云。毗卢遮那如来加持故乃至宣说真言道句法者。是明变化身也。经云。又现执金刚普贤莲华手菩萨乃至宣说真言道清净句法者。是明等流身也。是论主御意方依竖义而显示所加持四种法身之正报身与之所依宫是无二无别义也。凡已上二师御释意虽似有异义遂无相违也。若依论主御意者。此所依宫者若此自证德为宫者。大涅槃界宫是也。故云自法界也。若利他行名为宫。此宫者当此宫亦为成所作智门是也。即普贤色身三昧也。故论云安住三昧也。疏大谓无边至数量者。是从下释所依宫城之中。是称赞此宫城不共妙德也。于此不共妙德略有三种义。谓一者广大义二者不坏义。三者真实义也。今此文初明广大义也。物相竖高长巨多名曰大。横弘宽无边名曰广。然若约心释之者。此宫竖高升而超诸因分之佛菩萨二乘等识心知见之所住境界。而其际限无可测量义也。横广包含十法界而无不至处。是无限量义也。此大疏十八云。长谓人所不及也（私谓。此长者即高也）其广横遍于一切众生界。其高登穷佛界。故云广长也（云云）又义大即是广也。若约色法释之者。大者是相巨多而终离其边际无穷尽也。广者即此大之处超踰善那等数量。其广无数义也。疏次文金刚喻至故名金刚者。解云。此明第二不坏坚固义以要言之。如世间色法中金刚自体以无俎坏为相。然法身自受用体无漏五蕴。自体无生灭法而不可示故。出世间言语道而离心境路言也。此佛果无漏五蕴自体无生灭法而不可示故即是真如法性也。诸法之所依也。依此法身真如而虽诸法兴起。然更无于此真如之所依法也。此适字可用始初义也。谓以法身而为诸法之本初义是也。此意如金光明经灭罪业障品云。法身摄藏一切诸法。一切诸法不摄法身。法身常住不堕常见亦非断见等（云云）意云。法身如来藏虽能生诸法。诸法不能生法身真如藏云也。凡此实相真如境界不可说不可示也。故十地论说因分可说果分不可说（云云）又摩诃衍论说果海不可说者即此意也。诸众生不可解故化佛辄尔不可开示。此实相理是自性凝然常住法故也。故密严经云。此法最清净远离于言说。化佛诸菩萨经中未开演等（云云）然是法无初生时分。又无中间住异时分。亦无后灭终尽时分云也。不尽者明此理离彼终尽之行苦义。谓彼有为法有终尽。是即一期无常性也。是逼迫性故行苦所摄也。然此无为法无此相也。同论十云。作习观者当观一切世间有为之法无得久停须臾变坏故。言行苦者一切心行于念念中常恒迁转速生速灭。不能从此处至于彼处故（云云）不坏者。此法明无坏苦义。乐受坏是坏苦所摄也。此法乐受无尽时以何可为坏苦耶。文离诸过罪者。明此法无余苦受逼迫苦等意也。或又明此法无诸烦恼业果报及所知障并变易果报义也。文不可变易者。明此法离刹那四相义也。故密严经云超越于三界无量诸佛国如来微妙刹净佛子充满。定惠互相资意成坚固身游于密严国思惟佛威德。密严中之人一切同佛相超过刹那坏。常游三摩地。密严微妙者是阿若悉檀。非诸因明者所量境界但是无功用妙智之所生（云云）文不可破毁者。明此法无对治坏义也。谓有为有漏法皆为无漏无为法遂被治断故有对治坏也。摩诃衍论第十云。坏苦者一切有为清净法能坏一切不清净法。亦一切诸不清净法。能坏一切清净法故。此法佛之功德无漏真实性故远离对治坏云也。疏次又如世间至中胜故者。解云。谓是天帝释所持金刚杵也。与修罗斗诤时以金刚杵能摧破修罗故云尔也。以此喻而叹金刚三昧德也。问。以金刚三种胜用喻合法方如何。答。第一不可坏者合疏所云实相智不尽不坏不可变易不可破毁句也。以第二宝中之上喻合过一切语言心行适无所依。不尔诸法无初中后句也。以第三战具胜义合离诸过罪句也。疏与此释论至喻意大同者。解云。谓智度论中所明三种金刚三昧中之喻与今经所明金刚义大意同云也。智度论第四十七云。金刚三昧者。譬如金刚无物不陷。此三昧亦如是于诸法无不通达。令诸三昧各得其用。如车渠马脑琉璃。金刚能穿。又云。问曰。三种三昧何以皆言金刚。答曰。初言金刚。中言金刚轮。后言如金刚。如金刚三昧佛说能贯穿一切诸法亦无不见。是达金刚三昧。能通达诸三昧。此明三种金刚三昧也。又三乘圣者所得金刚喻定总名三种金刚三昧也。论同第四十七云。金刚轮三昧者。得是三昧能持诸三昧轮。是皆佛自说义。论者言。如金刚三昧者。能破一切诸烦恼结使无有遗余。譬如释提桓因手执金刚破阿修罗军。即是人未后心。从是心次第三种菩提。声闻菩提辟支佛菩提佛无上菩提。金刚三昧者能破一切诸法入无余涅槃更不受有。譬如真金刚能破诸山石灭尽无余等（云云）释论三种金刚三昧正寻检正文处。若是三乘人登极位时金刚喻三昧也。故良贲仁王经疏第一云。金刚三昧者最后胜定。胜用坚固名金刚定。又古德释云。金刚喻定者如金刚断惑之智所依之道。定之名金刚喻定也（云云）疏法界者至实相智身者。解云。是正第三明真实义也。谓为欲释依正不二义。而先释法界性之即真实法身如来中正法身义也。此宫者是法界性是即宫也。此法界性之法身如来即是宫。故身立不二义也。若约此义明是意者。法界者是法身自性自受用佛也。此法性身佛其功德智慧是竖高升无穷尽到真如实际故云大也。横广迥无边际数量遍了知一切诸法之自共相故是云广也。此智慧及法性身之心也。相好遍满尽虚空界。无生灭等刹那四相。及离一期四相兼无对治坏等。而其无漏五蕴坚固真实自性能断妄染惑障。故名金刚智体也。法者是执持义。界者体义性义因义也。此真实智性之持自体及有轨范义。故名法界也。此智体者如来实相智。身者释成理法身与智法身无二无别义。谓智者如如智是智法身也。是自性自受用佛也。体者如如理。是自性法身也。此理即智也此智即理也。又是以智为身。以理立也。寂而离生灭义边。又名理法身也照而离妄执义边。又名自性自受用智法身也。寂照无二无别义名如来实相智身也。是究竟理智即一法身如来也。此实相智身名法界体性智。是约理云也。又名大圆镜智等此约智云也。诸法至极究竟遂还源本处是也。疏以加持故至故曰宫也者。解云。是遂还释依报之宫义也。意云。此宫是法身自受用佛之所依。法性土故是修得始觉之所显得。故云真实功德所成就庄严微妙处也。此加持义者是智之所显现也。不所始新生义。是不缘灭法故也。若许缘成法者岂为法性身土耶。故知。实相智之显得本有法性土宫。即有加增住持义。故名加持云也。是显不新成法意也。问。此大金刚法界宫者是广大金刚法界即为宫欤。为当广大金刚界之宫云事欤。答。有二义也。一者持业释。二者依主释也。持业释者。大金刚法界即是宫云也。又此疏云。上说金刚法界法界宫即是如来身（云云）是依正不二身立无别义也。二者依主释者。广大金刚界即名如来之正报身智也。此正报之身智之所依器界之宫城名云广大金刚法界宫也。为此广大金刚法界智之即所成立显得物为所住宫。故名云广大金刚法界宫也。是即虽似有正报与依报之差别义。而遂无二无别也。而依主释有文证即此疏意也。故疏云。真实功德所庄严处。妙住境心王所都故曰宫也者。此宫中虽无数心王心数兼住而兼其胜主者。故云心王所都也。疏此宫是至天宫者此指法佛土之所在也。摩醯首罗天此云大自在天也。此约实言之者。三世诸佛证菩提之处也。慈觉大师教王经疏云。一切色法究竟尽处心王境界名色究竟非谓第四禅定（文）疏。释论云至天王是也者。解云。意是简别此法身成佛处大自在天宫。是非显教所明报身成道大自在天也。彼五种那含住处名净居天者。谓第四禅有九天中有生不还果圣人处名五净居天。所谓一无烦天。二无热天。三善见天。四善现天。五色究竟天也。阿那含圣者且有二类。谓乐定乐慧人也。乐定人生无色界。乐慧人为生五净居天。有漏定与无漏定交杂修习。随其重修品类浅深粗妙。次第生五净居天云也。下品中品上之下品如次生下三天也。上之中品上之上品次生善现色究竟天也。过是以往曰大自在天王是也者。基唯识论疏第九云。大自在宫者谓净居。上有实净土。即受用身。初于彼起证是第十地菩萨宫（乃至）此唯他受用土十地菩萨报身（后报利益异熟果身）往彼。然由异熟同一地故。论说为生据实受变易在下三天处（无云福生广果）未得生净土（智处城也）今往故名生。瑜伽第四说。超过净居大自在住处。第十地菩萨极熏修故得生其中故。既成佛已身充法界（云云）彼宗意云。自受用身佛于彼成正觉故可云自受用土。然而成正觉已身充法界非可指一处。云其土但第十地能化他受用身常住其中。故名他受用净土也又法师云。依大乘始教。在色界顶为引小乘同界说（云云）疏今此宗明至三界之表也者。解云。自在加持义如上释也。神心所宅者智之住理。是即心境不二理智即一义也。安公菩提心义云。此宗义。心王境界名色究竟为法界宫。以此心王遍一切处此宫又遍一切方处。以佛法身住自受用加持身之处自受法乐（云云）般若寺抄云。虽有彼自在天王宫殿名即不同此内证佛所都宫殿。但以名同故若生疑欤言也（云云）问。随如来有应处之无不此宫者。意如何。答。疏下第二十文云。又说观音文殊普贤弥勒已在八叶中。即大日如来大法身也为度人故渐出于外（云云）又云。若如来但住自证之法则不能度人。何以故此处微妙寂绝出过心量说何示人耶。故渐次流至渐入第一院。次至第二院。次至第三院。虽作如此流出亦不离普门之身。其八部之众皆是普现色身之境界也。若就情机而说则三重坛。从深令至浅。乃至世天真言义浅。但是应身身道。方便未究竟也。若开实性即世天真言与大日如来何相异耶。从如来则深至浅从内渐外而成三重坛。从众生则从浅至深从外渐内而成三重坛也。依今所引疏文者。三重曼荼罗是依所化机遍满十方法界故。能应佛身亦周遍尽虚空法界云也。依此义故云随如来有应之处等也。又四种法身自受法乐周遍法界无不到处义有也。凡四种法身具自受法乐摄化利生二德故。此有二意也。疏一切持至眷属也者。解云。牒经本文总释其意也。疏如来在此至所集会者。解云。依问而答法身佛有眷属义也。眷属是即又自性法身也。疏所谓执金刚等也者。解云。举指人也。疏梵云伐至为其辞者。解云。梵语汉名相对明持金刚义而标二义意也。随文便互为其辞者。若云执若云持是无别所由。但是持执二字。是随音韵之便宜云尔也。而不用余握取等之名言也。疏若世谛至翊从侍卫者。解云。陈浅略释也。疏此宗密意至金刚智印者。解云。述秘密释也谓为表法身如来之尘数心数。是以如金刚智而断坏诸烦恼罪障义故。此十佛刹微尘菩萨皆各持金刚杵。是即标帜印验故名智印也。疏如是智印至亦复无边者。解云。佛智差别无尽故表示领掌此智印人亦无数量云也。疏所以然者至以为眷属者。谓明性得本觉之第九识处从本以来具足无数心数功德义也。如莲华三昧经颂意。及有颂云。法然具足萨般若。心数心王过刹尘。各具五智无际智。圆镜力故实觉智（云云）疏今者心王至差别智印者。谓明性得本觉之心王佛依修成力而得修得始觉而显得金刚不坏理智法身云也。此义安然阿阇梨教时义一云。大日经中。能加持清净法身住所加持自受用身。一切内证法身眷属。亦现自受用身。集会十方界。示现无尽海会庄严佛藏与此会同。又于十方界现普贤等诸菩萨身。说真言道。而此法界宫中。唯有佛身。都无生死中人。如此一切海会诸佛皆是因地心心所法。九识心王成法性身之时。一切心所等皆入果界转成法门眷属。是法身也。今住加持集法界宫。共受法乐是自受用身。遍满十方是他受用身。现诸菩萨是变化身。然此大日三身常一体。故众生随机即一开三。教分张亦复不同（云云）疏如是智印至能持之者。言明此金刚智印甚深所由也。唯是果分所得不因人证境云也。疏约菩提义至持金刚者者。言明约法即有无量智惠门。约人亦明无数持金刚人义也。谓智无量故标帜之。能持人亦以无量。所谓一切智智是也。是即十佛刹尘数智门也。疏由此众德至集会也者。言明如此无数金刚智印皆是一切一味疑然常住真实不变性云也。一相者此诸圣众皆金刚不坏相也。一味者此诸圣众皆解脱无生灭甘露味也。若（云云）是功德中一分有无常虚假法者未到实际。亦名一切集会义不成。不契无为实际故也。疏然以自在至威猛大势者。言明心王大日始觉时。依此心王力而无数心数自然成始觉。而随各各功能而助成显发心王如来一切功德云也。此中以自在神力所加持故。本觉性得是为始觉修得所被加持现显故。云神力所加持云也。又上云。心王大日现加持尊特身此意同也。是本有性得法身今依修行功力显现修本有名曰现加持身也。表新成意也。疏譬如帝释至修罗军者。是举同喻也。谓天帝释与毗摩质多阿彼罗王合战时事相也。修罗为夺天帝之所食苏多味故成此斗诤也（云云）疏今此诸至以相况也者。是合法也。大空之战具者此五智金刚杵。是佛法之所持也。依能持此大空智。而能摧坏四种摩军。故名云战具也。能持人名大空者也。大空高野即身成佛义云。大空位法身同虚空而无碍含众像而常恒。故曰大空（云云）无相之烦恼者是所破法也。此因缘所成虚妄倒想法故也。无实体性故名曰无相。此性空假有法也。或本云。无明也。是说非也以相况者。谓此十佛刹尘数圣众以执持金刚杵相然而标帜佛智甚多而不坏坚固所由云也。况者类例义也。疏如来信解至师子座也者。曰牒经本而总释成大意也。此经意而先明所依法界宫。次即明翊从侍卫人。次明所在楼阁。是初总明所在国土。后别明所居宫殿也。国土即宫殿。宫殿即国土也。次列同闻众各有所表。故为表此翊从者内证眷属则十佛刹尘数菩萨是即法身之万德作用义故。法界宫次即明此翊从人也。法界宫与翊从者并谓是法佛理智分齐故云尔也。亦明宫殿而次列同闻众名事是常例也。亦翊从者兼同闻众也。但初总标同闻众。后别列其名也。疏信解者至名信解地者。且释信解相也。信者是真实净信心所也。简邪假信故也。正者正解也。是简邪智故也。十信三贤十地所有六度四摄自利利他。一切有为无为功德皆名信解也。无为法是信解之境界云也。佛果功德即名究竟一切智地是证达义也。信者净信心所也。谓信有德境而不孤疑义也。以生真实相为其德也。解者胜解心所。是印可义也。亦智也慧也。能知解其所观境之义趣德失而不虚谬为其德也。信为初而解为后也。信助解。解成熟信也。疏梵云至神变义者。曰明此梵语含此三义也。跃等三义是信解心所之所为。作用功能云也。疏谓从初发至胜跃义者。曰释此三义也。谓依此信解妙用而以精进不怠。勤行而修学三密行时。能超越无数广劫所可修学所行诸度。而一生间成辨速疾成佛果。是踊跃义也。又是游戏等义者。谓依此三密加持身心极喜悦而好玩三密行。则庄严佛刹利益众生成熟六通故。即是游戏即亦神变义。又游戏是能游也。神变是所游也。是游戏于神通行云义也。能游是眼耳身意地四识相应喜乐受是也。所游是天眼等六种智通是也。又能游是眼耳身意四识心王是也。所游是眼等四识之相应定慧等心所是也。又能游是直六通行是也。所游是此六通之所依缘色心等境界是也。疏如人掉动至名游戏者。是引喻也。能善巧歌舞者击鼓吹笛而动身分摇支节跳踏名曰舞。是即游戏之式仪也。是即令见闻者生欣悦嘉见心。是游戏之能也。疏如是游戏至自在神通者。曰游戏即是神变言也。疏言毗卢至法界楼观者。依大日如来因位解三密行因故。即感得此大楼阁依法功德云也。一体速疾三昧者信解心之所成熟之定名也。一体者是一法界体性也。上所云一相一味到于实际法是也。即广大金刚界是也。此法有速疾力用。谓令成就能修行者一生间到究竟果地之功能故名曰速疾也。即以此法为所观境成三昧故云一体速疾三昧也。依主释也。若准此疏下释。一体者诸佛之同体性义。速疾者诸佛之所作事业速疾成辨也（文）即依住此三昧力故。成无量自利利他功德业因。故感此大楼阁报云也。此大楼即是本有常住法之依。了因之修成显现也。不生因之新成法殊胜第一如如意宝珠也。如龙树释论五云。如是虽无明藏中如来之性从本已来有自性清净心。而不待修行之功。无以得佛故。如是一切行者虽具修行无量方便。而众生心中若无本觉佛终不得佛故（云云）此文虽说正法依法亦尔也。是依正不二义故也。疏于一切实至宝王也者。曰明此阁是非有为造作物。唯真如实凝然不变殊特无比义也。谓自受用佛以妙智力而显得本有宫殿云也。如密严经云。此云此诸宫殿。如连备众彩。是一切如来妙智之所生（云云）源氏顺之和名云。楼阁。四声一字苑云。今谓台上构屋为楼（音娄。辨色云。太贺度能）野王案。阁重门复道也（音各。今案俗谓朱雀门。为重阁是云云）观者释名云。于上观望也（云云）疏其高无穷至亦德无中者。曰明此楼高下纵横量也。此楼已无边对何方城定中央义耶云也。疏此是遍至一切处也者。曰举正法身广大相。返明依报楼阁广大相也。如心地观经说。法身遍满如虚空。一切如来共修证。自受用身诸相好。一一遍满十方界等（云云）问。此义云何。答。法藏起信论疏云。色无碍者如来身自在无碍。乃有多种今略辨四种。一大小无碍。谓一一根皆遍法界而亦不坏诸根之性。又亦不离诸根之相。二互用无碍。谓诸根相作用而不相碍等（云云）此正法无边际意也。又依报正报无边际义。如华严经云。华藏世界海。法界等无别。庄严极清净。安住于虚空。此世界海中。刹种难思议。一一皆自在各不杂乱（云云）又华严经旨归云。九犹如帝纳者。彼一一微尘即各摄此无尽刹海。即此刹等复有微尘。彼诸尘内复有刹海。是尘尘既其不尽。刹刹既其不尽。刹刹亦复不穷。如因陀罗网。重重不可说不可量也（文）又如三十七尊礼忏经云。曩谟尽十方莲华藏世界不可说不可说微尘刹土海会中。常住三世平等一切三宝。如上金刚界大曼荼罗三十七尊。并是法佛现证菩提毗卢遮那互体（莲花藏世界者。此楼阁之所在处也）疏次明楼观至楼阁宝王者。曰释楼阁之庄严中。是以比况显其严饰相也。而用此金刚喻意。是显此楼阁诸庄严。皆悉常住不灭坚固义故也。法身如来无生无灭常住正报身之所居依报宫殿。故此亦常住云也。疏何以故至寂灭之相者。曰举所由释成此楼阁常住真实义也。意云。此法性楼阁宝王。是诸法之至极源底。而更无出过于此宝王楼阁胜法物故。此是宝王灭一切有为生灭相。唯有无为真性理之楼阁云也。第一寂灭之相云故。此楼阁不谓真空假有性也。此楼阁即相真如实际理云也。疏次如来至入法界者曰。此微妙楼阁依如来加被力及行者应见自善根力。而以自所变影像。则得见此楼阁云也。此法性楼阁是本质境。是疏所缘缘境也。唯佛果亲见此楼。余人不能亲缘也。令应度者随诸法门者。随于四重曼荼罗十佛刹微尘数差别智印。所乐求根性性欲。则依修行如是若干法皆遂得见入此楼殿云也。诸法门表像者。是十佛刹微尘数持金刚者差别智印。乃至世天龙神等智印是也。修行此等四重本法标帜行人皆得入法界楼云也。大毗婆娑论云。见者眼眼识所见。闻是耳耳识所闻。触是身身识所了。知是意意识所了也（文）疏善财童子至应广明者。曰引入楼比类之相者。如八十华严第七十九云。尔时善财童子恭敬右绕弥勒菩萨已而白言。唯愿大圣开楼阁门令我得入。时弥勒菩萨前诣楼阁弹指出声。其门即开命善财入。善财心喜入已还闭。见其楼阁广博无量同于虚空。阿僧祇宝以为其地。阿僧祇宫殿等（乃至）阿僧祇摩尼宝故大光明。如是等无量阿僧祇诸庄严具以为庄严具。又见其中有无量百千诸妙楼阁。一一严饰悉如上说。广博严丽同虚空。不相障碍又无杂乱善财童子于一处中见一切处一切诸处悉如是见。尔时善财童子见毗卢遮那庄严藏楼阁。如是种种不可思议自在境界。生大欢喜踊跃无量。身心柔软离一切想除一切障灭一切惑。所见不忘。所闻能忆。所思不乱。入于无碍解脱之门等（云云文已上文略引要枢文余文临经本可见）。
    问此法界宫内楼阁内外安立状相如何。答多如大日经第五入秘密曼荼罗品并供养法及品疏等具明。临彼文可知。又楼内种种庄严相。如已所引毗卢舍那庄严藏楼阁内种种庄严相也。又如佛地论第一明受用身佛土也。疏菩萨之身至当知又尔者谓法界宫者是金刚智所缘境。境是智所依也。身是为所依止义。故说法界宫为身也。凡是万德所依故说为身也。又大楼阁是不异正法三昧耶身也。三昧耶身者是平等身义也。是即佛身故。又秘藏记云。法身微细身。五大所成。虚空又五大所成。草木又五大所成。法身微细身虚空乃至草木一切处无不遍。是虚空是草木即法身。于肉眼虽见粗色草木。于佛眼微细之色。是不动本体称佛无妨碍（云云）私云此文是明法佛自证身及器界事也。是说者即约法然五大色等成此说也。碍非约随缘无常五大色等也。故声字实相义云。显形表等色。内外依正具。法然随缘有。能迷亦能悟（云云）又即身成佛义云。佛说六大为法界体性。诸显教中以四大为非情。密教则说此为如来三昧耶身。四大等不离心大心色虽异其性即同。色即心心即色。无障碍。智即境境即智。智即理理即智自在。虽有能所二生都绝能所法尔道理（云云）问先所云。法界宫为身义与此所言大楼阁为身义。其差别如何。答先法界宫为身义。是心所依义。又大楼阁为身义是身之所依义也。心身不二故。遂法界宫即大楼阁大楼阁即法界宫义也（已上又解也）故此义如十住心论十云。不坏金刚光明心殿（谓不坏金刚者。总叹诸尊常住身。光明心者。叹心之觉德。殿者明身心互为能所住云云。）疏所以云至为师子座者。谓此中身者颇异前云身义也。意云。以因位修行力而说为果位。成所依义为身义故也。此中唯菩萨十地为十也。妙觉果地为第十一地也。又有取十信三贤菩萨心坚固勇猛之力。是与初地为所依故也。故疏释论云至狮子座者。谓引证成狮子座义也。喻法可知之。疏今此宗明至空过义也者。谓明此密宗实义也。唯入秘密位品意。此大宫殿所依之大莲华王之茎。以金刚手菩萨为其茎意即此义欤。此以勇猛坚固物为所依止义。也。勇健菩提心等者。凡大菩提心用如金刚坚固以不屈伏力。而为诸佛作佛事所依故。以菩萨身为狮子座云也。萨埵是勇健义故也。唯上文云意。行者以此三密方便自净三业。即为如来三密之所加持。乃至能于此生满足地波罗蜜。不复经历劫数备修诸治行者。此义意也。此是约修得菩提心为言。此上所牒文分二。初明法后合喻可悉。又若准此疏下文。本有性得菩提心名萨埵故。所云狮子座理实是本有勇健菩提心可名狮子座欤。故金刚顶经云。普贤法身遍一切能为三界自在主。无始无终无生灭。性相常住等虚空。一切众生所有心坚固菩提名菩萨埵（云云）即氏义意也。疏若浅略至狮子座者。谓如法华信解品说。世尊大恩以希有事怜愍教化我等利益。若以顶戴两肩荷负于恒沙劫亦不能报（云云）疏故曰菩萨至狮子座也者。谓结释归本经也。

大日经住心品疏私记第二
大日经住心品疏私记第三


　　　　　
　　　　　
　　　　　

    上来是释师子座义已毕。疏其金刚名曰至同闻众也者下。第六列同闻众名中是牒经本文而总释其意也。疏曰佛所说至眷属耶者。是问也。问同闻众所由也。疏答曰譬如国王至不疑故者。此答也。谓引世间王法治国例。而况类出世法王摄化诸众生化仪适栈垂应而令生感义也。意云。是为于帝王治国界之法则。所以显某甲群臣之承政令行其事人之名字者。以此为印验。而余外官寮及国内人民悉令取信故云也。此疏所言。国王若有政令必先居外朝者。是与此疏下所云如来内证之智设以神力加持亦不可示人。前云奋迅示现无尽庄严藏者。皆外用之迹耳。义是即同意也。谓内有无边智性故。以此为所依本。而外表无尽庄严之相迹云也。故约喻云外朝也。疏其时王在某处与某甲大臣等者。凡总意云。明上如是我闻一时薄伽梵一切持金刚者。皆悉集会等文。是皆证信序云意也。凡明大眷属意是有二义。一者。为证真圣王说故者。此文证也。二者大圣法王与智德长宿良贤大臣俱验议而宣政令故也。岂有虚诳谬说之义耶云也。是义证也。疏法王亦尔至复生信者。是合也。此同闻众中既有大菩萨众。故知是佛说大乘无上法也。疏虚空无垢至金刚也者。下正列持金刚者名中有十九句。此其初也。始从此虚空无垢至于第五善行步此五人。是表示因行证入方便究竟义次第也。能持此五法人名持金刚者也。此无差别中有差别义也。此虚空无垢者。是本有性得菩提心体也。本性清净如虚空无垢累染污也。取此中虚空离二边。亦无四咎也。一离执取义。谓虚空不可以手执取。不可以心执取。离四句相故。二离戏论言说。谓不可言有性。不可言无性。不可言有无俱性。不可言有无俱非性也。是皆戏论性故。何以故虚空非有。谓虚空相从本无所有物。众相寂灭故。何以故。虚空非无。谓虚空六大法随一所摄故。于色等所造法有增上缘。令生诸有色法故也。虚空不有无俱相者。有与无其性是相违故不俱住云也。虚空非有无俱非相者。非无空无性。非有有相有碍相故。如有无俱非义。菩提心亦尔云也。是故心地观经云。法身体遍诸众生。万德凝然性常住。不生不灭无去来。不一不异不断常。法界遍满如虚空。一切如来共修证。远离一切诸分别。心行寂灭体皆如（云云）此疏亦是陈浅略释也者。若据深秘释。如菩提心论云。令修行者于内心中观日月轮。由作此观。照见本心湛然清净犹如满月光遍虚空无所分别。又云。一切有情于心质中有一分净性。众行皆备。其体极微妙皎然明白。乃至轮回六趣。亦不变易乃至所以观行者初以阿字发起本心之中分明以渐令洁白分明证无生智。即赞阿字是菩提心义。又云。夫会阿字者皆是决定观之。当观圆明净识等（云云）私曰。是心性本觉第九阿摩罗识。名阿字菩提心本不生义。此本不生义犹如虚空种种义用具足。故云譬如虚空。故秘藏记云。凡佛者舍有满五蕴等身有无漏五蕴等微细身。如虚空者。称周遍法界理耳。非无其体诸佛身者。如千灯同时照而不障碍。佛与佛乃知见。凡夫肉眼不得见。比喻之极莫过虚空。故曰如虚空（文）已上。虚空离妄执及戏论言说过义也。疏无有障翳。无垢无染。亦无分别者。此明虚空无四咎义也。一虚空从本自性无障翳义。虚空是虽为余色等法被障翳。而自无障翳于余色等法云也。二者无垢者。此虚空自性无尘垢云也。若空即是尘垢者。何可名虚空邪。虚空中不谓无客尘也。但虚空非尘云也。三者无染者。虚空无染污于余色等也。又空自性不被染于余法。是余法亦不能染虚空云也。四者亦无分别者。是此虚空都无差别分界相亦无自他差别。无自性分别随念分别计度分别义。心之分别境之缘虑想云分别也。如此之真心者。第九阿摩罗识心。具足如是如虚空功德相云也。故新译密严经云。赖耶即密严妙体。本清净无心亦无觉。光洁如真金不可得分别性与分别离（文）即是金刚智印者。此第九识即是智也。此阿摩罗即名无垢智故也。此无垢智即坚固不殂坏故。名金刚智印也。故密严经下卷云。如来清净藏亦名无垢智。常住无始终离四句言说（云云）能持此印名虚空等者。是以德用即属人立名义也。疏复次虚空游步至神变义者。略先明第二行菩提之义也。行菩提有二。一者发菩提行。二者修菩提行也。于是第二修菩提行者。须此行菩提心可置发菩提心之行以后也。然而进所以安发菩提行前者是有二义。一者疏文前后乱脱安之也。是此疏恒例也。二者先初列行菩提而后明发菩提者。始从末而寻本。行菩提心当末。所以先明之也。发菩提心是当本所以次后明之也。是初也。此中游步义。如前游戏神变义。此如汲流寻源也。此意约前后生起之次第而且成本末义也。若约菩提心就末就义者。发菩提心末也行菩提心是本也。即约此意者先初明本次后明末也。是初也。此中游步义。如前游戏神变义中释也。此菩提心之能渐游步佛果位地也。疏以净菩提心至虚空游步者。是广释此义也。谓以前净菩提心之所觉诸法空性理。而为所依境。而修无所得行而随分得其利益云也。行菩提心之熟故内心稍会正理外用起神通云游步也。可云此中摄之贤位菩萨也。疏复次虚空无垢至金刚印也者。却明第一发菩提之义也。谓以性得阿字本不生菩提心而为最初因。而生起修得发菩提心。而修后后修菩提行。有功能云也。以此阿字本不生理。为一切众生之成菩提平等种子云也。此中种殖方便者合发菩提心也。根牙渐生故者合行菩提也。意取发菩提心为此中正意耳。问何故逆先明修行菩提心后明发行菩提心义。既是不次第耶。答虽本有性得菩提为因。直先可明之。初先明行菩提心意。是行菩提心其功广大故也。谓修行六度四摄四无量心等故也。故先明大行。此大行依何因缘起者。谓依止最初发求菩提心故。依此因缘而成行菩提。所以次寻之而。更次却安发行菩提心也。问此行菩提心。先明发菩提心后明义。若有傍文证耶。答大疏中更此说证文可捡也。疏第三至念滋长者。释第三随分成菩提义也。谓此义意云。证达真理以后名成菩提也。前菩提是未证达真理以前行也。约喻中萌牙已生者。指前行菩提事也。四六时节念念滋长等者。正明此成菩提义也。此位当初地已上也。证达真理位也。疏菩提心至名虚空生者。是明第三合喻也。真实生名大空生义。是如即身成佛义云。大空位者。法身同大虚空。而无碍。含众像而常恒。故曰大空（云云）此大空位。显得位。名曰大空生也。疏第四被杂至渐次滋繁者。下释第四义喻也。是始从萌牙增长成果实为究竟义也。是树者此以沙罗树王萌牙根茎花果等。为其喻也。疏菩提心至具种种色者。是合也。此成菩提是即果满位也。疏复次以至被杂色衣者。明第四义中之复次释也。意云。以真如法界一味平等中有种种差别义。尘沙功德法门为本而。返为表示从此法界出现此种种差别普门海会迹及四重曼荼罗身。而自受法乐兼摄化利生义云也。意云。以无垢本性菩提心为本质性。以示现四重曼荼罗普门身无尽庄严。名为杂色衣也。大师大日经开题曰。经被杂色衣执金刚者即表此义。上从大日尊下至六道众生相。各各住威仪显种种色相。并是大日尊之差别智印也非更他身。故。经文云。我身即法界我即金刚身。我即天龙八部等。如是法身互相涉入。犹如帝释珠网（云云）疏第五善行至种子也者。下释第五众之名中之最初字意也。此有二义。一善是端严义恶是丑陋义。故翻之可知也。二通种子义。谓自既究竟成就已。岂不传继后人耶。若不传后人者。此道可永绝也。以此义为种子义意也。以此道传授后人。是善义也。不传授是极恶不善行。不报佛恩不利众生故也。以此义故。善义通种子义欤。疏譬如已得至种子也者。明如世间草木以果实返为后种义也。此法准之可知也。以佛果返而为后真言行者因种义也。疏善行步至以为名者。是具足释三字意也。行步是四威仪中其一分也。举此一威仪兼影显余三也。诸佛威仪进止是无不利生方便故也。疏谓善知时等者。却释善字也。是巧方便义也。上来五句有二义。一者常途义如抄记。云初阿字在东方。如梵音东方即有动首之义。以顺世间法初方中东为上故。喻菩提心最是万行之初也。私云。此动首者示初发心义也。其佛名曰宝幢佛。犹如一切万行以此菩提心为标为主。次阿字是行菩提也。若但菩提心而不具万行。终不成果。与先四菩萨不殊。其佛是花开敷也。花开敷佛行义。十度万行资菩提心次第敷荣牙茎叶花滋荣可爱。次暗字三菩提心也。以满行故成正等觉。其佛名阿弥陀。即西方也。次阿弥陀是受用佛。成大果实受用其果。无量不思议现法之乐皆得名也。次恶是大涅槃。其字曰天鼓音。是正等觉之果果也。鼓音佛者。方便也。既得大果。岂自受用而已。乃为一切众生演之种种方便成所作智。智犹如天鼓之音而成事业。次恶即入中字。是方便也。此是大日佛本地之身花台之体。超八叶绝方所。非有心之境界。唯佛与佛乃能知之。为念本誓开示大悲藏。普引众生入佛惠故。以加持神力。普现身口意。遍满生死中。即是方便也（云云已上疏二十未有此文也取意抄也）二者。此经第一卷通序所列五人执金刚者。因行证入方便具足义。颇虽异于彼抄记。义意大途相似也。今私案之。彼抄记意约五佛明因行证入方便义。是当横义也。此经通序中。约菩萨因果胜进义。而明五种持金刚人因行证入方便次第。当竖义也。此序总意云。初菩提心是单性得本有菩提心也。与彼抄记意颇异也。次于行菩提有二复次。初复次。初以修万行是以未证达真理之比观相似位而为此义意也。第二复次是以发菩提心为义也。第三成菩提是行成就。已证达真理已去未果满以前名成菩提欤。第四证菩提是妙觉果满位欤。第五方便具足自行佛果已成满。返乃施利益于一切众生义。是以方便善巧利益众生意也。问彼抄记意与此通序意相违云何可会耶。答今私试将会之。抄所云第一菩提心者是性得本觉菩提心。及以合初发菩提心为其义故。其初发信心位当十信也。问以何知初阿字合说本有菩提心及初发信菩提义耶。答大疏云（十四本也）开者开佛知见即双开菩提如初阿字是菩提心义也。此意也。是本有性得菩提心。与初发信心菩提心合说义也。又抄记云。普贤者是菩提心也。若无此妙因终不能至无上大果故。最初得名。次文殊师利者大智慧也。先发净菩提心等（云云）是文明性得菩提心与修得发菩提心合说义也。第二行菩提心是以当三贤十地位也。第三成菩提是正成佛果满位也。第四入涅槃是成佛果之果也。若约化他义。成所作智是也。以三业化用令被法界众生故也。第五方便具足。前四义之本地所依法身自体云也。今此经通序意云。以第一阿字菩提心而为后四行之所依因。时则不开举初发菩提心也。第二于行菩提心而更开二位时有二复次也。谓一行菩提心。二发菩提心也。行菩提心位。当三贤。发菩提心位当十信。第三成菩提证达真理位。即当十地位。第四证菩提当成佛果位也。问以菩萨为成菩提文证有耶。答抄记意。约四隅菩萨分别三句时。其文云。以普贤为菩提心为因句。以文殊弥勒为大悲为根句。以观音为方便满足句也（云云）故可知菩萨位何不名成菩提耶。此义亦如法花论判法花分别功德品中五番成佛。正云初地成道也。今是于十地中成真证觉故云成佛也。又此疏十五明百心成佛义。是初十地菩萨明成道义也。第四证菩提当成佛果位也。第五方便具足。是大日尊本地中利他门义也。问第四阿字与第五阿字其差别义何。答第四阿字入涅槃义也。是约应化身佛明入无余涅槃义。而当第四入涅槃字义也。故抄记云。次即是大涅槃迹极返本。众生有缘之薪尽则如来方便之火息。故涅槃（云云）第五阿字是约三点一体之具足义。而明第五阿字义也。问若尔者。何故抄记云。次恶是大涅槃其字曰天鼓音。是正等觉之果果也。鼓音佛者方便也既得大果岂自受用而已。乃为众生演之种种方便。成所作智犹如天鼓之音而成事业。次恶即入中字是方便也（云云）若依此文者。第四第五两字之所诠义无异也。而今何辨第四阿字与第五阿字其悬隔差别义耶。答彼抄记意者。是第四字约迹门之浅略义而述浅义。后文第五阿字是遂约本门用深秘义也。问依何文证得知此义耶。答六波罗蜜经第二云。为应身者。刹那迁变化身佛者疾入涅槃功德法身湛然常住。是故归依清净法身（云云）准此文可知第四阿字与第五阿字差别义也。此经所言化身佛。是变化身佛也。是约迹门明义也。此佛遂入无余涅槃佛也。是五种阿字之中第四阿字义也。功德法身者。是第五阿字义也。其佛约本门明秘密实义。如密严经上卷云。得解脱智慧。如来微妙身。云何为涅槃。是灭坏之法（云云）此义委意如涅槃经第二十七云。我令一切众生悉皆安住。秘密藏中。我亦复当安住是中入于涅槃。何等名为秘密之藏。犹如伊字三点。若并则不成纵亦不成。如摩醯首罗面上三日乃得成伊字三点。若别亦不得成。我亦如是。解脱之法亦非涅槃。三法各异亦非涅槃。我今安住如是义三法为众生故名入涅槃。如世伊字（云云）第五恶字方便义者。如抄记文云。次恶即入中字是方便也。此是大日佛本地之身花台之体。超八叶绝方所。非有心之境界唯佛与佛乃能知之。为念本誓开示大悲藏普引众生入佛惠故。以加持神力普现身口意。遍满生死中即是方便也（已上文）此文明本门中方便义。此中方便义者是迹门之中方便义。最别异也。第五方便具足是本门。当利他门成所作智行也。或亦当法界体性智之自行方便满足义也。是配端严义也。此义具如无畏三藏尊胜仪轨辨之也。故依废立不同故其义颇异。虽然道理无相违也。是各各废立意异而述异端故也。问今此所云。以初阿字为性得菩提因义。有指文证耶。答有也。故具缘品疏云（第四）观作宝莲华台宝王宫殿。于中敷座置白莲华台。以阿字门转作大日如来（乃至）次于四方八叶之上观四佛。东方观宝幢如来。宝幢是发菩提心义也（乃至）南方观沙罗树王花开敷佛（乃至）始自菩提心种子长养大悲万行令成遍觉万德开敷故。以名为离垢（云云）阿弥陀鼓音佛如恒义也。但阿弥陀名云方便智也。此义与抄记意颇异也。又秘藏记云。中阿因本有菩提心。依是因发菩提心故曰因（云云）疏第六住至为名也者。下释第六之名义也。此中义。以前所明五种菩提之阶降差别究竟平等无差别一味一相义。为此义意也。是此有差别之中无差别义也。若论竖则有五阶不同义。若论横则一味无差别云也。此但横义耳。疏然上来至次第说耳者。此以此中无差别义为因而却释上有差别义来由也。疏第七哀愍至故次明也者。是依前平等义故此即起同体大悲心之智也。疏第八那罗至故次明也者。是邻次前义故此义来也。谓依内心大悲外显化用。外显化用必可用大势力。所以用那罗延力最至要也。那罗延者此翻云胜力士。亦云钩锁力士。宝师涅槃经疏八云。那罗延者帝释力士（云云）疏经中校量至那罗延力者。是欲显法身利物之作用势力勇健力如那罗延力之义。是义表如来随所被机缘而说诸法利益众生之势力妙用也。余菩萨二乘等不如是也。先略标校量次第文证也。此义若准涅槃经此本第十一云。世尊。如十小牛力不如一大牛力。十大牛力不如一青牛力。十青牛力不如一凡象力。十凡象力不如一野象力。十野象力不如一二互象力。十二牙象力不如雪山一白象力。十雪山白象力不如一香象力。十香象力不如一黄象力。十黄象力不如一白象力。十白象力不如一山象力。十山象力不如一象钵罗象力。十象钵罗象力不如一□物头象力。十□物头象力不如一分陀利象力。十分陀利象力不如人中一力士力。十人中力士不如一钵健提力。十钵健提力不如一八臂那罗延力。十那罗延力不如一十住菩萨一节之力。一切凡夫身中诸节节不相到。人中力士节头相到。钵健提身诸节相连。那罗延身节头相□。十住菩萨诸节骨箱槃龙相结。是故菩萨其力最大。世界成时。从金刚际起。金刚座上至道场菩提树下。菩萨坐已其心即时逮得十方如来（文）私云。此经所云十住者。是指第十地菩萨也。今依此经文校量说者。是所云四重之各十象力。不如一香象之意也。第一十凡象第二十野象第三十二牙象。第四十雪山白象故也。又香象后更有十重校量之文。而遂展转至佛无上力义为究竟也。然此疏所引用经文。又兼通此集一切福德三昧经文是也。彼经第一卷文具有说此例。文广博也可检之也。香象者住在香醉山中之象故名云香象。如元晓劫章云。阎浮提北有九种山。九种山北有雪山。雪山北有香醉山。山有最胜处。有严其名杂地。以七宝所成。其严纵广各五十由旬。唯是象王所住处（云云）俱舍等云。轮王象宝是香醉山之象中最劣象（云云）疏故以喻至那罗延力者合也。疏第九那罗至神通力也者。下总释第九义也。此义意云。示无性一阐提佛不舍众生故。后时当得菩提及入无余涅槃。定性二乘遂令起从涅槃趣向大菩提道义也。是佛大神通不思议力故云也。疏如一阐提至师子孔者。下广释也。此中有三类之病不治人也。一者一阐提必死之疾也。二者二乘作证人。三者入无余涅槃二乘也。涅槃经北本第十一云。迦叶世有三人。其病难治。一谤大乘。二五逆罪。三一阐提。如是三病。世中极重。悉非声闻缘觉菩萨之所能治。善男子。譬如有病必死难治。若有瞻病随意医药。若无瞻病随意医药。如是之病。定不可治。当知是必死不疑。善男子。是三种人亦复如是。若有声闻缘觉菩萨。或有说法。或不说法。不能令其发阿耨多罗三藐三菩提心。迦叶譬如病人。若有瞻病随意医药。则可令差。若无此三则不差。声闻缘觉亦复如是。从佛菩萨得闻法已。即能发于阿耨多罗三藐三菩提心。非不闻法能发心也。迦叶譬如病人。若有瞻病随意医药。若无瞻病随意医药皆悉可差。有一种人。亦复如是。或值声闻。不值声闻。或值缘觉。不值缘觉。或值菩萨。不值菩萨。或值如来。不值如来。或得闻法。或不闻法。自然得成阿耨多罗三藐三菩提。所谓有人。或为自身。或为他身。或为怖畏。或为利养或为谕谄或为诳他。书写如是大涅槃经受持读诵供养恭敬为他说者等（文）问此必死疾何可治耶。答宝法师一乘佛性论云。楞伽经说第五性中。烧燃善根一阐提。极佛不舍众生故。后时当得涅槃。第五性中唯有菩萨阐提。更无毕竟。故知。即说是前毕竟阐提非暂时也。又涅槃经。说常没阐提。当得菩提。故知。不说暂时阐提。又佛性论说。有经一阐提决定无涅槃法者。是不了说。故知。是说有毕竟阐提为不了说。涅槃经云。说一阐提等悉当成佛。是不闻而闻。故知。非是暂时阐提。又云。楞伽第一云。大惠舍一切善根一阐提者。复以如来神力故或时善根生。此犹预说非决定也。涅槃中是决定说。经云。不信一提阐等悉当成佛。名常没故。由此涅槃经名不闻而闻。又云涅槃经云。一阐提人障未来故名为无性。必当得故名为有性。又云。一阐提人现在之世虽不可治与作后世善种子故。还可治也。又云。一阐提人。虽未来世当有善根而不能救故地狱之苦。未来之世虽可救拔现在之世无如之何。是故名为不可救济（云云）问二乘实际作证者意如何。答若如一乘佛性论云。大般若第四百六十五遍学品。善现云。若菩萨摩诃萨成第八已乃至成预流一来不还阿罗汉独觉已能入菩萨正性离生。必无是处乃至佛告善现。如是如是汝如所说若菩萨摩诃萨成第八已广说。乃至成独觉已。能入菩萨正性离生必无是处。准此经文定不定性。般若会中不说见道已上得成佛也（云云）私云。以此义可准知也。见道已上（见道有八忍八智第八者是道类智。或逆数之是苦法智忍也）是作证位故。为难回心向大云也。此难回心向大人则法花会及涅槃会等中回心向大而。授当作佛记。问已死之人者何人耶。答此人。是入无余依涅槃二乘无学人也。身智俱灰灭。如太虚空湛然寂静故云已死人也。此人犹如世死尸神识去四大舍已云已死人。如此死人无所作用也。此人亦如是。最难发大乘心云也。故菩提心论云。当观二乘之人。虽破人执犹有法执。但净意识不知其他。久久成果位。以灰身灭智趣本涅槃。如太虚空湛然常寂。有定性者难可发生。要待劫限等满。方乃发生。若不定性者无论劫限。遇缘便回心向大。从化城起以为超三界。谓宿信佛故乃蒙诸佛教化力。而以方便遂发大心（云云）又涅槃经十一意云。五果圣人如次入无余依涅槃。经历八万六万四万二万一万劫间。住无余依涅槃界。而待劫限满。发生无上大菩提心等此类也。疏诸佛医王至不怯弱者。意如涅槃经第二十七师子孔品云。善男子。如师子王自知身力。牙齿锋铓四足踞地。安住岩窟。振尾出声。若有能具如是诸相。当知是即能师子孔（乃至）师子孔者。名决定说。一切众生悉有佛性。如来常住无有变易（云云文广故略抄之）疏诸菩萨至那罗延力者。是返释大字之义也。此中那罗延者。是取魔王名为那罗延天义欤。如十卷义释云。又梵天真言初句云。钵罗惹。译云一切生。次云跛多是主义。曳是助声。所谓一切众生主也。如劫初时。梵宫寂寞无人。梵天适生念时有命尽天来降。又皆不见梵王终始故。便作是念。我等从梵天生。以能生一切有情故名一切众生主。而实众生前际无始。非有梵王所生（云云）此那罗延翻力天。又云人生本也（云云）此中诸菩萨尚不能尔者。是如上所引涅槃第十一文云。三种必死之病非菩萨之所治能。佛独能治之也。疏第十妙执至无过上义者。下总释第十义妙善意也。是以最胜第一为义也是究竟义也。此是依前大那罗延刀。今即所显得佛性常住义也。疏犹如醍醐至无间无上义者。引最胜义喻也。乳酪生苏熟苏醍醐五味。是次第转增以至醍醐为究竟果。复不可增胜法也。疏如来亦尔至执金刚者。合喻也。此以表一乘佛性不变易故。如来一乘果德遂显得义也。如法花经云。诸佛世尊唯以一大事因缘故出现于世。乃至开示悟入佛知见故。出现于世（云云）意云。佛则知见一切众生心藏中悉皆有一乘佛性常住理故。欲令诸众生显得此一乘佛性故。佛出兴于世云也。疏第十一至名胜迅者下。释十一义意也。此是以表三密妙行有速疾胜用也。谓父母所生身生间约显得佛性醍醐圆满妙觉果位义。以有速疾功用。为此中义耳。故邻前义此义来也。此中大空者。如前释。是佛性常住第一空义也。是亦佛果功德也。此功德有速疾成就妙用云也。疏第十二至以为名者下。释第十二义中有法喻二相可知之。此中意。是以修得离染清净义。为其意也。是依前速疾行所显得净妙果德也。能持此毕竟等者。以法摄人立名也。疏十三刃迅至以为名者。释第十三义也。此中以彼前所治微细垢犹虽为难治之义。而为此中难断悉断难灭悉灭义意也。此义理当金刚喻定所断障佛地之极微细根本无明等断也。此甚为难断处也（检释大衍论第四及起信论可知之）疏十四如来至故以为者下。释第十四义也。意云。前既难断微细惑障断尽自利功德满已。所以可行利他事也。于行利他事。大慈悲为其本缘也。依此大慈悲故。能堪修难行难修法故也。谓遇不如意相违境时。大慈悲心能不惮其劬劳故也。犹如被甲胃无惮入战阵也。向生死崄路。为利生导师何如慈悲心耶。疏十五至如来句生者下。释第十五义也。如来句者。是明自证德之本地也。生者是利他德也是迹也。谓是所加持身此也。是依前大慈心及大空故。此利他功德方来现也。又其句者是法佛所得无漏无为常住五蕴本体之迹也。此五蕴是无分别无变易无齐限无染污无障碍而含万像恒常故如世虚空名曰虚空。但之大名。是为显不共义也。此即所证理常住法门也。是名句。是三世法佛所行之迹真言行者之所游履道故云句也。此疏下释句之义。之句者梵云钵昙正翻为足。声论是进行义住处义。如人进步举足下足。其迹所住处谓也。钵昙言辞之句。逗义亦如是。故同一名耶（云云）又生者。是修得佛果也。是从性得佛性。句而生起故也。此所加持身。然有法尔随缘二义。俱皆阿字所摄。如上释思可知之。疏十六至大空惠也者下。释第十六义中总释住无戏论意也。谓前第十五智之所印持之其所缘境也。此第十六人者。缘此境之能缘心云也。疏谓观缘起至以名为也者。是广释其义以立名也。疏无生无灭等者。义当三论宗八不中道也。如彼宗方言义云。问何云生灭断常一异来出。答小乘云。可生事有云为生。可灭事有云为灭。生死无常云为新。佛果凝然云为常。真谛无差别为一。俗谛万有不同为异。从众生无明流来为来。还本源云为出。问是何小乘。答是诸小乘合总明其所执说也。又云。问八不唯言不生不灭乃至不来不出。不遣五句。何处遣五句。答一不生云言竖遣五句横破八迷。何八不言即不遣五句言也。问何以其一不生言。竖极五句横破八迷。答约一不生言横云时。世谛破性生执取不生。真谛破假性生执取不生。竖之时。世谛假生上遣性生等五句取不生。真谛假不生上遣性不生等五句取非不生（云云）又云。且其五句云何。答一生二不生三亦生亦不生。四非生非不生。五非非生非非不生也。是俗谛所治五句也。问以何为能治药。答以假生一句为能治药。问尔其以假生一句遣五句方如何。答假生不可言性生假生。不可言性不生假生也。不可言性亦生亦不生假生。不可言性非生非不生非不生假生。不可言性非非生非非不生。又真谛亦遣五句。一不生。二非不生。三亦不生亦非不生。四非不生非非不生。五非非不生非非非不生也。能治以假不生一句为能治药。谓假不生不可言性不生。假不生不可言性非不生。假不生不可言性亦不生亦非不生。假不生不可言性非不生非非不生。假不生不可言性非非不生非非非不生（云云）私云。如是真俗三谛中遣诸有所得执。之戏论于此尽。诸法真空理显现云也。疏十七至以为名也者下。释第十七义。十力是能生法。是实佛自证德也。生是所生法。亦是化他用也。是前所言利生法也。十力者。智度论第二十四云。佛有十力菩萨有否。答曰有。一者一切智心竖深牢固力。二者具足大慈力。不舍一切众生故。三者具足大悲力。不须一切供养恭敬故。四者大精进力。勤求一切佛法心不厌故。五者禅定力。一心惠行威仪不坏故。六者具足智惠力。断一切忆想分别戏论故。七者不厌生死力。成熟一切众生故。八者无生法忍力。观一切法实相故。九者解脱力。入空无相无作解脱故。十者具足无碍智力。深法自在知诸众生心行所趣故（云云又有十力颇异此智论说。如大般若经三百八十云）疏十八无垢至以为名者下。释第十八名也。意云何利他权智是可无误谬义。是依五眼而成辨故。是以五眼为证明云也。智论第九意云。肉眼所见不遍。天眼缘国土及众生无障无碍。惠眼知诸法实相。法眼见是人以何方便行何法得道。佛眼名一切法眼前了了知。同论六十九意云。肉眼天眼缘色。惠眼缘涅槃。法眼分别知诸法善不善有漏无漏等。佛眼观寂灭相（云云）金刚般若宣演第三云。问云。颇同凡下见障内故。有肉眼不。答言有者。虽以肉眼通见一切。且顺浅知故。答言有。又即诸佛利他德中亦有化身。父母所生清净四大报得肉眼。其天眼中准例可知。二并色质。涅槃经云舍无常色获得常色者是。问肉天二体为同为别。答在因有别处果无差别。皆唯无漏非实业感及修生别。不可佛身有粗细。眼照理名惠。观教名法。缘真缘俗一智义分。或时别起。佛眼亦前四眼为体。遍缘一切。总名佛眼（云云）私云。以菩提心毕竟净故等者。五眼体是菩提心也。一切种智等者。是佛眼等也。是菩提心之遍照一切诸法之见用也。意云。五智中法界智是体也。镜智等四种是用。别不同是义也。疏十九至互出也者下。释第十九名中。且举初金刚手名异说不同相而会其义同所由也。疏西方谓主金者。是约浅略义释秘密主义也。以其身口意等者。正释成秘密义也。故旧翻或云密迹者。引例也。秘密主者即是夜叉王也者。以名而指所因人之体也。执金刚杵等者。释是秘密主即名金刚手义也。是金刚手即秘密主也。疏然是中至能知之者。下明深秘趣中义也。意云。如来无漏无为身口意三平等法门之速疾隐秘而难可了知故名夜叉云也。夜叉者。此云枢疾义也。隐密义者。谓有彼鬼隐形义故。密严经有此文说也。疏乃至弥勒至金刚也者。是成甚深秘密唯佛与佛乃能知之义也。是以法花经寿量品所明。如来久远实成寿量报身佛土灭。弥勒等诸菩萨智力所不能及义也。彼实即此法佛之三平等法门是也。所谓心密之主等者。依义立名云也。谓三密之中心是胜故。且曰心密之主也。或又可云三密俱名心也。此三密俱有缘虑坚实二义故也。问何故金刚手列最后。答上诸持金刚者之功德遂归此金刚三平等大海故。为表此义故安尔欤。问何故此经本列十九人持金刚众而足不言二十等。减不言十八等耶。答是为表此经是枝末不具足经本义故欤。问若尔者。何于菩萨众足举四德之人耶。答是虽分流经本为表所诠义不阙所由故欤。疏如是上首至当具存耳者。牒经本而明此等言之意也。疏然统其纲至不足为阙者。明此枝末经本十佛刹微尘数辞之下安等言意。不违大本经意所由也。此中等言者是含容上首十佛刹微尘数人之所摄之其各各有刹尘数眷属云意也。故彼大本经梵本中。引众名句之下。一一皆置等言也。禅者得此十佛刹微尘数下皆各各安等言之意。而于此上首所摄之诸眷属众。存亦有无量众意。而于今所翻译枝末经。初列十九执金刚。而后于等言总摄此等之诸眷属众也。疏所云十佛至众会之数故者。此明十佛刹微尘数之决定数量无增减之所由也。十种智力者。如前所云十力智法门是也。十智力是所对也。十佛刹微尘数是能对也。若不约如此义显者。何可知此众会人数量多少耶云也。疏世界海至中广明者。智度论第五十云。复次三千大千世界名一世界。一时起一时灭。如是等十方如恒河沙等世界是一佛世界。如是一佛世界数如恒河沙等。世界是一佛世界海。如是佛世界海数如十方恒沙。世界是一佛世界种。如是世界种十方无量是名一佛世界。于一切世界中取如是分。是名一佛所度之分（云云）私云。此论第五十中。明世界海世界种义而阙世界性名也。寻余卷文一知之。若性者第二世界也。界即性义同故也。故此疏意论第二世界故。云世界性欤。然此疏所明一佛刹。是当彼论所明第二重之一佛世界义也。又是以一佛世界。更展转增多而即名曰一佛所度之分也。故花严经探玄记第三。释此智度论文云。若依终教如智论中。以三千大千世界为一数。数至恒沙为一世界性。数此性复至恒沙为一世界海。数此复至恒沙为一世界种。数此复至无量恒沙为一佛世界所化分齐（云云）若依此文者。第二重直名世界性也。但第五重亦可名云一佛刹义欤。彼大日经供养法颂云。千界为增数等者。盖当此等义欤。疏然此略至法界门也者。明此十佛刹微尘数持金刚者差别各异之所由也。此有二所由。一是法佛心王所有过恒沙功德差别相故。是约自证德。二依所化众生。机根万差不同故。能化本尊种类差别云也。然行者随修一一本尊法。皆悉即入真如法界大界曼荼罗云也。何以故如是诸本尊是皆大日尊智用差别故。若得此中一智时。即兼得一切种智。一切种智故到佛位也。上来列执金刚众了。疏次列菩萨至而为上首者下。列菩萨中分上下。而以普贤等四人。为上首云也。疏前明诸至别受名也者。是明持金刚人与菩萨差别义也。又执金刚眷属者。是以为依止示执持五如来之上大空智之义其眷属人名义成也。如十卷义释第五云。执金刚眷属用毕竟空智。摧灭人法颠倒。无复遗余（文）又菩萨者是至假观并中道观之者。名菩萨眷属也。故十卷义释五云。然大悲忿怒剂至中道（文）今此义意也。问执金刚是唯有惠无定及慈悲德耶。答有之也。然彼执金刚皆是备万行故。定无定慈耶。问若尔何云诸执金刚一向是如来智印。云亦菩萨义兼定惠。又兼慈悲耶。答彼执金刚众持金刚杵。是表是胜持智印意义。不谓无定悲欤。菩萨者。具云菩提萨埵或翻云道心众生故兼慈悲欤。或求觉义此岂不求定与悲耶。又此义可寻也。今私案云。执金刚者。是表等觉菩萨证金刚喻三摩地备摧破用。而将一向断佛地障故。具足无量智义也。约此义边云一向如来智印欤。但菩萨众者。此十地菩萨虽住等觉位。未得金刚喻定以前诸功德。是无胜不共德故云兼定惠兼慈悲欤。问若尔者。金刚心菩萨得定胜。何不叹定不共德耶。答今谓其定实依止胜。智之所依定故。且不叹定殊胜义而犹此叹智之德义也。若不尔者。此义何可通耶。此义且依心地观经等所说转识得智义。及涅槃经所说四依义中。不可依识可依智义故。作此说也又解。显露虽欲能依智德。返密欲叹所依定德。既赞末智尚有德。于本定岂可无胜德耶。而何故不欲赞其定德耶。又解于智品总摄诸余定等善品而示唯智义也。疏亦是毗卢舍那内证功德者。此明是十佛刹尘数菩萨同法佛之智用差别分位义也。疏如执金刚至微尘数者。例同上持金刚众数量义也。疏以加持故至知识身也者。是明说内证智德显外显现垂迹意也。加持者。是加被义。增加义。以本有性得故。而新修显德义也。如上释。疏又般若至名大眷属者。是引例成义也。若是智度论说欤。若是金刚般若论欤。可寻之。内证眷属者亲翼从如恒相从影不离形也。又内眷属义者。此亲族义。所以不知者。阿难等是释尊之亲族故。云内大眷属义者。此人即有大人义。而具足广大德故云大也。或此人亦所摄眷属众多故也。问持金刚众及菩萨众中。谁内眷属。谁大眷属。答俱皆虽具此义今依备增欤。可思之。疏今谓佛至名大眷属者。是同上例也。疏故大品云至波罗蜜也者。又引证成义也。疏普贤菩萨至以为名者从下。释四菩萨名之中是释初菩萨名也。义易知也。此约修得之作用及自相立此名也。亦约性得义立普贤名故。金刚顶经颂云。普贤法身遍一切能为三界自在主。无始无终无生灭。性相常住等虚空。一切众生所有心。坚固菩提名萨埵。乃至利有情事诸悉地。慈悲哀愍为加持（云云）此是通性得与修得其心也。疏慈氏菩萨至曰慈氏者。第二菩萨也。四无量心中慈无量心摄尽余三无量心一切善法故也。此菩萨为佛之补处灌顶大士。即继如来家业故。亦欲以自家业令继一切众生。而嫡嫡相承不断绝故也。依此与乐意愿立慈名云也。疏普贤是至次明之者。释普贤次列弥勒之次第所由也。此自行化他故。以自为所依本而成化他用云也。疏妙吉祥至具众德义者。释第三菩萨名也。妙者即智慧也。智慧是众德所依本也。依此义妙即吉祥也。依持业释者。吉祥是说法用也。若妙即是吉祥也。是持业释也。疏或云妙德至一切闻故者。此举异说而明以此菩萨列上慈氏次意也。此据作用作此次第也。疏除一切盖至除盖障者。释第四菩萨名也。是以性得本觉之过恒沙功德为本因。而依修得而除断惑障。方新显本有万德。而为此义云意也。疏如来诸有至妙音明之者。明文殊次列此菩萨意也。此上一切功德皆悉遂欲令归此解脱果海故云也。疏复次行人至障三昧也者。此明复次第二释也。此意云。所学般若之行是普贤之行愿及慈氏之大慈悲行是也。依此行愿菩提心。作利他事业者。是妙音说法用。妙音说法用若不依止定心者。何能如理说正法耶。云盲者具盖障人也。开敷眼人是除盖障者也。又此句文中。虽似阙慈氏之行。是理实所开能作之本意也。妙音说法是依慈心故也。疏此四菩萨至无上菩提者。明于此四菩萨功德即摄尽佛德而圆满具足云也。佛身四德者。如上所云四种德也。又以此四菩萨可配常乐我净四德。谓普贤是常德。性得菩提心无变易故。慈氏是与乐德。是自具乐故。以此乐转授他人也。文殊是我德。智慧是自在主宰义。故智慧名我德。可检涅槃经也。除盖障是净德。解脱惑染即清净义故也。疏是故到至尘沙众德者。明以此四菩萨为上首意。于是此四德欲含摄余一切功德故也。疏诸大菩萨者。具出梵文。已下文释菩萨义也。文广而易解。故不释之也。智论菩提名诸佛道者。是所求道也。萨埵名众生者。是能求人也。上来通序释毕。

建久八年八月十五日于金刚峰寺往生院书写之毕

执笔沙门惠海
大日经住心品疏私记第三
第0章 大日经住心品疏私记卷第四

　　　
　　　　　　
　　　　　　
　　　　　　

    疏次明群机至句法门也者下。举如是执金刚及大菩萨众同时所听闻法也。此即指经本文处而明其法体也。疏然此经至说法者。释传法菩萨之安佛日言之意也。意云。见此经十万偈梵本。十佛刹尘数执金刚众及大菩萨众。各随自所证法门各各说自证三密法门。其所说法无尽无数量无限故。其说法时分且无前后齐限云也。为欲显示此义故。置佛日言辞也。佛日者是法佛也。此法佛及诸执金刚并菩萨众是□离生住异灭四相而恒常不变凝然湛寂德故也。为显此佛之说法无始无终义故。传法菩萨置此佛日言云也。如超悟六波罗蜜经疏第一云。经云何乃令发如是愿为佛应身刹那迁变。化身佛者疾入涅槃。功德法身湛然常住。以是归依清净法身。解曰。言应身者。胜应身唯识论名他受用身。从佛平等性智显现应大菩萨名曰应身。此是有为无漏之身故。有刹那念念生灭故。言迁变化身佛者是劣应身。唯识论名变化身也。成所作智出现此身八相成道。为于地前菩萨二乘凡夫故现此身。缘尽息化故曰疾入。功德法身湛然常住者。本有功德修成功德总名功德法身。修成功德自受用身性同本有俱不生灭。是凝然常故曰湛然。真如法身并具四德常乐我净故曰常住。常是法身住是报身。名为常住。佛报身者四智菩提以之为体。此菩提智。金光明经名如如智。佛法身者名法如如故。法与报并是凝然。又不生名常不灭名住。亦名常住。以是归依清净法身者。总结愿求。由是湛然常住身故劝总求也（文）又同疏第三云。经曰。然我国土无有去来生灭之相。若无去来即圣智所行之处。若有去来。即是世间生灭之相。解曰。不眴世界。是彼普贤如来净土。是密严国实报净土离生灭相。佛身佛土正报依报皆是真常同无生灭。故曰我国无有去来生灭相也。若无去来即是圣智所行之处者。圣智如理理是真常智亦真常理同其智智有妙用。理是真如。智是真智。无二无别如乳投。乳更无异相故。曰圣智所行处也。所行是理。智证于理。名所行处。若有去来即是世间生灭相者。三界凡夫心有生灭境有生灭。二乘之人自共相观是生灭。现取生灭相。总名世间凡夫。众生不离分段名为世间。二乘之人未逸变易。亦名世间（文）以此等义意。即为其法佛所谈法相也。问何为以不瞬世界普贤如来所说法。为今大日如来所说法同耶。答彼六度经所云不瞬世界者。是当今此广大金刚法界宫也。于此法界宫中。能住佛菩萨等。悉眼目无瞬相故。法界宫亦名不瞬世界也。以何所以知尔者。大日经第一奥文云。尔时执金刚秘密主。于一切众会中。谛观大日世尊。目不暂瞬（乃至）此法界宫亦名密严土。亦名华藏界。亦名色究竟天。亦名法性土。亦名胎藏世界。亦名金刚界。亦名不瞬世界等也。于法界宫有众多异名。虽国土体一种是依义异立此名别异也。皆有证据文广故不能具引注也。又普贤如来者是为大日世尊异名也。故菩提心论云。然此五相具备方成本尊身也。其圆明则普贤身也。亦是普贤心也（乃至）但是指大日为普贤总通义也。问彼不眴世界名为自受用报佛土者。此佛土应无方分也。而何彼经云从此东方有世界名曰不眴（乃至）而是自受用佛土是似有方分矣。是则无周遍法界义也。而此为自受用佛土之不眴世界。何有东方耶。答约真言家明胎藏界金刚界各各曼荼罗法中八叶九尊之五佛四波罗蜜佛菩萨等皆示有方位义也。故约不眴世界普贤如来以是且为八叶中之东方。宝幢佛名阿□佛故。以是意不眴世界即为东方佛国无咎也。二教论云。瑜只经云。大菩提心普贤满月者注曰大圆镜智（乃至）即知。此普贤者东方阿□佛也。于此东方不眴世界。即能该摄余诸方世界。互无碍无障也。问于普贤有通别二义意耶。答通意者一切佛因佛果总皆名普贤也。普贤名则共通因果二位故也。分别立者东方阿□佛名普贤者。是以普贤金刚手菩萨为其自分四摄眷属故。以为其能摄佛。即别文名为普贤如来无咎也。是即有财释意也。问阿□者何义耶。答菩提心义云。此云不动（乃至）又大日经疏云。以大菩提心不动名不动佛（乃至）而不动佛亦名普贤如来义者。是约因行行证入方便具足五义。而此不动者形初发菩提心之分齐之佛位故。且以不动佛名为普贤如来也。问何故不动佛是云东方佛耶。答如大日经抄记云。四者约诸尊种子。第一字为菩提心。乃至第五字为方便。初阿字在东方。如梵音东方即在动首之义。以顺世间法诸方中东为上故。喻菩提心最是万行之初也（乃至）今云。以此义意可准知此义也。如三十七尊礼忏经云。金刚坚固自性身阿□佛（乃至）依如是等诚证文说者。东方不眴世界普贤如来名为自性受用身法佛。既有深所以敢无咎也。疏如世间时至代谢相推者。此明世间日与法佛之日不极相似义中。是先显世间日之不常住失也。俱舍论说。百二十刹那为怛刹那量。腊缚此六十。此三十须臾。此三十昼夜。三十昼夜月。十二月为年（乃至）时之极少名刹那。感士屈申譬顷许时分也。又法华统略云。时量短长有十二节。极短名刹那翻为一念。百二十念为一瞬。六十瞬为一息。三十息为一须臾三十须臾为一日夜。十五日夜为半月。两半月为一月等（乃至）疏以净眼至修短之异者。此明法界宫常住之一时相也。若以何由故定证知之。常住时者。得净眼人即得见此常住湛然时。故知。是不虚妄力（得净眼者是佛眼欤）疏然以佛至如来日也者。此佛日时虽常住恒时。而以佛神力不思议用。更又令行者有令念须臾用云也。此佛延促劫智之德也。此佛之加持日故也。故维摩经云。或有众生。乐久住世而可度者。菩萨即演七日以为一劫令彼众生谓之一劫。或有众生不乐久住而可度者。菩萨即促一劫以为七日。令彼众生谓之七日等（乃至）又法华涌出品云。娑婆世界三千大千国土地皆有震烈。而于其中有无量千万亿菩萨同时涌出（乃至）如是时间迳五十小劫（乃至）五十小劫佛神力故。令诸大众谓如半日（文）又如来神力品云。释迦牟尼佛及宝树下诸佛现神力时满百千岁。然后还摄舌相（乃至）是延促劫智神通力也。释迦住世八十年也。成道义古来明德所说不同也。或说十九出家二十五成道五十五年住世（乃至）或说二十九出家三十五成道住世四十五年（乃至）说法华经时节有二说。一者八个年间说法华毕（乃至）一者一年间说法华毕耳。故弥勒经游意云。如来大期八十。于第七十九年说大涅槃经。若尔者法华云四十余年者。此必是大经之前者。更退一年是七十八年上说法华（乃至）唯是义应知延促劫智自在神力也。何况法佛所为事耶。疏如是时中佛说何法者。下明所说之法体中此其问也。疏即是身语至云平等也者。是从下广释其三密平等相也。般若寺抄云。如来日加持故身口意三平等句法门也者。言离三际始终常住不变。大日如来加持故。说此教门言也。平等者摄如大海同一碱味言也（乃至）此义如即身成佛义云。六大无碍常瑜伽。四种曼荼名不离。三密加持速疾显。重重帝网名即身。法然具足萨般若。心数心王过刹尘。各具五智无际智。圆镜力故实觉智。释曰。此二颂八句以叹即身成佛四字。故略树两颂显无边德。颂文分二。初一颂叹即身二字。次一颂叹成佛两字。初中又四。初一句体。二相。三用。四无碍。后颂中有四。初举法佛成佛。次表无数。三显轮圆。后出所由。谓六大者五大及识大。大日经云。摄持四界安住心王等同虚空。成就广大见非见果。出生一切声闻辟支佛诸菩萨位。此文显现何义。谓表六大能生一切。何以得知。谓心王者识大。摄持四界者四大。等虚空者空大。此六大能生见非见者。欲界色界无色界。下如文。是所生法。如是经文皆以六大为能生以四法身三世间为所生。此所生法上达法身下及六道。虽粗细有隔大小有差犹不出六大。故佛说六大为法界体性。诸显教中以四大等为非情密教则说此为如来三摩耶身。四大等不离心大。心色虽异其性即同。色即心心即色无障无碍。智即境境即智智即理理即智。无碍自在。虽有能所二生都绝能所法尔道理有何造作。能所等名皆是密号（乃至）又云。六大无碍常瑜伽者。解云。无碍者涉入自在义。常者不动不坏等义。瑜伽者翻云相应。相应涉入即是即身成佛。四种曼荼各不离者。大日经说。一切如来有三种秘密身谓字印形像。字者法曼荼罗。印谓种种标帜即三昧耶曼荼罗。形者相好具足身即大曼荼罗。此三种身各具威仪事业。是名羯磨曼荼罗。是名四种曼荼罗。如是四种曼荼四智印。其数无量一一量同虚空。彼不离此此不离彼。犹如空光无碍不逆。故云四种曼荼各不离。不离即是即义。三密加持速疾显者。一身密二语密三心密。法佛三密甚深微细等觉十地不能见闻。故曰密。一一尊等具刹尘三密。互相加入彼此摄持。众生三密亦复如是。故名三密加持。若有真言行者观察此义。手作印契口诵真言心住三摩地。三密相应加持故早得大悉地。重重帝网名即身者。是则举譬喻以明诸尊刹尘三密圆融无碍。帝网者因陀罗珠网也。谓身者我身佛身众生身是名身。又有四种身。言自性受用变化等流是名四身。如是等身纵横重重如镜中影像灯光涉入。彼身即此身。此身即是彼身。佛身即众生身。众生身即是佛身。不同而同不异而异。佛法僧三身语意。三心佛及众生三。如是三法平等平等一也。一而无量无量而一终不杂乱。故曰重重帝网名即身。法然具足萨般若者。大日经云。我一切本初。号名世所依。说法无等比本寂无有上。谓我者大日尊自称。一切者举无数。本初者本来法然获得如是大自在一切法之本初。如来法身众生本性同得此本来寂静之理。然众生不觉不知。故佛说此理趣觉悟众生。法然者。显诸法自然如是。具足者成就义无阙少义。萨般若者梵语也。翻云一切智智。一切智智者。决断简择义。一切佛各具五智三十七智。乃至刹尘智。次两句即表此义。若明决断德。则以智得名。显集起则以心为称。显轨持则法门得称。一一名号皆不离人。如是人数过刹尘。故名一切智智。心王者法界体性智等。心数者多一识。各具五智者。明一一心王心数各各有之。无际者高广无数之义。圆镜力故实觉智者。此即出所由。一切诸佛因何得觉智名。谓如一切色像悉现高台明镜之中如来心镜亦复如是。圆明心镜高悬法界顶。寂照一切不倒不谬。如是圆镜何佛不有。故曰圆镜力故实觉智（乃至）私云。此疏三平等义。以此即身成佛义意可知之也。疏言如是种种三业皆至第一实际妙极之境者。此佛三密则至本不生际法然常住三密性云也。此如彼即身成佛义云。法佛三密甚深微细等觉十地不能见闻故曰密。一一尊等具刹尘三密。互相加入彼此摄持等云也。又疏云。身等于语语等于心等者。身语者是色摄也。心者是识也。是明色与心即融无碍义也。如彼即身成佛义云。四大等不离心大心色虽异其性即同。色即心心即色无障无碍。智即境境即智（乃至）即理理即智无碍自在云也。疏犹如大海遍一切处同一碱味故云平等者。此喻有周遍一味义。则合法身平等义也。谓周遍义如即身义云。以明诸尊刹尘三密圆融无碍。又云。大空位者。法身同大虚空。而无碍。今众像而常恒（乃至）秘藏记云。诸佛遍法界等云。即此意也。同一碱味者。此法身三业不变常住实际解脱甘露味云也。即是解脱已离生死之苦味也。诸佛法身三业皆俱如是甘味义也。疏句者梵云至同一名耳者。碍梵语唐语相对正翻名成立也。意云。句者义正是约梵语当足义。是有迹用故。依其所具之用。而足即转立句名也。句者谓称迹义也。迹之所依处正是正足也。能依物是迹也。若约实言之者应云足。但足是于迹之本故。本即借末名而立此句名也。足之迹义有故。今迹义是当句意也。是进行者。是足义住处义是迹义也。唯识义记云。句者何义。答梵云钵陀此云迹顺古云句。梵云幡陀。此云足也。迹者譬如寻象迹得象体。依句知差别义言也。句者彰义也。句云足者。皆旧人谬。中边疏下卷云。梵云钵陀此翻为迹。梵云幡陀。此翻为句。以声相近译者误言。旧论云。金刚足非也。亦云。又云番陀者此云足非（乃至）今私云。依此意者。足与迹。虽义异句义相当迹义云也。疏今就此宗至故名为句者。此明以三平等教之文字言辞。名为句义。谓如寻象迹遂得象体。依寻知此言教义。遂到本有法身地故也。疏即以平等至为所入门者。谓成上句义也。如寻迹得本体。谓以行者之修得之三平等门而为因。以法佛三平等加被及三平等教迹而为缘。以显本有性德三平等。而为所趣果为所入境云也。门者所游入处也。疏谓以身平等至受用身者。明以前行者修行三平等因方便而得见本有能加持之法佛自受用身云也。此中逮见加持受用身者。是行者已成佛果后而如实证见本觉自心理义也。是等觉菩萨不能证见法佛。自身是尚疏见。法佛犹如隔罗谷见外月云也。因此义故。涅槃经第八云。乃至十住犹未能见所有佛性。如来既说即便少见。又云。如是菩萨位阶十地。尚不了了知见佛性。何况声闻缘觉之人。能得见邪。又云。譬如仰观虚空鹅雁。为是虚空为是鹅雁。谛观不已仿□见之。十住菩萨于如来性知见少分。亦复如是（乃至）又此逮见加持受用身者。若如此疏下文云。于此生中。逮见无尽庄严加持境界非但前而巳。若欲趣佛地。即同大日如来亦可致也（乃至）若依此义。彼前文是非谓必成佛已正逮见加持身。但依自所得三昧力故。见所加持身之他受用身等云也。疏如是加持至平等智力者。此明大日能加持自受用法身等与行者及一切众生本觉法身无二无别义即不二义也。又此加持身设虽他受用身亦是大日尊内证智德差别用之外现用故。即大日尊遍一切身云也。此大日尊智用差别外现无量佛身。即是在行者及一切众生第九识之处云也。然众生不觉知之云也。疏是故住至平等法门者。此遣妄执之辞也。未断惑之行者若坚执如是法佛身常住真实义者。则可堕法执也。未觉了依地如幻即空义时。犹未遣法执。未遣法执遂不能成佛故也。复次是本有法也。更今始不可求也。此义如秘藏记云。又观我我今观斯心所得净菩提心。已离造作法。本来宛然而有之。本因是我物。今更非求而可得者。夫见前境追求心发既知本来有我物也。于兹追求心息。故曰无愿虽然不可无愿无记故。无念而念无行而行（乃至）此义亦尔也以不行而行等者。此约行者迷执之辞也。此不行等者。约因位也。不到等者约果位也。此二实无差别中有差别义。约无差别义是名平等之道云也。而实无能入者等者。是约凡夫迷执之辞也。又此本有理中无能趣入人。亦是无所趣入处。是则平等义也。疏平等法门则此经之大意者。总结所说法而成经本意也。疏时彼菩萨至深入语义者。下牒经文而释成其意也。此有三种因缘。显现三业无尽藏也。谓一者能加持法佛依本誓悲愿。二者依所加持之持金刚众普贤等。感发助成心。三者依实行机之得益因缘故。法佛显现此无尽庄严藏云也。此中如来加持者。是法佛能加被义也。或又展转增多义。又本有新显义。皆加持意也。奋迅示现身无尽庄严藏者。是三业俱皆有无尽庄严藏义之中。此且举身业之无尽义也。此中奋迅示现身等者。是法佛之所显现他受用法身普贤金刚手等菩萨也。或亦有本有法尔心数眷属无数界会圣众也。有情类业寿种除者。是举实行者机灭德益也。业者是分段生死一切发业润业等是也。诸俱生及分别烦恼染品皆摄在此缘中也。寿者。三界果报是也。信行之涅槃经音义云。寿亦命也。寿取一期之名。命取人之生分俱异名耳。说文云。寿久谓生已久远气终尽也（乃至）种者。是种子也。是即阿梨耶识所持之业种子。及名言种子也。是十二支中无明行种子。即是业种也。识名色六处触受之种子。即寿之种也。是即名言种子也。如是种子法以能对治力故。渐渐断灭故云除也。此是于顺世八心渐渐对治也。疏复有牙种生起者。即是违世八心初起也。是法佛沙罗树王之牙种子生长云也。文有情类业寿种除复有牙种生起者。是文有深秘释也。护摩述记上卷云。问依览字火坛修法有何义耶。答有焚烧降伏义。问其意如何。答火主焚烧是出降伏法。譬如火界烧一切薪无有厌足。览字智火烧一切无智薪无有厌足。即降出世之魔军伏世间之怨敌。烧彼寿命令不复生。问烧彼寿令不复生者意如何。答义释云。今且有妙方便大惠之火。而焚彼业烦恼身。便不复生也。一切众生皆以业烦恼蕴积续而得生长轮回无绝。故名为寿今。即焚之令尽无余也。业烦恼为薪。方便智为火。此因缘而得无余。此薪既尽能治亦遣也。即以字烧字者即是而已。问以字烧字者意如何。答以阿字为众生身。便以阿字遍作其身也。次此惠火之字焚彼菩提之性真金之□令垢秽无余故。以啰字而阿字也。问然既焚竟岂异二乘断灭灰烬而不复生耶。答不尔。义释云。诸垢之薪已尽。更有妙生。所谓净菩提心真实生也。此生即是清净之性如来种子也。问所以何方便。令此灰烬复烧尽同于灰。彼等便更生耶。答以字烧字方便力也。义释云。想阿字同方坛。弟子在中而以啰字烧之。烧故同为一体也。身同阿字而自烧。一切烦恼罪除。乃至身亦除体同金转也生妙牙也（乃至）问以此览字烧尽分段身而受四生之行者依身者。分段变易二身中何身耶。答是准大疏意。是可云相当变易身也。故疏第十六云。行者既得如是遍净无垢身寿命还活悉皆无垢也。意生之身。复为欲令坚固如是意生之身故（文）私云。此意生身者。是当变易身义也。自在加持者。能应义。谓佛之能加被护念义也。感勤大众者。所被机之能感于佛日也。是法身主伴互为眷属义也。悉现普门境界等者。从二法和合中而明示现无尽庄严藏境界义也。疏因彼疑问而演说之者。佛自现无尽庄严藏内证眷属菩萨。而返令疑问于佛云也。若不佛身之能者。谁人可敢请问此内证不思议事耶。故佛自现差别智身。而返问法身境界而。为显示甚深境界令当会闻者及未来敢众成深信恭敬乐欲心故。寄金刚手问而说此经云也。复若无请问者。于难遇法徒不可辄施设故也。疏如法华至广说之者举例也。如天台宗等者。于法华经判二门序分。谓迹门序分是初序品见也。于此中具六瑞希有相。仍弥勒疑问于文殊是佛欲说何法也。本门序分者。从地诵出品是也。大会见从地诵现千世界微尘数菩萨众故。而弥勒疑问佛于何时何佛何处教化如是若干菩萨也。此大日经亦复如是。见法佛示现三业无尽境界。则金刚手等下。将欲请问于法佛。法佛欲令说一切智智境界故。而疑虑其因果相何等相也。此皆惊瑞相而比知所说法之深广义也云也。疏复次普贤至神通力也者。是明上首普贤等将欲疑问本意也。是非自不知问。不轻触问。不试验问。唯为利益有缘众生故。致此请问云也。此中十佛刹尘数诸菩萨。是皆以大日尊之一平等智之中差别智印分位。即名金刚手乃至普贤故。岂不知此境界云也。此诸差别智法身菩萨等。令诸真言机菩萨证入真如法界轮圆界会故。示现如是无尽庄严藏神通事云也。疏如师子王至后发声者。是释奋迅之所因义也。奋威之所因义奋威猛勇健力。如力士励力须臾顷成辨大力事也。此师子奋迅义如涅槃经第二十七师子吼品明。疏如来亦尔至庄严藏者。是合也。意云。法光奋威神力以此为因而后吼说法音云也。疏所谓庄严也者。下释无尽庄严义也。意云。法佛之三业一一业遍满法界互无障碍云也（法界者地狱等十法界也。亦真如法界也。通融此真俗二境无碍无别故也）谓十佛刹尘数各各三业。一一业互相摄入涉融无相障义。犹如帝网无碍互相涉通显现云也。又身即语语即身身即意意即语身口即意意即语。如是无二无别。如是三业即体真如法界凝然湛寂体云也。此则庄严义。如是无生无灭三业遍满法界无前后始终边际。亦无数量齐限云也。是无尽义也。疏如来秘密至然后还归者下明引无尽义证也。有二。初约眼见闻声之境明无尽。亦明身语业无尽义例。后约觉知境明无尽义。亦明意无尽不思议义例也。此即其初证也。问周极十方者。若有方角之齐限欤。答不尔。是约除盖障菩萨及目连神力有限量故。尽其神力所不及即曰周极十方也。疏见除疑天至住此三昧者。是后约觉知境而明无尽义也。疏又尽心力观之等者。明心缘境无尽义也。聚集无量天鼓等者。明所觉知境无尽义疏即是无边际义也者。释成其意也。已上证故也。疏如是毗卢至无空隙处者是合比也。已上是无尽义释毕。疏又如国王至庄严藏也者下释藏义。谓开显自证无量功德珍宝。而令受用自他一切众生无乏少穷尽故名曰庄严藏也。此纳法宝处而开用名曰库藏是也。庄严之藏也。主目则法佛是也亦庄严即藏也。是持业释也。疏复次此诸至所能及者下遣坚执意也。执意云。若行者依见自所得三昧所显现无边海会普门尘众。若执谓实有境。则成法执也。故此中可作本不生观也。谓我所修功德力与如来能加持力和合而能所见所现普门海会曼荼罗众也。若舍佛能加被时。则所现普门身都成不生云也。故秘藏记云。约法者。以观心为因。以三密为缘。所现普门海会即所生法。以由缘生法拟三谛。所现前普门海会有以四不生推求。斯有了不可得是即空。本有三密即中（乃至）则此义意也。疏如行者至了了无障者。是明行者自善根力。与佛加持力故。得见因缘所成影像曼荼罗庄严云也。此般舟三昧者。准此疏第十一具文云。如是观之时以不外缘安住不动不分别一切法想而不生妄相。尔时与观佛三昧等相应（乃至）是此般舟三昧义欤。摩诃止观第二云。般舟翻为佛立。佛立三义。一佛威力。二三昧力。三行者本功德力。能于定中见十方现在其前立。如明眼人清夜观星。见十方佛亦如是多故名佛立三昧（乃至）疏然此境界至被故生耶者。是责问此行者所缘曼荼罗境界是若行者为因独生耶。若为佛缘独生耶。疏若由心即至外道论议者从下。约四不生句为明行者所见之缘生境界毕竟非有义故。假破外执之四实生义也。即且四不生义中是第一因不生句及第二缘不生句也。四不生义。准此疏下第二说。其文云。然我心亦毕竟净。佛心亦毕竟净。若望我心为自即佛心为他。今此境界为从自性耶。他生耶。共生。无因耶（乃至）文云即从自性生者。是外道四计自性义也。故密严经中卷云。胎藏之身虚伪不实。非自性生（乃至）此义如疏下第二卷四明外道四计阿赖耶之生诸法义也。亦文中云。即是从地生者。是又外道所计自在天时方四大等生诸法云义也。意云。若言佛法中若自生他生义决定有者。犹如外道所计自生他生义失也。疏以自他无故。和合亦无者。是责第三共有生句咎。而亦成此境界之不生义也。谓和合法。是以自他聚集义为体。然自他既无何得和合义成耶。疏文复非无因缘而得成就者。是责破第四无因缘自然生句之咎。而成此因缘生境界而不无因自然生义也。疏何以故内至不现前故者。是遮无因自然义而成因缘相待假成境界义也。疏当知如是至不出于如者。是依上四不生道理而结成此行者四缘境界即体本不生真如理义也。
    疏故经云。毗卢至道句法者。是举证成义也。此所引经文有二意。一者明因缘所生庄严藏假有即实意也。所谓经云非从毗卢遮那佛身生（乃至）边际不可得者即是也。二者兼以法尔常住三密义而合此文意也。法然本有无尽庄严藏义是此法佛自内证境界也。所谓经云而毗卢遮那乃至真言道句法者即是此义。如秘藏记云。以我能观心观本有三身又云。本有三密即曼荼罗本初不生理即体（乃至）疏此转释至不灭之身也者。此释后法然本有庄严藏义也。是无尽海会十佛刹尘数圣众是大日尊之差别智身分位故也。常住不灭而简异前所明随行者三昧所现因缘成庄严藏。生住异灭无常迁流义云也。疏虽常无至令至佛道者。明此法尔存实身远为利他因缘而说真言法教义也。是法佛竖利生意也。即返前所云行者之依三昧所见普门海会身。是依法佛加被即此义也。疏经又现至又广前相者牒经文其意也。意云。是释前所云法尔常住他受法身常住三世不变说法相云也。问先所言无尽庄严藏。与此所言现金刚普贤莲华手菩萨等。其差别如何。答此有二意。一者此疏意。二者二教论意也。问其义如何。答先二教论云。又现执金刚普贤莲华手等像貌。普于十方宣说真言道清净句法（此明等流身说法。言等者举金刚莲花手。兼等外金刚部诸尊。此经四种法身亦具竖横二义。文势可知也云云）初义是此疏意也。意云。前所云无尽庄严藏是心王大日尊处所。具足尘数功德法门智用差别义。后所云现执金刚普贤莲华手者。是心数之处所具足恒沙功德。智用差别法门也。以何知尔者。即身成佛义云。法然具足萨般若。心数心王过刹尘。各具五智无际智。圆镜力故实觉智（乃至）即是义意耳。问云。有情类业寿种除。复有牙种生记（乃至）经文既上牒毕。亦此下文重牒之文有何所由耶。答上文牒之意。是明心王大日尊说法化他胜。答此下文牒之意。是明心数诸尊说法化他胜益犹如大日尊之胜用故。重再牒之欤。疏言非但示至称首也者。此明如心王大日尊诸根相好法性依身及福智解脱功德说法利他德。一一皆遍满十方法界而无障碍涉通摄融义。心数诸尊一一功德亦复如是。无差别无增减云也。所以举此三上首者。是欲摄余一切若等同者。若劣众意耳。疏执金刚至持言之者。此释举此上三圣意也。谓佛法大纲无过大般涅槃物也。大般涅槃者三德一体也。所谓法身般若解脱三德也。此三点摄尽一切功德海也。故举此三德。摄余一切法也。执金刚是无漏智之断惑之胜用也。普贤是法身真如义。谓法佛八万四千相好海。及无量无尽诸根相好。乃至无漏五蕴法。皆无生无灭凝然常住实际真如界是也。莲华三昧自性不染是解脱德。是远离烦恼碍智碍分段变易二种生死染界。而清净性故名曰解脱德也。金刚智断惑用。是有净除怨敌功名降伏。观显真如法身而灭尽一切有漏法。而遂归本源不生真理故云寂灾方便也。观诸法本性不染性而始觉万德现生故云增益方便也。疏所云等者至可知也者。此释等言所表也。是等取余诸圣众也。谓此大悲胎藏三重曼荼罗圣众即此义也。
    疏如是等至秘密加持者。是明此庄严藏横竖二义不同所由也。此即平等中差别。差别中平等自在无碍圆融涉通义也。若约竖义第四重曼荼罗从浅至深行因至果义也。有浅深差别不同相也。从深至浅。是从本垂迹义也。是复有浅深不同相。若约横义四重曼荼罗皆悉一昧相解脱实际常住不变理云也。佛智之觉此理即现自受法乐兼说法利生之用故则名曰秘密加持也。疏各能开示至清净知见者。明自下法佛所现十佛刹尘大会说法相也。疏若离如是至句义耶者。其明所说法离执染相真实清净义也。若与贪爱及五见相应而执曼荼罗境界实有法。是为不净见义也。若有贪爱执见。除去而可见本有曼荼罗境界也。是与清净知见相应云也。以宣说此清净句门为为此大众所说相云也。如宝钥云。顿越三妄入心真。褰雾见光无尽宝。显药拂尘真言开库秘宝忽陈万德即证（乃至）此即是深意也。疏次又释言至神通乘也者。第二明复次释也。此顿觉真言乘如法修行一生顷速到法佛果故。所以此三密教名为清净句也（乃至）真言行者如说修学顿灭尽有漏不净缘业生。真证入清净三平等法佛常住果地云也。又义。是显教中所说极无自性等种因海佛。尚是具惑不极净佛云也。故此经下文云。如是初心佛说成佛因故。虽业烦恼解脱于业烦恼具依（乃至）疏如余乘至加持境界者下。对辨显教密教胜劣差别而欲显密教之究竟清净义。其于显教修行者多劫间辄不能灭缘业生染故不名究竟清净句也。此如金刚顶五秘密经说。若于显教修行者。久经三大无敷却然后证成无上菩提。于其中间十进九退或证七地。以所集福德智惠回向声闻缘觉道果仍不能证无上菩提。若依毗卢舍那佛自受用身所说内证自觉圣智法及大普贤金刚萨埵他受用身智即于现生遇逢曼荼罗阿阇梨得入曼荼罗为具足羯磨。以普贤三摩地引入金刚萨埵入其身中由加持威德力故于须臾顷当证无量三昧耶无量陀罗尼门。以不思议法能变易弟子俱生我执种子。应时集得身中一大阿僧祇劫所集福德智惠。则为生在佛家。才见曼荼罗则种金刚界种子。具受灌顶受职金刚名号。从此已后受得广大甚深不思议法起越二乘十地（乃至）问何故云或证七地以所集福德智惠回向声闻缘觉道果而不言或证八地等耶。答七地者是三乘共十地中第七声闻地是也。退大乘菩提者。是退十信行而堕二乘菩提时或先堕声闻乘中。后或有移缘觉乘果人也。是人即先证声闻乘预流果后出无佛世独觉果也。是部行类也。退大乘人无直成麟角独觉人也。彼成麟喻独觉人。必异生时于外道法中必伏无所有处已下九品修惑后若入佛法中若入见道时。一座断尽三界九地修惑一度证独觉果也。退大人成缘觉非如是但成部行类也。或亦可有菩萨直堕缘觉地者但部行耳。问于其中间十进九退者何。答是辨暂退大而亦舍小遂证大者之进退相也。或证七地等者。辨永退大沈堕小者相也。长退大虽取小果亦久久而遂入大成佛果也。疏于此生中逮见无尽庄严加持境界者。此辨因位中观行熟所见境。谓由自心三昧所现。与佛加被故。因缘和合以见自心之影像。所现曼荼罗界会也。疏现前至亦致也者。是明依此三密行力至究竟果海地也。是清净句义意也。
    疏复次行者至此生满足者。明第三复次释也。于阿字有法然随缘二义中。是此明修学法然义者功能也。随缘义通显教修行故也。此入字门之三密修行未致果海以前。无间任运数数胜进增修。而至究竟果位圆满海故。无复可修增义云也。犹如月至第十五日无更亦所增胜义也。疏此中次第至足十地者。明一生项无间增修此生内菩萨十地满足义。是皆依真言门三密行业殊胜力故。有此功能也。问疏第六末云。又如上所说一生补处及八地三昧是约教道法门作如此说耳（乃至）若依此意。真言门菩萨无实成十地功德证道义耶。答彼文意云。于真言门借说修行。显教菩萨一生补处及第八地三昧道之所修之相。是为教道义云也。然其所由者。彼一生补处菩萨是渐次为成就如来金刚事业入重玄门千劫顷学佛威仪也。又第八地菩萨能恒住无想观。上不见诸佛可求下不见众生可度。谓是住大涅槃于万行休息。尔时十方佛以此三昧道发起其心得度菩提心难地。是故别说也。然真言门顿悟菩萨。一生间速疾运运到佛果。何能别渐渐修第十地重玄门威仪事业。及于第八地滞留无相观万行止息已生证涅槃想耶。故于此真言门。说彼二种三昧道义。是为教道门法。非真言门证道义云也。实是他教之义不踏此宗实义云也。虽然真言门菩萨。一生间实证十地功德云也。于真言门菩萨非谓无证道功德。但无别渐渐修学万行休息义云也。此中说此义。是教道法门云也。疏唯以一行一道而成正觉者。是明于此三密门从凡夫地到佛果始终相也。菩提心论云。从凡入佛位者。即此三摩地者者即此义也。疏若于异至宝乘也者。此显教若粗显三密义。应知。是则密陈真言义也。又解。诸显教不明三平等义。皆名密意说。隐密法佛内证境故。然此显教亦是不离真言乘云也。法花中如开会三乘行名为一乘也。疏缘业生者至备受诸苦者。欲明清净义故先显所治染污法也。此中缘者。诸烦恼障所知障也。业者分段变易有漏诸惑业及无漏有分别业也。生者诸分段变易二种果是也。是皆染污法也无漏之所治障也。疏今修平等至大菩提心者。正明能治清净法也。一切蕴阿赖耶等者明所治法。谓有漏五蕴所摄生灭藏识之所摄持一切有漏业种子名言种子皆悉灭除云也。得至虚空无垢菩提心者。若是真言门中初欢喜地所证菩提心欤。正断惑之所显故也。
    疏一切如来至菩提树王者。此无垢大菩提心是从大悲胎藏曼荼罗王法佛之方便善巧三密加持门中。被养育摄持而始生法性牙□乃至开敷菩提树王位云也。上来诸句多所明十地功德。又佛果德可摄此中也。意云。一切如来平等种子者。一切众生本有菩提心佛性是也。此佛性是大悲曼荼罗所被养育而生长佛性牙茎云也。本有佛性是因也。四种曼荼罗是缘也。开敷觉树是果也。又解。一切如来平等种子者。是观胜义空之无相菩提心是也。此极无自性心等也。又解。一切如来平等种子者标也。从大悲藏中者。是释此所从来也。大悲藏者是如来藏也。是佛性也。总意云。一切如来平等种子者。即建立如来藏之上义也。一切众生心藏中本觉性。是当得佛果功能名平等种子也。生法性牙者。是明修得佛性之最初相也。
    疏然以四不至大空生也者。此破法执也。四不生义如上记也。此十地功德未究竟故。犹带如幻义故。可遣实执也未泯法性理故。不可留存也。且于佛果常住理。然初修业人不可坚执增法执故。犹以四不生句。夺可作如幻等十缘生句观也。
    疏复次如来所现至神通瑞相也者。是明以十佛刹尘数海会圣众所现瑞相不思议妙用。而表此大日经王所诠义理甚深微妙义也。疏如文殊师利至说法华经者。引例将欲成所说义也。疏当知金刚至成佛之教者。正示依止所现瑞相而比知将所可说法佛之境界之五种三昧门各各开心莲入中胎大日尊之三密法教云也。疏故下文至此而生也者。依此瑞相现金刚手发生云何如来得一切智智。乃至以何为因云何为根。云何为究竟之请问云也。已上此别序了。

建久八年八月二十二日。于高野山往生院书写了。
执毫祯惀之□□

第0章 大日经住心品疏私记卷第四

大日经住心品疏私记第五

　　
　　　　　
　　　　　
　　　　　

    上来序分已释毕也。自下正消释经正宗分也。疏尔时执至云何究竟者者。是牒金刚手菩萨略举三种请问之经文也。是即总问法佛之成菩提因缘果报义也。疏如来自证至不可示者。是先明法佛内证法然三密境界甚深不思议义。而为显示此义故且表外迹大也。疏前云奋迅至喻其宗本者。是释上所牒经三句问之来由也。谓成此三问有其所由。谓金刚手等见法佛所示现十佛刹尘数大众会之外现瑞相微妙境界故。感之欲知此瑞相之所表示法佛之所成就内证内行证入方便究竟大义故。今当此时敢致此请问耳。夫惊动瑞相故致请问也。比知此法佛所现十佛刹尘数三业无尽庄严藏功德皆是表示法佛内证一切智智法门具足圆满义故。因之则问其法佛内证一切智智之成就因缘及究竟果满相也。疏如观象迹至威势必大者。是明此所现瑞相有深义能表示之同喻也。从此下喻有二。一者象喻。二者龙喻也。是现见其象龙之所作用广大相。而可比知其所隐龙象体性广大义云也。诸禽兽迹中以象迹为殊胜云也。此义有经。槃经第三云。如诸迹中象迹为胜（云云）又难陀拔难陀龙王于南阎浮提降甘露云文有涅槃经中。可检正文也。文又如迅雷澍雨等者。是明彼大龙之作用其威势广大义也。迅雷者合能说佛。澍雨者合说法用。鸟兽震死者合说法之断惑降魔用。百川奔涌者合百亿契经义盛宣正理。怀山衰陵者合百亿契经正理之方能沉没邪见高山及过胜邪论仑峰峻也。疏今诸大众至当复云何者从下合喻也。是辨真暗果德也。此微尘数量之心数大众并见心王法佛无尽三业化仪周遍法界众生而普利益诸众生界化用无边际妙境界。而须虽可比知法佛内证三密境界广大无穷尽甚深妙体因之。然何辄尔以是相得比知之耶云也。文如来智力者。是法佛所证十种智力也。是一切种智也。文于一念普鉴群机者。明前十力智随从所化机根而施化用之普遍速疾能也。文本末因缘究竟无碍者。是明见所化机之三乘五乘等种姓遂归一揆无差别理也。以一切众生悉有佛性理为因故。以悉皆当得阿耨菩提义也。一乘是本。三乘等是末义。以末三乘终归本一乘故云究竟无碍也。约三乘等化他用边云照俗权。约一乘及自证智体边云契实之境界也。是权智之外迹所表尚以有广大微妙德相也。何况内证真实境界乎。何以此外迹表示相而可比知彼内所证实智甚深广大无尽相耶。实不可测知其本地功德性。然于如是甚深境界我等何可逮得知此义耶。疏若法不然至我已尽睹者。于此所表示内证境界非有如是胜妙难思议义。而当可有粗劣表示外迹相者。我等当可比知此所表内证德义耶云也。然但无粗劣表示相唯有胜妙广大甚深标示相。云何以此可得比知彼内证境界耶云。上文以能表相之广大义显示能表外迹深远不可量义也。疏然不知是法何从得之者。重陈暗于因行也。意云。今虽见法佛所现无尽庄严藏外迹相。是广大微妙之相而不可测其所表示本地内证功德。及亦何得知此内证广大功德之所从来因缘义耶云也。当虽欲睹见此法佛得果德之因相。然方不可知修何等因而得此果报云也。坏此疑惑心而欲闻金口所说决疑答故也（已上释生疑。问之所由也）问此十佛刹尘数大众是大日尊之智用差别之外迹也。然可不能知此心王自所证境界云耶。答是为引摄实行菩萨不能知此事故。假且表不知相也。或亦是且为令显有心王心数胜劣差别义云也。实非谓金刚手不知也。疏故执金刚至一切智智也者。从此下金刚手结前疑问之所由。而为因正发生请问欲显宗旨也。如来等者是指所问人也。得此一切智智者。将欲寻得佛自内所证究竟菩提果德之所从来因缘也。是即总问自行德也。疏梵本云至说义者寻梵语多含义而总成种种释也。疏如诸佛乘至名如来者下。此别释如来义也。如者有二义。一比例义。谓如诸佛之所行是也。二不虚不妄义。谓契当正理义。此如实义是也。来者新成现显义也。意云。本觉性是如也。私觉果是来也。亦如者此真如理也。来者是正智也。谓依如理而正智成故也。疏一切诸佛至如实说者者。是释知解义说义意也。疏一切诸佛至名如去者。释第四如去义也。解脱一切生死海之有为有漏业烦恼果报。而成就佛地之法身般若解脱三德故名涅槃也。涅槃者此翻圆寂也圆满三点四德而寂灭惑业苦果义也。是三世诸佛究竟果之大安乐城^7□也。故远离二种生死苦处到此涅槃乐处故佛云如去也。故涅槃经第三迦叶菩萨问涅槃义云。一切诸法中悉有安乐性唯愿大仙尊为我分别说（云云）佛经师子吼品中说佛性涅槃安乐义即此意也。疏释论具含至顺古题也者。谓引四义证文而明之。中今但用如去号之意也。问何故阿阇梨好存如去义耶。答如去义是所可厌所可乐义胜故最足存之也。谓苦患是世人最所厌离乐受是众粗之所乐求故也。如来是约菩提得名。如去是约涅槃得名也。涅槃经中五种佛性中菩提是果性。涅槃是果果性也。故取胜果果义名如去也。疏梵本云至害义除义者为欲释本经之应供义故。先明之所由而寻梵本对辨。正翻谓有三。一杀贼。二不生。三应供也。疏释论谓至以为名者下。引证成佛之杀贼义也。所刹有二。一外天魔。二内诸烦恼等是也。以六度行而为此恶魔能治药云也。疏又阿名为至皮脱故者下。出第三应供义。以有前杀贼不生德者。而堪能应受世间供养云也。若无此德者不应受此供养也。杀贼不生如次是当间道断惑种解脱道舍习气义也。是如次尽智无生智之所为用也。疏梵本云至正遍智也者下。为欲明释本经正遍知义故。寻梵文而梵语唐语对辨翻出其义也。疏释论云至三佛陀者下。引证文成此义也。若依此文应供养以智德为所依因云也。以杀贼不生二德为应供之因缘义。是但约二乘罗汉为言也。故法花第二云。我等今者真阿罗汉天人魔梵普于其中应受供养（云云）今约佛更亦重以一切种智德为应供之因云也。梵本所云三藐三佛陀者。基法师法华疏云。三云正藐云等又三云正菩提云觉。又云正觉简外道邪觉等觉简二乘但了生空偏觉故。又正觉简菩提因觉未满果位非正觉故。此显菩提道即四智品。下一觉字贯通上四（云云）今私云。等言与遍言其义同也。是等者即周普义故也。又菩提与佛陀其义同也。菩提是觉义。佛陀是知义。其意甚同也。故古人多分翻云正遍知。新人多翻云正等正觉也。疏然此宗中至名佛也者。上来约他家释佛陀云知也。今约真言家意佛陀翻觉而释其觉义也。谓文由自然智慧遍觉一切法者。意云。以本觉般若为因而依新修熏习力故。始觉智返即显得性德本觉自然慧云也。是自行德也。是本有果。实今更依修习缘而开敷之义也。不新生意也。文如感开敷莲华无有点污者。是明佛果离染德也。此涅槃三德中解脱德也。文亦能开敷等者。约利他德故说开敷义也。疏梵云萨婆至一切智者。上来释所问人之具德名了。从下正释所宗旨之一切智之义也。之中先梵语唐语对辨翻出此名也。文萨婆若那即是一切智智者。宝师涅槃疏第一引佛性论说佛性五因中第三四因缘云。三生般若四生阇那。由般若故翻妄执想。由阇那俗智能显实智故（云云）私云。若依是义真俗二智合即梵亦云萨槃若那也。萨婆者一切也。例如萨婆多翻一切有部也。若那者智也。又解。萨是一切义。婆若那智慧义也。良贲新仁王经疏云。大品以若一字通名智慧。以般助若若名慧。以那助若若名智。般若云慧阇那云智。而亦慧处说智智处说慧（云云）疏释论云至名萨婆若者。引证成一切智义也。一切智者心境相对名也。一切者是所知境名也。智者能缘心之名也。一切智者依主释也。文名色等者是所知境也。所谓五蕴十二处十八界二谛等一切有为无为法是也。疏今谓一切至犹如金刚者。上来明他家一切智义也。他家一切智是横虽知一切种类境。竖未知法佛内证法然常住境界故。彼即非智之中智也。今此家一切智智是横竖无碍穷尽了知一切法法然随缘一切境界故云智之中智也。即身成佛义云。一切智智者决断简择义。一切佛各具五智三十七智乃至刹尘智。如是人数过刹尘故名一切智智。不同显家一智以对一切得此号（云云）疏如是自证至他人也者。此内证尔法因分人之四种言说九种识心量所不能及云也。故高野和尚云。如是绝离即是显教分域因位人等四种言语皆不能及。唯有自性法身以如义真实言能说是绝离境界。是名真言秘教。金刚顶经等是也（云云）释论第二有此义。其文云。是五中前四言说虚妄说故不能谈真。后一言说如实说故得谈真理。又云。如是十中初九种心不缘真理后一种心得缘真理而为境界（云云具文如上引注。亦具义如此释论私抄明）不同手中庵摩勒果可转授他人也者。此喻不同。意约因人之言说之不能诠法自相义云也。疏若可以言至方名佛耶者。为成世间言语假立而不能如实亲诠诸法自性义意故。立理释其义也。何况以世间语言岂诠如实法佛自内证境界耶云意也。故成唯识论云。诸法自相假智假诠俱非境故（云云）金刚般若经云。燃灯佛与我受记。汝于来世当得作佛号释迦牟尼（以定光者是燃灯佛也）彼燃灯佛随顺众生故。依四种所摄言说授释迦之记。犹不用如义言说欤。所以知尔者。如密严经云。此法最清净远离于言说。化佛诸菩萨经中未开演。诸圣现法乐见真无漏界自觉圣智境清净最无比（云云）疏又如目睹至明了耳者。重引喻成言说假立义也。此喻意云。于所诠实事此能诠名言犹不能说此法自相云也。若合法言之者。于法佛内证境界是升法身果位时及可证知也。如我等因位之假智假言是不能如实见知之故也。因此义故我金刚手手者云何不升佛果而辄如实得此一切智智而转为人可说之耶云也。疏问意云。至广渲分布者。是释金刚手问之意也。此问是虽似约佛已所得功德问一切智德。及问佛随应机说法德。而其意返影显金刚手于自当所可得一切智智功德。及自当所可得应机说法功德义而即问于佛也。疏随种种至一切智智者。是释随所被机根说所感法义不同差别也。方便道者随机功妙义也。则此方便功妙术而称众生机性说种种法。皆是即一切智智之差别分位云也。疏所为安立无量乘至住彼威仪者。择其所乘众多相也。是十佛刹微尘数之诸菩萨等所通达三密本法是即无量义也。文安立无量乘者。明心密义也。文示现无量身等者。明说一切智道之身语二密仪式相也。疏而此一切至解脱味者。明此义差别乘是遂归常住一相甘露法味也。疏此妙方便复云何而得也者。结遂归本性之方便请问意也。疏此中种种至世界耶者释趣义。此有三义。一者趣义。任业所引而所赴向故也。二行义。是诸众生之随造业所感往处故。三名道义。此亦随诸众生造业力所往之路故。也婆沙者此引小乘论说五趣义也。毗婆沙者此云广义也（可检毗昙论第一文也）摩诃衍人者引大乘宗说六趣义也。五趣六趣广略不同也。俱胝者有多义。一者十万。二者千万。三者万万（可检基师弥勒上生经疏也）疏性欲者至多闻等当广说者。出所宜之根性不同类也。文欲名信喜好乐者。是释性与欲中欲义。谓心好能乐欲爱求义也。于境有信好喜心数故起此乐欲心也。是欲是总。即通善恶性欲相。如孙陀罗等者。出性欲不同类此也。疏性名积习者是释串习所成性义也。凡总是心之多串习积集力故则数数成习性而性辄尔不变改义也。疏相从性生者。此相者欲乐心粗显相起。是从本性串习力生云也。疏欲随性作行者。是现起粗动欲染心者即随本性串习力生而发起身口二业行云也。疏或时从欲为性者。习性是依数数串习力故。于境起欲爱心亦更成习性云也。疏习欲成性者。是释上从欲为性义也。谓从欲为性云意。是依此现起习性更成习性欲义也。疏性名染心者。是串习于欲之习性心名为染心云也。疏染心为事者。是习欲心性即于余心心所令生染着。而作身口二业事云也。疏欲名随起者。是欲心随境界缘而现起云也。或亦依前时心串习欲性增长力故成更现行欲心也。疏种种方便至各略名者。释上所云能应方便义。方便有多义或进趣义。或善功义也。具义如下辨。今此中所云是善。功方便义。谓鉴所被性宜而垂法是功便义也。问般若与方便同异如何。答般若是智慧性也。直觉了一切境界义边也。方便是此般若之体上更有巧便功用也。此修行般若时而有自利利他巧妙意乐妙术之胜用义说名方便。又于佛果有巧妙方术名云方便意也。故离般若体更无别方便体云也。般若体上具方便即此胜用云也。疏今毗卢遮至种种乘者方便之合法也。本虽无差别平等一味常乐我净一佛乘体而依巧方便故差别而说十佛刹微尘数种种宝乘云也。依此义故法华云。我有如是七宝大车其数无量者即此意也。上来约显略义成问意也。疏复次此中至曼荼罗也者下。约深秘趣中明请问意也。疏于萨婆若至法界圆坛者。是明所问深秘曼荼罗相也。文于萨婆若平等心地者。是所图画曼荼罗法则之所依本质本法是也。故大日经下文云。彼能有知此内心之大我。随其自心位导师所住处。八叶意生。莲华极严农。圆满净月轮离垢犹净镜。真言救世者于彼常安住（云云）于此中所云于萨婆若平等心等者。即此文意同也。此疏七云。超越于三世无垢同虚空者。即是净无垢不思议心地也。以大方便于此地心上画作普门曼荼罗故。经次云住不思议心起作诸事业者是义也。是此法佛一切智智体常住一味法然自性境界即是法也。此本地常心也。是有诸众生心中菩提心者即是也。故菩提心论说云。一切有情于心质中有一分净性众行皆备。其体极微妙皎然明白。乃至轮回六趣亦不变易。又说佛地圆明果相。文云。证无上菩提获金刚坚固身也。然此五相具备方成本尊身也。其圆明即普贤身也。亦是普贤心也。凡人心合莲华。佛心如满月（云云）又云。若无势力广增益住法但观菩提心。佛说此中具万行满足净白纯净法也。此菩提心能包藏一切诸佛功德法故。若修证出现则为一切导师若归本则是密严国土（云云）又经云。如是之藏识是清净佛性。凡位恒杂染佛果常宝持。如是之藏识普现于世间其体无增减。光洁如真金（云云）此疏文中于字是所依境界义也。谓于如来藏佛性中恒沙功德为所依本质。而以若图画若造立如是佛界功德之形像义名曰悲胎藏曼荼罗王也。依此本法如说修行。则一生间速疾到法佛果云也。此曼荼罗是显现缘起从法佛慈悲心以显行者之自心之法佛功德。而为所宗趣体也。而新令显生法界诸众生之本有诸功德故。名云大悲胎藏也。是犹如母胎持所怀任之子羯蓝种子令不失坏而渐渐增长终产生云也。此曼荼罗略有四重。第一重是中台藏八叶九尊。第二重东方遍知印诸尊。及南方金刚部金刚手等菩萨。西方般若菩萨不动尊等。北方莲华部观音等菩萨也。第三重东方文殊等菩萨。北方地藏等菩萨。西方虚空藏等菩萨。南方除盖障等菩萨也。第四重东方释迦文佛为主。乃至菩萨二乘六道一切众及皆杂居四方也。凡此曼荼罗有从本垂迹与行自果二义。可思之。此曼荼罗即是圆满究竟义也故新人翻云轮圆具足也。古人但翻云坛也。故四种曼荼罗义云。古人翻坛新人翻轮圆具足。古人称坛者唯取怛然平义阙余三密四智印等无量名义。新人轮圆具足者诸义理成就而无阙少。怛然者西国俗法祭天尊等封土令平为坛。轮圆者且如车轮谷辋辐具而后成一轮阙一物者不轮。故云具足（云云）疏此一一至差别乘也者。若论竖义时四重有浅深差降。若论横义时四重界会十佛刹微尘众皆悉法尔常住一解脱甘露味云也。具如上释毕也。疏且如有人至遮那身也者。谓法佛所现无量随类等流身中是且出第四重所摄天乘之等流身之说法相也。文有人者是能感人也。文志求五通智道者此所感法也。五通者一神境智通。二天眼智通。三天耳智通。四他心智通。五宿住智通也。神境通有二。一飞行速到山海等彻达石木山地等无障碍。二能转变自身他身等世间所有。随心自在。天眼通发得色界四大清净造色。住眼根中能见众生死此生彼等乃至见一切世间种种形色。天耳通智如前天眼发得色界四大造色。住耳根中能听六道众生语言及世间种种音声。他心通能知六道众生心心所也。宿住命通能知自他过去一世二世乃至八万大劫所有之事也。文现韦陀梵志形者。是称所被机现能应。等流身之中其随一即是人也。是人此从法佛一切智智德生之。其垂迹一分是也。此疏第二云。围陀是梵王所演四种明论。大围陀论师是受持彼经教授者。以能开示出欲心之行（云云）文说瞿昙仙等真言行法者。是举能应随机说法义也。涅槃经第三十八云。瞿昙仙人大现神通十二年中变作释身。并令释身作羝羊形作千女根在释身耶（云云）问瞿昙云义如何。答大安寺善澄法师新撰律抄云。按遗教经论疏云。彼名甘蔗种等因缘者。昔有恶王议绝释种寻求悉刹。方有仙人悲释种绝才取一人置自窟中隐而长养。时彼恶王召占相师令人若有彼释种残。即相师言。尚留一人今在仙人所住之窟。时王差使告彼仙人召其释种。仙人坚惜不许其身。使者能伺得仙人去他处之间取其释种奏王。王即宣命囚于狱。时仙人化为美好女所淫释种。即手受彼淫欲持来本处。涂牛粪及以泥入中淫欲置甘^7□林灰于日光。由众缘之和合力故生一男子。今佛世尊此是之种故。外人名曰甘蔗种曰灰种牛粪种泥种（云云）等者是等取余佛菩萨人天鬼畜等。种种无量差别能应随类身说法益物义也。疏行者精勤至遮那身也者。是明修得益相也。是入从有缘门渐遂到究竟中台佛果云也。疏如是或至因缘故者。是广明随类应度差别总想也。若依安然阇梨菩提心义意者。此已上疏文明入真言门三类行者之趣入证果次第相云也。故彼菩提心义第一云。问前云凡夫外道二乘菩萨引入曼荼罗时。各于其人干栗驮心令观八叶莲华。若尔凡入四重坛人皆观心莲成佛。悉是超入之者。有何次第入不定入之别。答情机不同。行相各异。或有有情但着世乐不乐出世。佛赴情乐说人天中息灾增益等法。有情得益虽复归命。未乐心出世。渐次引导令知胜道终至中台。至中台时始观心莲。是名次第入者也。若有众生于其中间正因开发顿入中台。入中台时亦观心莲是名不定入者也。若初入处直观心莲是名超入者也。问何以得知。答义释云。于萨婆若平等心地画作佛菩萨。乃至或现佛身说种种乘。乃至现非人身说种种乘。随类形声悉是真言密印。或久或近无非毒鼓因缘。故经云皆同一味。所谓如来解脱味（义释文）此中或久是次第入。或近是不定入。若云五种三昧道皆开心实相门。一生成佛者超入也（云云）疏经云皆同至解脱味也者。以散释意入归经本也。是以五乘法门约横义为法尔性得常乐我净一相一味甘露义。而此经之此句意云也。疏所以然者至成法界也者。此明上文已所云此一一本尊身语心印皆一种无差别乘文。及经云皆同一味所谓如来解脱味文之意所由也。意云。于一切众生有从本来所具足无漏无为五蕴性得本觉佛性。而以此佛性显得即是为大日尊智法身云也。云尔所以者。谓以本觉菩提为所依本。而始觉佛果显现即说名法佛自受用智身故也。依此义故即身成佛义云。大日经云。我一切本初者。本来法然获得如是大自在一切法之本初。如来法身众生本性同得此本来寂静之理。然众生不觉不知。故佛说此理趣觉悟众生（云云）此疏文同意也。文非是得菩提时强空诸法使成法界也者。此以此宗所言法佛自证菩提义而简别于显家所言法身义也。彼家云意。是佛得菩提心圆满时空一切诸法皆悉唯令显清净法界真如本不生空寂理云也。故摩诃衍论第三云。觉心初起心无初相者。即是显示果圆满者。大圆镜智分明现前无所不遍无所不穷。法界一体无有与等。独力业相根本无明不能自有。平等虚空一相无相。无初念以远离微细念故。得见心性心即常住（云云）此意但以空有为诸法而为得佛果菩提云也。今此宗意不尔也。空于有为诸法毕而显得本有法然性得无漏无为五蕴法身实相云也。是不空性德从本有物。而今染法皆尽而以后今显得之也。故大师真言二字义云。问阿字本不生故何云如实知自心。答指阿字本不生之理云。实此本不生理为自心性故也。问本不生者心性都无故云本不生欤。为当虽有心性而无变易故本不生欤。答非谓心性都无。自性清净无改转故云本不生。如虚空性非有非无此心亦复如是。不生不灭自性如故云本不生也（文）疏佛从平等至曼荼罗者。此重明佛依本觉性得菩提正因而显现修得万德圆满曼荼罗庄严藏。而亦转教导诸众生时则以诸众生本觉佛性为因而教之。更令开显此曼荼罗庄严藏云也。是以明法佛境界本有不生义为本意耳。平等心地者是第九识心也。是干栗多心。此名心处心也。是即本觉心性也。疏妙感妙应皆不出阿字门者。妙应佛始觉妙感是众生始觉。此皆归本不生义云也。疏当知感应至阿字门者。依本觉所显得始觉佛果名所生方便。即是亦遂归本不生理云也。始觉即返同本觉义故同不生义也。疏譬如大海碱味故者。此喻意云。盐味是资增余诸味故。以此义合阿字本不生义。成解脱常乐味义也。疏复次执至水火风也者下。重金刚手菩萨以五喻问佛之中。此是明用五种喻之本意也。问何故为问显曼荼罗秘密义故。必用此五种喻耶。答真言家用法尔常住六大而为诸法体性故。稍为欲显今此秘密曼荼罗义亦用此喻也。故即身成佛义云。大日经云。摄持四界安住心王等同虚空。成就广大见非见果出生一切声闻辟支佛诸菩萨位。谓表六大能生一切。何以得知。谓心王者识大。摄持四界者四大。等虚空者空大。此云六大能生。见非见者欲色界无色界。即是所生法。皆以六大为能生以四法身三世间为之所生。此所生法上达法身下及六道虽粗细有隔大少有差然犹不出六大。故佛说六大为法界体性。诸显教中以四大为非情。密教则说此为如来三昧耶身（云云）故知。金刚手以五大为曼荼罗所依本因。故即用此五喻也。问若尔者。此中何不用识大喻耶。答如即身成佛云。四大等不离心大心色虽异其性即同。色心心即色无障无碍（云云）若据此义五大之处摄识大可云也。疏初句云譬如至相喻耶者。疑难以虚空比类法佛功德义也。意云。此中所云虚空是无功德无过失无记义也。是即小乘论意也。然何以此无记义比况法身万德纯善圆满法耶云也。疏但取其至况大空耳者。此答也。故秘藏记云。比喻之极真过虚空。故曰如虚空（云云）疏此中相况无分别故者下。广释前所云小分相似义。谓此宗用虚空喻不谓唯取无记义。然以三种有德义略合菩提心之大底云也。若广明虚空德用如涅槃经三十七八及释摩诃衍论第二虚空有十义云也。文一者虚空毕竟净故者。彼论云。六者净义无尘漏故（云云）又心地观经第三云。法身本性如虚空远离六尘无所染（云云）文二者无边际故者。彼论云。二者周遍义无所不至故。三者平等义。无简择故。四者广大无分际故（云云）又心地观经云。法身体遍诸众生万德凝然性常住。乃至法界遍满如虚空（云云）又三者无分别故者。彼论云。八者有空义。灭有量故。九者空空义离空着故。十者无得义不能执故（云云）无分别者是虚空义也。此虚空执实亦遣故云空空也。虚空即空无云也。彼经云。不生不出无去来不一不异非断常法界遍满如虚空（云云）是即无分别义也。疏一切智心至难解空也者。此合喻也。此难解空者。即是法佛之境界之正智所证虚空是也。故即身成佛义云。大空位者法身同大虚空而无碍。含众像而常恒故曰大空。诸法之所依住故号位（云云）疏云初云离至分别义者下。返更释上言无粗分别无细分别句义意也。依梵语下所诠义二重分别之意。而成分别与无分别之分别义意云也。疏义例如至细分别者。是出粗细分别类义也。此取例意云。寻者是寻求心也。是心之缘境时最初缘虑粗动心之寻求自所缘境自相义也。伺者伺察义。寻求之心之后更细分别之伺察自境自相而微细了知之也。依此义差别故于三界九地略摄立有寻有伺无寻唯伺无寻无伺三地义也。寻伺者古人名有觉有观。新人云有寻有伺也。是俱皆心所法也。所谓粗细发言浅深推度者是如次寻伺之作用也。彼无分别句义者。是约无粗分别义为言。不谓无细分别也。如无寻唯伺地虽无粗分别心而有细分别心也。次文如识生时等者。凡眼等五识唯有自性分别无随念分别计度分别故。但证缘自境自相。而不能分别此自境之种种差别义相也。第六识有三种分别用故。于眼识等所缘五境而此第六识更重分别推度此境之种种差别义相云也。若依小乘义眼等五识唯一刹那缘自境此后意识起更缘此境。种种分别之云也。若依新大乘义。八识俱起但前五识现量心自性分别而证缘自境自相不能分别他境共相差别义相云也。疏旧译或云以劫为妄执者。此意举古人之翻译而欲助释今劫跛翻分别义也。妄执与分别其义稍相近故也。疏喻意云亦无也者。是于净菩提释分别无分别之都无所由也。依无能生粗分别用故亦无所生细分别云也。上来以虚空无过义喻菩提心之无过义也。疏又如虚空至皆得成辨者下。以虚空有德义而喻菩提心有德义也。以上所引即身成佛义文可知此喻意也。文以无所造作者。此虚空是虽有能造义而离所造义云也。合喻亦如是。故如大般若经云。真如虽生诸法而诸法不能真如（云云）疏故以为喻也者结喻也。疏第二句云至可倾动者下。牒经文而释此地喻意也。是取地之作用而为此喻意也。此文有二初牒后释也。下可放之。此喻意释论第四云。譬如大地有胜力故持四重担故名住地。云何为四。一者大海。二者诸山。三者草木。四者众生（云云）文亦不作是念（乃至）不倾动者。是明大地平等作用也。是此大地无彼此爱憎简别故有平等无差大用云也。疏一切智地至所出生者。此合大地能生草木等用也。疏此诸乘至能动摇者。合上大平等广大势用也。此诸乘等者依法佛是一切智智差别义用立诸乘义云也。此一切智地是大悲与般若常所扶翼相助而相夺故。见诸众生受苦时住本来寂静大涅槃想故而不生忧苦也。是此般若之助大悲心而夺其大悲之边忧苦义也。见受乐众生亦尔也。又是虽住寂静涅槃理而被夺大慈悲心故常不失利生作用云也。生死涅槃二义相比住如牛二角双云也。疏以如是等至以为喻也者。结也。疏第三句云至然后随灭者下。牒本文释第三喻意。于此二。一者烧尽诸物用。二能照了诸物用也。此中大者是劫灾大火之烧尽一切色等用也。疏如来智火至无所依者。此初义之合也。疏复次如世至一切诸物者。是第二明能照了诸物用及能成熟所造色用也。疏如是一切至一切佛法者。此合能照诸物用。及合能成熟所造色用之喻也。结文如前也。疏第四句云至能挂碍者。明第四喻中牒本文而释喻中。此喻有五义。一除尘澄晴义。二除热清凉义。三增生草木义。四摧坏万物义。五自在无碍义也。疏如来惠风至都无所依者合也。如次合前五种喻也。疏第五句云至而生利乐者。是牒经文也。此有喻及合。疏如水大德至多所饶多者。释初喻意也。自下有七种喻。中有初喻也。降流水先润高处次后渐渐流润下处也。鍐字智水亦尔也。先利上根上智次及中下根也。是饶益众生用也。疏能润草木而花果者。释此第一喻之益物作法也。谓水大能充润诸草木而生长花果。令受用利乐诸众生故云有饶益众生用也。疏又复本性无垢无浊者是第二喻也。水自性本无垢浊。若虽有交杂浊泥时自性是常清净也。疏悉能满足饥渴众生者第三喻也。疏洗诸滓秽者第四喻也。疏蠲除热恼者第五喻也。疏澄深难入不可测量者第六喻也。疏于坑陷之处性皆平等者第七喻也。疏如来智水亦复如是者物合也。疏从真法界至利益群生者合第一喻也。谓从真如法界处流出智水而说圣法。方充润四禅四无色等诸定而生长三十七品菩提分等助道法。遂令诸众生至佛果菩提心处云也。疏体无烦恼至故无浊者第二喻合也。此有三义。一清洁。二无垢。三无浊也。秽无可交合故云无浊也。初离烦恼障次离智障后纯无杂唯性净性。又初性得自性净不被染客尘。次彼得净故远离烦恼障所知障。所知障无垢秽咎。后亦修得清净故无恶业苦果间杂义是也。疏诸有得之思愿尽息者。第三喻之合也。疏获清凉定者第五喻之合也。是无漏定也。疏洗除尘劳者第四喻之合也。问第二清无垢浊义与第四洗除尘劳义有何异耶。答第二义是约自体净义边也。第四义是约净他物之作用云也。疏湛寂难思者第六喻之合也。疏证平等性者第七之合也。疏故以为喻也者是结也。疏复次金刚至五字义也者。明第二复次释意也。问上第一复次释中云。金刚手承佛神力为欲发起大悲胎藏秘密方便故之文。与今此第二复次中金刚手说此五喻即是发起下文五字义者之文其义差别意如何。答合案云。若约四种曼荼罗言之时。上第一复次中且约大曼荼罗三昧耶曼荼罗羯磨曼荼罗义而云为欲发起大悲胎藏秘密方便等。于此等第二复次释中。直约法曼荼罗义而但云说此五喻即是发起下文五字义也（可寻问也）疏阿字门至门为空者。此五字如次是地水火风空五大之能诠名字也。或亦此五字即变现此五大法云也。此义如此经悉地出现品说也。疏文如世间至常住妙果者。此总合上五大喻也。问以法然常住五大为能生缘者。法佛一切智智果是已成所生法也。所以待能生因缘所生法岂成常住义耶。答以此法尔五大为了因。返而显得本有一切智智功德云也。不谓以生因始生一切智智果也。显得常住理可必用了因。何必是有无常过失耶。又即身成佛义云。皆以六大为能生以四法身三世间为之所生。此所生法上达法身下及六道。佛说六大为法界体性。虽有能所二生都绝能所。法尔道理有何造作（云云）以此文可通此难也。疏所谓不可至因缘也者。是结法佛境界常住不变义也。因缘者此五大。是显法身常住果之因缘云也。是了因此助缘义也。疏金刚手至生解之机者。是显上用五大喻而赞问法佛一切智智果德之意也。此文有二重之义。而成此赞问也。一者是发问之本缘也。谓先见如来所现十佛刹尘数无尽庄严藏之诸执金刚及菩萨等三业差别功德无尽而一一诸尊形类不同。眷属众多充满十方世界犹如帝网互无障碍之瑞相故。因之为将发问之缘。而是欲问此所现之所由故也。谓文如来独一法界加持之相者。是表心王如来之德不共用也。谓心数俱互皆是虽现十佛刹微尘等三业差别智用瑞相。而心王胜于心数德云也。法界者是法界体性智义。即是能加持者也。加持之相者是能加持之所现相貌云也。法界加持者能加持自性受用佛也。之相者是所加持十佛刹微尘数等他受用身等也。文心所惟忖必知得说如是法门故。先喻显其功德发起大会生解之机者。是为明第二生解因缘也。谓依所缘境之所表示相而比知得说此大法故。举此五大喻问为所由。而欲令诸同听大众依此问所显义而渐渐解法佛境界微妙义故。金刚手致此请问云也。是于下。佛正说法义中以此比解之智而为得得正解因缘云也。疏然后问佛至分别说者下。牒经三句问而总释其意也。是问上所问法佛之一切智智果生起因缘及果满相貌也。文如来智印者。谓法佛境界一切智智。是智智是唯有法佛自分而无于余人分故名印。印是印验也。亦是印可义也。印可是决定不疑虑义也。文即定其心广分别说者。是金刚手之能于内心伺察决定而举此三句问题云也。或是定字是唯义也。意云。相对上惟忖比知心故。今即云即定其心也。是决定一向唯请问佛一切智智定生起因及果满相故也。亦上经文云何如来得一切智智者。是总略问也。今此三句问是广分别问云也。疏例如弥勒至菩提记者。是指比例。就中有二一弥勒疑问。二文殊决答。此即其初也。神通之瑞者说法花会座有瑞现（二）二从天雨花（四）四地六种震动（一）一眉间放大光（三）三大众欣悦（五）五佛先序说无量义经（六）六佛入三昧也。是皆不可思议神变故。名为神通瑞云也。依弥勒菩萨见此瑞相示现。即比知若是佛欲说自证妙境欤。若是于人欲授大菩提记别欤。故彼经云。佛座道场所得妙法为欲说此为当授记。示诸佛土众宝严净及见诸佛此非小缘（云云）谓愤愤者。以心度量之事而心之不审义也。此郁结义也。悱悱者以辞欲陈说此境而口之闭塞义也。疏文殊发至妙法莲华者。是示第二文殊分别判答也。此答意云。引昔日月灯明佛所现瑞先证。分例知此释迦文佛说妙法花经而即时显实相义。兼即于三乘人可授大菩提事记也。故彼经云。我见灯明佛本光瑞如此。以是知今佛欲说法花经。今相如本瑞。是诸佛方便。今佛放光明助发实相义（乃至）佛当雨法雨充足求道者（云云）疏然后如来至得离疑网者。此六瑞问答后佛自说一乘境界有二章。一略开三显一乘章。二广开三显一乘章也。初略开三显一章经文拾其纲要言之者。文云。无漏不思议其深微妙法我今已具得。唯我知是相。十方佛亦然。诸佛语无异于佛所说法。当生大信力。世尊法久后要当说真实（此略显乘也）我令脱苦缚逮得涅槃者。佛以方便力示以三乘教。众生处处着引之令得出（云云是略开三义也）三乘五乘众闻此略说故皆悉堕疑网动执生疑。而致广说请问也。依佛此殷勤请问故。将欲广说一乘时。当座有谤法辈五千四众也。拨遣彼众直为根熟众广说一佛乘法也。所谓诸佛世尊唯以一大事因缘故出现于世欲令众生开示悟入佛知见故出现于世。是诸众生从佛闻法究竟皆得一切种智故（云云）依闻此广说一乘舍利子除疑网渐渐悟解佛乘唯一无二理。而喜心内生踊跃外现。领解具陈佛述成方毕。受记始蒙。此外余中下根等相次有此得益。临经文可见也。疏譬如春阳至苗能出生者。以喻明法花会得益相也。谓值春日迟迟暖气其谷实种子渐渐欲解脱于谷皮。以此喻可合本有佛性之依佛日惠光缘闻熏习力因故始欲生无漏牙茎之最初相也。雷风鼓动者。合四辨八音说法振响也。时雨润洒等者。合降大法雨水而润机熟众生善根之种子令生菩提之茎云也。谓以如一味雨一乘法。而普润令生长三草二木等云也。此义如彼经药草喻品说也。得离莩谷者。此依佛说法缘随分舍粗分烦恼恶业等义也。苗能出生者。此始生净信心义也。如彼药草喻品说也。得入佛法者。以信为最初牙也。若无机之人等者。谤法一阐提等人。是人虽闻正法而无当机益。但成未来世结缘益耳。疏毗卢遮那至善哉善哉者。牒本文而释其意也。此有二种由有二重善哉也。谓一金刚手上仰测佛心而契合其圣意。二下成机会之生解因缘而助显佛之正说也。故佛殷勤重善哉善哉言云也。疏我观一切至如是义也者。是明第三重言善哉之所由也。谓此所问三句法门是广大甚深故。然于如是广大深义法请问之余人力不可成故。佛殷勤称叹于金刚手也。问此三句法门摄尽一切显密正法方如何。答摄尽一切教法也。疏以如来至倍增复明者下。是明佛之赞叹于金刚手之得益义也。是于此有二益。一于己当得功德增长成就义也。疏明于所受法终无漏失者。二者无妄失益也。谓于己身当所得功德终令无妄失云也。疏次即诫言至明之仪式也者。是明佛教诫试许说也。谛听者古来释云。是令成闻惠也。极善作意者是令成思修惠（云云）此是教试于闻者词也。谓于此难过希有深法不可生轻慢想也。故能倾耳静心无乱意无散心。而可能闻思惟亦能修证云也。吾今说之者是许说也。文为未来等者。殷勤教试本意也。谓于金刚手等虽不可有生轻慢想。但约未来世微信行者成此试云也。必须住深重殷勤求法志而可听闻此希有深法云也。所以佛世尊必置此试词者。于将来世为听法者及能说者必置此教试也。是三世诸佛之说法定规十方萨埵受法威仪云也。疏深心受法之仪式也者。是明金刚手之可受法之威仪羯磨义也。经云。金刚手言如是世尊愿乐欲闻（云云）是明闻者之印可仰乐佛当说义也。疏故释论云至应为说者。引论说证成听者之应听法之轨仪也。此长行文意云。闻者善心者具善十一心所人可堪闻法云也。设虽不皆具足之。若带一两等者堪闻法。虽无当时现益有当益故也。善十一心所者。谓一信二惭三愧四无贪五无嗔六无痴七勤八轻安九不放逸十行舍十一不害也。又具别境五数心所人可堪闻正法也。一欲二胜解三念四惠五定也。亦有遍行五心所。谓作意触受想思是。是五心所一切有心时必具足也。此中真信者简邪信心也。邪信是信受邪说无堪信受正法能故也。偈颂意云。重明身威仪与心乐求相相应义。依此二用得解义而内心喜发外现喜相也。文如是之人等者此结也。疏及无尽意至广说之者。引经说成应听法义也。拾彼经文可知之。

大日经住心品疏私记第五
大日经住心品私记第六

　　　
　　　　
　　　　
　　　　

    上来依金刚手之请问而佛许说故。即金刚手印可领受之已讫。疏经云佛告至名为究竟者。自下对金刚手之请问三句法而如来略答彼三句问也。就此文中有二。初牒经后约喻而释三句大意也。因缘果之三喻易知也。疏然以中智至因果义成者。正以观中道正理之智而成此三句之因缘果法也。是为真实不虚妄相之正因缘云也。若法偏常住实有性者不成因果义也。是可堕常见边。亦若是法偏空无虚伪义者不成因果义也。所谓如幻事梦境兔角等是也。此即可堕断边也。故密严经第三云。此性非是有亦复非是空如人以诸物击破于瓶等物体若是空即无能所破（云云）问以中智观之者何物耶答可有二意。一者安阿阇梨菩提心义第一云。问涅槃经云。下智观故得声闻菩提。中智观故得缘觉菩提。上智观故得菩萨菩提。上上智观故得佛菩提（云云）天台以为四教证文下中智观二乘非上根上智何入真言门。上智观即菩提心论上根上智。应是天台别教菩萨。上上智观圆教菩萨应胜真言菩萨。答涅槃经四乘根性约四教中以明四种。望今真言前三为下。圆人为中。真言为上故不违也（文）若准此义者。此疏中智观是当彼圆教所说观胜义菩提之智也。二者复义。中智观者是直观中道理之能观智慧之目也。疏若法不然者至不成也者。如上所说因缘所成法若不有假有性空道理者。是非真实义道理也。是戏论言辞也。则是成不因果牙相成义故。即失中道理也。此义如中论颂曰。因缘所生法我说即是空。亦为是假名。亦是中道义（云云）疏今行者至得深信力者下合喻也。是明菩提心为因相也。出过一切戏论等者。此所观离一异等四句。有无等四句。断常等四句也。凡背百非不当千是云也。文如净虚空者。虚空离戏论四句义如上记也。文于内证所行得深信力。于佛内所证正体智之所行境等者如法界而得深固信力云也。是此释菩提心为因意也。于此意但取十信位。又释文云。于内证所行得深信力者。是亦信法佛所证三密境界云也。疏萨婆若心坚固不动者。辩菩提心为因句之胜因也。是依前信心力故于佛果之惠根增长坚固用义也。萨婆若是佛果一切种智之称也。是即信心之遂所究竟果也。此智根之坚固不动义犹如大树根深入地底无倾动也。若此广明信与根二义相如释大衍论第一云。复次信谓十信。根谓从发心住乃至法云地。所以者何初信无根随缘进退不定故。后信转胜坚固不动故。信有十种。一者澄净义。能令心性清净明白故。二者决定义。能令心性淳至坚固故。三者欢喜义。能令断除诸忧恼故。四者无厌义。能令断除懈怠心故。五者随喜义。于他胜行发起同心故。六者尊重义。于诸有德不轻贱故。七随顺义。随所见闻不违逆故。八者赞叹义。随彼胜行至心称叹故。九者不坏义。专在一心不忘失故。十者爱乐义。能令成熟慈悲心故。根有十种义。一者下转义。能除憍慢故。二者隐密义。能诠甚深理故。三者出生义。生长种种诸功德故。四者坚固义。皆悉摄持不阙失故。五者相续义。转转增长无断绝故。六者出离义。地地转胜渐渐远离故。七者集成义。修集诸道品故。八者茂荣义。以诸行德而所庄严甚可爱乐故。九者具足义。等觉位中圆满因行故。十者高胜义。于妙觉果最胜广大无能超过故（云云）疏离业受生者至从此增长者。此明方便满足位之断惑证理德。离业受生者法佛果位远离分段变易二生死云也。成就真性生者。成满法性常身无为疑然五蕴云也。若是种因海佛果者。始觉无相菩提心生云也。万行功德从此增长者。大悲为根与方便究竟二种法皆从初菩提心发生云也。疏故曰菩提心为因也者结也。于此所云菩提心者始觉之十信也。是始觉之初相分位故。名发菩提心也。疏此菩提心至名为果者。此明初菩提心为因为果义也谓此发菩提心是为三贤十地及佛果为因义有也。但为生死法之顺世心以此违世净信心而可为其果报故。是即果义有也。疏以睹佛法前相故者。此约法结前因义也。疏譬如有人至殊胜加行者下。约喻明菩提心之发生大悲为根行义也。疏此文略故引涅槃经所说义也。具义有涅槃经第七。云佛言善男子我者即是如来藏义。一切众生悉有佛性即是义。从本以来常为无量烦恼所覆。是故众生不能得见。善男子如贫女人舍内多有真金藏家人大小无有知者时有异人善知方便语贫女人。我今雇汝汝可为我芸除草秽。女即答。我不能也。汝若能示我子金藏然复乃当速为汝作是。复言。我知方便能示汝子。女人答云。我家大小尚自不知况汝能知。是人复言。我今审能。女人答言。我亦欲见并可示我。是人即于其家堀出真金之藏。女人见己心生欢喜生奇特想宗仰是人。善男子众生佛性亦复如是。一切众生不能得见。如彼宝藏贫人不知。我今普示一切众生所有佛性为诸烦恼之所覆蔽。如贫人有真金藏不能得见（云云）文堪能发起殊胜加行者。是明以初发菩提心为因而生长大悲句义也。疏故菩提心至信心义也者。谓依上成立道理定应知。此中于佛法最初发净信心。厌离生死苦乐求涅槃乐想名为菩提心云也。文白净信心义也者。明信心之自相及所为作用也。信心是自净也。亦令余心心所法皆遂成清净无漏法用故也。疏释论亦云至坚牢增长者。引论文证而兼释成此菩提心句是以信心即为其义意。而叹信心功能殊胜用也。此文有二。初引文证后释成文之意也。释意云。佛法甚深难解故。先发信心后渐渐修学遂得解悟故。最初叹信心功也。始入一切佛法者明决定依止信心可成就深行果义也。余行是不决定用故。是胜独叹信德也。法花譬喻品云。汝舍利弗尚于此经以信得入。况余声闻。其余声闻信佛语故随顺经非己智分（云云）新译仁王经叹信心云。若得信心必不退进入无生初地道。化利自他悉平等是名菩萨初发心（云云）疏经中次说至不倾授也者下。牒经文而释第二大悲为根句意也。金刚手问云如是智惠云何为根也。问意云。何菩提心为因是以何物为根本问也。佛答中云。悲为根也。意云。大慈悲心为菩提心因之根本云也。大悲心是结大智根故。此大智根坚固深入理中故。此大悲心不可倾动云也。故返以大悲而与佛果方便满足句为根本云也。问若尔者直以惠可云为根。何以悲为根云耶。答菩萨行是被引催大悲心而勤修诸万行故。以大悲心与大菩提果而为根云也。故普贤十愿云。诸佛如来以大悲心而为体故。因于众生而起大悲。因于大悲生菩提心。因菩提心成等正觉（云云）是方当大悲为根义也。问根是三贤十地所有惠根也。以此根望彼佛地之果实时。是尚如彼娑罗树王之根也。佛是如此树之果实义也。然何此惠根说为大悲耶答悲是惠之利他德也。根是惠之自行用德也。举此二行为诸行之上首。而执持余诸万行故名根也。而又是以利他行兼能助成自利行。而遂成佛故悲名为根也。如法花经云。普为诸众生勤求于大法。亦不为己身及以五欲乐故。为大国王勤求获此法。遂致得成佛。今故为汝说（云云）又新译四十华严第四十云。若于众生尊重承事则为尊重承事如来。若令众生生欢喜者。则令一切如来欢喜。何以故诸佛如来以大悲心而为体故。因于众生而起大悲。因于大悲生菩提心。因菩提心成等正觉。譬如旷野沙碛之中有大树王若根得水枝叶华果悉皆繁茂。生死旷野菩提树王亦复如是。一切众生而为树根诸佛菩萨而花果。以大悲水饶益众生则能成就诸佛菩萨智惠华果。何以故若诸菩萨以大悲水饶益众生。则能成就阿耨多罗三藐三菩提故。是故菩提属于众生。若无众生一切菩萨终不能成无上正觉。善男子汝于此义应如是解（文）此等文意以利他行为因缘返则而成自利果义也。况以自行德为化他成缘义耶。大悲是智之化用也。根者是智之自用也。故二用相双云大悲为根也。此义如宝师涅槃经疏云。诸大慈大悲大喜大舍总以智为体。又说以定惠为体（云云）疏梵音谓至明大慈也者。寻梵语大悲之义包掩大慈义也。悲是拔苦用边。慈是与乐用边也。文迦是若义乃至芸除草秽故者。是文是约喻明义也。若约法言之者。佛于诸众生直欲与乐。而若误有受苦众生先拔其苦而与乐云也。又与乐因遮苦故慈悲必相双义也。疏且如行者至皆得成就者。是约三密行释大悲为根义也。是以此三密供养方便行小功力故作广大拔苦与乐功能用是大悲行所摄也。文即以遍一切处净菩提心兴供养云普作佛事等者。是即普贤行愿菩提心也。一切真言行者以普贤行愿菩提心为其轨则故也。上疏文云。普是遍一切处义。贤是最妙善义。谓菩提心所起愿行及身口意悉皆平等。遍一切处纯一妙善备具众德故（云云）是即此大悲为根菩提心是也。故行者住此大悲为根之菩提心而作事理供养行。而可成满自利利他行果云也。此二利胜行之自性则依止三种因缘和合力而得成就也。谓一行者自修行力。二佛加被助成力。三佛性真如之如来藏。内所有恒沙万德法尔具足力故也。若随一阙时二利功能不成辩云也。疏则是普至悉生根也者。是重明依为上三力故所摄受故大悲之智根则成二利行究竟圆满功德也。疏随行者至不障碍故者。是明智惠自体是则为大悲之用方所被助成增长义云也。以无住心者是无染着智惠心也。此心是依大悲心故不住涅槃理也。依大智用故不住生死海也。故曰无住心也。是真俗不二智之目也。所修万行者以智为上首。其余诸四摄四无量五度等胜行是也。是等行皆为大悲心被摄受云也。此大悲有五种胜用。即喻五大能造所造诸色作用也。谓是大悲之有执持万行功德之用即喻地大之持四重担义也。疏大悲火界所温育故者。第二明以大悲之暖气生长修得无漏智明道火故也。疏大悲水界至所滋润故者。第三明由大悲心之能滋润本有性德佛性种而生长修得佛果功德义也。疏大悲风界所开发生故者。明由大悲心之能开发本有性德佛性。而令成就修得佛果故也。疏大悲虚空不障碍故者。示此大悲心即含容摄受一切众生。而劝进善根成不障碍之增上缘故也。疏尔时无量至因缘之义也者。总结上五种喻因义而示为方便满足句之亲因缘意也。文于一切心法者。是当佛地一切心法智功德也。佛果是得十佛刹微尘数一切种智故云一切心法也。此中因缘者直指第二大悲句而为佛果之因缘云也。是了因也。不生因也。佛果非无常法故不待生因云也。疏方便为究竟至三密之源也者。是释第三句之义也。金刚手之问中云。如是智惠云何究竟（云云）今佛答中云。方便为究竟（云云）今案之义是可云方便满足为究竟果也。释方便目者。方便者方是轨义便是善巧义也。方有二种。一正直义。是无邪曲义。二方术义。谓是方法义。如医方秘术即是意也。又便者宜要义也。亦是巧便义巧妙义也。初义意云。离邪曲咎而称正理德之轨则即说名方。此方法即是宜要故名为便云也。是持业因也。后义所学有轨为方随宜便而巧修进名曰便也。是如妙医王随病相而投方药之方术巧便也。凡方便有二种。一自行方便。二化他方便也。自行方便是进趣义。谓随自执病而能修其对治道。即趣进果位即是善巧进趣故也。化他方便是权巧义。谓能知他病随其病相而妙投药。皆有权巧密术故也。是如良医随病不同而赞毁药不定。是即权巧方便也。佛即于一法或时赞之或时毁之。是各各为人悉檀及对治悉檀意也。是权巧方便也。今此中方便究竟者。此自行化他方便究竟圆满说为佛果位。一切种智满足义。此巧妙及进修义俱得也。故秘藏记云。方便为究竟是即真言行者用心也。从凡位修行六度圆满成佛故。曰以方便究竟。成佛以后以大悲济度众生故曰方便为究竟。向上向下读文有毕（云云）疏万行圆极无可复增者。是自行方便究竟义也。疏应物之权究竟尽能事者。是化他方便用满足义也。即醍醐妙果者。是自行化他方便满足义。五味中醍醐味是果也。谓于杂钵乳中有巧方便功而渐转增得酪生苏熟苏。后究竟增进而得醍醐。复无可增胜物故云醍醐妙果也。上来约浅略趣释三句义也。疏又净菩提心至以授人也者。此释是约深秘意明三句义也。第一句直性得本有菩提心体为净菩提心也。故秘藏记云。又观。我今观斯心所得净菩提心已。离造作法本来宛然而有。本因是我物今更非求而可得者（云云）又菩提心论云。应住法尔普贤大菩提心者即此义也。问约菩提心句何前浅略趣释中以最初发菩提心之中净信心而为菩提心句。约后深秘趣释中者。以本有性得菩提心为第一菩提心句义耶。答此疏前后文说互影略说之义也。理实者前后文处互皆应有摄说此性得本有菩提心与修得初发信心之菩提心义也。故应知。三句中第一菩提心句摄说性得菩提心与修得之发菩提心也。问何以故知尔耶。答此三种菩提心相摄兼合而应说故。此彼两种含之中合说也。菩提心论云。阿字具五义。一者阿字是菩提心。开者开佛知见。即双开菩提如初阿字是菩提心义也（云云）此义意云何。开佛知见者此性得菩提心也。即双开菩提者此修得之发菩提心是也。性得菩提心与修得之最初发菩提心处相摄合说之也。其所以何者。性得菩提心与修得最初发菩提心其相甚邻近故也。谓其最初发信心菩提心者。是未断一分惑染而尚有深染在缠位故。以此摄性得之菩提心也。譬如虽晦夜月有一分微小明相而尚摄无光分也。此亦尔也。所以前后文处以性得菩提心修得菩提心合摄互各各皆可说之云也。此大悲句所摄者。是即真言门菩萨初发信心及三贤十地始觉功德也。方便满足者是佛果圆满始觉也。文规制中权出过众伎故者。规者是模义。制是作义。巧习作密术伎艺而制作之规则中此人殊胜余人也。此大悲句所摄也。意云。此教菩萨习佛果诸伎艺而巧便能胜余教菩萨三贤十地所得伎艺也。权是巧义也。习此三密轨则巧妙显得法佛本有巧德云也。亦是权义。是方便意也。亦是假义也。若假义者假舍劣义而立胜义故。是观待假也。疏其得意之妙难以授人也者。是表三密意也。此三密教轻于非机人不可教授也。能鉴机待乃可传授耳。是诸佛己心中所证境界故也。疏如摩诃般若至大悲句中者。约此秘释意。般若经中所明十八空等是为遣行者执着能令显现本觉功德故。从诸佛大悲心善巧方便门而所摄出之能对治药也。故大悲句所摄犹如真金欲使磨时先以火烧尽其尘垢而显真金性也。此亦如是。以十八空药遣有所得执而显本觉佛果云也。故密严经云。一切诸众生生于种种见欲令断诸见为说于空理。闻空执为实不能断诸见。此见不可除。如病医所舍。譬如火烧木木尽火不留。见木若已烧空火亦应灭。生于智惠火诸见得灭时普烧诸烦恼一切皆清净。牟尼以此智密严而解脱（云云）十八空义如大般若经初分第三及三百八十卷等。智论三十二。辩中边论上卷说。疏即彼万行至说名方便者。是明第三句之方便义也。谓大悲所摄持万行之所成方便也。一切智智果是所成方便义也。谓善巧修因所引成善巧果故。果说为所成方便云也。是自行方便也。疏由内具方至即是利他者。是明化他方便之所从来义也。谓以自行实而为化他权巧之因缘云也。自行方便是自体也。化他方便是自行作用云也。疏以梵音至以为名也者。是明大悲与方便互为因果义也。谓依前第二句大悲为因而成方便果。亦以此方便果而为利他起大悲心施作利生事业。返以前方便果为利他因缘云也。上来三句菩提心总标已毕。自下别释。净菩提心门之菩提心义也。是观行者所缘虑境界真如实相本觉菩提心性也。问三句中菩提心句菩提心与净菩提心门之菩提心其差别如何。答是有相通义也。意云。准上文三句中初菩提心句是初发净信菩提心也。净心菩提心门之菩提心是凡广通种因海中因果理智法门也。又义凡以显教所说种因海中因果法法皆通为菩提心句。以三摩地门中三平等供养方便行而为大悲为根句。以三摩地门中性海果分佛为方便为究竟句也。从此下所明多分以净菩提心门中始觉菩提心义而为第一句。又若准此疏下第二卷云。若通论信解地则是初地菩萨菩提心为因。从二地以去增修大悲万行。乃至渐次增长至第八地以去皆名方便地（云云）又大日经疏云（十卷本）又将阿字配法花经中开示悟入四字也。开者开佛知见。即双开菩提如初阿字。即是菩提心义也（云云）今私案。此文初开佛知见者。是指本觉性得菩提心理也。次即双开菩提者方是明修得中最初发菩提心也。故应知此菩提心为因者理实可通性得菩提心及修得发菩提心也。而经及疏中或互作遍遍说。或说具足义也。又抄记以四隅四菩萨配菩提心为因大悲为根方便为究竟义。其文云。普贤者是菩提心也。若无此妙因终不能至无上大果故最初得名。次文殊师利者是大智惠也。先发净菩提心。普贤观经次第乃至毗卢遮那遍一切处常乐我净波罗蜜等之所成皆是净菩提心也（文）私云。此文是性德本觉菩提心与修得发菩提心一合总说菩提心为因句意也。疏经云秘密主至宝所也者。牒经文释其意也。云何菩提者征问也。谓如实知自心者答也（已上经文）即是开示等者释上知自心句也。此如来功德宝所在处者。一切众生自心处是也。此处疏文句省略义难解。故引余处经论文可成其意也。释摩诃衍论第五云。一切众生悉有本觉如是本觉唯是一体。遍诸众生一一众生各有别觉。一切众生唯有一觉无别觉故（云云）问此义本觉意如何。答同论第三云。谓心体离念相者即是清净本觉心。谓即是自性清净心体。谓即是本有法身体。如是心体即名本觉离念相者。即是显示清净之义。所谓远离大无明念故言离念远离四种无常之相故。言离相过于恒河沙烦恼眷属。此五有为以为根本。是故举无示眷属皆空。离念相者即唱清净本觉人辞。者即人故。等虚空界无所不遍者。如是觉者善证具足十种德义虚空理故。法界一相者。如是觉者于所证之真如法界而共和合一味一相无差别故。即是如来平等法身者。善证二种胜妙之理。清净觉者即是法身如来自性自体故。依此法身说名本觉者。本有法身自性德中。而作归依建立清净本觉称故（云云）疏如人虽闻至由进趣故者。是约喻明菩提心之所在处也。是前所云贫女宝藏喻是也。其宝藏所在处是若约法即一切众生自心是也。一切众生自心者众生烦恼业果所熏随染本觉真如心是也（具向下可记也）疏复指言至何处得耶者。是牒上所明此疏意义而问其菩提心所在处也（上疏文引智论赞信心文毕。次后即有此文也。即其文云。佛意如是我第一甚深等。云云）疏即是行者自心耳者是答也。问其行者之本觉自心何故名心耶。答释大衍论第四云。本地契经中作如是说。大末那识具十二转者所依本觉以为一故。相识两字何差别有二义。一者神解义。二者闇钝义。神解义者据从本觉流转边故。闇钝义者据从无明流转边故。依初门故建立识名。依后门故建立相名。二门差别应如是知。何故如是。所言识者解了义故顺于本觉。所言相者背本义故顺于无明。是故常住佛性契经中作如是说。以何得知一切众生悉有佛性。答曰。一切众生皆有心识故当知有佛性。何故佛名觉者。能善照达一切法故。众生身中有此觉者故。是故一切众生得有了别识身故（云云）疏若能如实至不从他得者。是明始觉成佛义也。同论第三云。次说离性二觉。始觉义者依本觉故。而有不觉。依不觉故说有始觉者。通示二种离性本始。谓依本觉故而有不觉者。即是离性本觉。依不觉故说有始觉者。即是离性始觉。此义云何。本觉般若不守性故。善受染熏彼诸染法令得住止。即是本觉离性之义。始觉般若不守性故。依诸染法如今方起被彼染诳。即是始觉离性之义。始觉般若能断诸障证诸功德。何故说言始觉之智被诳染耶（私云是问也）于无过法立诸过患断障故。于无得法立诸功德证得理故（私云已上答也）若尔始觉于何时中而得离妄。极解脱道时方得究竟离。于彼时中到无念故（云云）又本论云。如菩萨地尽满足方便一念相应。觉心初起心无初相。以远离微细念故得见心性。心即常住名究竟觉。是故修多罗说。若有众生能观无念者即为向佛智故。又心起者无有初相可知。而言知初相者即为无念。是故一切众生不名为觉。以从本来念念相续未曾离念故。说无始无明。若得无念者则知心相生住异灭。以无念等故而实无有始觉之异。以四相俱时而有皆无自立。本来平等同一觉故（云云）释论第三释此本论文云。第四位言如菩萨地尽者。即是趣向行者。此字句中自有二人。云何为二。一者因圆满者。二者果圆满者。因圆满者学地尽故。果圆满者无学之果圆满。圆满究竟故初人对治俱合动相后人对治独力业相及大无明。独力随相非断法故无对治道。自此已下显示二种圆满者焉。满足方便一念相应者。是即显示因圆满者。谓此位中即有二种金刚喻定。云何为二。一者方便金刚。二者正体金刚。无垢行者二种金刚喻三摩提以为自体。是故举道而标彼人。觉心初起心无初相者。即是显示果圆满者。大圆镜智分明现前无所不通遍无所不穷。法界一体无有与等。独力业相根本无明不能自有。平等虚空一相无相无初念故。以远离微细念故得见心性。心即常住名究竟觉者。即是显示始觉般若圆满之相而得到于无生觉故。是故修多罗说。若有众生能观无念者即为向佛地故者。即是引经赞自所说。如是经文为证何义。证佛果故。云何证耶。谓佛果中证成远离二种念故。云何为二。一者大无明念。二者细业相念。如是二念极解脱道一时相翻不能俱行。是故说言佛果无念。若无妄念当有何念。谓正念故。云何名为正念十德相应故。云何为十。一者出离功德。远离一切难处故。二者同体功德。一切染法归于自故。三者常住功德。远离始有之过失故。四者一味功德。圆满始觉常本觉故。五者俱离功德。远离一切染净法故。六者还转功德。周遍诞生于诸趣故。七者无住功德。于一切处无在处故。八者修行功德。为诸众生修万行故。九者圆满功德。为诸众生成觉道故。十者虚空功德。如前所说种种功德从本已来自性空无无所有故。是名为十。如是十德与极解脱初刹那中俱行俱起无有前后一时俱转。是名正念。所引经文不出此义又心起者无有初相可知。而言知初相者即谓无念者。即是除疑令生胜解。谓有众生作如是疑极解脱道会本觉时微细初生知得有耶。知得无耶。若知有者极解脱道当非无念。所以者何知有初念故。若知无者极解脱道当不能有。所以者何既无初念待何念无立解脱有。如是疑故今自通言。所知之相从本已来自性空无。能知之智从本已来无有起时。既无所觉之相亦无能觉之智。岂可得言有细初相智惠可知。而言说知初相者即是显示无念道理。所以者何法性之理虽无所知之初起之相亦无能知之始觉智。而能通达无所知相无能知智。无所有觉都非空无。是故今且依此道理作如是说知初相耳。是故一切众生不名为觉。以从本来念相续未曾离念故说无始无明者。即是成立上无念义。谓金刚还一切众生独力业相大无明念未出离故。即是显示一切众生皆是有念名为众生。一切诸佛皆得无念名为佛故（云云以此论文而准知。此疏所明种因海佛成始觉义也）上来约竖义明浅略趣之菩提心义也。若据深秘趣之横义。此经所说如实知自心者亦是含摄秘密庄严心之菩提心意也。故十住心论云。经（云云）何菩提谓如实知自心。此是一句含无量义竖显十重之浅深横示尘数之广多（文）是文正明深秘趣秘密庄严心之中净菩提心义也。又慈氏仪轨云。观遏字变成法界塔在于圆明中。又转变塔成慈氏本尊身。即此尊身即是愈^8□者身。是故三密转成三身故。以心置心以心观心。如实知自心即是母地心。初发心时便成正觉。此心发时便成普现色身三昧耶身。如是住心安布字轮。轮转字轮了了分明（云云）私云。是文是如实如自心名为菩提心义之深秘释之究竟文证文耳。又真言二字义记云。问其如实知自心如何耶。答阿字本不生故知自心本不生。谓之知自心也。问阿字本不生故何云如实知自心。答指阿字本不生之理云实。此本不生理为自心性故也。问本不生者心性都无故云本不生欤。为当虽有心性而无变易故云本不生欤。答非谓心性都无自性清净无欲性故云本不生。如虚空性非有非无。此心亦复如是。不生不灭自性如故云本不生也（文）私云。是名为秘密趣中如实知自心义也。疏其实不由他悟不从他得者。此明性德本觉之自然本有义也。故同论第五云。清净本觉从无始来不观修行非得他力。性德圆满本智具足（云云）又大师所造金刚顶经略记云。实知实相者三自门。实知实相一心门。实知实相性德圆圆海。实知实相各各重重差别。今所言实知实相不二门。实知实相是然通摄二门实知实相。言实知者能达智。实相者所达境。又实知是心实相者是身密（云云）疏问曰若即至不得成佛者是伏难也。此问意云。如上云一切众生从本已来本觉具足。不待修行不依他力。性德圆满本智具足者。何现见诸众生沉没生死海中耶。诰难也。又义。如上所引云。常住佛性经说一切众生皆有心识故。当知有佛性。何以故佛名觉者。能善照达一切法故。众生身中有此觉者。故是一切众生得有了别识身故（云云）若于诸众生有如是本觉佛性。何故现今不成佛耶难诘也。疏答曰以不至愚童凡夫者答也。此答意云。一切凡夫依不觉了诸法本不生。本觉菩提心理故。则诸众生沉沦分段生死中也。此沉沦分段生死者名曰愚童凡夫也。疏若闻是法至未如实知者。是举二乘者一分始觉德。而兼显彼人偏觉之失也。谓凡二乘人于二空真如平等理中。才虽得解一分人空理犹滞碍法空义故名未如实知也。又义。是即举不愚法三乘共教所被之中二乘人也。此人信解大乘教故。谓舍利弗须菩提等诸大声闻。是依闻般若经等。虽信解遍计所执空门法空理。其情未知一切众生本觉本来成佛义故。犹可名未如实知也。疏若实自知至便成正觉者。是对前未如实知者失。今明如实知者德也。此文是华严经赞初住菩萨功德文也。其具文云。初发心时便成正觉。了达诸法真实之性具足惠身不由他悟（云云具义如上记也）疏譬如长者至作贱人耶者。是约喻明行者自心即佛性义也。法花信解品有此文也。喻意云。长者从本已来自了知彼穷子是我真实了。然穷子从初未知我是彼长者之子故。自作容作贱人想云也。复遂依长者告而使知我是彼长者之真子。即今继其家业也。以此义即比合佛令知一切众生身中有佛性遂令成佛义也。疏尔时行者至如菩提相故者。是示此随分始觉者之觉了诸法本来不生理故。则了知于有为诸法事相之自性。皆悉非有非无不生不灭中道巧妙理云也。毕竟如菩提相者。了达此诸有为诸法即相假有真空性。犹如本觉菩提性之众相寂灭湛然常住云也。疏经复云至以为喻者。牒经本而释其意也。谓为欲显示菩提极无相义故。明小分相犹无义。何况多分相有耶云也。问于色法中极微为最极小色也。然则可云菩提相是极微许尚无也。然何以七微为小分。而于菩提无相比。无此小分许云耶。答极微执实色是小乘萨婆多等义也。大乘是说极微假色故。今实为欲显示菩提无相义故不取假色极微而举实色七微合义也（以七极微和合为七微合欤）问大乘极微假色云意如何。答成唯识第二云。为执粗色有实体者佛说极微。令其除拆。非谓诸色实有极微。诸瑜伽师以假想惠于粗色相渐次除拆。至不可拆假说极微。虽此极微犹有方分而不可拆若更拆之便似空观不名为色。故说极微是色边际（云云）
    疏言彼法至无一法也者。是示妄情所计遍计所执法都无云意也。依他法是无相菩提之所摄也。依他诸法即相无性理故也。是妙有与真空即一无二义也。无相菩提之外所执法毕竟都无故也。
    疏经中次说至无相菩提心者。牒经而释此意也。经何以故者征问也。经虚空相是菩提者是标答也。意云。借彼虚空无相之相。即是欲显示此本觉菩提无相相云也。经无知解者无开晓者者。谓于虚空无能晓能知人也。故涅槃经第三十五云。世间虚空虽以无量善巧方便不可得见（云云）于菩提心亦尔也。实无知见菩提心人也。此义意云。如上所引释论第三云。又心起者无有初相可知而言知。初相者即谓无念念即此义意也。经何以故者征问也。征意云。何以故云虚空相是与菩提相类耶云也。经答云。菩提无相故（云云）此答意云。此菩提无相义故。是即与虚空无相义相类云也。故云菩提无相故也。疏譬如虚空至无相菩提心者。是释经虚空相即是菩提句意也。此喻中有七种义别也。一者遍一切处义。是虚空遍在一切处故。而无不到处故也。以此喻即合本觉菩提心遍在一切有为无为诸法义。二者毕竟净故者。是虚空是非尘垢性故。无染污一切色法义也。又一切尘垢犹不能染污虚空也。以此喻即合本觉菩提心自性不染而离烦恼杂染熏习。遂成始觉净果义也。虚空又不染污于诸法也。三者离一切相者。虚空远离诸色心心所等相也。此合喻意云。真如本觉菩提心是远离一切有为诸相。而寂灭无相义。四无动义。虚空无动转往来义。是凝然常住义也。真如本觉菩提心亦有此凝然常住义也。五者无分别者。虚空是无心心所之分别缘虑用云也。真如本觉亦尔也。起信论解释分云。若心有起更现前法可念者则有所少。如是净法无量功德即是一心更无所念（云云）又释论第六其文云。所谓若一心法有动转相。更见前境有所缘者。能见之心所见境二差别故。本觉功德则不圆满（云云）六者不可变易者。于此虚空显示无刹那四相无常义也。本觉菩提心亦远离刹那无常故也。七者不可破坏者。于是虚空显示无一期无常义也。本觉菩提亦远离生老病死一期无常相故也。疏然是中复至所能遍喻者。从此下是明菩提心之即不共于虚空相之德也。虽菩提心不共于虚空义甚多。且出一两义。涅槃经三十五云。众生佛性非有非无。所以者何。佛性虽有非如虚空。何以故世间虚空虽以无量善巧方便不可见。佛性可见故虽有非如虚空（云云）又第三十七云。虚空无故非是过去未来现在。亦如兔角是无物故。非是过去未来现在。是故我说佛性常故非三世摄。虚空无故非三世摄（云云）又同经第五云。如来有时以因缘故引彼虚空以喻解脱。而此虚空实非其喻。为化众生故以虚空非喻为喻（云云）疏冀诸学者得意忘筌耳者。若行者证知菩提心之后则正可舍离虚空相云也。为令比知菩提心无相义强用虚空之少分相似喻也。若因之了知菩提心无相义竟。即何犹可存虚空相耶云也。为捕鱼故贮筌也。若得鱼后即舍筌也。疏又如虚空至当知亦尔者。却释合上所云经文无知解者无开晓者法喻义也。谓依戏论言路分别心像故。而有知解开晓用也。然于此虚空自性都无寂绝故。即言语道断心行处灭也。故离知解开晓义也。是故经说世间虚空虽以无量善巧方便不可见者即此义意也。本觉菩提心亦尔。如密严经云。若有胜瑜只。善住三摩地。远离能所觉寂然心不生。是名真实修无相大乘。若欲生密严常应如是观。又云若知唯识现离于心所得分别不现前亦不住其性。是时攀缘离。寂然心正受。舍于世间中所取能取觉（云云）疏唯是心自证心心自觉心者。是疏第六云。是故正觉三昧觉诸法本不生故。唯是心自证心心自知心。从久远以来常如实际无有变易。即以如是心自住如是缘故。得名为等持（文）又疏第九云。诸法无形像清澄无垢浊。意明。法无形像性本净。犹如明镜澄然清净无有秽浊。而能普现众像。当知此像不从镜中生。不从外质生。不共生。亦非无因缘。有种种戏论皆不相应。亦复不可执取。但属众因缘耳。缘合不生缘离不灭。即言无常无断无去无来。当知。即像是镜。即镜是像。若能知是解时即见诸法实相。知心自性本无染污也。以此如镜之心鉴如心之镜故。说心自见心心自知心。智之与镜无二无别（文）又私解云。心自证心等者。是明始觉心之还觉了本觉本有心义也。此义如论云。何以故。本觉义者对始觉说。以始觉者即同本觉。始觉者依本觉故。而有不觉。依不觉故说有始觉（云云）又解。本始二觉之自证会心真如理故。云是心自证心也。如释论第三云。如是真如染净智。亲内所证相应俱有不相舍离（云云）又第二云。心生灭门正智所证性真如理理智自理故（云云）心自觉心者。是始觉心还觉本觉心。如本论云。又以觉心原故。名究竟觉（云云）是心自证心者始觉证会本觉义也。心自觉心者始觉之觉了真如义又可得也。疏是中无知至开晓之者者。是明本觉真如一心之外更无别所应知解境界相云也。又本觉真如外更无别有能知人而。有可知解此本觉者云也。开晓义准之可知也。知解句是当大悲为根义。是行菩提心也。开晓句当菩提心为因句。是最初发求菩提心也。总意云。无相寂灭本觉真心外更无所可知解法及能知人云也。亦无初最初开晓人及初所可开晓法云也。况本觉真心外有方便究竟证达义耶云也。又解曰。知解者是发菩提心义也。开晓者行菩提心义也。是当大悲为根义也。列发心修行浅深次第意也。又初解如法花初列开发心。后列悟入义也。后解先列发解菩提心。次列开入菩提行义也。疏若分别至金刚惠耶者。此释成本觉真理中一切法唯一性平等而。能缘所缘差别义都无意也。若此真理之外执能分别心所分别境有微尘计人。即是成颠倒想云也。文少分如微尘者。如上七微合成义是也。文即取法非法相者。意云即不可取法相非法相义。如密严经云。若知唯识现离于心所得分别不现前亦不住其性。是时攀缘离寂然心正受。舍于世间中所取能取觉（云云）谓取法相者。是能取心相及所取六尘境相也。是等诸法是即于本觉菩提心中都无。而即空义云也。取非法相者。执取所取能取二法自性之空性之相亦是倒想义故。不可取非法相云也。若执非法相而成空见者呵啧之。如密严经云。一切诸众生生于种种见欲令断诸见。为说于空理。闻空执为实不能断诸见。此见不可除如病医所舍（云云）文不离我人众生寿命者。答执取此能所二取相及二取空之所显真空理性人。即犹不离遍计所执之增益损减二执过云也。执空理为实亦病增故也。我人等者实我执异名耳。文岂得名为金刚惠耶者。若此所执相应惠。是不可名第十地菩萨金刚无间道及佛果金刚解脱道云也。金刚无间道金刚解脱道智。断尽一切微细妄执故也。取法相是即法执义也。是带法执惠岂可为金刚智耶云也。疏复次经中至无相故者。是以此菩提无相义故。即喻虚空无相义云也。以上所云虚空之无知解无开晓义而。合释菩提心之无知解无开晓义也。谓本觉菩提心之真理中一切诸法本来寂灭理。而无可知解境界相。亦无能知解之心智云也。开晓义亦尔也。谓一切法唯本不生理故也。疏如释论喻至虚空相者下。引智论文证释成菩提心无相义如虚空无相义也。此论佛智惠清净故者。是指始觉正体智也。文出诸观上者。是显此真胜义正体智之出过世俗尽所有智义也。亦显佛始觉究竟圆满智之胜过随分始觉智德也。文不观诸法常相乃至虚空者。是明始觉净智之所证真如理性远离一切相状义也。文常清净无量如虚空者。是合喻也。文是故佛智无碍者。结成佛智离边执妄失失德也。文若观生灭者乃至生灭不实者。此显彼随分始觉者二乘等人边观失而。欲成立佛圆满始觉智德故也。亦或此拙边观。是即三乘共教菩萨之所成观智也。此经下文所明离一重法倒而证寂然界菩萨之观法。即此义也。文如是等诸观皆尔者。举此一类摄余类意也。即是结彼拙观失也。文如是净菩提乃至得无挂碍者。明此圆正观智之胜过鄙拙偏单观义也。文譬如虚空之相亦无相故者。是合喻也。文万像皆悉依空空无所依者。是更明能生所生喻也。虚空是五大中其空大是也。是于所造诸色有不障碍增上用。而令生长诸所造色法也。然而无能生于虚空者也。本觉真如心。亦虽能生一切有为诸法。而无能生真如之法也。真如是诸法至极所依故也。大般若经中云。真如虽生诸法诸法不能生真如者此义竟也。文即此诸法亦复如菩提相者。谓成诸法性空实相义也。起信论云。心性不生不灭一切诸法唯依妄念而有差别。若离心念则无一切境界之相。是故一切诸法从本已来毕竟平等无有变易不可破坏。唯是一心故名真如（云云）即此义意也。文所谓净虚空相者。举虚空无相义欲令比知菩提无相义故也。疏故经复云至虚空相也者。以论证文意而会此经意也。彼论所引文意。是即悬契会此经菩提无相谓虚空相义云也。疏尔时金刚至一切智智者。是金刚手菩萨即问本觉菩提道中远离能知解者所知解境之义故。今则致疑问也。问意云。本觉净菩提心门中。若无能开晓人所开晓法及能知解人所知解法者。谁发生菩提心而依此发心力修菩提万行而可成菩提果者有耶云也。文寻求一切智智者是疑上疏文所云非始开晓之者文也。文谁为菩提者。疑上疏文所云是中无知解法句之义也。文成正觉者是疑上所云无知解者句是义也。此中者字是人义也。意云。依所缘境界故能缘智成熟者也。是疑可成佛果意也。文谁发起彼一切智智者。疑成佛之方便句也。此问中但举初菩提心为因句与第三方便为究竟句。而略去中间大悲为根句也。又解。如次以谁寻求一切智。可配菩提心句也。以谁为菩提成正觉句。可配大悲为根句也。此三贤十地始觉是有成菩提义大悲句所摄也。此三贤十地成正觉义有故也。故华严经云。赞初发心住菩萨赞云。初发心时便成正觉（云云）以谁发起彼一切智智句。是可配方便为究竟句也。又解菩提心句中即摄大悲行也。此大悲之体即是智惠也。故与菩提心相同也。疏佛秘密至及一切智者下佛答也。自心者是于能求人中所在自心是也。是一切众生妄心所熏本觉真如自心也。于此自心即可发求修得菩提心云也。此所被发求菩提心者。即是本觉性也。泯一切众生名为本觉故也。文寻求菩提心者。是答第一句能求发菩提心之问也。文及一切智者。是答第二成正觉问也。大悲句之问无故。亦无答也。若又尚约第二大悲句问义意言之者。及正觉者云句是当第二大悲句问之答也。次文何以故本性清净故等三句。是当第三方便句问之答。而举依本性性得因显修得佛果可得义也。若依前解者。略去第二修菩提行。是真乃至逮得一切智果可得义也。疏何以故本性至皆悉成就者。是明发菩提心之行即成果果所由也。谓发求菩提心及行菩提心故。而到大菩提始觉果。是皆性得本有功德故也。唯一向不谓依新修习力也。疏时执金刚至谁为觉者者。是释金刚手成三种问之由来也。是非自不知故问。但为利他故问也。文萨婆若惠唯是自心是本觉般若。即是唯清净平等不生不灭真空性。是即诸法自性故。是自心义也。是有神解义故名觉亦名必也。文乃至无有少法出此心者。是无一切有为法出过本觉不生理云也。一切有为皆悉以本觉真如理为自性也。此义如释论第四云。觉与不觉有二种相。一者同相。二者异相。言同相者譬如种种瓦器同微尘性。如是无漏无明种种业幻皆真如性相。乃至一切众生本来常住入于涅槃菩提之法。非可修相非可作相。毕竟无得亦无色相可见而有见色相者。唯是随染业幻所作非是智色不空之性。以智相无可见故（云云）文为未来众生断疑惑故。而问佛言。菩提心名为一向志求一切智智者。此有二义。初义意云。此中举发求一切智智果德菩提心之能求心而名菩提心。是信心也。文若一切智智。即是菩提心者者。复是欲显因位人所求本觉果德也。此本觉即是所求一切智智之菩提心云义也。文此中谁能乃至谁为觉者者。此正成疑难辞也。难意云。本觉般若唯平等理而绝能所差别义故。以谁可为发菩提心人。以何法可为所求菩提境。又以何为所证究竟境界。以谁可为能证果满人耶云也。此问中阙第二句大悲为根问也。是举初后影摄中问意而已。疏又复离心至令至妙果者者。是明第二复次释也。此义意云。遮心外无法也。谓本觉一心中唯有平等无二义。故约此意不可有能所差别义。理最可尔故也。亦此本觉理外无实我实法故。不可建立能求所求义及因果义云也。文若法无有至自然成佛故者。是因二种疑故正成无因难也。难意云。不假因缘方便而成就本觉菩提心者。一切生死众生虽无发心修行功。自然可成始觉菩提难也。疏佛答言乃至本性清净故者。佛答前疑难也。答意云。于一切众生自心而自求发菩提心修菩提行而。令显本觉真如菩提即逮得始觉一切智果所由。是由一切众生从本已来其本性具足性德般若故也。是偏不新修得法也。故于本有法上。今更显得意也。疏虽众生至即是无明者。是疏主通外人伏难辞也。伏难意云。若本觉本性清净者。何有烦恼染着众生沉沦生死迷倒本觉而受若果者耶云也。答意云。一切众生从本已来虽具足本觉菩提性。不如实了知自心本觉菩提心性故。有无明隐覆而流转生死苦海云也。此如释论第四云。是故修多罗中依于此义。说一切众生本来常住入于菩提涅槃之法。非可修相非可作相。毕竟无得。亦无色相可见而有见色相者。唯是随染业幻所作。非是智色不空之性。以智相无可见故（云云）此文不如实自知故等者。释论第四云。所言不觉义者者总标本末一切不觉。根本不觉者谓不如实知真如法一故。不觉心起者。即是显示根本不觉之起因缘。根本不觉何因缘故得起而有。因不如故得起而有。何等法中而不如耶。谓三法中而不如故。言不如者当有何义。谓违逆义故。云何三法。一者实知一法。二者真如一法。三者一心法一法。是名为三。实知法者谓一切觉即能达智。真如法者谓平等理即所达境。一心法者谓一法界即所依体。于此三法皆违逆故无明而起。是故说言谓不如实知。真如法一故不觉心起。彼三种法皆守一中终不舍离故通名一。而有其念者即是显示分离无明。谓本已立一切眷属皆得有。复次依不觉故生三种相。与彼不觉相应不离。云何为三。一者无明业相。以依不觉故心动说名为业。觉即不动。动则有苦果不离因故。二者能见相。以依动故能见不动即无见。三者境界相。以依能见故境界妄现。离见即无境界。以有境界缘故。复生六种相。云何为六。一者智相。依于境界心起分别爱与不爱故。二者相续相。依于智故。生其苦乐觉。心起念相应不断故。三者执取相。依于相续缘念境界住持苦乐心起着故。四者计名字相。依于妄执分别假名言相故。五者起业相。依于名字寻名取着造种种业故。六者业系苦相。以依业受苦不自在故（云云初三相是第八识自位分也第四分别有相是第七识自位分余五相是前六识之自分也）已上论文。是依如实不知自心本觉。而流转分段变易二种生死中也。此疏中举根本无明与六粗重之中乃至业系苦相而不言三细也。虽然理实要可有之也。此疏文是偏且说分段生死之缘起义故作此说耳。问根本无明者何物名根本无明。答能熏于本觉妄心之习气是也。体是能生业识等种子是也。故释论第四云。无始无明摄持烦恼令得住止。譬如诸种持隐显子。又云。譬如有人见林树等。决定当知有其种子。见诸烦恼知无明有义亦如是。譬如种子唯一出生无量无边花果枝叶等一切类。根本无明亦复如是。唯一无明能生一切无量无边烦恼染法（云云）疏无明颠倒取相故者。明依根本无明故生六粗之中第一智相起因缘也。又解。此中无明颠倒者是枝末无明是也。是即智相相续相等是也。是迷乱不了法故名无明也。此义如法藏师起信论疏云。初言智相者。谓于前现相上不了自心现故。始起惠数分别染净执有定性故。云依于境界乃至不爱故（云云）此句中不了自心现者是无明颠倒义也。文取相故者。是智相。是法执惑故。是即于所缘境相分别执取染净定相云也。此句中故字是为次相续相之生起因缘义也。疏生爱等诸烦恼者。是明第二相续相之由来也。此依止前智相品故此相续相来也。法藏云。二相续中依于智者明起所依。谓依前分别爱境起乐觉受。不爱境起苦受。数数起念相续现前。此自相续也。又能起惑润业引持生死。即令他相续故下文云住持苦乐等也。故云生其乃至不断故也（云云）又释论第四释此相续相云。此相续识即有三义。一者摄前不失义。此相续识而能发起润业烦恼住持过去无明所起一切种种善不善业。而能令作成果力用故。二者感果成就义。此相续识又能发起润生烦恼。而能令已成辨业决定果报安立属当故（云云）三者妄虑遍缘义。此相续识攀缘转广分别。更强缘已知境发乐不乐之心。对现前境增爱不爱之心。缘未知境不了妄计（云云）此疏文等字。即等取执取相及计名字相二种相也。法藏云。三执取相着。谓于前苦乐等境。不了虚无深起取着故。下文云。即前相续识依诸凡夫取着转深计我我所等也。言依于前相续乃至苦乐者是前相续相也。心起著者是此执取相也。四计名字相者。依前颠倒所执相上更立名言分别故。楞伽云。相名相常随而生诸妄相故。依于妄执等也。上来起惑（云云）疏因烦恼故起种种业至种种苦乐者。是明六粗相中之第五起业相及第六业系苦相义也。法藏师云。五起业相者。谓着相计名。依此粗惑发动身口造种种业即苦因也。六业系苦者。业因已成招果必然。循环诸道生死长缚。故云依业受果不自在也（云云）疏蚕出丝受烧煮苦者。示起业及业系苦相。同喻可易知也。疏譬如人间至见苦乐者。是明生死业果。唯依妄心所变义也。此文是阿毗达磨经颂意也。彼经颂云。鬼傍生人天各随其所应等事心异故许义非真实（文）问此颂意如何。答释此阿毗达磨经有无著菩萨所造摄大乘论。是论有无性菩萨所造释论。释论第四云。相违识相智者。更相违返故名相违。相违者识名相违识。生此识因说名为相。了知此相唯内心变外义不成。故无有义说名为智。如饿鬼傍生及诸天人等者。谓于饿鬼自业变异增上力故。所见江河悉皆充满脓血等处。鱼等傍生即见舍宅游徒道路。天见种种宝庄严地。人见是处有清冷水波浪湍洄。若入虚空无边处定。即于是处唯见虚空。一物实有为互相违。非一品类智生因性不应道理（云云）基法师唯识疏成此无性菩萨意云。相违即境各有别故。相违之者名相违者。或相违即者人境区别故。相违者识名相违识。生此识因说名为相。菩萨之智了知此相唯是内心故一切法亦唯心变。鬼等脓河。鱼等舍宅路。天宝严地。人清冷水。空人唯空。非一实物互相违返。此虽非有遍计所执然业类如此各变不同。旧云一境应四心。今言境非定一故。应言一处解成差证知唯有识（云云）疏由之当知至无有一法也者。是结成三界诸法唯妄心所变义也。此义如起信论云。是故三界虚伪唯心所作。离心则无六尘境界。此义云何以一切法皆从心起妄念而生。一切分别即分别自心。不见心无相可得。当知世间一切境界皆依众生无明妄心而得住持。是故一切法如镜中像无体可得唯心虚妄。以心生则种种法生心灭则种种法灭故（云云）上来明不觉妄念之境界皆唯识所成义毕。自下约觉悟心而明唯识义也。疏若瑜伽行人至一切智智者。明观行者所应修作唯识观相也。准此经下文云。心虚空界菩提三种无二（云云）若如华严经云。三界唯一心心外无别法。心佛及众生是三无差别（云云）是即观三法实相一心云也。又准此疏第三云。界有三种。所谓法界心界众生界。离法界无别众生界。众生界即是法界。离心界无别法界。法界即是心界。当知此三无二无别（云云）此中意云。观法界心界众生界即一无二体。是名见自心实相云也。此无二无别性名无相。本觉菩提云也。亦名一切智智者名菩提之异名也。故新译仁王经云。体相平等名一切智智也。疏虽复离诸至而得成就也者。是通前外人伏难意也。伏难。疏文云。若法无有因缘而得成者。一切众生亦应不假方便。自然成佛（云云）今此文通此难意也。答意云。若约真如本觉本来自性道理门而言之。一切诸法皆本不生性。不可建立能求人所求法能证人所证理义。及菩提心因大悲缘等句也。但今是约心生灭门之随染业。幻流转缘起门而建立此向上还灭入佛道因缘。渐次由云也。若舍此起入方便门则一切生死诸众生云何得可还归本觉佛地耶云也。

大日经住心品私记第六
大日经住心品疏私记第七

　　
　　　　　
　　　　　
　　　　　

    疏复次世尊至分别演说者从下。标佛亦重广。说净菩提心门之无相因缘义之本意也。疏所以然者至示其着处者。是释其广说所由也。谓诸众生执着转深转广种种不同故。俄不能解了净菩提心门无相胜义菩提心之寂灭真如理故。随其执着差别说种种能治药。治彼有执病。而令入此净菩提心无相胜义门云也。其所执着略有五番也。所以除遣其五番执着也。问其除遣五番执着处文如何。答经云。心不在内不在外乃至不可得者。是第一番也。是直为除遣行者自内心所执着故说。此第一番药也。第二番者。经云。秘密主如来应正等觉非青非黄乃至非男非女者。是为除遣外道执实我有色相之妄计故。说第二番药也。正显示本觉我德实远离诸色等相义而。对于彼真空理遣此所执我之有色执也。第三番者。经云。秘密主。心非欲界同性乃至非人非人趣同性者。是又为除遣余类外道所执实我自性执同三界六趣相妄计故说此药也。第四番者。经云秘密主心不住眼界。乃至即同菩提者。是重为除遣行者于内六处十二界中。心尚谓遍在心实有相之妄执故。又兼为除遣有内之外道一类于五蕴十二处等法中执有实我法妄计故。说此药也。第五番者。经云秘密主谓分段乃至求不可得者。是重广为净除前所执实我实法二计而令无遗余。而为令观显成就是真言教中净菩提心门之诸法实相理故。说此第五番药也。凡示约因缘所成法中求心自相而不可得义云也。故此第五番药来也。前第四番别相之遣执也。此第五番是总相遣执也。凡约一切有执而总为破其所执相故也。疏经言心不在至摄一切法也者。谓牒经文而释其意也。是第一番中举内外十二处意是此处摄尽一切诸佛法故也。十二处者色声香味触法处是外六处也。是即六尘境也。眼耳鼻舌身意处是内六处也。。是即六根也。此第六意处摄八识心王。及于第六法处法界摄诸心所也。是处义是生义。入义是则能生六识之处。故大乘义章云。生识之处名之为入。又复根尘迭相顺入亦名为入（俱智余虚明也）疏行者无始至无有处所者。是明所以于内六根处中而生妄执于内六处求自心之自性不可得义。此六根是即因缘合集所成假法。故此中岂有其根实自性耶云也。疏而作是心至无有处所者。是明于外六境求是心自性亦无其实心自性云也。疏犹恐错误至不可得者。是明于六根与六境中间求此心自性亦不可得义也。于内外各各法中犹无心自性。何况于此二法中间何可有心自性耶云也。疏即悟此心至净戏论云者。是明于内外中间三处求之终不可得故。即得本不生解。故除计有自性之垢秽之妄执说弊翳云晴云也。疏譬如珠力故水清水清故珠现者。是明同喻也。此喻意云。以水精入浊水时即有令澄净于水之用也。水精之所在水澄净故。返即水精被彻见于水上云也。若合喻可云无自性空观行清净成故。即诸无始有执垢秽妄见皆悉被除遣而成清净见云也。疏定不从余处来也者。是本不生自性本觉即是唯在妄想心处云也。又解如是无相观是于行者之十二处而观显云也。疏经云秘密主至不男女者。是牒明遣第二着处经文也。疏前约一切法明心实相已者。是明此第二番遣执文生起由来也。疏今复约真我明心实相者。是前第一番次而明第二番来由云也。是总标义也。疏今复约真我明心实相者。是约本觉真心相而标此自心实相之远离诸色相义也。疏此宗辩义至大我也者。是释真我义也。般若僧正抄云。约一切法明心实相了。次约真我明心实相。此宗辩义。即以心为如来应正等觉。所谓内心之大我也（云云）今私云。此宗此大日经宗也。此大日宗之净菩提心之义意。是以本始二觉而为如来云也。此如来说即为真我云也。此真我义对妄我而成立义也。如前所引涅槃经第七贫女譬中所云我义也。如释大衍论第六云。真如自相者谓真体中圆一切德无所少故。所谓六种性义功德。乃至常乐我净义。本始二觉。从无始来远离四障圆满四种自然德故。又云。妄法四相之所迁故非常。三种苦俱转故非乐。二种自在无故非我。一道清净无故非净。此四种过以对量本觉体中四种功德建立显示（云云）疏如有一类至余皆妄语者。上来正明本觉真心之远离诸色相义毕。故今文意是傍兼明破一类外道计于所执真我即有色相之妄执云也。前文中既正义显故。此次文于邪义为破彼故。此文先是举彼所计义也。疏然此等至真实我邪者。此正破彼妄执也。破意云。彼外道妄心所执我是于彼自内心之所变相依他法上迷而分别种种相貌故。若离能缘所缘依他法而无实我故实云无我也。疏对如是执至非青色等者。为欲对破迷执故明此第二番能治正观来云也。疏所以者何至如是诸相也者。是亦上所言本觉真我远离色非色二定相义也。故释论第六云。法身无相能现色相若能出现种种色相不可言说法身空寂离色像域自性法身能为色相作所依止。善出色相无障碍故。所以者何。能依色法所依心法从无始来平等平等无有二体。唯一心量故（云云）疏如有外道至情计不同者。是指其成执见类而成前义也。此文在涅槃经中可检正文也。外道阿阇梨者是外道之师也。阿阇梨者此云明解师（云云）于黑月夜者是喻在无明暗夜中习邪见而传授邪教义也。大象者是所执总我之喻也。若身若牙等者所执我别相不同义之喻也。余义易知也。疏若瑜伽行者至诤论也者。是对前外道迷执失而今明观行者观心之德也。照见心王如来者。是未圆满者之始觉智随分见本觉心性。即远离诸相义也。疏次云秘密主至无变易者牒第三番遣执经文而释其意也。此观行者之所观本觉菩提心相。是不同外道所执实我之即同于三界六趣有情云义也。是简别义也。疏诸外道至生一切法者是举彼外道所执计相类也。此梵王毗纽天生诸法义至下可明也。疏然此三界至不可得者是明三界是依他法故虚空假不实义之所以而欲显示本觉真心不坏真实义简异彼依他妄法义故也。疏况令心性同于彼性耶者。是正明本觉真心之异于妄法假有法义也。疏次广分别至彼同性者是此真心是明与一切诸趣众生非同性义也。经所言非天龙夜叉乃至人非人趣同性文即是也。疏譬如虚空中至清凉如故者。此喻也。合意云。诸有为诸法之自性本觉真心即虽是随缘生灭。而是种种万差不同而其自性真心终不变易云也。文虚空中雨八功德水者。是标于真如法界中建立八不所显中道理也。文一味^7□净者是示本觉真心之本性寂静无垢义也。文随所受之器种种差别者。此真如随缘成有为诸法义也。文或辛者。是真如成生死苦果义。文或酸者。此真心成生死似乐果义也。或亦对有为恒沙过患而建立本觉恒沙功德也。文或温者此成生死热恼苦患法义。文或浊者。此成生死烦恼浊乱不净业果义也。故楞伽经云。如来藏是善不善因能遍与造一切趣生者。即此义也。文然八功德性不与彼同温解浊息时清净如故者。是明有为有漏诸法终尽时遂归本觉。此本觉真心无终尽义也。又楞伽经云。七识生灭即如来藏不生灭。即此义意也。八功德水者。基师弥勒经疏云。八功德水者一清二轻三冷四濡五香六美七饮时不损喉八饮已不伤肠（云云）疏又如真陀摩尼至应生灭也者。是第二喻也。蜜严经云。如摩尼众色合色而显明（云云）意云。于摩尼珠合会诸色时摩尼随此所合众色虽其所现色种种转变而其摩尼自体不变异也。本觉真心亦如是。受诸染法熏习虽流转生死中而本觉自性凝寂不变云也。疏若与彼同至应生灭者是释成摩尼珠自性不改义也。疏复次世尊至心实相门也者。是第二复次释也。此释意云。遂直欲显示法然常住内证曼荼罗深秘密境界故。先是于行者令洗除其相滥之自心所变色相之法执垢秽故云也。是返即释前第三番遣执处之所由也。疏何以故至生灭戏论者。是明除遣法执慢意也。谓以本有三密为本质。以佛加彼为助缘。以自心为因。所现生普门海会是所生果也。此果是缘成法也。是自心之所变相故也。然执此缘生法而谓实法佛境界即是法然法而成法执故。返于法佛法然曼荼罗境界而成迷倒也。为除此迷倒执故云如来非青黄赤白等云也。若约此深秘趣释意。是于法佛非谓无法然常住色心等功德也。但于法佛自分境无随缘假有色心等功德云意也。疏故佛说言至六趣同性者。以此散释意令归本文也。疏若能如是菩萨心也者。是明作随缘法即空观心人即是为离障碍方便而成究竟果分之菩提心义云也。疏经文云至非显现者。是牒第四番遣执经文也。前说不在至历法分别者。明前第三番。次此第四番文来由也。意云。前第三番遣执意总举三界六趣中十二处之内外中间三处。而虽云总摄一切有为法而其中明心无自性义未明分柝于其一切法中一一别相中求心自性即无自性义也。然今明于其一一法。而分别求之心无自性义云也。文云。前说不在者。此不字者为是诸法不摄在义也。疏若心不与至住意界耶者。是明为除破外人重于十八界中若执有自心性之依住处之妄执迷见故而先责问之义也。文若心不与诸趣同性者。是明于前第三番虽云遣执心。而今重尚分柝之心无自性义也。文为住眼界等者。是为明破于彼第三番。亦更问应生执着义故。先责问此咎也。前第三番中约诸趣明心无自心义故。今更转又迷执于十八界尚推求心有自性耶故。为遣此咎故。此第四番遣执文来也。疏若心住眼至有住处者。是明此第四番中正遣执义也。意云。设心若执有能住于眼界等中义者。今此所住十八界是假有即空相故。以何物而可为心之所住处耶。何于虚假法中可为实相心之所住处耶云也。疏况复心之实相住在眼中者。是设虽能住心是实有相义。所住十八界是虚假不实法也。能住所住义不相顺故。于十八界中不可求能住自心云也。疏如眼界者至皆应广说者。是此经文且明举十八界一科而理实可类摄余蕴处中心不可得义也。上来约外外道邪执而明心无自性也。自下复次释意。是约内教之外道邪执而遣其迷执即显心无自性也。是此近正为洗除净菩提心门之行者邪执故。远为制止内外外道邪执故。此第四番遣执文来也。疏复次前已至声闻故者。明此第四番破执文来意也。疏犊子部至不可说藏中者。是举所破邪执计也于此所破邪执有二类。一者犊子部计也。是小乘二十部中我法俱有宗义也。二者说一切有部计。是二十部中法有我无宗也。此文是举我法俱有宗计也。文譬如四大和合有眼法。如是五众和合有人法者。是此部所立我法俱有义成立意也。譬如四大和合有眼法者。是立我法之同喻也。此义如萨婆多宗所立故。基师五根章云。萨婆多师别有四大生等五因为因缘造眼等五眼。火唯身触。根虽和集并实有体（云云）问何以萨婆多宗义而比知犊子部立五根义耶。答异部宗轮论云。即于此第三百年。从说一切有部流出一部名犊子部。其犊子部本宗同义（云云）故尔知也。又同论说此部所立义云。谓补特伽罗非即蕴离蕴。依蕴处界假施设名。诸行有暂住亦有刹那灭。诸法若离补特伽罗无从前世依补特伽罗可说有移转（云云）又五教章云。犊子部等彼立三聚法。一有为法。二无为法。三非二聚。初二法。后一我。又立五法藏。一过去二未来三现在四无为五不可说。此即是我不可说。是有为无为故（云云私云。犊子者是部主名也上古仙人化母牛而所令生子是为部主也）疏说一切有至实有自性者。是举第二所破邪执计也。此部义意如五教章云。二法有我无宗。谓萨婆多等彼说诸法二种所摄。一名二色。或曰所摄谓三世及无为。或五谓一心二心所三色四不相应五无为故。一切法皆悉实有（云云）疏以如是戏论法故不识其心者。是总令破彼前二部小乘所计也。是于前前诸番中破邪执讫正义显尽。故今只总破之也。疏若能观心至戏论皆尽也者。是显观行者所得正义也。意云。能观心即不分别所观境之有无相也。而唯证会真如理云也。此义如密严经云。若有胜瑜只善住三三摩地远离能所觉寂然心不生。是名真实修无相大乘教（云云）意云。住净菩提心门菩萨能缘心所缘境俱亡今不生。是名无生观也。故菩提心论云。当知一切法空。已悟法本无生心体自如不见身心。住于寂灭平等究竟真实之智令无退失（云云）疏非见非显现者至言之耳者。此牒经文。而先且出异人谬释义而轻拒之义。约正义意是总为欲净除一切执有自性之微细妄执故也。就此文有二人谬释也。初人意云。佛能证一切种智。是于一切众生平等共有性也。然为无始无明被覆藏故不显现也。但除无明时本有智慧显现云意也。后人意云。佛所证一切境界本有性得性。不新修所造也。然有烦恼中伏藏时此本有功德不现在也。若除去伏藏烦恼等时本有功德显现云也。问此二人之所释其差别义如何。答虽其菩提心之本有义彼是同意。今且约能证智与所证理别义故辨其差别之意。若不尔者此义难别故也。问此二人所释义是当正义何轻拒之破难也。答此破意云。大乘初修业人依从无始来执世谛实有本习力故。尚于大乘法中即执着为佛智见之能证智所证理者虽色心具足而从无始已来无增减相。而依无明烦恼所覆弊而不显现人。则成此执着咎也。此执着相者当起信论说五种人见中第三人见义也。故彼论云。三者闻修多罗说如来之藏无有增减体备一切功德之法。以不解故即谓如来之藏有色心法自相差别。云何对治。以唯依真如义说故。因生灭染义示现说差别故。以证文可知破此二师所计义意也。又解云。存此本有性得功德意是理实可让法佛所证境三摩地之中所明方便为究竟门也。然未于此净菩提心门中安此义是不可释云也。不符佛意义也。重意云。此净菩提心门是遣尽一切有相执之遮情门也。是非表德谓也。然物未然此中安表德意。是不契佛正意云也。依此义故。二教论云。龙猛般若灯论观邪见品云。般若中说。佛告勇猛极勇猛菩萨。知色非起见处亦非断见处。亦乃至受想行识非起见处亦非断见处者。是名般若波罗密。今以无起等差别缘起令开解者。所谓息一切戏论及一异等种种见悉皆寂也。是自觉法。是如虚空法。是无分别法。是第一义境界法。以如是等真实甘露而令开解。是一部论宗。喻曰。今依斯文明知。中观等息诸戏论寂灭绝离以为宗极。如是义意皆是遮情之门。不是表德之谓。论主自断入道初门（文）私云。是文能契此处义也。又解。此破是破立前从修因而有果德义也。意云。于一切众生身中从本以来在佛功德智慧色身义。是实于因中在借说果位功德云也。实于凡夫因位中直不谓佛功德智慧自然具足圆满也。但显示依修因行其中定所可得果德之道理。故云一切众生身中有佛功德常住也。而不解是意者。妄谓法佛诸功德智慧一切皆不修因行以前皆悉具足圆满也。但被覆无明等惑障不显现也。成此解入即不可义云也。故明修因行后定当得佛功德也。如涅槃经二十七云譬如有人家有乳酪有人问言汝有苏耶。答言。我有酪实非苏以巧方便定当得故。故言有苏。众生亦尔。尽皆有心凡有心者。定当得成无上正等觉（云云）又为破不待修因前而执佛果本有执故。涅槃经三十六云。若有人言一切众生悉有佛性常乐我净不作不生烦恼因缘故不可见。当知是人谤佛法僧（乃至）若有说言。众生佛性非有如虚空非无如兔角。何以故虚空常故。兔角无故。是故得言亦有亦无。有故破兔角无故破虚空。如是说者不谤三宝（云云）又同经二十七云。一切众生定得阿耨多罗三藐三菩提故。是故我说一切众生悉有佛性。一切众生真实未有三十二相八十种好。以是义故我于此经而说是偈。本有今无本无今有三世有法无有是处（云云）私云。二师不得此义意而于净菩提心门存不依修因行而佛果本有义故成此破。又解。此净菩提门是唯约心真如门遣尽妄执门意也。而于此心真如门方存用彼心生灭门中染净差别义。即是不得此中所用净菩提心门意故破之也。问就前义若法佛功德是不本有法。但待修因生者法佛内证功德既成无常法。亦非常住本有之法佛功德。为无明烦恼等所覆弊者。既违菩提心论说。当知法尔应住普贤大菩提心一切众生本有萨埵为贪嗔痴烦恼之所缚故。诸佛大悲以善巧智说此甚深秘密瑜伽。令修行者于内心中观日月轮。由作此观照见本心。湛然清净犹如满月光遍虚空无所分别（文）答此离最深。今通云。彼涅槃经尚对菩提心门中所被对治有执人而说佛性理故。犹隐佛性本来常住不待修因本有功德具足义也。此真言家是依净菩提心门遣尽诸妄执义故。直任如实道理而显说本有常住功德云也。故无相违咎也。疏若净菩提至见无上菩提者。此立道理而破前二师谬释意也。此师释不得了此净菩提心门深意云也。深意者此门意而为欲除遣尽一切有所得相执故。然犹未了本有性德三密门菩提心相以前。而进执菩提心门本有义是还可增法执云也。问若尔者何新华严第五十一云无一众生而不具真如智慧。但以妄想颠倒执着而不澄得。若离妄想一切智自然智无碍智则得现前（云云）又起信论云。本觉性具足过恒河沙功德本有恒常（云云）此等经论约净菩提心门。而岂不说性得本有功德耶。答此义可有二所由。一者是于因分净菩提心门中而借说果分性得本有功德。而为助成因分功德故也。若不尔者谁人乐修行因分教行法耶。此义法藏师意也。二者此净菩提心门中本觉本有功德义。实对无明等恒河沙过患数量而假显本有性功德立义也。故不相违。依此义释大衍论第六云。本觉体中六相功德各各待观。何等过患以之为对建立显示。所谓根本无明熏习一心之海发业等种种诸识隐覆般若实智之明增长愚痴迷乱之暗。即是不觉无明之界量明以之为对。一心之性寂灭无起。即是本觉惠明之安德（云云）又同论第五云。一者相待相成似有意。谓欲显示染净诸法皆悉相待而得成立。无有唯自建立法故。二者本无性空非有意。谓欲显示染净诸法种种名字于本无中权假建立一切皆悉非自名故。三者相待相成显空意。谓欲显示染净诸法由相观故从本已来无有自体自性定故（云云）疏又经中自说至亦无分别者。是引此经文证而破净菩提心有相云师义意也。疏犹如虚空至染污之者。以喻释上所引经文离分别义也。喻意虚空极净故于诸色无秽污之用云也。疏心性互尔者合喻也。疏一切分别至离一切相也者。是明所观净菩提心自性远离能分别心及所分别相义也。能缘心所缘境从本已来相待建立也。若无心时境即不成也。若境无时心即不生故也。虽然心胜是本也。境劣是末义也。依此义故论云。一切诸法唯依妄念而有差别。若离妄念即无一切境界之相（云云）又解。经文离诸分别者。于是净菩提心不可见法云也。是诸妄念之分别心不及处云也。次文无分别者。此净菩提心直即无分别缘虑云也。疏经云所以至满足者。此牒明本觉真心无分别义之所由经文也。此经文是释菩提心无分别无妄念意也。意云。虚空是无分别性也。及菩提是亦无分别性也。此二种法无二无别法故。俱皆无妄念分别及所分别义云也。问此中虚空是世间事虚空欤。为当理虚空欤。答准上文谓疏文曰如是即是毗婆沙义。虚空无过无德今如来身离一切过等。又后文云。实非世间虚空所能遍喻（云云）故知。可言事虚空是能喻法也。可言是中所喻之虚空是理虚空也。所以者何事虚空是假立法也。是于色法阙无分位假立事虚空也。理虚空者。释论第三云。性虚空理有十种。一者无障碍义。诸色法中无障碍故。乃至此虚空理二种净智亲所内证相应俱有不舍离（云云）经中云。心虚空界菩提三种无二故。定可知。是取所喻理虚空义故。又疏云。以世间易解空譬离解空也（云云）问此三种无差别之中有差别相如何。答心者是本觉真如心。是即有神解性故名心。亦有坚实义故名心也。虚空者此真如性。即离障碍等十义具足故名为虚空也。菩提者是本觉始觉般若也。始觉即同本觉也。此三种一体有三义云也。疏如上种种至求菩提义者。总释所牒经文本意也。谓上来四番遣执清净之门也。是为发明于随染本觉自心而令起发求菩提心。即满始觉果而同于本觉真源故云也。疏今复结言至有三名耳者。以散释意令归经本义也。此性同虚空等一行经文。是总结第四番遣执义文云也。疏即此一法界至不坏因缘者。自下为欲建立大悲为根方便满足句义故明真俗二谛互交彻事理二法各不相背义成立也。意云。本觉真心理中一切诸法皆性空无明故不可有大悲为根方便满足义也。虽然但本觉随染心生灭门中有随染业幻事故有佛界有众生界也。于佛界可归依于众生可拔济故。所以大悲为根而方便满足妙术最至要者也。疏实相以至能所之异者。是明真如门中菩提心理绝能缘所缘能化所化义而毕竟都无义也。疏以不坏故至波罗蜜满足者。是明于生灭门中随染业幻境界。而有能化佛有所化有情故。佛可拔济众生苦故。众生可登佛果故。此大悲为根方便满足义有云也。疏即是究竟不思议中道义也者。此真如门生灭门双观是名中道正观也。若唯观真如门唯理。即可阙大悲万行故。亦可堕断灭见故也。若唯观生灭门事相者。即迷滞真性理故可增法执有病也。即可堕有见边故也。二观并修如鸟两翅能飞汉天。而于生死涅槃二道而自在无碍云也。疏经云秘密主至如知识其心者。是牒经文。是当第四番结文也。疏佛已开示至三句大宗竟者。是总结此第四番义意也。此于净菩提心门直是有三句法门云也。一者此发菩提心。是十信位也。是菩提心为因句也。二竿行菩提心。是三贤十地位。是即大悲句也。三者成菩提心。是种因海之因分究竟成佛是也。是第三方便句也。以此已上三句法门而为果分之而成趣入方便云也。故二教论云。此宗所观不过三谛。一念心中即具三谛。以此为妙。至如彼百非洞遣四句皆亡唯佛与佛乃能究尽。此宗他宗以此为极。此即显教关楔。但真言藏家以此为入道初门（云云）又云。明知中观等息诸戏论寂灭绝离以为宗极。如是义意皆是遮情之门。不是表德之谓。论主自断入道初门（云云）又宝钥云。华严三昧一切行。果界十尊诸刹临。虽入此宫初发意。五相成身可追寻（云云）疏即统论一部至知识其心者明说三句法门本意也。意云。为令诸真言行菩萨净除一切有所得执心。而清净开显本有三密菩提心故云也。疏如此经者至本无异辙者。意云。为证判此大日尊所说诚实义故。而引余三世十方佛说之同相同味无异说义而。助成此经所说义真实不虚由也。文中如释迦如来所说法者是引例也。意云。法华经中释迦文佛为说一乘义引十方三世诸佛说法仪式同相一味皆说一佛乘之证也。文当知十方三世等者。是引余诸佛说法仪式同相义。而助成大日尊所说三句之义理不虚义也。疏故云我说至知识其心也者。以散释意归经本也。疏经云秘密主至不可得者。是牒第五番遣执经文也。疏世尊前已至一切佛法故者。是明前第四番之次此第五番来所由也。意云。前彼四番各各番番所说义犹是狭也。其各各番番所被破人是约外道小乘。渐次破两种人执而各各皆摄取之故也。今此第五番所明能治法门甚广博也。是为决了十方三世佛法故也。又此番之被所机总令被一切渐顿两种人故也。前四番别别所破外道小乘者所执实我实法即是遍计所执也。此第五番总令为破悉是小乘执及大乘菩萨所观依他如幻似有所存病。及三乘定别执真俗隔别执故。又兼为破净菩提心门中之疑。执令生决定信心故也。所以举三世十方佛说同义。故此第五番来云也。疏如一切经中至开实相门者。是彼诸小乘经所说生空理并三乘共教大乘经所说法空理。是为渐悟钝根人而说渐教义也。故彼方异此经所说净菩提心门诸法实相如实了义说云也。彼三乘共大乘经所说意是约遍计所执空无门故。密意而说一切依他圆成法自性皆空义故。为不了义经云也。其方为遣凡夫二乘之粗执故之教道法门也。不显示任诸法自性道理之证道门义云也。文或说诸蕴如合。乃至或说诸法。乃至渐次开实相等者。是明一乘即三乘义也。一乘是所入理三乘是能入门云也。次文彼言诸法实相乃至此经心实相者。是约理明三乘即一乘义也。谓彼三乘教门之所趣是一乘理法云也。又心实相乃至更无别理者。若约本末归摄义释之者。是明心实相者是本觉与始觉菩提心该摄无二无别义也。始觉即同于本觉义故也。或若约理智释之者亦是明本觉智与真如理无二无别义。若约权实释之者。疏彼言诸法至无别理也者。彼三乘教中以密意所明诸法实义者。即实是此经中所云净菩提心门中心实相是也。余经教中隐覆不明了说此实相义也。此大日经中如实明了说此诸法实相义云也。疏但为薄福至即心之印者。明余经中所明三乘教义是唯说偏单理未显示圆顿理。是为契所被渐悟机故也。彼渐悟机未根熟时虽闻此大法。彼可难信受故也。故于一乘中分别假说三乘教云也。是一乘外更无三乘法云也。文且令净除垢障乃至然后为说即心之印者。此明三乘法本从一乘法中流出义也。此即三乘即即一义也。是三后说一义者此是渐次说一乘仪式也。故名云然后为说即心印也。疏今此经至秘密之藏者。此明是经教之殊胜义也。是直为真言行者顿悟菩萨舍假权方便而明诸法实相义故。此则胜于诸经云也。是无隐覆意。直住法道理如实显示诸法假有即空无自性义故。是经名了义经云也。此顿觉成佛入心实相者。金刚顶经疏云。且渐有二种。谓渐渐顿渐。所言渐渐者三乘教。是如来诱引众生之法。未说秘密圆顿法门也。是名为渐。随此渐教经历三无数大劫修行勤苦从浅至深。是为渐渐。若秘密顿教是如来随自意之法也。一即无量无量即一。入有不有入无不无。有无常一名为秘密顿。一即无量故不妨于顿亦有次第是为顿渐。无量即一故不妨次第而亦有顿。是故渐渐不同顿渐（云云）私云。此义妙契此成佛经所云顿觉成佛义也。疏初句云谓至差别相故者。是释分段义也。此中分段者不二种生死中分段生死义也。但于因缘合集法分离差别义云也。为令诸菩萨除遣依他法如约性之假有义犹存有所得相妄执故也。疏行者当知至不异于心也者。是明观依他即空所显即是真空理性也。意云。于依他法中求诸法真性处自然显得依他即空之性真如理云也。重意云。于依他诸法中求此色心等实相自性处唯无色心等实自性而但有真如理性云也。此真如理性者是非有别物也。但即依他法之性空凝寂理是也。如菩提心论云。当知一切法空。已悟法本无生心体自如不见身心。住于寂灭平等究竟真实之智令无退失（云云）疏色谓青黄等者。是文易了故顿不记之也。疏复观自身至尚无所有者。观五蕴性空义用五种喻。如次可配五蕴无自性义也。此义如密严经上卷具说也。疏况于其中而得有心者。是于外色尘中执有心自性义前文已破毕。故亦今为破内五蕴实有性执而显示此无自性义也。文况于其中而得有心者。成是五蕴是即空假有也。然离此即空理而亦可有心自性义耶云也。意云。五蕴即空性是即自性清净心也。此自性净心之外亦更不可有五蕴之自性体义云也。疏从粗至细去广就略者。意云。五蕴中色蕴粗受蕴细也。乃至如是展转前后相望最后识蕴最为细云也。于此五蕴中始从粗色终至细识。于一一中求心自性俱遂皆不可得云也。又去广就略者舍法总相而就别相中而分柝一一法而于分柝法中求自心性遂不可得云也。疏乃至现在至无住时者。明是于五蕴始从粗色终至细识蕴刹那刹那无常变坏故。而无自性义也。疏又复后众生于本不生际者。是如是五蕴等诸有为法有假有性空义故。即中道义亦成立也。假有与性空乃之中间所显是非空非有义也。如是三谛道理成立故。而离偏邪之若有执若空执。若亦有亦空执。若不空不有执等云也。一异去来等执准之可知。文远离一切戏论至于本不生际者。是明始觉智之断诸粗细识惑染。遂究竟到本觉不生理义也。疏本不生际至清净心者。是虽三谛即是一体无二义而此净菩心门实所存是即空妙理也。依此义意故。此文说此义名为极无自性心也。即是本不生理也。是为欲令行者洗净无始以来所串习有所得执故。殊明本不生义也。本不生际者是真如自体性义也。真如是以无生无灭而为自体故也。自性清净心者是本觉义。又是真如之德用也。此性不染而远离诸杂染烦恼有漏义也。心是真实义也。胜鬘经云。自性清净心而有染污难了知（云云）清素法师云。真如为心心体坚实不可坏也（云云）真兴僧都云。真如云真实心也。心之性故名即质多心也（云云）疏自性清净至阿字门者。顺逆明本觉与真如相即意也。是显示于本不生际者即是真如性。真如性有自性心德自性心德即是本觉心王也。即以此本不生者。为其自性净心之性云也。疏以心入阿字门也者。是明无生观心之照境义也。意云。能作心尚假有性空。何况所作境非性空耶。疏已说观诸法实相者。是结前依他诸法即是真如实相义也。疏次明观于我者。是发生明遍计所执即空义也。谓前观达依他诸法自性即空理也。故今还弥照所执本来不可得义也。疏故云若我至若清净者。引经而证成释意也。疏如上于荫至有心可得者。意云。上所明于蕴等诸法中。犹其性虚假不实而无自性理也。何况别有实我我所耶云也。但世间谓有我。是但有虚假名字及妄情谓而无实义云意也。文而不可得者。实我不可得也。于此我性无义岂有心自性耶云也。疏清净者即至为菩提也者。举此外道所计清净行义也。如善恶因果经第五云。阿罗逻仙人答悉达太子云。若欲断此生死本者。先当出家修持戒行谦卑忍辱。住空闲处修习禅定离欲恶不善法。有觉有观得初禅除觉观定生入喜心得第二禅。舍喜心得正念。具乐根得第三禅。除苦乐得净念。入舍根得第四禅。获无想报。别有一师说。如是处名为解脱。从定觉已然后方知非解脱处。离色想入空处灭有对想入识处。灭无量识想唯观一识。入无所有处离种种想入非想非非想处。此处名为究竟解脱。是诸学者之彼岸也。太子若欲断于生老病死患者。应当修学如是之行（云云）疏如长爪梵志至而受是见者。为显示此净菩提心之观行者。能观心中而求自心相而无心自性义故。举其一外道所计相为例而显此义也。此梵志极根性听惠人也。虽不承诺诸余见。而以此不承诺诸见之见而为所存自见。而承诺此见云也。故如来破此见云。汝虽不受一切法存此不受见故。已是有所见也。然何汝云不受一切法耶。此梵志了存于一切诸法不受见故佛则破之。有所存见。则堕负处也。此义如智论及天台法花文句疏第一卷明文。今亦如是至净菩提心也者。例合前义也。意云。行者既虽遣诸执而以观诸法空之智慧。谓为清净义。而是亦取着之此亦为妄见云也。然于此观空之取着心中求心自性。此中心自性是不可得性也。于此能观心所观境中俱心不可得也。观达此者名为入真净菩提心云也。疏以上广对五蕴者。是中结明五蕴无自性义故为此中无心自性义云也。疏次复说十至不可得者。发生次于十八界十二处凡余一切因缘所成法中明心不可得义也。疏阿毗昙至摄一切法者。是明已上小乘论中所明三科法中所摄尽一切法中心不可得义也。疏乃至一切至广明者是也者。上来约小乘所立三科法门而明一切法中心不可得义讫。自此下总约大乘义所立明一切有为法中心不可得义云也。疏如于荫界入至亦不可得者。下别释其历一切法中心不可得义也。文如于阴界入等者。是指先小乘法中心不可得之例也。疏以心不可得故至不可得也者。是为成本觉自心极无性义故。又为遣心性之常乐我净非常我净定执故云意也。夫常乐我净义是对待无明等有为法之无常变坏义。烦恼果报系缚不自在义。三苦八苦等逼迫义。烦恼染污不净义。而对量建立本觉自心常乐我净义云也。于自性本觉不谓实有常乐我净四德也。又对待有为染法过患时不谓本觉无常乐我净德也。具义意如上所引释论第六真如体相具六义中云也。疏复次如声闻至正法眼生者。为成依净菩提心门真言行菩萨得生法二空无性观义故。引小乘人见谛得果例也。小乘人初入见道时用八正道则断三界分别我执相应迷理烦恼云也。八直道者是八正道云事也。八正道者正见正思惟正语正业正命正精进正念正定也。此八种行无邪曲而直趣入圣道故名八正道也。且约声闻人明生空观者。谓于五蕴等三科法中。求我自性处究竟我性不可得。又离蕴等外求我性处凡亦我体不可得也。又蕴等虽有假我相义而亦其实我不可得云也。是无我观行熟得无漏生空观时。离三界分别烦恼障名云八直道中远尘离垢也。彼入见道得苦法忍等十六心名云得正法眼生也。疏真言门至得法眼净者。依前小乘例而正成真言门净菩提心菩萨得法眼净义也。是即菩提心为因句耳。文初观阴界入时等者。此初明于蕴等中求心心不可得义云也。文相在亦不可得者。五蕴等除有似我现相。其实我不可得故云意也。问远尘离苦正法眼生者。是小乘义。何大乘意用此义耶。答此义亦通用大乘中也。故惠沼师金光明经疏一云。远尘离垢等者。准大庄严论得入初地亦得法眼净。不唯声闻等。又云。准瑜伽论预流果文。无定说故可通（云云）八正道大乘中亦通用之也。疏若不作如至无由悟入者。若遍历诸三科四谛十二支六度四摄乃至佛果无上菩提等法中不明心无自性义者。真言行菩萨不能解净菩提心门义云也。以此方便而欲明为秘密教法门云也。疏如余远离至心之影像者。是胜劣相对而欲明修行净菩提心门一乘教菩萨。胜于修行余三乘教门无方便菩萨义故。先出劣者也。文观人法二空犹未能远离之影像者。三乘教之菩萨约所执空门而观我法空无义时。其二空之相是自识所变影像云也。但于二空为门。所显得真如理。不谓自心所变影像云也。故修行彼三乘般若之无方便菩萨作遍计所执空之影像而为究竟理故。犹不离心之影像云也。疏今真言行至悟法门也者。是正明此门之观行殊胜于前人义也。此教菩萨是初发心时真依了达依真言门而自心本不生真如理云也。此别虽不作所执空解。自然称究竟空理故。自然而称所执无理得正体智速疾登法佛果。终离心所变影像。此行者悟解有为诸法即体真性理故。我法二执顿净除成如净虚空云也。又义如密严经云。若有胜瑜只善住三摩地远离能所觉。寂然心不生。是名真实修无相大乘教。若欲生密严常应如是观意云。若证达诸法空理。行者究竟是能缘心所缘境俱己息义。是即实离心之影像义云也。又云。若知唯识现离于心所得。分别不现前亦不住其性。是时攀缘离寂然心正受。舍于世间中所取能取觉故此疏第十五云。以此实如空者。实即如空犹空也。无自性名实。实者即如空也。实者非妄语也。次云。以是所见犹如佛见实即同佛也。先佛亦如是见也。我亦如是见故云及也。实及空非妄语并见如佛（云云）疏经云秘密主至障三昧者。是牒净菩提心门菩萨之得益经文也。疏入佛智惠有无量方门者。总释此门中得益之所由也。于此义总言之者有三句法门也。别论之者。有菩提心为因句大悲为根句也。疏今此宗直至如来境界者。此广释此菩萨得益相也。文则是初入一切如来境界者。是入此净菩提心门菩萨不久而当证入后方便究竟句法佛果海云也。又解。此净菩提心门即是入诸佛之方便境界云意也。问此三昧是菩萨三贤十地中有于何位耶。答用心次第云。初观之时假月为喻。遍周之后无复延缩。作此观已即证解脱一切障三昧。但此三昧者名为地前三贤。依此渐进遍周法界。如法所证名为初地今云。是明十住中初发心住行也。华严经云。初发心时便成正觉。了达诸法真实之性。所有闻法不由他悟于此处中可用此义也。疏譬如弥勒至自知耳者。是举净菩提心门菩萨之分证境界也。于是有二义。一者唯明证见因分中心真如门理义。如菩提心论云。当知一切法空已悟法本无生。心体自如不见身心。住于寂灭平等究竟真实之智令无退失。妄心若起知而勿随。妄若息时心源空寂。万德斯具妙穷无穷即当此义意也。二者此初住菩萨有随分见法佛内证境界义。谓引例如上引密严经说。金刚藏菩萨依法佛加持力而见法身境界法性密严国土及自心之解脱藏也。若佛摄加持时。即以自力不能见之义也。具如上注也。是以自所变影像相分而证见本质法佛也。不谓直证本质法佛身也。故此疏第四云。若作秘释者。如来妙严之相法尔无灭非造作所成故。不以外宝为饰。乃至十住菩萨犹因承佛加持。得见加持身。其于常寂之体如在罗谷。故以为况也是义意也。但明于密严土彼第十地人不能明见佛加持身也。疏法明者至法明道也者。释法明之名也。是约得智惠明义立名也。疏菩萨住此至清净除灭者。此约染污净除义而立名也。疏譬如有人至而生喜乐者。是引喻意。是为明净菩提心门菩萨所解。是烦恼即菩提生死即涅槃义故引此喻也。此喻文在涅槃经中可检正文也。此喻意云。依迷本觉菩提之妄心而生烦恼毒起也。若了本有涅槃时。即烦恼皆从本已来菩提性也。如利宝即虽从本不毒性妄心即生毒解也。除毒相之缘。是依明医之教也。解烦恼即菩提之智必待佛法教诫云也。疏行人亦复至宝聚门者。此行者解诸法实相故于一切染污法中即观实相真理义云也。依此智惠功力成三昧。则弥成熟烦恼即菩提义之深解云也。疏是中障已下文五障义易了故不消释之也。问第二业障与第五所知障有何异耶。答体无异。但约义少异也。谓依过去重罪业障留离始入佛法信心故名曰业障。若入佛法以后遇违缘退屈之心是所知障也。是碍解行故也。疏行者已得至一切佛法者。明依三昧力故有见佛闻法因缘而弥其解悟转胜疑网净除意也。此菩萨之觉诸有为法之真空理义边是始可齐等妙觉位法空智边云也。疏以其自至大牟尼位者。简别因位果位差别义也。意云。此净菩提心门菩萨虽了达法空理。未证达法佛境界法尔常住五蕴功德故。此菩萨未及佛果云也。疏犹如净月至大海潮也者。此喻意云。以第十五夜。月能动大海潮。即喻妙觉佛一切种智。以十四夜以前月喻等觉以还菩萨智也。重意云。佛与菩萨。性德本觉虽是等同。而佛修得始觉圆满故胜。于菩萨修德始觉。此未圆满故劣云也。疏又行者至修诸度者。此菩萨依内心会直理故。外用发五神通。而净佛土供养佛。利众生修增自利行云也。问此菩提得除一切盖障何不云得漏尽通耶。答漏尽通。是果满位可得法也。此菩萨是虽除五障未究竟断尽故。云何可得漏尽通耶。疏复由意根至诸陀罗尼者。此明得总持益也。谓净除第六意识相应烦恼障所知碍故。得一切众生语言陀罗尼云也。疏如一世间至亦如是也者。是明随所缘境界众生心行言语差别。类无尽义故。能缘陀罗尼智品差别亦无尽义也。疏梵本中噜至以具翻也者。是明总持中之具足梵名具难可翻得所由也。陀罗尼以念惠力持为体也。疏以得陀罗尼至中广明者。是依得总持力故增明知他心用云也。文谓如是等者。明所知境界差别相也。疏是菩萨非至互用无碍者。是例意根清净义。余五根亦成清净云也。互用无碍者。此六根之一一用悉皆于一一诸根处皆互相具足云也。谓眼根之闻声耳根之见色等是也。此得六根净位。是若准天台宗所判。此人在十信成熟位中也。疏又能观彼至行如来事者。是明此菩萨亦以除此盖障。用转授于他人义也。疏当知真言至可得成辨者。以上诸功德胜利。配属真言行菩萨之速疾当得益也。疏复次如上至神通之力者。是依外人伏疑而释其疑意也。疑云。如上诸功德。若本有欤若新修成欤。答此本有法也。又疑云若本有法者。何一切众生现不见此功德耶。又答云。一切众生被覆无明烦恼等盖障故。不能现具足此德也。此本有功德之为盖障被覆阴而显得之方便名云秘密神通之力也。疏今真言至盖障三昧者。以上三昧功德即配属入真言门菩萨之最初得益相也。疏得此三昧至常不舍离者。于此文有七重之相续生起次第也。行者内心解诸法实相理故则得三昧。得三昧故外道发五通。发五通故得语言陀罗尼。得语言陀罗尼故倍增而得知他心。得知他心故随众生机根说法成利生佛事。说法成利生佛事故于诸众生佛种令不断。佛种令不断故。诸佛常随于所生处护念此菩萨甚深重云也。疏复行者至不辞劳倦者。是释经本诸佛护念乃至不辞劳倦句文也。释意云。依上所云续生六种内功德与佛外护德故。为利生故。设虽住生死中而解诸法本不生理故。无怖畏生死心无染着生死心也。以不系缚之业。但为利生故。权虽生在无间狱中。而坚住苦患本不生理故。于苦受无厌离心云也。疏何以故至如金刚故者。明不劳倦苦患之所由也。谓此菩萨之始觉净菩提心其性坚固如金刚有不可破坏用云也。又解。顺其所达真如不坏义故。能达智行亦坚固无退屈云也。疏如是极至不可破伤者。是释上如金刚故之句。此极坚固性。是本觉理性故也。此理性从本已来自然性离邪非而止息恶行故。此本觉名云无为戒也。此戒是性得成熟戒也。但于净菩提心门中。始显得此法时名可云住此戒欤。不可破伤者此无为戒不待持犯。常恒成就妨非止恶义云也。不可有破戒时也。疏梵云尸罗至清冷如本者。引喻重释无为戒义也。疏真言行者至无为戒也者。合喻也。意云。得除盖障三昧。觉知我是自心性从本已来恒无为戒性义云也。是约显得为言。非谓新修所生也。

大日经住心品疏私记第七
大日经住心品疏私记第八

　　
　　　　　
　　　　　
　　　　　

    疏如声闻戒至亦随亡之者。为显示此无为戒之殊胜德故。相对声闻乘人所受二百五十戒而明其优劣相也。于此中有三胜劣差别也。一者具足白四羯磨得戒义也。此可寻知也。大底是受声闻净戒时所具足外作法威仪事业之数量差别义也。谓若具足此威仪缘时得戒。若不具时不能得戒云意也。二者方便守护义。谓声闻人常作意住妨非止恶心故成持戒用也。若适不妨遮则失戒行也。三者只一生持戒。谓期尽形寿故也。若生命尽时。则戒品随尽。又他生更亦待师缘及白四羯磨之外作法威仪缘。而更得戒行成也。白四羯磨义。如道宣律师四分律六卷抄第一云。次明众法有三。一者单白。事或轻少。或常所行或是严制。一说告僧便成法事。二者白二。由事参涉义须通。和一白牒事告知。一羯磨量处可不便辨前务。通白及羯磨故云白二。三者白四。受戒忏重治举呵谏事通大少情容乖舛。自非一白告知三法量可不焉能辨得。以三羯磨通前单白故云白四。若就缘约相都合一百三十四羯磨。略言如是更张犹有。单白有三十九。白二有五十七白四有三十八（云云）问此白四羯磨者何义耶。答白与三羯磨都合名曰白四羯磨也。问白者何义耶。答案六卷抄第一卷说云。六聚僧残中白舍行法。白行行法。白入聚落。尼白入僧寺。又云。发心念境口自传情非谓不言而辨前事毗尼母云。必须口言。若说不明了作法不成（云云）依此意者以启白为白义也。羯磨者同抄一云。羯磨者明了论疏翻为业也。所作是业也亦翻为所作。百论云业也。若约义翻为辨事。谓施造逐法必有成济之功焉（云云）问其羯磨三法者何等法耶。答同抄一云。就初总明一切羯磨必具四法一法。二事。三人。四界。第一明法有三种。一心念法。二对首法。三众僧法。初就心念有三。一但心法。二对首心念。三众法心念。言但心念者唯得自说。有人亦成数列三种。谓忏轻吉罗。说戒上座发露。及六念也。二对首心念。谓本是对首之法由界无人佛开心念三众法心念谓本是僧柄。亦界无人故开心念。说戒自恣外部受僧得施及已人衣等（云云）疏此戒则至常无失犯者。示于此无为性戒即无此三种劬劳也。故以此无为戒相对彼声闻戒而判定胜劣也。此戒虽无上三义具足因缘。而直成戒品义云也。此无为性戒是不用白四羯磨等众缘具足义亦不依故意而禁制妨遮心而于三世无持犯间断义云也。真如本觉性无间断故此性戒用亦无断尽云也。此大疏第五云。今行者深观十缘生句了知三事毕竟不生法性自尔常无动作。是名住无为戒也。如是净戒尚非如来所作况住斯戒而造作诸法耶。经云。何为戒。所谓观察舍于自身奉献诸佛菩萨。何以故。若舍自身则为舍彼三事。何等为三。谓身语意（文）疏又由住此至远离二边者。是叹此净菩提心门菩萨依显得此性戒时故。有于染净诸法中而离断常二边见。得见甚深中道理之用云也。疏故经次云至通达正见者。以释意归经本意也。疏迦叶亦云至邪见人也者。引涅槃经第七文。而证此净菩提心门菩萨之离邪见成正见义也。案彼经第七卷说八倒意云。于诸有为有漏法有苦无常无我不净过患。二乘随分了知之。诸凡夫迷于此而执常乐我净。亦于如来所成常乐我净之三宝境界。而凡夫二乘迷执无常苦无我不净。是名云八倒云也。然迦叶菩萨是虽遣昔有为法上四倒。而未遣此如来自证得境界真如无为法上之四倒。然今始离此无为法之上即说为无常苦无我不净妄执之四倒云也。此疏意。只据净菩提心门中本觉智者。相待无明等有为法之无常苦无我不净过患。而所成立本觉之常乐我净四德。而成此谛实四德云也。（是天台宗涅槃经疏意欤）疏是中惠不至大菩萨路者。是释上涅槃经所云皆名邪见人意也。成此八倒皆名邪见也。谓凡夫于有为无常苦无我法迷而执常乐我净也。二乘人于本始两觉法而谬执无常苦无我不净故亦成颠倒云也。故依八倒不离故未到始觉菩提场也。此中空者是依他诸法之即空义也。不空者真如本觉法真实常有义。疏今此菩萨至种种诸色者。明此菩萨住法道理。如实了达有为之无常苦无我不净义。了知无为法之常乐我净义云也。此菩萨既除盖障之眩翳故。则得惠眼法眼。得惠眼法眼故明了达有为无为诸法契其自性。如实发生有空中道解云也。疏无量天魔至疑网之心者。是明此菩萨外离难德也。前已明内离盖障义故。其次明此义也。起信论云。或有众生无善根力。则为诸魔外道鬼神。若于坐中现形恐怖或现端正男女等相。当念唯心境界则灭终不为恼。或现天像菩萨像亦作如来像相好具足。若说陀罗尼。若说布施持戒忍辱精进禅定智惠。或说平等空无相无愿无怨无亲无因无果毕竟空寂是真涅槃。或令知宿命过去之事亦知未来之事。得他心辨才无碍等。乃至（云云）以是义故行者常应智惠观察勿令此心堕于邪网当勤正念不取不着则能远离是诸业障。应知外道所有三昧皆不离见爱我慢之心贪着世间名利恭敬。真如三昧者不住见相不住得相。乃至出定亦无懈慢所有烦恼渐渐微薄（云云）疏故次云至一切佛法者。牒经本文也。疏以如是正见至悉成就也者。释所牒文也。文依此者。指前除盖障三昧力用德也。文进修如实巧度者。是指后所应修十地位中所修如实修行十度行也。文得诸佛力无所畏等者。是指当所得法佛果海位也。疏龙树以为至即成全体者。引智论喻文成此义也。此中有二例喻。一者金师喻。二者得五通者变化自在例喻也。疏故云不久至一切佛法者。以释意归经本文也。疏以是菩萨至皆成就也者。是释经本以要言之等一行叹德意也。此菩萨如实住诸法道理而解了有为诸法虚妄非实义也。是有为法有无常苦空不净义故。如此境而智了之云也。于无为诸法如实解了本觉真如等常乐我净四德常住不生义。故随分名佛云也。是内心称法性理故外德无量无边成就云也。上来略问之略答已毕也。自下是广问广答生起也。疏尔时执金刚至以偈问佛者。是标金刚手广问发生相也。疏乃至不知至离于断常者。是佛广答净菩提心门之真空理则远离断常边见过失义也。此疏乃至之言则摄取佛广答中所云始从颂文越百六十心生广大功德等三行颂。即及摄取其中间文句。乃至又摄取不知诸空非彼能知涅槃是故应了知空离于断常文也。是佛广答前金刚手菩萨广问云意也。疏如上佛说至略已周备者。是结上三句略问答。而因其次当将此第二大段广问答也。文以偈问佛乃至不知诸空者。此经下所云非彼知解空非空乃至离于断常之二行余文是广答第三菩提心续生问长行文也。文如上佛说经之大旨者。此前三句法者此大经玄宗义云也。文心实相门已周备者。总结上三句义也。疏时金刚手至广演其义者。明此广问之所为本意也。疏是中略有九句者。是标广问句之章数量也。疏云何世尊至菩提心生也者。牒第一句而标释其意也。疏今此中直至种子发生者。是此所云发菩提心是上三句中第一菩提心为因句是也。于此第一句发菩提心而有二种义。一者显略义。是如花严经等所叹发菩提心功德者。是十信及十住中初发心住菩萨所发菩提心也。问其花严等诸经所叹发心住功德文如何。答天台宗法花玄第五云。花严云。秘初发心时便成正觉了达诸法真实之性。所有闻法不由他悟。是菩萨成就十种智力究竟离虚妄无染如虚空清净。妙法身湛然应一切。当知即是发真无漏断无明初品也。净名云。一念知一切法是为坐道场。成就一切智故亦是入不二法门得无生忍也。大品明从初发心即坐道场转法轮度众生。当知此菩萨为如佛。亦是阿字门所谓一切法初不生也。即是今经为令众生开佛知见。亦是龙女于刹那顷发菩提心成等正觉。即是涅槃明发心毕竟二不别如是二心前心难。此诸大乘悉明圆初发心住位也（云云）问上明三句法门义处。此疏一云。最初发菩提心句是十信位（云云）然何今九句中所明义是十住中初发心住名为发菩提心义耶。答此中所云初发心住处即摄取十信位也。故无咎。此义如智周师大乘入道章云。问此住初首而有十信。谓信进念定惠施戒护愿回向计心四十。何故但言三十心耶。答即十住中初住离出。以初发心而甚难故离出也。设有圣教言四十心当知即据总别说也理实三十（云云）故无相违咎也。谓上文是据开出说十信。名为三句中初菩提心句。十信是最初发心故也。今此下文是约合义说初住名为发菩提心句也。又解上文所明十信是不定聚十信也。于此所云十住中初发心住亦名为十信也。是非不定聚中十信也。法藏师起信论疏云。得值诸佛修信心者明修行缘。谓约此缘修十种信心行也。迳一万劫谓十千劫修行信心成就也。佛菩萨教令发心等者。谓发十住初心也。如璎珞本业经云。是信相菩萨于十千劫行十戒法当入十信心入初住位。释云。此中言入初住位者。谓十住初发心住位也。以至此位方得不退信心。是故亦名入十信心。非谓十解已前之十信也。何以知者。仁王经云。习种性有十心已超二乘一切善地。此习忍已前行十善菩萨有退有进犹如轻毛随风东西。虽以十千劫行十正道发菩提心乃当入习忍位。以是文证故得知也（云云）上文约始明十信也。今于此文约终说初发心住。遂无相违咎也。故此疏第十五云。无上悉地以前略有五种悉地。一者信。二者入地。三者五通。四者二乘。五者成佛。此是五种悉地也。初信者谓随分能分净诸根。深信如来秘藏决定不疑。信佛有如是如是方便。若依行者必成菩提此是地前信行也。次入地者谓入初欢喜地也（云云）私云。今依此说者三贤位总名为信心菩提心义也。何况初发心住不名发心位耶。二者深秘义是约三密内证三平等境界明发菩提心也。此如上所引菩提心论三摩地门发菩提心相是也。今此疏文所云今此中直问心之密印者。是约三平等门意问发菩提心云也。是为简彼单显教所明发菩提心意也。疏若已发生其性云何者。是疏家之结前第一发菩提心句相也。疏复以云何至相彰于外者。牒明第二句问之经文而释其相义也。性者是望自体之义也。是物之精实义也。相者是依他缘相义边也。是两和合成义也。若指其物言之者。且如绳以麻为其自性以众麻所集为绳其相云也。文性成于内必有相彰于外者。谓是且如火。若火内有时必烟现外。又若于内含容摩尼珠之石必有外现黄色相云是义也。今于发菩提心亦可尔也。发心内成者外相外可彰云也。疏如般若中至相貌时也者。是引般若经例也。问彼经中如明三贤十地等菩萨修菩提心行相。今此经亦可尔云者是何样相有耶云也。答此中发行菩提心人是上三句中当大悲为根句之义也。是同上所云得除盖障三昧菩萨三贤所发得菩提心行及十地修得菩提心并种因海佛果菩提心等是相貌也。阿毗跋致是不退转义也。不退转义是有三贤十地故了。疏经云愿至前二句义者。释此二句意也。是赞叹能说主而求乞所说法云也。疏初云识心至不从他悟者。是广释此二句深义也。此义意通随缘因分境界界法然果分境界。意云初识心者是佛始觉智。是证达识知诸法真空理之智惠是也。是缘虑了别义有故名云识心也。此中心义是质多心也。缘虑心是质多义也。次心言是真如实相境是此正智所缘境界也。是真如是坚实不坏义故名心也。又是集起用故名云心也。真如是诸法之所重体故也。此中心义是纥里陀耶心义也。坚实精要心是纥里陀义也。疏意明境智至故重言之者。称美此能缘智心与所缘理心之体无别冥合相称义也。文自然智至不从他悟者。此始觉佛智此从本觉得之故名云不从他悟云也。是此始觉心还净时即还证本觉心云也。疏言佛既至说之也者。是陈应说所由而请当说也。佛了达本始两觉真如实相甚深理义故。而堪能可演说此发菩提心相及此菩提心微妙功德甚深法门云也。疏第三句云至之异名也者。释第三句意也。此约文次第是当第七八句也。然约义次第故名第三句也。大勤勇佛之异名者。是佛得十力德义边得此号也。十力是不屈伏义也。亦约大精进德立此名欤。文有几心次第而得是心也者。是问始从初发微善心终至佛果相续善心意也。案此问之答义下有十重次第续生住心也。依秘藏宝钥十住心论意有十重心。所谓第一异生羝羊心。第二愚童持斋心。第三瞿童无畏心。第四唯蕴无我心。第五拔业因种心。第六他缘大乘心。第七觉心不生心。第八一道无为心。第九极无自性心。第十秘密庄严心是也。是义至下可释也。是问意是请问此心之次第由来义当说也。疏第四第五句至净菩提心也者。释第四五两问意也。此两问意是问凡夫心相及行者心之断此凡夫心相而得生圣人心相之时所经历时项远近义也。案此第四问之答文。经云我密主谛听心相谓贪心无贪心乃至如是同性者。是明凡夫心相也。故此疏第二云。秘密主谛听心相贪心无贪心。乃至云何受生谓诸有修习行业彼生心如是同性。此答前问诸心相句也（云云）第五问之答文者。经云秘密主彼离违顺八心相续业烦恼是超越一劫瑜只行。又云。复次秘密主大乘行发无缘乘心法无我性。乃至如是知自心性。是超越二劫瑜只行。又云。复次秘密主真言门修行菩萨行诸菩萨。无量无数百千俱胝那庾多劫积集无量功德智惠具修诸行无量智惠方便皆悉成就等。乃至云信解行地无对无量不思议建立十心无边智生。我一切诸有所说皆依此而得。是故智者当思惟此一切智信解地复越一劫升住此地。此四分之一度于信解（云云）已上文是明始从初发微少菩提心终至方便究竟位之所经历时项远近时劫分齐也。是即前所云断凡夫心相之所经时项也。疏第六句云至故云亦然也者。是释第六问意也。是问此十重菩提心之微妙相及功能胜业用也。又答此第六问经文是此疏自释云。百字果等即是答殊异心及功德句（云云）疏第七云至为第二句也者。此问意是请问三平等中修行轨则也。即此问是当上所问三句中大悲为根句义也。此义是合为一问义意也。以此及彼行修行一句或分开为两种问云也。初及彼行三字是直问所应修三密行法也。彼者是指上所明净菩提心句及方便究竟秘密庄严句也。彼之所行之行云意也。次修行二字问之意是于此所修三密行法方与此有何方便行而相应之云也。此修行相应方便有二义。一者此经偈云供养行修行从是初发心（云云）此偈是合答与此三密行相应修行方便之二问义也。内外供养行是与三密行能成方便云也。依此义故摄大仪轨上卷云广大念诵仪轨供养方便者此义也。亦此疏下文云以三种秘密方便供养行门消融百六十心□石之垢者此意也。意云。广大念诵仪轨者是直三密行也。供养方便者能成就彼三密行之相应方便法也。二者此疏第三云若真言门修菩萨行诸菩萨深修观察十缘生句当于真言行通达作证者。是略答前问修行句也（文）此十缘生句喻亦是成就三密行之能成方便云也。文次问当以何行者。是开分二问时先直问三密行意也。文云何修行而能获无上悉地者是问其能相应方便行也。无上悉地者是问其行所成就法佛果德也。问何故及彼行者。必云修三密行耶。答菩提心论云。凡修习瑜伽观行人当须具修三密行证悟五相身义也（云云）故知尔也。疏第八第九至殊异之心者。释第八九两问句差别义也。第八问是问众生异熟识心相也。第九问此瑜伽行者所成心正殊异于彼前凡夫之异熟识心义也。今此第八九两问之答。是疏第二云。经云秘密主一二三四再数凡百六十心超世间三妄执出世间心生。乃至四分之一度于信解者。亦是答诸心相及心殊异也（云云）又下经文所说六无畏义是答行者殊异心问也。又疏第一云。百字果等即是答殊异心（云云）即是答此第九问意也。问众生异熟识心云如何。答唯识论第二云。异熟习气为增上缘感第八识。酬引业力恒相续故立异熟名。感前六识酬满业者从异熟起名异熟生。不名异熟有间断故（云云）意云。第八识是此识无覆无记义。而自羸劣法故以自势力不能现起故。必待余七转识中所作善恶等资助势力故。此识方得现起云也。犹如羸病人依杖方起行也。此识以善恶等心为因而总业之所感报而识性无记故名异熟识也。又前六识中无覆无记性心亦彼引发六识之善恶等别业之势力而得现起事名云异熟生心云也。八识义记云。第八识名异熟识。果异于因故云异熟识也。因善恶果无记而生故名异熟识也（云云）又唯识疏第二云。有四义谓变异而熟。异时而熟。异类而熟。异熟因所招感义（云云）先德解云。正以异类而熟义与异熟因所招感义而名异熟识兼以初二义名异熟识（云云是八识义意也）问以此等义云何此疏所云众生异熟识心义可成立耶。答此疏所云众生异熟心是通下经所云百六十心妄心故。不相当唯识论等所云异熟心第八识及异熟生前六识中无覆无记心也。故知以别义成立异熟心义欤。问其别义意如何。答推此事可云百六十心是有善恶及有覆义。而招感彼无覆无记第八识及前六识中无覆无记心故翻可知。此百六十心名异熟心欤。此百六十心等实虽不异熟果等而于此心有感招异熟识用故约有财义而此名欤。此义虽似背恒性相所判例道理义。若不尔者此义何可会耶。但俱舍论所明有异熟义颇同此义意也。疏亦愿世尊至大牟尼也者是结叹说主德而请当说之意也。此中文有牟尼义之大义所由可悉之也。疏阿阇梨言至文无定准者。此文中有二意也。一者明第七问之开合不同义之所由。文如是九句至为十句者是也。二者明佛答不依问次第而前后不同意也。文从此以后至文无定准者是也。是依随顺当机闻者从先欲听闻决了之意乐故。且置前问先进说后问之答义。或亦酬前问而说前问之答义。据后问说此后问答义云也。不如是问次而烂说佛答义是为令当会闻者早易解了。又直忽急令寻求宗要义故也。说如是不次答也。疏或转生疑问以尽支流者。依闻者听法机说此九问之答义以直所闻义不足故亦重有疑虑心。故为断此疑心佛转说种种诸品不同义云也。疏如下文入至及功德句者指明此例也。此入大悲藏曼荼罗等者是即且指入曼荼罗具缘品也。此等取余息障品普通真言藏品世间成就品悉地出现品转字轮曼荼罗品成就悉地品密印品字轮品秘密曼荼罗品入秘密曼荼罗品入秘密曼荼罗位品秘密八印品持明禁戒品阿阇梨真实智品布字品受方便学处品及说菩提性品三三昧耶品说如来品世出世护摩法品说本尊三昧品说无相三昧品世出世持诵品等。是等品正答上第七问真言行者之修行义或又说上悉地果义也。傍答上第六问功德聚义与第九问殊异心义也。疏百字果等至及功德句者。是即等取说百字生品百字位成品百字成就持诵品百字真言法品等也。此等品正答上殊异心问与功德聚问。傍答上修行句问也。疏其余随有至之义可知也者。且举上所云入曼荼罗具缘品百字果相应品一两例之。而此余二十八品所明义势是皆应比知也。此等品皆是为欲说尽上修行句义与殊异心功德聚义而令无余疑网故也。疏次如来答至发如是问也者。是于释佛答偈中是释初二句偈意也。此佛子者有二意。一者随心王如来成始觉时此本有心数金刚手等亦自然成正觉义故云以从如来种性生也。心数即是同心王之种姓也。二者此金刚手等十佛刹尘数众会是非别人。但是心王法佛内证差别智即分位故云从佛身语心生故也。疏次云胜上至故名大乘者。牒次一行偈文先示总立大乘名也。谓胜上大乘句者是总标大乘之中犹殊胜大乘义云也。谓真言是最上上乘义故也。下三句是别显名大乘之所由也。心续生之相者是此所目大乘之体也。所谓十住心是也。诸佛大秘密者。是佛菩萨大人之自内所证之自行化他方便善巧方术故也。今约能证人之大义故此所证法亦名大乘云也。下别释七义大中是当第一法大义第四性大第六时大第七智大义也。外道不能识者。简小乘及外道之偏见邪见之自利行自损损他行等劣乘故今立大乘名云也。疏一者以者以法至大人所乘者自下明七种大乘义。中皆悉有标句释可悉之也。此第一大义意云。显密一切教及行是皆大日尊所乘境界云也。此有二义故立大名也。一者当体大义谓此教行皆广大无量无边故也。是持业释也。二者此大人所知境界故亦立大名云也。是依主释也。是法佛一切种智之境界故名大人所乘之大乘也。此义如释大衍论第一卷具明也。疏二者发心至法界众生者。是第二大义。谓真言行菩萨初发心时所发弘愿也。是所度众生广大故于愿立大名也。亦所求大菩提大故于发心而立大名云也。疏三者信解至成就众生者。约得净菩提心门菩萨具足自利利他广大信解之功德义故立信解大名也。此菩萨解依他诸法即空理悟真如本觉自性清净心。及信法佛内证法然常住境界故立信解名也。此信解大故立大名也。亦利生化用广大故立大名也。疏四者以性至共有言者。约本觉理而立大名也。此有显密二种义也。显义如起信论释大衍论等具明也。密义如菩提心论等具明也。其文证前具引毕也。涅槃经（名字功德品）金刚宝藏满足无缺（云云）此经文通显密两教意也。即是今此意也。又大般若理趣分云。一切有情皆金刚藏以金刚藏所灌洒故（云云）此一切众生所有本觉佛性无变异义也。疏五者依止至依地而生者。意云。此真言乘是有法界一切众生普遂所归依之用故名云大也。本源法故立大义云也。疏六者以解时至未曾休息者。是大意云。上疏所云。越三时如来之日加持故等文即此义意也。此法佛果地所证寿命无尽义是即凝然常住义也。疏七者以智至实相源底者。是示佛果一切智智广大义。此有二智一者俗智二真智也。文诸法无边等是俗智也。智是依所缘境而起。故知无边俗境即是智无边义也。文穷实相源底者是真智也。文譬如函盖相称者是明真智之证会真如理义之喻也。疏以如是七至胜大乘也者。结释意归经本也。乘名进趣者是释乘义也。于所应到处进趣义名云乘也。如乘船车等趣所到处也。疏句名止息之处者具义如上释也。句是迹义也。迹是足迹之止息处也。此大乘之教行是古佛昔趣大菩提果足迹云也。疏心续生之相至有心相生者明十住心之续生之因缘义也。意云若约心真如门意一切法唯真如理故不可有妄心粗细觉悟浅深也。唯一味平等寂灭无相故也。今约心生灭门随染业幻似有门意而于悟有浅深于迷亦有粗细故。约此门即有心续生次第差别云也。故释大衍论二云。位地异真如门中相杂住住故。生灭门中往向住故。又云于真如门唯有一向杂乱住位无有余位。是故颂言唯乱。余契经中次第往向种种住地。生灭门有二种位一者向上门二者向下门（云云）今所明心续生义当向上门意也。疏犹如大海至鼓怒相续者。是以浪波非常非断义之喻。明心生灭门相续不断不常义也。疏当知是心至不妄宣示者是合喻也。意云。真如本觉净法之随无明等染法熏习而虽流转生死中。而本觉之凝寂常恒不变易云也。文即是不二者是指真如本觉之本有寂静自性也。是即无生无灭法体故也。文而生者。此真如本觉之随无明等染缘变成生灭妄法而流转于生死义也。文生而不生者。此真如所变生灭妄法即体无生无灭云也。是非有法之似有现故此似有现法返即成空义云也。文无相之相等者准前可知也。文甚深微妙等者。此真如成诸法诸法之即体真如义。是处甚深难见云也。文两种外道等者。此二类人唯非有不识心真如门甚深绝理之咎。而亦迷心生灭门之缘起法相向上向下门对治方法云也。此等文释经外道不能识句也。疏我今悉开示一心应谛听也者。是总被上引诸问而以二句颂答许说义也。疏次偈云至是略初问者。略释此所牒一行颂大意也。始从此越百六十心句至从是初发心之三行颂是正答问文也。问此三行偈于九问中答几数问耶。答据此疏显义言之者。此三行偈答三问也。谓第一行偈是答第一菩提心生问也。次一行半偈答第二菩提心相貌问也。第三偈下二句是答第七及彼行修行问也。问何故问题有九种于答文但有三种答而阙余六答耶。答此义难决可问明匠也。但今私回愚虑作二途会释。谓于此三行答偈中于此且是答三问略虽不答余六问。而又是悉自然被答尽前九问云也。但疏主以总相就显了义及肝要之正旨义。而云三行偈答前三问云也。理实细寻之于此三行偈兼傍亦答余六问也。谓于初一行偈答第一菩提心生问。又答第三菩提心续生问。又答第四心相问及第五时项问。又答第六功德聚问及第八凡夫异熟心问也。于次一行二句偈中答第二菩提心相貌问及第六功德聚问。又答第九瑜伽行者殊异心问。亦兼答前第三菩提心续生问也。于后二句偈中答前第七问及彼修行问。兼答瑜伽行者殊异心问也。问此义意如何。答依断惑必用智德故智德显是即菩提心生义也。断惑人必知惑相貌。以是第八所问凡夫异熟心义也。彼问即被答此越百六十心处也。超三重妄执百六十心是依智品粗细故依之建立十住心续生相也。故此偈中被答此第三次第续生问也。又约超此百六十心而建立三踰祇劫分斋也。故于此一偈中即被答彼第五所经时项问也。约超此三妄执之功德智用义故被答彼第六功德聚问也。就次一行半偈虽显答第二菩提心生相貌问。兼密被答第三次第续生问。又被答第六功德聚问。又被答第九瑜伽者殊异心问也。此义所以者。何示此净菩提心之本性无量功德成就者。此岂不答功德聚义耶。又此无量智成就正等觉显现者。此岂不答十住心续生义中他缘大乘已上五种住心义耶。又此二句义不答瑜伽者殊异心耶。后二句是合答前第七及彼行修行问也。谓于瑜伽中三平等行及相应方便供养行。而显虽答彼第七问密被答第九瑜伽者之殊异心问也。问何故于佛答三行偈强答尽上九问义成立耶。答佛说法一言含无边义理一念说尽恒沙教法故。此三行偈何于不答尽金刚手菩萨之九种请问耶。故依此道理此于三行偈建立九问之答。其义势有此处也。学者可察之也。疏云何即知至净菩提心者。此据金刚手问辞显佛答也。是释越百六十心句也。意云。净除百六十心垢即是初发生净菩提心云也。此发菩提心人当十住中初发心住人也。此初发心住菩萨所离百六十心。或是若准摩诃衍论第四意是烦恼障也。故论云。以有境界缘故复生六种相。一者智相依于境界心起分别爱与不爱故。二者相续相依于智故生其苦乐。觉心起念相应不断故。三者执取相依相续缘念境界住持苦乐心起着故。四者计名字相依于妄执分别假名言相故。五者起业相依于名字寻名取着造种种业故。六者业系苦相以依业受果不自在故。此六相中第一二相即是法执。第二二相即是人执。第三二相即是业因果报别相。复次初二地上所断中二三贤所断。后二十信所离（云云）故知。初发心住菩萨所断百六十惑。是我执相应执取计名字相两惑也。若依三论宗天台等意者。十住已上位断无明及法执所知障也（云云）疏有人问云至醍醐生也者。此喻在涅槃经第二十七文也。意云。譬如乳酪等四味之粗浊中终有醍醐性。渐次净除其粗浊成精极清净时是此醍醐也。发此净菩提心亦尔也。终得醍醐义属佛果也。但渐渐百六十妄执除去而将显本性清净本觉真心时。名为净菩提心生云也。疏行者最初至佛树牙生者。是合喻意也。文开发金刚宝藏等者。是于此净菩提心门中初时将开发自分中种因海佛性云也。谓一切有情心藏如来藏佛性是也。或亦通法佛法然佛性也。就初义初开发人是当十住中初发心住人也。此金刚宝藏义。上所引涅槃经第七所云。贫人之依善知识教诱而开发宅中金刚宝藏义也。依此义故动为金刚宝藏言也。文见是心性如净虚空等者。是释净菩提心之性净义喻也。此义如上三句菩提心中具释毕也。又文离因业生等义如上具释毕。此释文是释前所云。知彼菩提生句意也。是依初发心住菩萨所发菩提心功所离执取计名字起业相业系苦相是也。文佛树牙生者。释知彼菩提生句也。是指果分性德圆满海佛之牙渐渐发生云也。何以故。此净菩提心门是因分也。波法佛是果分故也。此中佛树牙生者有二解。一者谓此净菩提心即名为佛树之牙生义。谓佛树者是果海佛也。牙者直此净菩提心是也。此净菩提心是因分故也。故十住心论第九云。等空之心于是始起寂灭之果果还为因。是望前显教极果于后秘心初心（云云）二者如十住心论第九云。三藏又云。极无自性心生此心望前二劫由如莲华盛敷。若望后二心即是果复成种。故经曰如是初心佛说成佛因（前二劫者指他缘一道三种住心。后二心者。示真言门根究竟二心。云云已上论文）今私云。依此解意者。此第二义意云。佛树之牙生者是真言门中大悲为根义是也。所谓此经所云。供养行修行从是初发心者即是意也。疏此牙生时至枝叶花果者。是释生广大功德句也。此菩提具自证化他功德广大故云遍法界之枝叶花果也。疏以过心行至说其过恶者。是释其性常坚固句也。此净菩提心其深义理是用因明门立破方便而不可破坏之云也。此义如密严经云。密严微妙土是阿若悉檀非诸因明者所量之境界（云云）疏若知自心至菩提生也者。是结释第四句也。已上是答第一问之结文也。问前释菩提心生问之处云。此菩提心生义是前三句中第一句义。是即发净信心（云云）然何今答此第一菩提心生问之处中即此菩提心相是说行菩提心位地耶。答前问中所云是直约十信位相明发菩提心生故。于此所云发菩提心是十住中初发心住也。彼上文取初修业位此取后成就位。前举初括终今举终摄初义也。又初发心住通发心修行二义也。故不相违也。疏次有一偈至如虚空者。此释次答第二菩提心生相貌问之一行半偈意也。此中菩提心生义。是当起从第二住后九住及十行十回向十地菩萨行义。亦种因海果佛。于此中菩提心生相貌义中取虚空喻意也。疏譬虚空至非适今也者。是释彼小分相似义也。此喻有四种义别也。一者无染着喻。谓不为烟云等者是也。二者自性常住喻。谓其性常住者是也。三者不动摇喻。谓假使八方大风乃至不能令其动者是也。四者常寂无相喻。谓自本初乃至非适今也者是也。疏心相亦尔者是总合也。疏从无始以至永寂无相者是别合也。文从无始以来自本不生者。是合第二自性常住喻也。谓此真如本觉法是从本以来不生不灭理故也。文无有一法能令染污动摇者。是如次合第一无染喻第三不动摇喻也。谓此真如本觉之具足无染无动德。所以是依此真心本来无生无灭义故云也。文常住不变永寂无相者。合第四常寂无相喻也。亦解此文是返释上所云本自不生句也。谓此不生义者是显其体常住不变云也。何以故。此真心性是永远离生住异灭及诸色心心所等众相故云也。疏不染污常住至本来寂无相者。是结释意令归颂本文也。此三句偈是如次明本觉真心之备性净常住德寂静安隐德义也。次文无量知见自然开发等者。是明行者之始觉菩提智之证会如虚空广大一切种智等无边功德海义也。疏尔时行人至如莲华敷者。是就第二答释第五句意也。意云。此行者所显得始觉菩提心是为本觉寂光智则所被照触。而始觉无量智德显现成就云也。是本觉心即能引成始觉义也。寂光者是大日尊之本觉智义也。疏即毗卢至心佛现前故者。是释第六句意也。谓始觉自心大日尊即显现成就行者观心中云也。此始觉种因海佛果满义也。疏佛已略说如是心实相印者。是结上所明发菩提心及行菩提心之始觉成就智之所依境界也。即本觉菩提心自性不共德相也。疏若行者与至坚固信力者。此所明能发菩提心坚固信力者。是从真言门供养行中发得之云也。谓与此相应者于此净菩提心门本觉心之能相应始觉智用也。力者或是智之根义也。智根是智力所为用故也。又解坚固信力者。是若到得菩提心门相应时必有信力故。到后秘密法然果分法身云也。疏然此信力至净菩提心者。是释末后二句答偈也。若得此净菩提心门中坚固不退信解相事。必依止修行真言门三密供养行者法则。而定自然得到此净菩提心门之满位云也。指此位云真言门初发心住云也。故经偈云供养行修行从是初发心者。意云。从修习此真言门三密供养行法中即得到净菩提心中初发住等位云也。是者指三密行者法也。依此义故菩提心论云。复修瑜伽胜上法能从凡入佛位者。亦超十地菩萨境界又深知一切法无自性。前以相说今以旨陈。夫迷途之法从妄想生。乃至展转无量无边烦恼轮回六趣。若觉悟已妄想止除种种法灭故无自性。又云。当知一切法空。已悟法本无生心体自如不见心身。住于寂灭平等究竟真实之智令无退失。妄心若起知而勿随。妄若息时心源空寂。万德斯具妙用无穷（云云）意云。是依真言门行而修得此无相胜义菩提心云也。又解此信力者。是若信三密法事者。惭悟菩萨若遇此三密教信受修行此法。所由是必依净菩提心门之发心住等云也。依此解意者。此供养行之修行之所因。是从彼净菩提心门初发住而发生之云也。初解是约顿悟人先悟三密法故即时得到净菩提心门初发心住等云也。后解是依惭悟菩萨先发净菩提心门菩提心乃至因分究竟位方始发真言门菩提心义云也。上来三行偈是显然略虽答三种问而实密亦答余六种问也。分明答上指问义有此住心品下文及下诸品中也。疏或有人至行菩萨道者。是出单显教学者之坚执诸法无性空理而谓作究竟解。而破难此三密修行法意也。疏此说非也者。是疏主总破前所难之辞也。疏如以四种至无由可得者。此立比喻之道理以而破前所难也。其意显了也。疏行人亦复至净菩提心者。约合喻而破前难也。疏龙树阿阇梨至堕在失处者。是明引论所明缘起似有义即空义即中义。而助成三平等方便供养行之消融百六十心垢之功德能也。文而汝谓龟毛兔角为无生。是故堕在失处者。是示迷执人之所坚执偏空理。是执般若经中所明遍计所执皆空义门而未知依他似有即空义。故堕此偏空见云也。疏又如世人至不能得耳者。前文破外人邪难也。此文是约比喻而成自义道理也。此喻意显了也。疏净菩提心至不思议业者。是约合法而成自所立义也。谓真言门三密行供养方便妙术之直洗除诸心垢到净菩提门。而终升入三平等果海云也。故不应至为极果也者此有二解。一者结破前难也。谓前人执大乘初入门之所执空义谓究竟义。成此难故偏破人所计也。二者此文是总结遣诸大乘者之执自分佛果而谓究竟成佛人之迷执种类出是也。

大日经住心品疏私记第八
第0章 大日经住心品疏私记卷第九

　　　
　　　　　　
　　　　　　
　　　　　　

    疏经云。秘密主至心相续义也者。是从下广答上第三心续生问也。文经云等者是牒也。文者以下答心相续义也者。以下总释上所牒文意也。从是以下明十住心差别相云也。此中自然被答众多请问也。疏欲明净心至违理之心者。是明于第一重异生羝羊心是最初显示之所由也。意云。于向上还灭门中始为欲显净心之最初起相。故先说凡夫痴暗迷心之过失。从此迷心过失中而才发最初微少善心云也。重意云。此凡夫极迷心之中才初发微少善心。说名第二愚童持斋心。意云。依此义故第一异生羝羊心是虽不能对治药体而与此药还成资助因缘义故。则先说愚童凡夫之违理心相名为异生羝羊心。实虽非能观行心而为观心之因也。此义如涅槃经三十五云。一切无明烦恼等结悉皆佛性。何以故佛性因故。从无明行及诸烦恼得善五阴是名佛性。从善五阴乃至获得阿耨菩提（云云）愚童者是喻名也。如世间幼少童子不辨知善恶道理也。不辨善恶者如愚童。疏无始生死至有始见中者。是引智论释无始义文而助释此中无始义也。谓生死之缘起其始初际不可得故名无始也。意云。本觉法身佛随无明熏习始流转生死中是初际不可得云也。此义如密严经上卷云。非如外道说坏灭为涅槃。坏应同有为死有复生过。涅槃若灭坏众生有终尽。众生若有终是亦有初际。应有非生法而始作众生。无有非众生而生众生界。众生界既尽佛无所知法。是则无能觉亦无有涅槃（云云）明生死无始义此经文甚妙也。亦释无始义文有法藏师起信论疏上卷中也。疏凡夫者至曰异生也者。是依作业各别受果各别色心各别故名异生云也。羝羊者是三岁羊也。取愚迷者即比此喻也。羊是兽中最愚痴者也。羝者谓异生迷愚。如被笼羝羊迷惑而失为方也。疏其所计我至执着我名者。是前所云异生类于迷心被狂乱。而所计实我相是但有实我之言语而无有其我实体云也。唯识论基师疏第一卷中。依此义意故此凡夫所执我名云无体随情假。及以无依有假我也。疏有者即是我所者。是意云于我有所系属物故名我有亦名我所也。唯识论云。如属我物立我所名（云云）疏如是我我至名为分者。我执不同故名我分云也。此十六知见等义如十住心论第三明也。本义有瑜伽论婆娑论中也。疏次释虚妄分别所由者。是欲释上所云我执生起所由故。先明其大意也。谓此上所云诸我我所执。是依非了达诸法之缘起自性即空真理故。妄迷生实我之执云也。是总破诸我执意也。疏故云秘密主至我所生也者。以释意归经文也。疏若彼观察至当得正眼者。此辨对觉而起迷咎。谓虽昔彼成我执凡夫。若今设改作无性观想时。是虚妄所执我相都成不显现云也。文何者是我者总破诸我执之辞也。我义是自体常一义作用自在义也。然常一自在者凡于一切法中不可得云也。一切有为诸法若染若净若心若心所若色若有情若非情。皆悉无常败坏也。皆是待因待缘而成就和合法体故。何有我义耶云也。文我住何所者。亦非我不可得设虽其我有其所住处有何所方耶云也。文为即蕴异蕴相在耶者谓是责问外人之辞也。于五蕴中分拆一一求我自性处都我不可得也。若离五蕴而外求我即亦我自性不可得云也。故知凡我是从本毕竟都无法也。但是众因缘和合积集法似我相显现而愚痴众生执谓我云也。疏然彼不自至余皆妄语者。是明诸愚童成我执之由来也。此生我执者有二因缘。一者自心不觉无我理故。二者依邪师教诱缘义也。文谓我在身中者是明彼邪师之所计之住所也。文能有所作等者明我作用也。文唯此是究竟等者是明着我迷执咎深重义。是见即我见也。疏经云。复计时者从下经文。于诸外道所计而出别其所执义也。是此计时外道所计也。疏谓计一切至以时为因者。是释彼计时者之所计意也。疏如彼偈言至时为因者。是引中观论中所云计时者之所计义也。此即以时谓常一自在义而计我意也。疏更有人言至不坏故常者。是又出中论所云计时宗中别师义也。此义意云。时是虽无能遍作一切用而体常一故犹计我耳。文以花实等果等者。是以比量心而知时实有云也。意云。春花开敷秋果实成熟是事决定不改法也。此是时之果也。时是因也。故以果可比知因时之有义云也。问先云一切人物者非时之所作云毕也。然何今以时为因以花果等为果云耶。而若许时为因何不有遍所作用耶。答可寻。此异人所计故义不必同也。又解云。上所云虽一切人物非时所作者。彼义意云。于一切法中一分非时所作云欤。故无相违咎也。所谓春无花秋无果实草木等此类也。约有春花秋果草木等义比知时有实体义云也。疏亦以不观至妄计也者总破前二计也。若约佛法中说时义者。此时是不相应行法也。返即以色心心所为时自体也。无别离色心等有时自性云也。疏经云地等至皆应广说者。是举计五大而执我之各别宗计也。谓五大是有成所造色增上缘作用故。然外道迷执此作用而计五大。谓能变化诸法之实我云也。执实我故成恃矫想而陈供养而求请解脱云也。疏经云瑜伽至离于因果者。是亦出别师所计也。此意云。定心之相应于所缘境即说名瑜伽也。是于此心与境相应而成辨色界无色界果报等事义。即迷谓实我云也。定心是离散动分别而专注一境湛寂安住也。彼得定人出定后迷而执此义故谬计真我云也。疏不观心自至以为真我者是破此计也。此破意云。此定心是如幻即空法也。此非有似有心法刹那刹那生灭不住也。然虚幻非真依他心法之专注所观境。何即执可为我耶破也。疏但住此理即名解脱也者。是陈此外道所想至极之所计果义也。疏经云建立至谓之为净者。牒建立不建立二计义。而且先释建立之净义也。此义意云。一切染净法皆悉随心建立云也。故次下文云。建立如从心出一切法（云云）此义其意如因果经第五云。阿罗啰仙人云。众生之始始于冥初。从于冥初起于我慢。从于我慢生于痴心。生于染爱。从于染爱生五微尘气。从五微尘气生于五大。从于五大生贪欲嗔恚等诸烦恼。于是流转生老病死忧悲苦恼。又仙人言。若欲断此生死本者。先当出家修持戒行。谦卑忍辱住空闲处修习禅家离欲恶不善法。有觉有观得初禅定。除觉观定生入喜心得第二禅。舍喜心得正念具乐根得第三禅。除苦乐得净念入舍根得第四禅获无相报。别有一师说。如是处名为解脱。从定觉已然后方知非解脱处。离色想入空处灭有对想入识处。灭无量识想唯观一识入无所有处。离种种想入非想非非想处。斯处名为究竟解脱。是诸觉者之彼岸也（云云）今私云。彼仙人所计是与此建立净宗义甚相似也。彼仙人所云依心之修行力而所成就非想非非想果而为净法也。是且约取净一分名建立净也。此犹有妄执我义也。亦以生我慢心我痴心力故建立余诸法云故也。疏次句谓至云无净也者。是明第二非建立宗所计义也。此计意云。建立所得造作法非真实净法云也。从本离建立造作法是真实净法也。所谓无为法是欤（是若虚空无为等欤。是自在天论者中执虚空为我。或有执梵王大自在天等计本性净者也）此无为则名为真我云也。此名无建立净义也。意云。于此无为法即无始待建立之净义故名无建立净也。虽然非谓如真如无为本性自清净义云也。疏由不观我至如是见生者。是总非前二计也。疏广说如上者。是破如是等妄执文。是指前所云五番所明破遣执文也。疏经云自在至能生万物者。此出此句中第一计也。疏如十二门至广说也者。是引论而破彼所计也。义易了也。疏计出者至差别形相者。是明与上建立义同异相而释流出意也。此中约喻明流出义也。若约法明之义者。是自在天能生诸所受用法义犹如陶师以手功出生瓶瓦等云也。疏次云时者至天种类也者。此中计时宗与前云有时外道所计不同云也。文皆自在天种类也者。上三计皆自在论者宗所摄云也。此义如十住心论第三云。第七计自在论者。凡诸世间士夫所爱彼计以自在变化为因。或余丈夫时方本际自然虚空极微我等不平等因（云云）古德云。自在等宗是诸法自在天云之外道执也。即随所计为名也。此外道执诸善恶果报皆随一因生故。是所计因不平等因。言随一因者。或执诸法大自在天变化。或大天变化或大梵变或时方虚空我等为因（云云第一卷记竟）疏第二卷疏经云尊贵至外道计者。是总先举此宗之能计之主也。那罗延天者是此外道之所奉尊者也。奉仕此天之外道故名那罗延外道也。依主有财二释也。那罗延者。真谛三藏云。翻为人生本也。玄应云。此云钩锁力士也。真兴僧都云。今案秘家亦名毗纽天（云云）信行云。胜力天（云云）疏此天湛然常住至故名尊贵者。是明彼宗所计也。此中意云。彼那罗延天王是如垂拱之君王。虽无所为而命于余眷属诸天神下宣令令作诸法云也。疏文此宗计至火风空处者。是此尊贵宗义中之是第二义也。此义意云。以能造五大为究竟尊贵处云也。是诸人法之所归依云也。疏昔有论师至如是妄计也者。是为显此宗所计非理之所由故出往昔能破之例。而今亦破彼所计也。问前所云地等变化与此中五大尊贵其差别如何。答彼但云五大变化诸法义也。今尊贵义意云。五大遍在所造诸法中义云也。疏经云自然者至皆自尔也者。是举自然外道之所计也。疏有师难云至何自尔耶者。陈彼能破道理也。疏若谓虽有至须人功发之者。是外人被前破而述返救答意也。疏是亦不然者是重破前救答也。意云。若待因缘显现法者是不自然有云也。疏经云内我者至作诸事业者。是出执内我宗所计也。此计意云。内心之外更亦有别实我体云也。疏难者云至皆悉断坏者。是能立道理而破此邪计意也。破意云。计此我有能作事业故是即我能作因也。因是生果义有故因即可有无常作用义也。果是待因故即必有无常义也。以我作用无常故定可比知我体无常义也。我体定无常故我之所作罪福果报可灭云也。疏如是等至中广明者。是指彼中观论等明外道所计义与佛法差别之文处欤可寻知也。疏经云人量至身大亦大者。是亦出一类外道所计也。此义有成唯识论第一中也。疏智度云至即与此同者。是依智论而出此外道所计宗义也。文即与此同者。彼论所云外道所计与此经所明人量义等同云也。疏然彼宗至不然也者。是能立理破此邪计也。以彼外道所计而为因即破彼实我义也。疏遍严者至是我所为者。是出此宗妄计也。此宗计意云。世间富乐事是我之自在威力所作云也。疏与自在计小异者简别也。彼计一切罪福是自在天所作也。此唯严福事是我所作用云也。疏如中论破至常自在耶者。是引中论破自在天能作自在业文而例破此遍严自在我义也。破意云。若遍严者自在能生诸福乐事者。于受苦者可拔彼苦与乐也。而已不拔苦与乐故定知不遍严自在义也。若于诸众生有爱憎心者。如智论所破是无自在义也。疏经云。若寿至睡眠故者。是亦出一类所计也。此宗意云。寿命说为我义也。疏难者云至妄见也者。是立道理而破此邪计也。文若见斩伐乃至岂无命耶者。是立理破草木有命义。次如合昏木乃至岂是常觉者。立此理破草木有眠觉义也。疏经云补特至识神为常者。此计意云。数取趣者是我之异名云也。实神我而数取六趣之生死故云尔也。文从今世趣于后世是即识神为常者。此神我虽有于三世流转相而神我体是常住无变易云也。疏识神若常至则无有我者。是下立理破此计也。文中有二。初就彼所计常我义而于此实我责有生死咎。后依此难之道理成故即破有我义也。疏如佛法中至破彼宗计也者。是欲破此数取趣之宗计三世实有我性是妄计义故。例出犊子部萨婆多部之为大乘论师被破彼三世实有妄计之咎也。又解是亦别例破彼小乘二部所立三世实有义也。文则同数取趣者。失佛三种法印者是别明大乘者之破此二部小乘宗意也。此中部小有二破。一者部论师立三世实有义。则是同外道数取趣我执者。立三世实有之妄计云也。二者违失大师释迦文佛所说诸行无常有漏皆苦诸法无我涅槃寂静三法印道理旨故。此二部论师已可非佛弟子云也。是顺外违内有二咎故破之也。疏经云若识至皆遍满其中者。此宗计意云。眼等六识即遍在能造五大及所造诸色中云也。此宗意云。以此六识常遍义而计神我云也。疏此亦不然至为无所用者下破此计也。破意云六识即遍在诸色等六尘境中者。此识发生时不须待所缘境及所依根而直识独见闻觉知也。然诸识生时必待所依根及所缘境界起故。可知识不遍在一切色等境处也。疏又若识神至有死生耶者又重破也。又神识常遍在五趣中者。何于此于此处死已于彼处可生耶。常遍在法无生灭周旋隙故也。文故知不尔也者结破也。疏经云阿赖耶至亦是室义者。此凡出阿赖耶翻名也。此有二翻也。法藏云。阿梨耶及阿赖耶者俱梵言讹也。梁朝真谛三藏讹名翻为无没识。今时玄奘法师就义翻为藏识。但藏是摄藏义无没是不失义。一名异也（云云）此无没义意云。摄持诸种子令不失故名为无没也。疏此宗说有至则满世界者。是明彼外道所计也。此计意云。此阿赖耶我卷舒自在也。若卷之时不可知其所在处是极微细故也。若舒之时遍满十方世界云也。文不同佛法中第八识义也者。法藏云。所摄名藏谓诸众生取为我故。所以然者良以真心不守自性随熏和合似一似常故。诸愚者以似为真取为内我。我见所摄故名为藏（云云）今以正而简耶也。疏然世尊密至亦同我见也者。此明邪教所说圣教所说不同意也。此义如密严经第三云。如来清净藏亦名无垢智。常住无始终离四句言说。佛说如来藏以为阿赖耶。恶慧不能知藏即赖耶识（云云）意云。佛说阿赖耶识义与外道所计赖耶识义全不同云也。佛说赖耶意是如来藏之受诸染法熏习而变异诸染法令不失其业因果报故立赖耶义云也。依此义楞伽经云。如来藏是善不善因。能遍兴造一切趣生（云云）又起信论云。与生灭不生灭非一非异名阿梨耶识（云云）疏若佛法中人至同我见也者。是出佛法内人妄执赖耶有我见咎也。故解深密经云。阿陀那识甚深细一切种子如暴流。我于凡愚不开演。恐彼分别执为我（云云）又云。由摄藏诸法一切种子识故名阿赖耶。胜者我开示（云云）起信论云。人我见者依诸凡夫说闻修多罗说如来之藏无有增减体备一切功德之法。以不解故即谓如来之藏有色心自法自相差别（云云）疏经云知者至即是真我者。出知者见者即执真我之妄计也。疏智度云至事异名也者。意云眼根之见色境名云见者。眼等五识之知色声等五境名云知者也。是皆我之异名云也。随缘境事业差别而异名云也。疏难者云至为是我不者。是破外人之邪执也。谓外人云。以眼见色境义即依为我义而以此所计为所由。亦以于余耳等五识等同可为我之例责之也。疏若皆是者至是亦同疑者。是依前责而更以与义重破之也。此破意云。若说六识为我者。此六根所取境界不同。而眼识等各各互不得相知他也。然眼识独而如不能了作声等诸五境。余五识互共均不可了作色等诸境故也。故知眼等识无遍缘用故可无我义云也。疏若有非我者是亦同疑者。是总结破也。意云。外人彼许此一身中六识既有见闻触知用故。依是皆悉被责于其六识体悉可有六体我义故。又六体都成一体一体成六体。理最不可义故云也。而亦转救云。眼识一是为见者智者而是即为我也。余五识是无我义云也。今就救意可返破。耳识等若有非我体者是即可许。如余耳等五识等非我。而眼识之非我义者即返可知也。彼所云眼识知者见者即真我义亦可同例难也。是眼识为我可难也。疏故知根尘至无别我也者。是结明正义也。疏经云能执至乃名真我者。此中有三种义别。一者离识心外别有能执持我。二者识心即能执持为我。三者所执境即名为我义也。文此我遍一切处者。明此我周遍用也。疏然内外至故作是说者。是破此妄执也。文是中所执能执尚不可得者。意云。心境俱因缘所生法。是假相而即空义也。何况此有实我耶云也。我之自性者是诸法即空性云也。疏经云内知外知至是真我也者。此明此宗之所执妄计也。此意所云彼内知之我是似第七识之缘第八识成自内我执也。但今此外道执内识而彼为自我义也。此外知我是其以第六识之缘六尘境。而于自心成我执也。疏经云社怛至特出之耳者。是出知者外道宗中之别师名云也。但所立计义不分明也。疏经云摩奴至以为名者。是明人生者计执义也。为欲明此为人生因当正翻义所以示相顺梵名也。此所计义相当此人生义也。此摩奴阇者是正翻可云人生也。然义翻云意生也。此自在天论者内别师所计也。彼自在天论者计是一切人从自在天生也。今此师云人类从人生故名曰人生也。疏唐三藏云至义别误耳者。是出大唐玄奘三藏云摩奴阇者翻意生义是不正翻是误翻云也。此义翻名有成唯识论枢要上卷中也。文末那是意。今云末奴声转义别误耳者。是述彼意生之名非正翻之所由也。末那者此云意也。若意生者是可云末那也。然今云末奴故定可知是人义也非意义也。意生者有古德云。计此我随意生（云云）疏经云摩纳至可一寸许者。明此毗纽天外道所计执我相也。是明此儒童目非正翻义也。故先出梵名而明其所执计义而相当胜妙义云也。是依所计义。此计主名毗纽天外道云也。此外道宗中是别师义也。毗纽天者百论翻云胜遍天也。疏智度云至藏己庄者。引智论释成此摩纳婆之所计我相也。正是即胜妙义云也。问此我名儒童意如何。答三论宗贤圣义记第一云。摩纳缚迦者此云儒童。意我犹如小儿其性不定。有时高有时下。于劣己高傲慢于胜己生卑下言（云云）此喻中像骨义不分明可寻也。私案意云。有情之形像身分是先内以骨为依质而其上用皮肉筋脉合集庄严成就五体等身分义也。若以此意故取此例喻此外道所计身内我相义成立其义也。疏唐三藏至义别误耳者。此亦明翻摩纳婆名儒童非正翻之所由也。问若依此经梵本文者。摩奴摩阇正可翻人生。及摩纳婆正可翻胜妙也。然何故于此经正翻本文既用谬翻之意生义及儒童义耶。答此难难通也。然尝通之。谓此意生儒道之翻名实虽非正翻。今随顺古德玄奘三藏等旧翻义故且用意生儒童翻名也。问其菩提阿阇梨谁人耶。答此人不分明也。以义推之若是金刚智阿阇梨欤。其所由者彼人名缚曰罗菩地或又名菩提也。菩地与菩提其音同故也。故不动使者法内题下注云。三藏沙门金刚菩提奉诏译（云云）是金刚智阿阇梨也。是此疏主之本师也。故亦安阿阇梨言欤。疏经云常定至故以为名者。此计意云。我从本已来常住不变云也。无有更生者是无新生义云也。疏经云声非声至自分异计者。此中有二类声论者也。初声显论者意云。声体虽本有而三世常住。但待缘而显现故。若缘阙时声不现云也。次声生论者意云。声是虽本无性待因缘而新生。若生已后常住不断云也。疏非声者与至悉拨为无者。是彼声显论宗与此非声论宗相对辨其差别义旨也。此宗计意云。凡一切音声都无云意也。故破此云堕在无善恶法也。疏亦无声字处以此为实也者。此出此宗所立计也。是以拨无为所立义也。疏经云秘密至无量无遍者牒经文总明此意也。此诸异见我执差别分位不同所由是诸外道论师虽为欲求随顺道理解脱生死苦之胜法。而不知此实义故依虚谬妄分别邪推智谓邪理而为真诚义云也。故如是种类不同而无边也。三十事者是略摄说也。若广说者此邪执计类无数量也。若处中说者六十二见及九十五种部类也。但是中三十事者于最初总我执而加次次二十七种及三类。此三十事欤。又别我有三十种也。疏如人坐得至例可知也者。出此三十事之外余我执类也。此中有二。初以所得世间四禅定谓实我云也。次以能得禅定人谓实我云也。疏皆由不观我实相故者是总破也。疏但从久远至更无余道者。是明上来所述异见所计本起由来也。诸见外道各以自师谓究竟一切智者。以其所说为最上出世道云也。其所由者。此外道祖师尊者各自内坚执此自所得法外为人说邪执法云也。疏如劫初时至不可胜记者。是异计众多。是此且出以梵王为一切众生能生父计意也。文如是展转下。是明如是异计众多不可举尽义也。疏希求顺理至故云然也者。是释彼外道所云顺理义也。顺理者是行因也。是随顺道理之行云也。解脱者是果也。依此行因力故得解脱苦之果云也。瑜伽者是于正理相应行云也。以此解脱果而为诸法之究竟宗归本源云也。疏已上皆是至违理之心者是结也。谓上来是外道异计或是第一异生羝羊心所摄也。是一向有恶行相者是也。是所可厌离境界也。或又是有愚童及婴童二种住心所摄行也。寻之可知也。疏次明最初至世间八心也者。从下。明第二愚童持斋心也。此前一向违理心之次此微劣少善根最初来起云也。其善体是顺世间八种心之中第一心是也。具如下辩。疏经云秘密主至善业发生者。明第二愚童持斋心之经文也。是先异生羝羊心中若适发生此微少善根心者名云愚童持斋心也。疏羝羊是畜至愚童凡夫也者。此文中释经所云羝羊及愚童二义意也。可悉之也。疏世间从久至八关戒也者。是释此持斋意生起因缘也。文世间从久远乃至而不能得者。此明从昔以来异生羝羊心未离过恶义也。谓此异生凡夫才闻善名字虽求善义利而未知小善之所归自性云也。文后时忽然乃至即是善法者。明此愚童持斋心之渐始得小善根意也。疏然犹未是佛法中八关戒也者。是明此人所得小善于佛法中未及三归八斋戒云也。问八关戒者其义如何。答毗尼讨要第三云。名八戒斋或名八关斋。前八是关闭八恶不起诸过。不非时食者是斋。斋者斋也。禁止六情不染六尘斋断诸恶具修众善。故名斋也。又斋戒体一名别。若寻名定义义容少别。斋者过中不食为名。戒者防非止恶为义。萨婆多云。八个是戒。第九是斋。斋戒合数故有九也。依俱舍论合九为八。故论云。此戒分为八分。前四名戒分离性恶故。次一名不放逸分。后三名修分（云云）若依此意者。斋义意谓禁止六情斋断诸恶云。故是即制禁义也（斋字加疑留也。但于此云是制禁义也）又斋义是斋等义也。谓斋断诸恶具修众善云故。是斋等义意也。依此义故俱舍杂心云。八戒是支非斋不非时食是斋（云云）意云。每持八戒日均等必定可成过中不食行云也。关者此闭塞义也。问其戒相如何。答彼讨要云。一者如诸佛尽寿不杀生。我某甲一日一夜不杀生。二者一日一夜不偷盗。三者一日一夜不淫泆。四者一日一夜不妄语。五者一日一夜不饮酒。六者一日一夜不坐高大床上。七者一日一夜不着香花璎珞。不香油涂身。不着香熏衣。八者一日一夜不自歌舞作乐。亦不往观听。九者一日一夜不过中食（云云略取意抄之）讨要云。是以劫初圣人教人持斋修善作福以避凶衰。是时斋法不受八戒。直以一日不食为斋。后佛出世始教一日一夜如诸佛受持八戒过中不食功德将人至涅槃（云云）节食者是六斋日过中不食云也。若依此文是斋义是制止义也。非斋等义也。何以故此时无八戒。与何物相对而成斋等义耶。若约白黑两月各各均有三个日修善义者可有斋等义也。疏彼由节食至而得安稳者。是明持斋利益相也。此利益有六种。一者缘务减少。谓饮食之经营行渐渐减少也。二者饮食易饱足也。谓一日一座食故减少多座多食也。故食易足也。三无驰求食之劳苦也。少欲知足而不多求食故也。四者减阙坚着欲染心也。谓一日一夜是过中不饮食。食欲薄是也。五者持此斋戒故。此人心得欢喜发生云也。六者得安稳也。依此持斋功德离众灾难诸天善神守护故也。疏由见此利至种子心也者。是此人依见前所云种种利益相故。即无阙怠数数修此行者名为顺世八心之中最初种子心云也。是未依佛法中八斋戒云也。疏经云复以至子生芽也者。释第二牙种生心也。是初所持斋戒之上更修惠施行云也。文由见止息贪求内获利益故者。是指前六种益也。文欲修习此法等者。明此第二心之生起因缘也。文于持斋之日者正明此第二心相也。斋日者。太贤师云。六斋者黑白各三。谓第八日十四日十五日二十三日二十九日三十日。鬼神得势伤人为令勉害故须制也（云云）私云。若依此文意黑白二月各各均有三日。可慎日故云斋日欤。或亦斋者制义欤。文自念我无等者。是为盗贼无被劫抄之怖畏也。财宝积聚人多分为恐盗贼夺劫常加守护自致劳苦云也。然此人既舍己财产施六亲者无此劳苦云也。文而令他人等者是于六亲行惠施者美名闻八方。诸贤善人崇重之故蒙孝义誉云也。是以持斋行为善种子以于亲识修惠施行为善种子之牙发生义云也。疏经云复以此施授与乃至故为世间最上心也者。是随经文所明第三心第四心乃至第八心义而疏主释之意也。今取意明此义者。前第二牙种心是虽施与于亲爱恩处而施心不平等。是辨亲疏故。此第三种心是无贪心渐增长施心渐渐广不分别亲疏故功德转广云也。此心如种子之牙值水土缘而渐欲开发义也。第四施心是渐渐颇崇重贤善轻拒暴恶义。是善心转增长故随喜他善也。愿亲近贤善者。是遇善知识而蒙教诫因缘也。此心是如草木之茎增长而生叶也。第五施心是凡广故择德有能人成就才艺者与财物之心是于前心渐倍增云也。是施心之欢喜转深重云也。此施心是如枝叶茂盛而生花也。第六成果心是于前贤善有智人以亲爱心崇重尊贵其有德之能而布施亲近供养。为求出欲行于彼令说离欲法而听闻之云也。是前持斋节食及亲近施与行之果也。第七受用种子心者是守戒行而为生天因故名云种子。此种子现世有利益故云受用也。谓美名闻诸方及离衰恼是也。又此护戒心即招后世无量福故云受用种子也从下。明心续生句中第三婴童无畏心义也。谓第八婴童心者。是依善友教诱而归依欲天等心是也。是见自持戒善离危难胜利故渐知因果道理故亦转崇重诸大天等。修善因而欲感得天果报故随顺于彼而恭敬供养。此即诸天加护此人故流转生死间得无畏所依云也。此依信善友教诱犹如稚幼童子虽无胜惠解。直信世人父母等辞也。或又有信佛法人也。疏问曰前说至不同前计也者。是外人伏难及答义也。文意分明故不释之也。疏商羯罗至首罗别名者。明所归依境界大梵天等也。基因明疏云。商羯罗者此云骨琐。劫初梵王下化人间以苦行形。骨琐相连（云云）安然云。初禅主名商羯罗此乃大日经中商羯罗天。于一世界有大自在非于三千界者是也（云云）自余天龙等如文可知也。问文云。然佛法中梵王离欲无有后妃者如何。金刚顶经云。时有摩醯首罗天王即是三千大千世界主。住于诸世界中之王有何等而召我耶。乃至不动明王白佛言。世尊此有情故犯三世佛三摩耶法以何法治之。佛言可断其命。时不动明王则以左足踏彼顶上宝冠半月右足踏彼妃首冠半月中（云云）又十八会指归云。上界天王摩醯首罗等无量诸天及后皆悉引入（云云）若依此文第四禅梵王是有后妃义也。答虽有此文其意异也。是不谓梵王有实后妃也。今私案理趣释云。降三世会中列五种无戏论之中欲无戏论者。是无三界欲爱烦恼云也。由此欲贪爱着之润业润生而受色界生也。是属爱烦恼名云女欤。此属见烦恼及无始无明名云男欤。故此疏下文贪爱名云女即此义意也。但此处意是有梵天后者是别出外道所计义也。文梵王所演四围陀典者。悉昙藏云。劫初梵王亦曰商羯罗天。初从四面创出四论亦从顶上以出一论。后人更造六论解释彼四婆陀。后面所说阿闼婆陀辨声明法（云云）影兴师观无量寿经疏云。毗陀论者正音吠陀。有四吠陀。婆罗门学一寿吠陀论。谓养性缮性。二祠吠陀论。谓享祭祈祷。三平吠陀论。谓礼仪占卜兵法军阵。四术吠陀论。谓异能伎数禁咒医方。今以所引第三平论（文）疏经云秘密主至解脱智生者。是□标第九第十心之生起所缘也。谓以归依外三宝为缘而发生求解脱智心云也。是志求而欲乐胜进而望成于所归依大梵天等位故也。疏然以未知至而勤修学者。是明彼悟所求解脱理之智未离偏邪咎义意也。疏此中复有至凡有十心者。是开释第九第十心也。唯归依欲界天龙等而求其加护之心名为第八婴童无畏心也。归依上二界天而求修习六行智因之心名为第九殊胜心也。能修得作证四禅八定之心名为第十决定心也。又于求学苦空无常等理之智而生发求心名为第九殊胜也。已证得心名第十决定心云也。疏世尊欲对至双离是见者。是以此外教中第九第十偏见过。相对大乘缘起之妙有真性空义。显彼偏空之过失也。文非彼知解空非空义者。是明彼外人之不知诸法之即假有性空义也。文了知断常乃至不能双离是见者。是明彼外人之于彼断常邪理而虽作俱非中道观。犹不离断常二见咎云也。此上句中空者是缘起性空理也。非空者是缘起假有相也。是即外道所不知也。彼唯了知断常二见云也。非有非无见者。虽彼生平等义想有尚带断常妄见云也。绝诸戏论者。外人观此非有非无义故且云绝约彼妄情所谓有无之戏论咎云也。问舍断常二见咎是平等正见体。何云妄见耶。答断常二见是直违现量因果道理义故显此咎最重。所以若有一类外道义或先除此见也。虽然尚不觉缘起假有性空道理故迷失正道理故。犹虽存非断非常义余他妄见尚不舍故未舍妄情执见云也。地藏占察经菩提灯三藏疏云。若如外道僧佉执有。卫世执无。尼乾陀执亦有亦无。若提子执非有非无。若言定有是增益谤。若言定无是损减谤。若言亦有亦无是相违谤。言非有非无是戏论谤（云云）如彼长爪梵志之虽不能受断常二见尚存断常不受见。返是尚依止断常边故尚终未离断常之边云也。意云。彼梵志好将非他外道所计断常二见。自虽不受断常二见自未觉缘起假有性空理以前忽云何可离断常之间云也。又迷情所解四句之中后二句是虽有似平等义尚迷乱觉也。是非平等见亦如是也。疏由彼未解正因缘故者。是明外人之断常二见之迷乱之所由也。是依未解知缘起法之性空假有义故也。疏然佛法中至不堕断常者。是相对于彼外人妄分别失而明大乘中道德也。文如若不达至无分别心者。是明观缘起性空智功用殊胜义也。若不解缘起性空理时。虽谓作种种无分别真知解。皆是妄执而不离分别攀缘云也。故密严经云。若有胜瑜只善住三摩地远离能所觉寂然不生。是名真实修无相大乘教（云云）疏犹如长爪至一切法受者。出此妄谓无分别见外人实尚未远离分别心义也。不受一切法见是虽谓无分别见而存此不受见。是犹不离分别心云也。疏夫真空至分别空耶者。是外人伏难辞也。诸法真性理是离有空相无分别性也。然何强用观自性空义而为离执方便云也。疏若不解空至于断常也者。是答也。谓诸凡夫异生等从无始已来著有相故流转生死中也。故为对治此有执故则且令作有为法即性空解意也。此解空则远离生死趣向涅槃而离断常咎云也。疏由彼初种子至即入正道者。是明依最初欲发节食持斋一念善心。以之为因后九心渐次生起而遂入佛法之所由云也。文若不遇善缘等者。是明此十心之若遇恶缘时暂增长恶见义也。文然其八心种子终不败亡者。若虽遇恶缘堕恶见。而此既所植八心终成不朽种子而为后入佛道成因缘云也。文若闻佛法等者是明此八心若相续遇善缘直成得三乘圣果之善因云也。文若是未生种子等者。是明未植八心种子人之失也。疏又如行者至即能信受者。是重明此八种心之即遇善缘而信受佛法义也是于顺世八心中而渐信因果理故。依此信心之串习力而亦信佛法云也。疏复置是事者。是弃舍外道所传之八心而更今信用佛法内八斋戒行云也。疏如彼修斋至如说修行者。是明遇善缘始入佛法中因缘也。是文有四意。一者初善友问于行者欲持斋由来也。二者行者答于善友欲持斋之所由也。三者善友知行者本意故即为说持八斋戒法人之灭罪生福现世安稳后世生天终入大涅槃之福报利益也。四者明行者信受奉行义也。疏若无机之至余深事耶者。明邪见人之不信佛法失也。此人或未植上所云八心种子故也。或又虽植八心种子而遇恶缘信邪法故作此说也。疏问曰如是至从是生也者。问答第一种子心之最初生起因也。是依善恶名字而发永善恶义云也。此发求善心即说名顺世八心之中第一种子心云也。疏如劫初众生至不亦善乎者。指住劫始而明善名字之类也。上所云世间久远已来有善恶名者即此义也。谓劫初时贪微少欲知足者名为善。多贪者名云恶也。闻习此名字即此人节食持斋是即善心种子云也。疏然此众生至称誉之者。是明住劫初众生之善心尚未辨识因果道理也。是虽不知善因招善果义。但以不杀害行不邪淫行及惭愧推为善行云也。惭者是崇重贤善意也。愧是轻拒暴恶意也。等者等取礼智信善也。问其意如何。答十住心论云。夫五戒同于外书有五常之教。谓仁义礼智信。愍伤不杀曰仁。防害不淫曰义。故心禁酒曰礼。清察不盗曰智。非法不言曰信。此为五德（云云）疏又如小劫至劝导使然者。是重又出众生自然发生善心时节也。是彼减劫中小三灾起时事也。小三灾若七日七夜或七月或七年等盛兴毕。后其中众生更发起善心。依此三业善行即脱恶道生人天二趣云也。此义如楼炭经及立世毗昙论说也。小三灾者一盗兵二疾病三饥馑是也。是如次七日七月七年之间盛兴起也。此灾起毕此时所起无师智自然惠是云也。疏当知皆是至因缘力也者。上所云无师云自然发生其善心之惠是本觉佛性内熏力故此生云也。故起信论云。真如熏习义有二种。云何为二。一者自体相熏习。二者用熏习。自体相熏习者从无始世来具无漏法。用熏习者备不思议业作境界之性。依此二义常熏习。以有熏习力故能令众生厌生死苦乐求涅槃。自信己身有真如法发心修行（云云）若依此义意。一切善心之发生皆是真如熏习力故云也。疏如最初种子至坚固性故者。是明始觉善心之所依之真如熏习本觉佛性文有一切众生心藏中常住不变义也。谓顺世八心之中最初种子心是微少善心。即是方即依此本觉虽始生起。而其所依本觉真性佛是本不生法云也。此本觉法是依修得显现名不生生也。凡众生厌生死苦乐涅槃乐有二种因缘也。一者外缘力。谓善友教诫也。二者内熏本觉力。谓一切众生身中常住佛性是也。故释大衍论五云。又诸佛法有因有缘因缘具足乃得成辨。虽有正因熏习之力。若不遇诸佛菩萨善知识等以之为缘。能自断烦恼入涅槃者则无有是处。若虽有外缘之力而内净法未有熏习力者。亦不能究竟厌生死苦乐求涅槃。若因缘具足者。所谓自有熏习之力。又为诸佛菩萨等慈悲愿护故能起厌苦之心。信有涅槃修习善根以修善根成熟（云云）又解。文虽云善种子生其实即是不生生者。是最初种子之离微尘许心垢时善心实不生性也。谓诸法性不生理故也。又解未生坚固菩提心故云不生生也。其实出世心种子。是初发坚固净菩提心门。信心生时是云生。疏在众生识心至更无住处者。是明初发净菩提心门中始觉净信心人之所发菩提心不坏之义也。此义如华严宗探玄记第一云。二兼为者。谓遗法中见闻信向此无尽法。成金刚种当必得此圆融普法。如下文吞服金刚喻（云云）此义意云。若见闻信解华严一乘法者犹如吞服金刚人。始从地上至金刚轮其中间更无所住处。彼处处不能留住此人也。但至金刚轮际而留住云也。是此金刚轮是坚固性故堪能止住此吞金刚人故云也。此初发菩提心人亦尔也。遂不留住生死海及二乘地云也。发菩提心坚固性故遂到佛果金刚解脱道云也。疏虽果复成至不出阿字门者。是前顺世第十心亦返虽成违世十心之中最初种子心。而其一切顺世违世诸心是皆因缘成法故即是本不生义云也。或又违世初心是即顺世十心之果也。此顺世第十心是虽前顺世九心之果。亦是成违世初心之因云也。如是因果皆是无不本不生理云也。疏故云最上至不能知者。是结释归经本也。
    疏法华药草至在于此也者。是此心续生之相具义让彼经药草喻品也。彼经云。其云所出一味之水草木丛林随分受润一切诸树上中下等。称其大小各得生长根茎枝叶花果。光色一雨所及皆得鲜泽。如其体相性分大小所润是所润是一而各滋茂。佛亦如是出现于世（云云）意云。佛以善巧方便力称众生机根渐次说五乘法。而展转增长为一乘之因云也。此义即会称此大日经之心续生句云也。疏复次行者至名初发种子者从下。是明佛法中顺世八心之中是明此第一种子心义也。是行即是渐次厌离世间妙欲心之初起相也。故终成涅槃之因云也。疏为令此善至名受用种子者。是为后后九心成因名第一心为种子义也。疏复由亲近至无畏依者。是略超赞为佛法内亲近善友听闻正法因顺世第八心功用也。疏又于此中至生决定想者。是赞外法之第九第十心相也。疏从此即发声闻菩提初种子心者。是彼外法之第十心是返为声闻乘中第一种子心云也。何以故以彼顺世第十心而决定信解声闻乘法故为其初种子而成后之三贤四果云也。疏乃至三乘至一一地皆具十心者。是于三乘中俱各别皆立十心。是三乘中各各具十心。此一一地中亦有十心云也。疏迄第十地至叶花果等者。是别明回心从三乘第十地终入佛乘中者。更亦经历佛乘中十心义也。具至下可知也。疏有求佛地至今刚际也者。是明等觉及妙觉佛果现起所由也。文有求佛地智生者是明等觉心生义也。此十心中第九心也。文观毕竟空等者。尚明等觉心相义也。是尚第九心也。到金刚际者妙觉第十心是果分也。是如实证得诸法本不生理故即至金刚不坏法身地云也。疏尔时金刚至诸心相句也者从下。是答前第四心相问也。上心相问总有二义。一者问凡夫心相。二者问行者心相。是即答初凡夫心相之问也。此六十心文相易了故不须释之也。

建久八年八月二十四日高野山于往生院书写了

第0章 大日经住心品疏私记卷第九
大日经住心品疏私记第十

　　　　
　　　　　　　
　　　　　　　
　　　　　　　

    疏经云秘密主至心殊异□□□□□□□□□□自下是明百六十心义也。是即举前第八问凡夫异熟心义也。又出世间心生乃至四分之一度于信解者。是答第九问行者之殊异心之义云也。疏由有无明故生至嗔痴慢疑者。是明□□□□所答百六十心之自性体也。文由有无明故者。是以有现行心之根本无明为本故。枝末之□□□惑随彼而生起云也。谓言此贪嗔等五种惑□□□所由者。依不觉之迷心所生有故此迷心本体为根本无明惑也。又义云。根本无明者第七识相应惑也。贪等五惑是多分六识相应染心也。但此根本无明者能生各各彼妄染六识□□□□□□□□□有无明故者。是示第七识相应之本无明是也。以此无明为诸识染通依故如成唯识论□云。第六意识别有□依要托末那而得起故（云云）又同五云。□□□□□□□□□□恼恒相应故。应说四中无明是主。虽三□□亦名□□。从无始际恒内惛迷曾不省察痴增上故意云。依此第七识无明本惑故六识三毒疑慢等烦恼生起也此意不同释论第四云。根本无明摄持烦恼令得住止。譬如诸种持隐显□□□名子藏住地。及入楞伽经云。如来藏为无始恶习所熏□识藏也以此恶习者是为根本无明也。而此中□□明者是尚取彼枝末无明也。彼中所言根本无明亦是业识染法之熏于净法而所成其自分习气粗重是也。即是诸染法之根本种子也。彼能成现行业识种子染法也。疏所以不说至六十心中也者。是明于百六十心不摄五见之所以。□□□□□□□□惑是虽有彼六十心中而更建□此百六十心义耶。□第一贪心第三嗔心第五痴心第八□□□□□□弥卢等心是慢心也。是等岂□□□□□□□答今私案云。彼六十心之中贪嗔痴疑慢等□□见烦恼之所引生惑也。此百六十心之中五根本烦恼是直属爱类也。是类别故别开也。问五见烦恼方虽类别而何再五重不数之耶。答于五见烦恼亦再数更五重数之可有百六十心义也□□经影略唯虽说属爱五根本烦恼百六十义。□□实可影显此属见五根本惑亦展转成百六十心义也。是举一隅更欲显三端故也。问若尔者可云十烦恼五番可数之也。而何分二类各各五番数之耶。答属爱属见二义已别故。因之分二类各各五番可数之云也。问此于百六十心中所明□□□□□□□□满足毕。何亦烦于六十心中有明五根本惑耶。答彼中所有贪嗔等五根本烦恼是所被引生见惑文贪等五惑等是也。此中百六十心□□□□□□□彼中见所断惑此中修所断惑。又彼分别起惑此俱生惑。既二类别也。疏此五根五本至一百六十心者。是寻义成立其数量也。意云。第一番于此五根本惑更细分两品数之也即成十种。第二番于此先十种更细分两品即成二十数。第三番亦于前二十数更细分两品即成四十数。第四番亦于前四十数更细分两品即成八十数。第五番亦于前八十数更细分两品成百六十数云也。问何故如是番番计之耶。答欲显示烦恼种类广多而有无量差别事。而令断除之故且一往约此五番则分析此惑类分位也。问何故必五番数之耶。答此根本烦恼□□□□□□□故形对之故竖亦五重数之欤。问何故必于此五种惑再数之耶。答横既有二惑故竖亦必再数之欤。横二惑者。所谓疏云。以众生心常依二法不入□□□□□□名辄分为二（云云）此义意云。二法者一烦恼碍二智碍也。或又名烦恼障亦名所知障也。是障碍涅槃染心之流转生死因名云烦恼障也。障碍大菩提染法名智碍也。故云随事异名辄分为二也。事者是作业用也。此二惑之障碍二法之作用不同故名云随事分为二也。又若依释大衍论意。彼论立二碍别障用门。彼烦恼碍多散动性。是真如智直寂静性。如是相违故立为障。如本又染心义者名为烦恼碍。能障真如根本智故。彼智惠碍漠冥之性。是作业智聪明之性。如是相违故云为障。如本无明义者名为智碍。能障世间自然智故（前□□□□□□□教意□□□□□□终教意也）依了知真如寂静之智与依他假有智故。则入中道理云也。而依此二碍不觉知二种应知境故亦不能入中道云也。问烦恼所知二障碍涅槃□□□□道法作法如何。答二障用别体一也。所以未断二障随一时二障俱合力同碍菩提涅槃二法。虽然烦恼多力胜碍涅槃。所知障多力胜碍菩提法也。若进先断烦恼未断所知障时彼既得涅槃果。故所知障独碍菩提法也。若进先断智障时烦恼独碍涅槃果云也。故云。众生心常依二法不入中道也。是为表二障未断时二法之一时有二碍用故。于五根本烦恼再数之云耳。问若尔先断二障随一时不必可再数之也。答是从昔来以有二惑俱时有力碍二果义而自本已来再数之故。设虽有断二障随一时再数之有何咎耶。问二障之俱合□□□□□涅槃随一法之文证如何。答成唯识论云。既所知障亦障涅槃。如何但说是菩提障。说烦恼障但障涅槃。岂彼不能为菩提障。应知圣教依胜□□□□□□通障二果（云云）又释大衍论第四二碍别障门中□此义（具捡彼应知也）若准释大衍论二碍别障门意者。此二碍从无始以来至成佛之以前于此二提无断尽义故。无随一断尽义也。故三劫间亦二碍俱合力碍菩提涅槃法故。于三僧祇劫中始终俱再数之有何益耶。问何义故此烦恼障所知障俱总名烦恼耶。答初烦恼障是直分段生死粗苦之因缘也。次所知障是变易生死之细苦因缘也。依此皆有扰恼众生义而碍二空无漏道故立烦恼障名也。二障总名烦恼义有胜鬘经释大衍论也。疏就此二中至十万偈中说者。是过此五番□□□□□番若二十番等可数之。则此惑数量甚成众多故也。
    疏若更约上至广则无量者。于此二障法若分上中下三品若分九品。乃至广分柝之。成八万四千云也。又乃至无数量云也。问若有于染净法中分上下两品义类耶。答尔有也。故唯识论第九明四寻思如实智各别上下义。又明上下八谛观法等是例也。问此百六十妄心俱通见修二断耶。答尔可通也。问如常途性相说者是唯见所断惑也。不通修断者有何咎耶。答此百六十心既通第三僧祇劫所断故也。疑唯云见所断者大乘初教意也。今此宗义不尔。于三劫中一一劫可断之也。故知于此教中疑通见修二断。故菩提心义第五云。一切法中自有五住。始从自理即终至究竟即位位九识。识别五住。故涅槃经等觉菩萨白言。从是以前我等皆名邪见之人。地持等觉如见惑者四住亦尔（云云）若依天台圆教意言者。邪见是虽云大乘权教中判唯见所断。而约实□义亦通见修二断云也。故等觉迦叶始亦更断邪见云也。故例可知。疑是大乘始教中判唯见所断。而今约圆密两教中亦通修所断云无咎也。疏譬如从一至不可胜计者。是明百六十心之废立所由也。意云一根本无明之现生五种烦恼云也。所谓贪嗔痴慢疑是也。彼根本无明是诸惑之根本法也。是即于本觉处而能薰习于彼种子。惑体之其种子之生粗品现行惑时分为二类惑。一者属见烦恼。二者属爱烦恼也。且于属爱烦恼则第一番分二者成十种也。谓于贪等五惑各各成二分故也。第二番分二者成二十种也。三番分二者成四十种也。第四番分二者成八十种也。第五番分二者遂成百六十种。若之外展转如是分柝之时应成无穷尽数也。依此义故诸圣教中说有过恒沙无量烦恼者则此义意也。而是于三劫而建立百六十心意者。约横竖义显示之者表贪等五种惑有同一品类众多及具粗细浅深义意也。谓于横义此五根本烦恼五重再计之意者。不谓显示于此五根本惑分柝粗细品位上下差别义也。但是明其五惑同一品位惑之中有众多差别类备义也。但于三劫约竖义者于根本五惑。则略分粗细极细三品位而为三劫之所断义者。是欲显示是贪等五根本烦恼则有粗细之品类上中下差别义意也。问若尔者于初踰祇劫中行者唯断一品惑而不断他品惑耶。答此不尔也。于刹那刹那三踰祇劫每一一劫能断上中下品惑也。问其义如何。答于踰只有三义。一者约惑障粗细立三踰只义。二者约断惑时分之前后而立三踰只义也。三者立善行为踰祇劫也。且约初义于三踰祇劫每一一劫能断上中下诸惑云也。约后义亦得之也。谓刹那刹那顷而建立断惑之时分之三踰祇劫故也（具义如下文明也）疏又如劫初至次第而起者。此明此五根本烦恼之生起缘由也。谓成劫时众生纯善报之福利厚故此五根本烦恼不现起也。此五惑渐生起相是从成劫末住劫初有如是五惑现起事。是渐渐众生福业减少依遇非如意境界现前故云也。劫初入以念为食者。是四食中思食相当欤。劫初人以想念而资养身心故名曰以念为食也。文然以不知心实相故者。是明有无明根本惑生起所由也。文淫盗杀妄等者是示依根本五惑而成业道事也。疏是事阿含至究竟其条末者。是明依根本五烦恼而有众生之族性等不同义。并有六十妄心及诸造业果报不同之生起义也。族性不同者。是四种性之不同类义欤。文起种种业者是善恶有覆无记业也。又生死润业覆业发业是也。文烦恼结者是分别烦恼俱生烦恼是也。结者烦恼说名结。结成生死果报故也。亦是九结也。或又结可属下句是结成义也。文成种种众生趣者。依前业烦恼故则感六趣四生报云也。文造种种五阴之身者依前际业烦恼即造作后际五阴之身云也。是则三世两重十二缘起义也。文不能究其条叶者。是以彼无明为根本所依。其枝末业烦恼无数量而不可胜称云也。疏诸阿阇梨至妄执也者。是上所云如从一种子生五根本喻。是真言宗祖师之结集传法诸阿阇梨耶巧所用此喻云也。此喻是于一种根本无明之发生枝末恒沙诸惑义。以此喻巧况类此法义云也。文随事离分者。根本无明之所现起我执相应烦恼则障碍涅槃说名烦恼障也。此本无明之所现起法执相应惑之障碍一切种智菩提心则说名所知障也。若准起信论意。诸现行二障能碍真如寂静理说名烦恼碍。根本无明之能碍世间一切种智说名智碍也。依此义故云一无明心随事离分也。文即成阿僧祇妄执也者。是明彼根本展转所成枝末妄执二障惑类多。疏越世间三至劫瑜只行者从下。明第五相续胜进佛果之间所经历时顷间之答义也。文越世间三妄执者。是初僧祇劫中所离我执相应烦恼障也。此烦恼感招分段生死报故名云世间三妄执也。文出世间心生者至三劫瑜只行者。是明超此初无数劫三妄执而所生出世间生空观智净菩提心义也。文超越三劫瑜只行者。是明初劫小乘菩萨单生空智之超我执相应三妄执义也。此中三劫者此以小乘菩萨所断三妄执而为三劫义也。及小乘菩萨所行三十七菩提分法等是善行瑜祇劫义也。非谓极无自性心等所断三妄执义也。净菩提心者亦小乘菩萨菩提心也。于此未说彼后住心之深行故也。小乘佛者初僧祇劫之行所摄也。此佛则断小分所知障也。所谓不染无知是也。经云谓如是解至十二因缘者。是合答上相续胜进问中是明第四唯蕴无我心与第五拔业因种心二种住心义也。唯蕴无我者诸愚夫从无始来于五取蕴法上执实我实法相。然今声闻乘人方始解知此五蕴是和合积集法故唯有分段假伪义而无实我性也。故名云唯蕴无我也。拔业因种者。十住心论五云。拔业烦恼株杌及无明种子。是则辟支佛学处证处（云云）问于缘觉乘何不立唯蕴无我名。于声闻乘何不立拔业因种名耶。答此有二意。一者于声闻无学果亦有拔无明种子义也。故此疏云。复次有三妄执所谓业烦恼株杌及无明种子。即是无学圣人所断最难断处（云云）是中岂不关罗汉果人耶。是罗汉果人小分断无明种子也。二者声闻乘无学人多分不能断尽烦恼种子也。唯辟支佛及小乘佛果人者断此无明种子故也。故应知于缘觉乘虽可立唯蕴无我名而共通声闻乘故。唯就不共义别立拔业因种心名也。但于声闻乘不可立拔业因种名也。问若于声闻乘人实无断尽烦恼种子义耶。答于声闻乘有二类。一者小乘愚法声闻二十部小乘则此类也。二者大乘通教声闻。此人断烦恼障种子也。前所云愚法人不能断尽烦恼种子也。但是伏除烦恼现行也。约此义唯虽有唯蕴无我观义而无拔业因种义也。故华严宗五教下卷云。若依终教诸声闻于烦恼障尚不能断。但能折伏何况能断彼所知障。故弥勒问经论云。声闻辟支佛不能如实终四无量。不能究竟断诸烦恼。但折伏一切烦恼（云云）解云。此文虽明小乘中声闻缘觉俱伏断烦恼障义。但此中辟支佛是部行独觉也。如极七返有人出无佛世证独觉果等是也。实是声闻罗汉果也。故不通种子断义也。故大乘法门章第三云。大乘同性经说缘觉十地中云。十者习气渐薄地（云云）但五教章约隐麟喻之人少分断习气义。以就部行人之多分而不断习气义作此说也。又此大日经云。是中辟支佛复有小差别。谓三昧分异净除于业生（云云）是意云。明声闻不断烦恼种子辟支佛断烦恼种子义差别也。此人智深利故断烦恼种子云也。此中业生者种子义也又天台云。三藏教中辟支佛侵烦恼习气者则此义也。故天台五味义云。辟支佛侵于习气少胜声闻故与菩萨同喻熟酥味也（云云）又解案十住心论第四唯蕴无我心中唯明二十部中愚法小乘义理分齐（云云）故于此教义不可有拔业因种义也。于第五拔业因种心中总摄愚法不愚法大小二种缘觉义。故约不愚法人义边而唯于第五心总虽建立拔业因种名而不共通声闻人也。问以何由知尔者。彼论第五云。此拔业因种一句中悉摄辟支佛乘尽（云云）故此中亦可摄不愚法缘觉人也。又以十住心论引守护经所明于十二因缘义为此中辟支佛所观法也。以此义知通明不愚法辟支佛义也。故知。拔业因种名唯独齐辟支佛乘而不通声闻乘耳。故疏云。业烦恼株杌及无明种子即是无学圣人所断者。是不谓必指声闻乘无学也。是正当独觉及小乘之菩萨乘无学人之多分全分断之义。彼声闻无学人但依断小分故无拔业因种义云也。小分是如无义故也。问若尔何宝钥云唯蕴拔业唯小乘教（云云）答此义是对后他缘大乘等唯大义。今但云唯小乘也。虽云尔。理实辟支佛通大乘之辟支佛也。问十住心论四云。五俗妄真实宗世法颠倒但有假名。出世非倒法是真实（此有一部即说出世部）六诸法但名宗此宗所计世间若出世法但有假名而无实体（此有一部即一说部）然于此二宗何成唯蕴无我义耶。而何以故十住心论第四释唯蕴无我名云。佛为求声闻者说人空法有之理。所谓人则人我。法则五蕴等法。此唯蕴无我一句中摄一切小乘法尽故（云云）而此说出世部一说部已立法空义。何此唯蕴句可摄此耶。同彼论四云。一我法俱有宗。此宗所计我之与法二种皆有（此有六部。犊子。贤胃。正量。密林山。经量。法上部云云）若约此义意者何以此六部小乘宗立我义而可成唯蕴无我义耶。答于此说有二义。一者约总相义及多分义意故明唯蕴无我义也。此义意云。是二十部小乘不谓皆悉有唯蕴无我义也。二十部中十二部是有唯蕴无我义八部小乘师或立有我或立五蕴皆无性义也。故言依多分义也。又解曰。此八部小乘所立无非唯蕴无我义也。谓六部小乘所计我不如外道所执实我执之能引起生死烦恼业果义欤。故尚理实有无我义也。彼六部小乘建立假我义故也。又一说部说出世部虽遣妄执于世俗谛中之实有法执。于胜义谛之理犹执真实有义故返成法执也。故唯蕴义不违也。彼一说部意于诸法能诠名字虽遣实有执而存虚假义故。尚依未遣其拨无于所诠法义之法执故尚有唯蕴义。尚又是以法执妄念为体故。为行蕴所摄义也。故此二宗所立法空义皆唯蕴无我句所摄也。问说出世部所云真谛实有义是非五蕴所摄。又一说部所云我法都无体之理性亦非五蕴门所摄也。然何云唯蕴句所摄耶。答此说出世部所立真谛实有义与一说部我法都无义。是虽非正五蕴门所摄而是法处法界所摄也。故以类假云唯蕴句所摄也。又一说部拨无五蕴法义返可摄五蕴中也。是依止五蕴而起拨无见故也。约真实义诸部小乘虽空于实我所执而谁同共不拨无五蕴假者。而于是五蕴互虽论假实义而不谓假五蕴都无故成唯蕴义也。
    疏梵云劫跛至二者妄执者。是释真言行者相续胜进于果地之顷所经历时节之中劫义也。谓劫跛有二翻。一时分义。二妄执义云也问此二翻相违何。答此二翻无相违也。谓时分义是无别体性故。时是五蕴中不相应行蕴摄。是假立法故以色心心所而为时自性故也。故此所云时分劫跛还即以所断妄执为自体云也。谓行者断此三妄执时以经历时节而为此时分劫跛故也。劫跛名实是妄执之本名也。岂离妄执外有时分耶。又三妄执率尔不能断之。必是经多时顷而可断也。故断妄执时还依时劫义故于所断妄执假立劫跛名义云也。又时分劫跛是以瑜伽善行而为时分之自体性故。此疏下文云。尔时复离百六十心等一重微细妄执名第二阿僧祇劫也（云云）意云。超越彼三妄执之能超瑜伽善行是亦名为阿僧祇劫义也。善行劫跛者智度论说（云云）瑜伽行名劫跛有二义。一者此广大所积集大菩提资粮善行是依经历多时分劫数而所可积集义故。于此所积集善行还立阿僧祇劫名也。故此经本及疏所言知自心性是超越二劫瑜只行者是以善行即为劫跛义意也。是有财释义也。二者此瑜伽行有断无数量妄执之德故。依此能断善行之断惑作用时分返所断惑转亦名为阿僧祇劫也。此亦有财释义也。上来义是约显教历劫修行渐次成佛义意而此真言家作此释耳。疏若依常途至得成正觉者。是为欲显示真言门超越顿证成佛义故先明渐次经历三无数劫而成佛显教常途义。以是胜劣相对意也。又若不显渐次道理者因何法显顿超胜用耶。疏若秘密释至阿僧祇劫者。是约真言家超越顿证义明三无数劫中第一无数劫之速超义也。此文中超一劫者是总标超时分劫跛及妄执劫跛义也。瑜伽行者是标善行劫跛义也（下可仿此文也）文即度百六十心等一重粗妄执者。是释前所标时分劫与妄执劫义也。此中等言是意等取六十心。及表属见烦恼五见类亦有百六十心妄执义（下仿之义）文名一阿僧祇劫者。是释前所标善行僧祇劫义也。断此妄执时渐次不断之。但顿断故则不经一大无数劫而直顿得能证智德证所断惑之理云也。此第一劫所断惑是单我执相应烦恼障故立粗妄执称也。此当小乘中三乘人所断惑品也。疏越二劫瑜至二阿僧祇劫者。是明能超第二无数劫渐次行义也。此劫中能断人是有三类。一者修行大乘共教证寂然界大乘心菩萨。二者他缘大乘心菩萨。三者觉心不生心菩萨也。所断惑品是法执相应所知障品也。此有上中下品浅深粗细差别。此上中下品各各皆有百六十重妄执也。此所知障品是形对前烦恼障品时彼唯粗此细于彼故亦立细名也。疏真言门行者至劫成佛也者。此更明超第三无数劫渐次断惑行而顿证极无自性等菩提行义也。此劫中能证人有二类。一者一道无为心人。二者极无自性心人也。所断惑是所知障品也。此亦虽有粗细上下两品。而形对第二劫所断细惑而此第三劫所断惑总名为一重极细妄执也。此中等言是显然举所知障中贪嗔痴疑慢五类中百六十心义而等取所知障中五见之分流百六十心义也。虽云尔尚有此极无自性住心未离细惑而到彼秘密庄严果位乃离此惑也。疏得至佛慧初心故云三阿僧祇劫成佛也者。是一生间即超第三无数劫而得此中善行瑜伽劫功德圆满之极无自性心则进升入后秘密庄严心果分法门云也。若过此第三僧祇已满极无自性心人必入后果分真言门佛位故。此极无自性心名云佛惠初心也。佛惠者是果分真言三密妙觉如来也。此初心者此极无自性心是也。此中三阿僧祇劫成佛者。是尚种因海成佛也。是极无自性心之圆满位也。是不谓必果海法佛之成佛义也。
    疏若一生度至论时分耶者。此外人伏难辞也。难意云。若真言行者一生内速成辨究竟法佛果者。何强可立三无数劫为成佛时顷耶云也。疏然就第一至越三妄执也者下。通前伏难义以显正义中是显最初所离极细妄执相也。凡答意云。真言家理实强虽不可建立三无数劫义。今暂形对彼显教家所云菩萨修行是渐次经历三无数广劫而渐次断烦恼所知二障积集无量功德智惠义故。今真言家不坏前显家所云无数劫断惑证理功德差降。而为云显此一生间此一切功德顿证义故。强且欲建立此速疾三无数劫义云也。文然就第一重内至世间心生也者。从是下约断妄执而答一生成佛义何论时分耶之问也。谓于三瑜祇劫中是当第一劫故云就第一重内也。就是第一劫中有二种断惑义也。初重断小乘中三乘见所断三妄执惑也。第二重断三乘修所断三妄执惑也。但此中业与烦恼株杌是全示声闻所断也。无明种子者辟支佛与小乘佛果多分全分所断也。或声闻无学小分断之也。此疏文明初劫中见修二惑之三妄执之中间文处所辨根境识之上所起三妄执是法执之所知障。故是非初劫中小乘之三乘所断惑也。三乘入见道人正此第一劫之初分中始断见惑解生空无我理故云最初解了唯蕴无我等也。文度世间六十心者。是指前所明六十心也。此六十心是三乘见谛人多分所离染心也。离此世间六十心故。三乘人入见道名云出世间心生也。文离我倒所生三毒根本名越三妄执也者。此三乘见道人是能所离我执相应分别起贪嗔痴三毒烦恼是也。说此三毒烦恼即名三妄执云也。问见所断烦恼有十种然何于此但云离三毒烦恼而不云离余烦恼义耶。答理实虽可云离余诸烦恼义。而余诸烦恼皆摄取上句所举世间六十心中也。但下句别举此三毒烦恼所由。是此三毒胜余烦恼引起生死中三恶趣报故。所可恶甚何物如之耶。故就可厌离过重别举此三毒耳。疏复次有三妄至淹留修行者。是第二明法执相应之三妄执义也。是三妄执是随小乘中佛乘学人之于根境识之三种法之上妄起有法执名曰是三妄执也。是义随所缘境有三种法故立此三种妄执义也。淹留修行者是彼小乘中佛乘学者依是十八界法上妄起有法执。而动念当情心现前故。因兹障碍彼自乘中之菩提分法之修行业故曰淹留修行也。疏谓六根六至谓六识界者。是明开根等三法而成十八界义也。疏以内外十至故合言之者。且摄取根境二法之开义而成识之合义也。但略不言识是合义也。疏此是三果至留修行也者。是释上所标淹留义也。是举所被留碍人也。又此三果学人者是若对后次文所明无学圣人所断最难断处云文也。于此所明三果学人者。若依十住心论等意者。是应为声闻乘前三果人也。此前三果有学圣人是于非有似有之十八界法上动起俱生烦恼所知二障而不能顿趣向后后阿罗汉向道等云也。谓依被滞留此根境识三法似有相故。或时起法执而障自乘所修圣道之人观。亦或时起俱生烦恼障而懈怠不能登后后胜进之向道云也。又如初解三果学人者是小乘菩萨是也。是人望自乘时虽求佛果而未得后果故名学人也。而此人方虽当小乘佛果之地而亦今望后后大乘时尚立学人名也。三乘中佛乘为第三故名三果之因位人。又此三果即为因位人也。是从浅至深次第耳。此人被留滞十八界之似有相而不能了达诸法自性空理也。故如下文云。然彼行者有法执当心。若修禅定道品种种诸度时。虽不于中起诸我倒而住于禅惠等法。稽留淹滞不能速至菩提。以非如实巧度故淹留修行也者。当此人所行之法也。疏复次有三至最难断处者。是第三明俱生烦恼相应之三妄执法也。是三乘无学位人所断障也。但声闻罗汉果断多分也。缘觉果人及小乘佛果随其所应多若分若全分断之也。所谓业者此过去已造业也。是则润生业及覆业也（此二种业如下释也）是二种业是修所断法也。于是非断发业惑。彼前入见道时已断毕故也。二者烦恼株杌是修所断一切俱生惑之种子是也。又是现行惑根本之义是也。株杌者犹是惑如树木株杌之留后时发生树木根茎。若不断烦恼之根源时。如彼诸见外道等虽伏三空已下修惑。后时还生而退堕下界是义也。或五根本最初成立烦恼名为烦恼株杌也。故疏上文云。譬如从一种子生五根本。于一根本皆破为二枝末。乃至第五破则成百六十小枝故（云云）是意以五根本烦恼为烦恼株杌义也。三者无明种子者是能生起后十二因缘之种子烦恼也。此疏云。由有无明故生五根本烦恼心等此意也。又十住心论五云。业者恶业因则十二因缘。种者无明种子（云云）已上一个三妄执是三乘无学人俱皆断之也。亦可有多分断中分断全断三种差别欤。约有学圣者难断此惑故名为最难断处（云云）疏凡有三种三妄执也者。是结上来所辩三重三妄执也。疏学摩诃衍至声闻正位者。是通外人伏难文也。学摩诃衍人者小乘之三乘中菩萨佛乘且名大乘是义也。于彼小乘之三乘中声闻乘是小乘也。缘觉乘中乘也。佛菩萨是大乘义有故名大乘也。故十住心论第五云。次明大觉位者小乘成佛总有四阶（云云）即此义意也。问若以此人言通教大乘菩萨有何咎耶。答若云尔者不可致此同断等言之伏难也是从本来小乘之三乘与通教三乘其断惑等义悬隔故也。故五教上卷云。其瑜伽中声闻等教行位果及断惑分齐与婆娑俱舍等不同者是事也（云云）问其外人伏难意何。答难意云。声闻人次第行者入见道时八忍八智则断见惑八十八使义毕。此人则出观于此第十一心道类智立预流果也。菩萨坐树下三十四心成正觉中之初八忍八智见谛十六心亦断见惑八十八使也。然是彼此同等也。然菩萨是何如声闻正位而不为堕预流果耶云也。今通此难云。彼次第行声闻入见道十六心之所断八十八使烦恼。与菩萨树下入见道十六心断八十八使惑时。其行是虽同等而明菩萨是不堕声闻初果位意也。疏所以尔者至二乘地者。是释菩萨不堕声闻正位所由也。意云。菩萨始从发菩提心求自心觉性之一切种智功德。□此种智未成满以前虽入见道断八十八使惑而不堕二乘正位云也。心不生止息想故。文尔时谛观乃至何者见神也者。是明此菩萨能破此我执能治方便也。是分柝五蕴而显无我理意也。文作如是推求乃至无量见网者。依此菩萨所得生空无漏观智远离六十二见等无量见。是名离生死之系缚罗网法云也。文净菩提心少分增明者。此菩萨求一切种智故。彼小乘佛是灭一切种冥而得种智故。又此菩萨即渐觉悟蕴等三科法悉从缘生无常变异自性空无我义故。于生死涅槃染净法而无染净坚着执心故云净菩提心少分增明云也。彼二乘果人唯觉悟自性空无我理而未巧觉三科法无自性理故。不名净菩提心少分增明也。彼二乘人拙才虽观四大五蕴等无常败坏毕竟磨灭义未巧观之故非净菩提心增明义云也。此义如菩提心论云。又二乘之人声闻执四谛法缘觉执十二因缘。知四大五蕴毕竟磨灭深起厌离（云云）此义意耳。是无性观唯依折法义也。文曰得菩提心乃至二乘地也者。是明不堕二乘正位之由也。此菩提心势力义有二一者此菩萨分证得菩提心如上所明义也。是依求一切种智及正观五蕴等无性义始觉菩提心是也。二者一切众生心中自遍有本觉真如佛性也。此菩萨依此佛性菩提心渐渐开发力用义故。此菩萨不堕二乘地云也。问此菩萨初得出世心何唯云不堕声闻正位而不云不堕缘觉正位耶。答声闻人见道十六心断见惑已后出观已生休息想方立预流果。独觉人入见道十六心后不出观生□息想故不可立预流果也。然则以无菩萨可堕独觉正位义故。只云不堕声闻正位而不论不堕缘觉正位义也。彼小乘之三乘虽见谛十六心相皆悉同等。但于得果位声闻与菩萨各别相也。问若尔者何此疏下文云所以不堕二乘地耶。答是述菩萨遂不堕二乘极果地义也。是求种智故成利益众生愿故也。故上下文意别耳。彼二乘无此义故菩萨不堕二乘地云也。又解。文云学摩诃衍人初得出世初心与小乘见道适齐。然不堕声闻正位者上一行是总以示菩萨见道与小乘之二乘见道齐等义。彼三乘皆名小乘故也。下一句但别简异声闻乘义也。理实可简别于缘觉也。故后文但总云所以不堕二乘地也。疏然彼行者至留修行也者。是明此小乘菩萨尚未离前所云第一劫中所存淹留修行三妄所知障染法义也。此人修习三十七品等种种助道法时为我执虽不被迷倒。而未断法执故被引此法执而尚恣速不能得一切种智云也。于此根境识未悟此法无性空义故。此三妄执是即留碍菩提心种智德云也。文以非如实巧度故名淹留修行也者。是结释淹留修行义也。此菩萨才拙虽悟五蕴拆法空无性义相。是不如彼证寂然界菩萨巧度体法空观菩提心云也。故此菩萨所得禅惠等诸善行尚不逮得彼证寂然界法空观大菩提心云也。此义如天台云三藏教以拆空观观生灭理断事惑教钝人。通教以体空观观无生灭理断理惑教利人。故拆体异事理别（云云）疏然亦稍离至十二因缘者。是明此菩萨所离三妄执失也。文稍离下地三执者如此疏上文云义。彼文谓然就第一重内最初解了唯蕴无我时即名出世间心生也。度世间六十心离我倒所生三毒根本名越三妄执也者。即此意也。文能拔业烦至十二因缘者。此菩萨亦明离前第三番三妄执失义也。疏如是甚深至性相常尔者。赞美义此菩萨所证得生空无我理。是若佛出世若亦佛不出世若说显此道理若亦虽不说显此道理不待说者法尔而但其道理决然常住不变义云也。疏如前所说至十二因缘义者。是叹此生空理甚深难测义也。彼诸见外道利根聪惠人之智力尚不能测此十二因缘之中实性无我理也。

大日经住心品疏私记第十
大日经住心品疏私记第十一

　　　
　　　　　　
　　　　　　　
　　　　　　　

    疏言湛寂者至故名为寂者。是牒所云如是湛寂文而先释寂义也。寂是寂灭不生义云也。是三乘圣人所证择灭涅槃理是也。疏湛者是甚至不测浅深者。此释湛义也。湛者是不变异义不动转义不迁流义。是常住而深澄义也。此以小乘中三乘果人所证生空无我理为此澄寂不动等甚深义也。故诸外道等以不能识此深理故云湛深义也。此生空理之澄深义譬如大河清潭底深七千丈计（以七尺是为一仞云云）然临视是潭人敢不可测此潭浅深量也。外道利智不可测此深理云也。此生空理中诸烦恼染污法寂灭故云清也。此妙理甚深故云潭万仞也。此理离流转生死法浊垢散动义故云澄恬也。此理是能成无生智所缘境界。而能引成生空之明净智故名云镜彻也。疏故云三兽至其源底耳者。是举契经文配归今所明义旨也。此文是优婆塞经文也。问此优婆塞经是大乘经也。又彼经所说三兽渡河义是方明大乘共教中三乘圣人所证理浅深不同义之喻也。今所云三乘人同所证生空理是小乘义也。然何以大乘义为小乘义文证耶。答此实虽大小乘二教义异而所望义是相似故。且以彼经所云三兽渡河浅深不同义而为今经所明小乘之三乘所证生空之观其浅深不同之喻无咎也。此喻意云。三兽是一兔二马三象也。此三兽渡大河时随身大小泳渡河水有浅深差别相也。兔是身体卑小故泳践河水量甚浅也。马颇大于兔故泳践水转深也。香醉山大象是身体广大故则践河底而渡之云也。是名为三兽度河浅深不同喻也。疏此中有三至得诸法实相者。是从下明合喻中是先合三兽同度河义也。小乘之中三乘果人俱同证得生空无我理云也。于此生空之无我性之解脱涅槃理中都绝言辞故名云无言说。故此疏第七云。如声闻法解脱之中无有文字者此义意也。疏然声闻入至生灭度想者。是下明合三兽虽同渡河而有浅深不同义喻中。是先明声闻浅解证生空理义也。谓此人根性从本愚钝故深不能解生空深理云也。如何知尔者。心是有愚钝性故尚于生死深生厌怖想。于自证得有余无余涅槃而生究竟灭度想云也。此愚钝性不令已息故尚不能深证生空理云也。疏辟支佛所至发起大悲者。次明缘觉人渐深证空理而虽有胜前声闻人义而尚劣后菩萨深证德义也。此人从本根性贤聪故颇渐深证生空理也。此人解心贤利故。于生死苦患而殷勤不生厌怖也。智慧聪利而深存无我理性深于浅智声闻。而彼虽知无我理为假我厌怖苦为假我求乐离苦也。然缘觉人欢心深安住无我理不顾我相故。何必可生厌怖生死苦之想耶。但此人虽智慧聪利而深解无性理未逮菩萨根性求种智发起方便而利益诸众生功德智慧云也。疏菩萨悟如是至净心渐现者。是明第三菩萨乘人极深证达生空理义也。文菩萨悟如是法时者。是于十二因缘法中即证无我理云也。文即知是心乃至净心渐现者。此十二因缘法中无我理从本来法尔常住也。然何今始得知之理耶云也。此悟达性得生空理故客尘烦恼除去觉悟净心稍显现云也。此菩萨悟性空本不生理方转深于前缘觉智也。疏尔时便得至种种度门者。此菩萨是依此修得菩提心势力能引之用故。为欲圆满一切种智及利益诸众生故。偏不安住生空理湛寂涅槃法。而能学六度四摄等一切法门云也。是名云为种智之因故。亦为利益一切众生之方便故也。疏故同共一至沈有异也者。结合三兽度河不同义也。疏经云一切至不能知者。是为助释先牒经文也。疏此宗中说至无量宝王者下释上经文也。此宗者是示今三密真言家也。此家立此内外两种外道部傥云也。文然不觉是中有无量宝王者。是明彼愚法二乘人拙而虽不能觉知自所证得二乘菩提是终可回入佛大宝王位。而即以此法为方便能入门义云也。是二乘是流出从菩萨乘故还终可归菩萨乘云也。疏一则不入至而不识者。明外道之不入咎也。外道有二类。一者外外道人。则厌怖此无我义而不趣入此法也。坚着我爱故。二者内外道人。才虽入此生空理方便门而不了知遂我等二乘徒悉皆回心向大而可成佛故云入而不识也。疏先佛宣说至出于火宅者。牒赞此菩萨乘经文而释之也。明于此小乘之三乘中唯有菩萨乘人。独遍利益诸众生而有拔苦与乐恩德。于余二乘中无利益义也。故应知三世诸佛诱引诸众生三乘方便教中唯有菩萨乘一门。而令诸子出三界火宅善巧方便门云也。问此唯有一门诱进群迷出于火宅义。可同法华所云唯有一门出于火宅义耶。答彼大乘义也。此小乘义也。虽然义类是同意也。疏无复障碍至出能其过者。此十二因缘之生空真如正理。是远离邪倒咎真实正理故。彼诸外道论师以聪利明了智德。依因明门宗因喻三支比量。而皆虽欲破斥此理。此理即诸法真正道理故彼师不能破难此义云也。疏然未度法至净菩提心者。是明此菩萨未断法执三妄执咎也。依此义故。上文云净菩提心渐现也而今此文中云未名真净菩提心也。净除法执所知障品即名云真净菩提心故也。疏如莲华已至尚未出水者。以喻重释上义也。莲华者合彼菩萨所得生空智也。此智是与彼法空智之为因而未果智故也。文已离浊泥者。合此生空无漏智之远离我执烦恼障咎义也。文尚未出水者。是合此生空智犹住生空真如理水中而未出此生空理水表义也。理水表者法空理云也。疏故经云出世间心住蕴中也者。以散释意归本文也。文出世间心者。是生空智也。文住蕴中者是五蕴中无我理云也。疏以行者至着无为法者。明此小乘菩萨生空观之智深虽作证安住生空理。而为求种智为他利故。从空观移假观时。乃为根尘识法执三妄执而被留碍可堕有所得心也。为利众生出从空移涉假有事时十八界相当菩萨心而现前故。因之法执心现起云也。为厌怖彼法执三妄执现前咎。亦还住前生空观云也。文然涉事时者。是出从生空观而移入假有事时尚法执现前事云也。天台此名云从空入假观也（已上明小乘分齐竟）疏然以菩提心至如是惠随生者从下。明前小乘菩萨之终回心始趣向证寂然界大乘中义也。此证寂然界大乘者当大般若经所明大乘之三乘共教之菩萨乘也。即是当天台所立大乘通教也。天台宗云。二通教（此教虽异三乘其以拙度拆空智同归偏真理云云即空观也云云此诠无生四谛二谛十二因缘六度法三乘共通禀故云通教也）通义有八种（教理智断行位因果皆通也）正为菩萨傍为二乘也。是界内理教相即门也。此教只立十地。即名三乘共行十地（云云）一干慧地（即三乘初心外凡位伏位也）二性地（即三乘内凡位伏位四善根）三八人地（从苦忍至道类忍见修八忍名八人地也）四见地（即断见惑位也须陀洹果也）五薄地（断欲界前六品思惑即一来果也）六离欲地（断欲界后三品思惑即不还果也）七已辨地（断色无色八九七十二品思惑即阿罗汉果位也）八辟支佛地（断正使除习气也）九菩萨地（断习出假位也从初发心至等觉地也化一切众生也有大悲方便行也）十佛地（金刚心以后种智德备觉穷法性名佛地也）又云。通教菩萨以一念相应惠断残习。于天衣座成胜应身佛也。同居土佛也。通方便有余土（云云）又此大疏文所云小乘菩萨名为学摩诃衍人。意者是约小乘中三乘相对而辨上中下时声闻乘名小乘缘觉乘名中乘。对此小中二乘。且小乘佛菩萨乘名为大乘也。虽然约理实义小乘菩萨遂非可名为大乘也。故华严宗以小乘三藏教之三乘法。通摄则名为小乘教而不名云大乘教也。又天台宗以小乘三藏教之中三乘通称名为三藏教等是义也。唯通教以上后三教名云大乘故也。是疏主一行阿阇梨者彼天台门人也。岂强可违返彼说耶。今谓此三乘共行菩萨及佛者则当证寂然界大乘人也。文以菩提心势力等者。是指此小乘中修得菩提心势用也。依得此生空浅菩提心故。从此理稍转寻自比知而发后深法空菩提心云也。或是依性得本觉大菩提心力发此初法空菩提心云也。文有如是惠随生者。是指彼证寂然界之法空智也。疏能于蕴等至离着方便者。是明此修行寂然界大乘菩萨始方至此住心修习对治前心中所未舍离五蕴等法执三妄执之方便义也。此大乘心中始方于离昔前所未离十八界中根尘识法执三妄执。今即修此对治道方便悉离之云也。此证寂然界大乘菩萨是依悟遍计所执空门中之情有理无义实我实法都无义故。而遣于彼三科法中所执根尘识之法执三妄执也。文离着方便者。是除遣法执之能治方法云也。疏于五种譬喻观察无性空者。是约能治方便中指所观法境体而显无性空理义也。文于五种譬喻者正指所观境体也。文观察无性空者。明正所观显之正理也。疏初句观察至了不可得者。释第一喻观相也。此聚沫者是水上浮流河波也。貌如雪此各别水渧之聚集。虽种种形貌相。而别无别实体性云也。是用虚疏义伪假义为此喻意也。疏色亦尔者是总合也。疏若粗若细至本不生也者是别合也。谓此诸色法是以从众缘生义为所因而还显示本不生义也。能造四大种是依众生业力生故。所造十一种色以能造四大种为因而生故。亦以自类种子生也。若粗色者是五尘色境也。若细色者是五根无表色也。疏次句浮泡至但属众缘者释第二喻也。是明此浮泡生起因缘由来也。此浮泡相其貌如白珠形也（和云水穗也）是泡是依夏时天暴雨缘与庭上溜水缘合故。而此浮泡生起云也。疏四句观之都无起灭者。是成此浮泡无自性义也。谓浮泡是离水性之外无别性云也。四句义至下十缘生句疏文可知也。疏受阴亦尔者是总合也。疏诸苦乐等至受本不生也者别合也。以苦乐舍三受合浮泡义。是受依止彼可爱不可爱等触心所。而以苦乐等受生。义合天暴雨喻也。以遇可意不可意等境而苦乐舍受生。义则合地上溜水上加洒天雨义也。此诸受是从触心所因及六尘境界缘而和合生起故。和合相而无别自性云也。疏次阳炎至去之弥远者。释第三喻也。阳者是日之异名也。炎者春日迟迟暖气照曜旷野时地热气与日光和合而蒸涌似有水相也。此时其旷野中似有水波浪故。诸鸟兽渴乏人见之则生真水念追求之而欲饮此水。终此水虚无也。是阳之炎也。疏众生亦尔者。总合也。疏不知缘起至本不生也者。别合也。文不知缘起性空而有法想生者。合迷渴者生真水解义也。谓诸愚夫不解依他法自性空义。猥狂作法实有想云也。文若悟实相则想本不生也者。是释觉悟前想本不生义也。是觉遍计所执都无理云也。疏次芭蕉者至亦不可得者。释第四喻也。行蕴是造作义也。此造作法还破坏之时全无所存一法也。为显示此义故用此芭蕉中无坚实喻也。文分分破拆之至于邻虚者。此中邻虚者是极微义也。若分拆此极微时。即终归虚空故名极微云邻虚也。造作色法下至极微量其性不可又拆云也。疏行阴亦尔者是总合也。疏一微涉于至本不生也者别合也。文一微涉于至众缘生者。是明行蕴从缘生故假有义也。一微涉于动境者是二尘合造作义也。谓一极微之和合于他一极微时有涉于动境云义也。彼极微与此极微两尘动涉而相会能成粗色。何况众多尘和合义耶。是动者动转义也。此尘境是尘与尘相涉合义也。又色等境界刹那刹那生心心所法各别动转和合无常准可知也。如俱舍论光师疏七云。或有动法行度一极微名一刹那。诸法实无行动相续道中假说动（云云）以此文可解此一微涉于动境意也。疏缘生无性则是行本不生也者。是次明假有法必有本不生义也。疏次幻事者至未曾有事者。释第五喻也。幻师之作幻事方用咒术药力而虚伪变化象马车乘人鬼等金银等珍宝物云也。是幻事虽实无法。依咒术药物和合因缘力故。忽虚狂变现无物而令似有物也。疏识阴亦尔者总合也。疏从一念无明幻心初出三界者。明此识蕴是其流转生死本源也。是依业烦恼之助缘力故。能造作三界之果报等诸法也。云此从一念无明幻心初出三界者是义甚深而虽有重重转妙义。今且此中明大乘通教所说证寂然界义故。只明六识相应无始无明义也。此心法是能造作诸法之根本所依义犹如幻师能成幻事也。彼第八识相应根本无明义。如上所明起信论等所说义也。此一念无明心义意如新译仁王经云。然诸有情于久远劫初刹那。识异于木石生得染净各自能为无量无数染净识。本从初刹那乃至金刚终一刹那。有不可说不可说识。生诸有情色心二法（云云）今此疏意。只明生得染法之根本义也。是即轮回三界分段生死之根本也。疏究其源本至本不生也者。是依前所明识蕴能造作三界生死因果假有法义故。今成本不生义也。于此有二义。一者本不生真空义。二者随缘生假有义也。于此文中有三重次第也。初寻根源而明本不生理义。次明此本不生理即随缘流转义。后明此流转即终归本不生性义也。上来五喻观义意。是约体法空义而明无性空义也。疏声闻经中诸蕴性空者。是简别此大乘菩萨所解为显五蕴法即空义而所用体法空之中五喻义与彼小乘经中但为显人无我理而所明五蕴性空义中五喻悬其意异之所由也。此明法空观之体法空义也。彼但明生空观义拆法空义故也。疏如观五蕴至广分别说者。是以此五蕴法即性空义而例显示余诸法即空无义也。疏如大般若经至了知心性者。是引经所说义而证成此初重大乘中所用诸法即空义也。大般若经者是明共教大乘义般若经是也。此经中说遍计所执空义。以为门而令破诸法实有执而证达法空理云也。此菩萨渐始离遍计所执之法执迷倒。方觉了法空真如理。故名云得离一重法倒了知心性也。此菩萨虽证达如此所执空门理而未遂依唯识门所显得而证达依他如幻性真如圆成妙理义也。疏如是不为至证寂然界者。是依离与此法执三妄心被扰乱散动咎义故此菩萨名云证寂然界也。前小乘行者起法执三妄心时能迷心名云能执也。所迷境名云所执也。或亦约所迷境之根尘识而识根名云能执也。识心及色根是执取境界义有故也。尘境等名云所执也。与识根被执取故也。六尘境即名为所执义者是在供养法疏上卷也。此所执者不谓遍计所执也。但是云能缘心之所取境义也。疏证此寂然至二乘境界者。是示对待前小乘菩萨是全末出过二乘之境界之咎今正明此大乘菩萨全出过彼小乘之二乘境界德也。疏如莲华虽至清流之上者。是以喻重明此菩萨德用也。文如莲华虽未开敷者。是菩萨是分虽离一重法执而得一重法空观。而尚未逮得彼他缘大乘乃至极无自性心等净菩提心门因分德开敷因分究竟位。故以此义则此菩萨喻未开敷莲华也。文而稍出清流之上者。此菩萨所得法空智是更升出前三乘人所证生空理外故。名云出清流之上也。彼前心云譬如清潭者即此义意耳。疏行者亦尔至名出世间者是结合也。此菩萨观心唯住蕴法之性空理而此蕴法之相尚当心成不显现云也。何况此蕴实有性执耶。此不取彼世间蕴法相名云出世间心也。次文可知疏秘密主彼至业烦恼网者。此经文是明彼证寂然界菩萨之方能成就彼前所云世间中顺世八心与出世间中之小乘之三乘人所成违世八心俱悉皆远离事义也。疏如前所说至顺世八心者。是从下释上经文也。文如前所说至顺世八心者。是说顺世八心义。如上来愚童持斋心中具说云也。疏若三乘初至违世八心者从下。释此菩萨所离违世八心义也。文若三乘初至名违世八心者。是彼小乘三乘皆俱通合彼一一皆悉明彼有违世八心义云也。谓第一心者文云三乘初发道意者则是第一出世间种子心也。是三乘行者遇佛法缘方初发厌离生死苦勤求涅槃之心。此名云违世中第一种子心也。以五停心名第二牙种心也。以别想念名第三□种心也。以总想念名第四叶种心也。以四善根名第五敷花心也。以见谛十六心名第六成果心也。以修道中诸无间道解脱道正智名第七受用种子也。以三乘诸无学果位解脱道智及余诸功德相名第八婴童心也。已上三乘通摄违世八心义也。是以此小乘之三乘极果望后大乘心尚有婴童义也。疏或可就见至有八心也者下。就三乘之地前位及见道修道更分违世八心义也。见道八心者于三乘见道皆有八忍八智。今忍智合为一聚有八个心。如次名为种子等八心也。是当八忍是无间道八智是解脱道也。此一具无间解脱道合为一心义意也。就修道中三乘修道各各别异也。若约声闻人次第得果义辨之者。见道十六心则断尽三界见惑。后出见道生止息想名为预流果也。置此预流果。但于欲界俱生修惑有九品。于断前六品惑有三心。一者一来向之加行心。此加行心名第一种子心也。二者一来向是无间道心是名为第二牙种心也。三者一来果心是解脱道智即是名第三□种心也。于断欲界修惑后三品亦有三心。一者不还向之加行心是名为第四叶种心也。二者不还向此名为第五敷花心也。三者不还果心是名为第六成果心也。于断上二界修惑有三心。一者阿罗汉向之加行心是名为第七受用种子心也。二阿罗汉向是名为第八婴童心也。于第三阿罗汉果是属无学道故不摄此修道也。又次约缘觉修道辨八心者。诸麟喻独觉昔于凡夫时。以六行智伏断无处有处已下八地修惑故。若修行十二因缘之法入见道时。于见道前十四心中断前已伏下八地修惑故。因之随入见道即断下八地修惑。而更于修道中不断下八地惑也。但于断非想地九品修惑时。更别起九无间道九解脱道断非想地九品修惑也。于此九无间九解脱道中前八解脱如次为种子心等八心也。于第九无间与解脱两心以此第九无间道返摄前第八解脱道中也。此第九无间道尚是因位故也。第九解脱道是无学果故除之。不入此修道八心中也。若又约菩萨乘之修道明之者。菩萨十六心之后。以九无间道九解脱道。次第断三界九地九品修惑。但是总是此九地中一切上上品惑束为一聚惑而起一个无间道智一个解脱道智一度断之也。乃至断九地下下品惑亦尔也。无间解脱道心合为一聚一心而以八个无间解脱道心如次为种子心等八心也。至于第九无间道还亦属第八解脱道也。又断下他惑以十六心断毕故。今但十六心后修道以九无间九解脱道断非想地九品惑也。独觉既有此义。菩萨岂无此义耶。此第九无间心是尚因位摄故也。第九解脱道是属无学果位故此不摄修道位也。问疏云等诸位分之各有八心也者。是等取何位八心耶。答此等言是等取地前有八心义也。非谓于无学果位有种子心等八心也。于无学果位何更有种子等八心耶。无学位是成辨果圆义。云何此位亦可有种子心牙□心等耶云也。于地前有八心者。一者最初遇佛受三归戒法心是当第一种子心也。二者五停心是当第二牙种心也。三者别想念是当第三□种心也。四总想念是当第四叶种心也。五者暖善根是当第五敷花心也。六者顶善根是当第六成果心也。七者忍善根是当第七受用种子心也。八者世第一法是当第八婴童心也。疏大乘行者至亦无所舍者。是明此大乘菩萨正离前所云顺世违世各八心之所由也。谓此菩萨依所执空法门理除遣一切实法执故。了达于此空理中无世法可弃舍义亦无出世法可取求义毕竟都无故云也。疏双离违顺至业烦恼网者。出此菩萨之正所离染法体也。我蕴两倒者是示除遣实我实法二种所执之情有理无法也。二种业者一者是见惑相应之发业也。是此分别起烦恼所发业也。二者修惑相应之覆业润业是也。是俱生烦恼所资助业是也。发业烦恼者大乘法门章云。三根烦恼发思三毒烦恼发身口意业。三根者大乘义章云贪嗔痴也。思前烦恼发生业故名为根（文）言覆业者大乘义章四云。谓造业已重于前境起贪嗔等覆助前业贪其增长（云云）润生烦恼者章云。亦名受生谓受生时诸烦恼等（云云）若依成实者唯爱。若依毗昙者八十八使也（云云）二种烦恼者一者见所断是分别起烦恼也。是依邪师教与邪分别起惑也。二者修所断是俱生烦恼。谓从无始来任运不依邪师教及自邪分别缘也。此二种烦恼是系缚诸众生令不出生死牢狱故名网也。疏是名越一劫瑜只行者。是经之总结此证寂然界菩萨之断惑修善德也。此中超越一切者是明所超越妄执劫跛义也。瑜只行者是能超越善行劫跛义也。疏瑜只行至则曰瑜只者是释瑜伽与瑜只声转不同所由也。谓三十四根本梵字之所发声名为男声欤。此根本字是男义也。第二阿等十一韵字是女字也。如是男女字展转增加相合而所成字不同也。或二合三合四合五合等聚集随字成声也。是女声者譬如女人与男根和合而女人受取男精而与自女精和合以此为种子能生子也。今检此只字是字上加字。而此字是女字也。以此而返音则成只声也。声是男声此字增加其字点画时则成女之声云也。或天竺有男女声非男非女三种声。具如八转声中明也。又解三十四字女义也。十一韵字男义也。此三十四字体文即名为字母故云女耳。疏所谓相应至应理之人者。是释瑜只之翻名之义也。此能观智能于所观正理境界而会称名云相应也。疏依常途解至阿僧祇劫者。明显密二教所说迟速胜劣不同意也。疏行者未过至无言说处者。谓彼小乘菩萨前第一僧祇中所得生空观所照理尚是等同辟支佛所证无言说生空解脱理云也。又此小乘菩萨与辟支佛同俱有拔业因种断染用故。彼此所断所证齐等云也。然过彼第一瑜祇劫而证此寂然界诸法无性理时乃成不共辟支佛行云也。疏尔时心滞至证小涅槃者。是方明彼小乘菩萨若拙沉没留滞生空理时即退佛乘菩提心殆可堕二乘涅槃失也。文失方便者亦示彼前小乘菩萨若失求种智方便及利生大悲方便时。可堕二乘涅槃趣寂果失也。又此中方便者利众生方便也。如上文云。疏从此已后三乘迳路始分者。是明此证寂然界大乘菩萨今此位始永别离彼前第一劫中小乘之二乘行义也。是不共小乘德也。问设有云。此证寂然界大乘者前文所明小乘三藏教之菩萨则是也。但得大乘名义是如此疏上文云。学摩诃衍人初得出世初心等者。小乘中菩萨乘且亦名为大乘证寂然界人（云云）今谓然者有众多伏难也。一者小乘菩萨乘者初僧祇劫之修行行也。此证寂然界者是第二僧祇行也。而何倒以小乘菩萨行而为大乘证寂然界人耶。故此疏文云。是菩萨从发心已来经一大阿僧祇劫方证如是寂然界。今秘密宗但度此一重妄执即是超一阿僧祇劫。行者未过此劫与辟支佛位齐时名为极无言说处。尔时心滞无为法相若失方便多堕二乘地证小涅槃。然菩提心势力还能发起悲愿。从此已后三乘迳路始分。所观人法俱空（文）又云由约偏真之理作平等观耳。故以三乘上中下出世间心合论一僧祇劫至第二僧祇乃与二乘异也（云云）又第三卷云。若度违顺八心证寂然界是名阿阇梨（云云）是文意岂以小乘菩萨之留滞法执行名为阿阇梨耶。又法花云。贪着小乘三藏学者皆勿亲近。又云。有所难问不以小乘法。答但以大乘而为解说令得一切种智（云云）又云。若以小乘化乃至于一人我则堕悭贪。此事为不可（云云）以如是等处处文说应知以小乘菩萨而不可为阿阇梨义也。疏然所观至平等观耳者。明此寂然界大乘菩萨所证法空理虽胜过前小乘菩萨所解单生空理。而不超过彼小乘部中若适于成实宗等说诸法空义也。诸宗者是说出世部说俗妄真实义。一说部说诸法但名义等。是等小乘部中所说法空义与此寂然界菩萨所证法空义尚未悬隔殊异云也。问成实论说法空义意何。答私检成实论第十二云。问曰若以无性名无我者今五阴实无耶。答曰五阴实无以世谛故有。所以者何。诸佛说诸行尽皆如幻如化以世谛故有非实有也。又经中说第一义空。此义以第一义谛故非世谛故空。第一义者所谓色空无所有乃至识空无所有。是故若人观色等法空是名第一义空（云云）彼成实论盛谈此义（云云）则邻近此大乘通教所说法空义也。故云与成实论诸宗未甚悬绝也。基师法苑林五根章云。成实论师名师子胄。本数论宗中出家（云云）同师法花疏第一云。成实论经部别师宗。是破法有体唯有相故是名破性宗（云云）花严五教章第一云。说大小乘宗立义不同乃有十一。我法俱有宗乃至四者现通假实宗。谓说假部等。说彼无去来世现在世中诸法在蕴可实在界处假。随应诸法假实不定。成实论等经部别师亦即此类。五俗妄真实宗。谓说出世等。世俗皆假以虚妄故。出世法实非虚妄故。六诸法但名宗。谓一说部。一切我法唯假名都无体故。此通初教之始（云云）私云。此章所云此通初教之始者。是当今所明证寂然界大乘所说遍计所执门诸法单空义意也。此章文意与此疏同意也。此章所立大乘始教中有二义。一者所执我法空义。是即大乘始教之始义。二者依他成圆法妙有真空义。谓依他妙有圆成真实空也。是始教之后义也。说假部意云在蕴可实者彼立诸法假义也。谓蕴是积聚义故是假也。而彼以说诸法假义故以此今为实义故。诸法在蕴中云实义也。处界是有自性义意也。而诸法在处界义即不称诸法自性空义。故说为假说云也。问若彼证寂然界人所行智与成实论等诸宗义遂可异耶可同耶。答证寂然界人正修证法空理兼觉生空理。成实等诸小乘师正修得生空理兼解法空理也。故正兼异也。疏由约偏真至平等观耳者。明此菩萨所证法空理尚不逮彼他缘大乘心等所云妙有真空理云也。是依所执单空门义存我法都无解故云偏真理作此平等观耳也。平等观者我法二执都无解名也。问此住心中诸法空义云何。答此义意大归如唯识论中安惠论师义。问其师义云何。答彼论说遍计所执性处云。有义三界心及心所由无始来虚妄熏习虽各体一而似二生。谓见相二分即能取所取。是二分情有理无。此相说为遍计所执（云云）私云。证寂然界菩萨所解法空义似是安惠菩萨所立见相二分遍计所执空义也。疏故以三乘至二乘异也者。是结叹此证寂然界大乘菩萨之所得功德出过彼初劫小乘中三乘人功德义也。谓前第一瑜祇劫中以菩萨缘觉声闻人之出世八心为善行瑜祇劫云也。始从上乘向下乘而如次分上中下而取此三乘人之违世心为善行劫跛义也。是名第一劫义云也。文至第二僧祇乃与二乘异也者。此如上文云。彼离违顺八心相也。至此第二劫大乘心而远离前小乘中三乘违顺八心故名为过初瑜祇劫分离二乘地云也。彼人未离法执此人已离一重法执故。小乘之三乘人与大乘证寂然界菩萨其功德悬异云也。问若此证寂然界大乘可所摄何住心耶。答十住心论中无其明此心说处也。但约此经疏意而可立别住心欤。问若尔者何住心中可安此心耶。答是证寂然界心是于拔业因种心后他缘大乘心前别所可安此住心义也。此经疏列之次第如是故也。问若尔何十住心论不开立此证寂然界心耶。答彼论意而摄入第六他缘大乘心中也。问其义意如何。答于他缘大乘心有初分后分二种行位也。而以其初分行法而而摄入其后分之行法也。故十住心论者以此证寂然界之初分心而摄入他缘大乘心之后分而摄入他缘大乘之后分心立十住心也。问以何证文得知初分后分二义差别耶。答花严五教章云。此通初教之始（云云）此义意云。始教大乘有二分。谓初分是三乘共教大乘法也。是约遍计所执体用都无义而立一切诸法毕竟空理也。此教正当此证寂然界大乘所立偏空义也。彼后分义者是当他缘大乘所立所执都无依他似有圆成真空三性不即不离义也。故十住心论初分后分相摄不别开立也。问若尔者何是经疏别开立是心耶。答约此他缘乘即有初分后分二法故开立二种住心无失。故经疏中明各别住心也。问经疏别开立证寂然界大乘者十住心论可依此说。而何不依是说耶。答此所依菩提心论释摩诃衍论共无此说故。别不开立此住心而只以证寂然界心摄入他缘大乘心之中初心。是意最吉也。又解明顺世十心始从第一愚童持斋心至第十决定心有十心也。准此义意者此于十住心亦始从愚童持斋心乃至证寂然界大乘为第五。乃至秘密庄严可为第十心意也。问若依此义故彼异生羝羊心立不可为第一住心耶。答是异生羝羊之行偏所厌法故不可最初住心也。意云。此十住心如治病方药也。此异生羝羊心是如所治病故立不为能治药中住心欤。问若尔者何故彼论立此所治法为住心耶。答彼论是约病返成药义病为药成因故立为别住心也。论与经疏各取边边义开合不同无相违咎也。问何故以所治病返摄能治药中而病即名为药耶。答此义即是涅槃经第三十五中有其文。云一切无明烦恼等结悉是佛性。何以故佛性因故。从无明行及诸烦恼得善五阴是名佛性。从善五阴是名佛性从善五阴乃至获得阿耨菩提心（文）又依此义意故以所治病之异生羝羊心而返为入能治药而成初住心无失也若置第一异生羝羊心不摄入能治教药而始从第二愚童持斋心至于第九极无自性心为八种能治教药义者又大师所说也。故三摩耶戒序云。法药虽万差前所说八种法门是彼之本。然犹随顺机根故有浅深迟速。为欲简择如是诸法教发第三胜义心（云云）此文是明大师亦一途别说意文也。

大日经住心品疏私记第十一
大日经住心品疏私记第十二

　　　
　　　　　　
　　　　　　
　　　　　　

    疏经云复次至闼婆城者自下牒明第六他缘大乘心相之经文也。疏即是明第二重观法无我性也者是总释说此住心之经文也前所言证寂然界大乘者是大乘通教菩萨也（亦名大乘共教菩萨也）彼菩萨于初重始依遍计所执空门而才观法空义故。而今对彼粗劣法空观而安立此第二重深妙法无我性观法言也。今于此住心处所观法无我义是依唯识无外境道理而悉观察遍计所执依他圆成三性法之各各法无我性义也。谓所执性是情有理无法即体用都无性也。故不可为实我实法也。依他起性是众缘所成法故无别自性也。非有法之合众缘而似有假现故不可为实我法也。圆成实性是诸法真性理寂灭都无相性也。诸色心等诸法者是理中绝离而不可得也。此理中可为我法物都无故圆成性是法无我性也。以作如是观名为无缘乘发菩提心也。文大乘行发无缘乘心者是明能发菩提心相也。文法无我性者是明所观菩提心境也。以发我法无所得观为无缘乘本意也。疏梵音莽钵至名他缘乘者。是以一莽钵罗梵语通为无缘及他缘两义之中先释他缘义也。是约平等大悲无遮弘愿而摄取法界有情即运载佛果大菩提彼岸义故得是他缘乘名也。法界众生者所摄取物也。是地狱等十法界之有情是也。为利益安乐是等众生齐三大僧祇耶大劫发修习六度万行弘愿也。此弘愿等是皆为利他行故也。文乃至诸一阐提等者。是举难教化者辨能教化之用也。是中诸一阐提者是有五种一阐提皆悉施利益遂令成佛道也。五种一阐提者。庄严论一云。无性有二一时边无般涅槃二毕竟无般涅槃。时边无般涅槃法有四一者一向行恶行。二者普断诸善法。三者无解脱分善根。四者善因不具足。毕竟无般涅槃法者以无因故无般涅槃性但求生死不求涅槃（文）问若尔者是无佛性人云何终可成佛耶。答如前序分中大那罗延金刚中具释也。又胜鬘经云。谓离善知识无闻非法众生以人天善根而成就之。求声闻者授声闻乘求缘觉者授缘觉乘。求大乘者授大乘。是名摄受正法堪能荷负四种重任（云云）法宝师释云。离善知识无闻非法众生授人天乘求声闻者授声闻乘等故知无性非必定也。离善知识无闻非法后可近善知识有依闻法故。又诸众生今时不得三乘法者。皆先于无量生中不得三乘道得人天乐。故知先是无性后有性也（云云）又既入二乘正位者等者如前大那罗延中释也。问他缘大乘心者是法相大乘家所立义同意也。而彼宗建立五性各别一分不成佛义也。而是大日宗所立他缘大乘明一切众生皆成佛道义也彼是二宗相违云何。答彼宗且偏约带权方便说存五性各别义也。是宗依佛随自意趣正理而说成立是一切有情普皆成佛义也。是权实二宗别故无违返咎也。文约此无缘大悲故名他缘乘者。结义而属名也。依是无怨亲差别因缘发平等一子慈悲故名为无缘乘也。是乘是无遮大悲行故运载一切众生令到大菩提道故名云无缘乘也。疏又无缘者至名无缘乘也者。明第二复次名无缘乘释也。谓唯识道理一切诸法皆以识心为本体也。识心之外无一法而成所缘境界物也。约无心外境界之所执实我实法义故名云无缘乘也。是大乘行者是相对前第一僧祇劫后第二僧祇寂然界心而其次正始得是唯识无境观云也。阿陀那识者是阿赖耶之异名也。此翻为执持也。为成唯识义故先举根本识而成唯心义也。此时为有为诸法之根本所依而生长诸法执持诸法种子五根器界故名云执持识也。是蕴阿赖耶之别缘起义也。阿毗达摩经颂云。由摄藏诸法一切种子识故名阿赖耶。胜者我开示（云云）又解深密经颂云。阿陀那识甚深细一切种子如暴流。我为凡愚不开演。恐为分别执为我（云云）已上二颂以第八阿赖耶识为别缘起根本义也。花严经颂云。三界唯一心心外无别法心佛及众生是三无差别（文）是明无缘乘中义之第二释大意也。疏此无缘乘至法无我性者。是明依是无缘乘之唯识观门之二空所显真如理性名云法无我性也。疏以行者初至对治悉檀者。为明是唯识观深妙义者。以说是诸因缘成法上所成立中道义。而为对遣彼前证寂然界大乘人方于所执空门之偏空理妄谓究竟至极理粗劣之观解。而示是唯识观门之中道德也。前住心中所以其用五种譬喻。是遣小乘法执而为成此偏空理故用幻等即空无性喻也。今至此住心所用六喻是以幻等假有及真空二义为依他之假有真空义譬况也。文初劫修观行时心没蕴中故者。指彼前所对治第一劫中所有小乘法执失也。对治悉檀者彼证寂然界中法空理是实非真胜义道理义也。但治小乘有执病之空药也。不是至极法空理也。悉檀或翻遍施或翻宗也。此中意者为除遣前劫小乘所执诸法实有之法执故。今观所执法空而为能治药也。而所治病若除以后能治药不可存也。而尚虽除有执病而存空观药时药返成毒云也。文般若方便者。般若者此翻智惠也。智惠有二种一者有观智惠。二者空观智惠也。有观智者依他圆成之智也。空观智者悟遍计所执空观智也。有观智对治空执病。空观智惠对治有执病也。故有观空观二智双行名云方便也。是犹如治病方药随所治众病有巧妙便宜令得救疗灵验也。般若是智体也。方便者智之妙用也。若舍是随病救疗之方便妙术而强存空药时即堕断灭之空见即被名恶取空见人也。此意如密严经颂云。譬如须弥量我见未为恶。憍慢而着空此恶过于彼。空性随应说。不应演非处。若演于非处甘露即为毒。一切诸众生生于种种见。欲令断诸见为说于空理。闻空执为实不能断诸见。此见不可除如病医所舍（云云）此文是呵责着空见人也。文滥方广道人者。准法相家说者恐是似指大乘空宗清辨菩萨也（具至下文应知此义也）又天台摩诃止观第十云。又方广道人以自聪明读佛十喻自作义云。不生不灭如幻如化空幻为宗。龙树斥云。非佛法方广所作亦是邪人法也（云云）疏今大乘不至空相亦不可得者。是明遍计所执之离言义也。谓于遍计所执上凡不可论空不空义也。所以者何。凡此遍计所执法之体相是有。于是上论若有义若无义。然所执法是从本已来体用都无也。尔物上何更立有无义耶云也。又解文云。今大乘不可得空空相亦不可得等者。是明此他缘大乘所观依他圆成之上圆空理也。意云。为遣所执实我实法而且说诸法空义也。若遣所执我法毕后于依他圆成二法不可成空不空之定相也。其有空之定相皆不可得故云也。且依他圆成二性其体非定有义。故云不可得空相也。意云。此依圆二性是不可得法也。依他法是非有法之似有而假现故是非真有。非真有故即是有不可得义也。圆成实性者凝然寂灭理而绝离众相无所可存法也。此圆成者自性空无故。亦此圆成性即不可得义也。是为除遣依他圆成之上有执之病故且假说依圆之空义云也。理实依圆二性不定空性云也。故基法师唯识章记云。凡云中道广百论有三师释。一清辨菩萨。此菩萨立给俗有真空。俗有义非空。真空义非有云立给。非空非有中道道理今破此偏俗有真无立给。以偏有偏空非中道。二不善瑜伽师。即护法门徒也。此师意三性之法立置偏偏计所执云无依他圆成云有。此偏有遍空非中道。三护法正义。即广百论云。为破有执假说为无。为破无执假说为有。有无二说皆世俗言。胜义理中有无俱遣。圣智所证非有非无而有而无。又有释云。然其真体即是俗无。非离俗无别有真体（云云此第一师释也）问就护法正义为破有执假说无为破无执假说有云意何耶。答法非有非无。然为破有执假说无为破空执假说有云也。问于此胜义道理云事也。问尔于世俗道理如何云耶。答于世俗道理依他法似有法也圆成法实有法言也。问何故尔云耶。答世俗门浅浅故。就是浅浅道理。依他似有法圆成实有法云就胜义道理不可言有不可言无也。问尔其依他圆成法体有不可言有不可言无耶。为当无不可言有不可言无耶。答清辨御意空不可言有不可言无云。护法御意依他法非有似有不可言有不可言无云。圆成法凝然常住实有法不可言有不可言无也。问其为破有执假说无者。谁为破有执假说无云事耶。为破空执假说有者谁为破空执假说有云事耶。答愚夫异生起有执。为破此有执假说无。拨无外道及清辨等起空执。为破此空执假说有也。问愚夫异生何起有执耶。答愚夫异生执实色心法有遣此执无实色心法云假说无。拨无外道清辨等执一切法皆空遣此空执假说有。然于真胜义道理不可言有不可言无也（云云）疏虽观诸法至法无所空故者是约遍计所执都无义而释成可离所执空之定执义也。谓所执都无法也。何于是不可得法上敢可论定无义耶云也。又解文虽观诸法无所有者。是且举依圆二性之空义而遂欲显示二性非空义也。谓二性空者是于依圆二性而明无实我实法义也。是依圆二性之非有义也。文然亦于诸法无所空者。是遂明依圆二性之非空义也。是二智之境故非空也。亦是缘起法之相及性故非空也。都无法岂成缘起法之相。亦成其性耶云也。都无法是不成因缘义故。疏须离有至法无我性者。是重结成此中道法无我正观义也。问此妙义深旨以何知尔耶。答慈恩法师唯识章云。一遣虚存实。观遍计所执唯虚妄起都无体用。应正遣空情有理无故。观依他圆成诸法体实二智境界。应正存有理有情无故。又云。由无始来执我法为有拨事理为空故。此观中遣者空观对破有执存者有观对遣空执。今观空有而遣有有空空若无亦无空有以彼空有相待观成纯有纯空谁之空有。故欲证入离言法性皆须依此方便而入。非谓有空皆即决定证真观位。非有非空法无分别性离言故。要观空方证真者谓要观彼遍计所执空为门故入于真性真体非空（云云）今私云。此疏中所云诸法非空非有义相当彼基师唯识章中所云遣虚存实之中道观法也。此中遣虚观下正遣增益有执。傍遣损减空执。存实观下正遣损减执傍遣增益执也。遣虚存实观者一念相双运正观故于一时中此二执同时除遣也。彼增减二执互相待成立故以此二观互各傍正除遣彼二执也。今此私意为最要殊妙也。疏为欲净除至蕴阿赖耶者。是为除所知障成满一切种智故。随顺往昔诸菩萨修唯识观而得佛果者。今行者如彼观法可登佛果也。是为如先达者所行道轨则故也。故云观察蕴阿赖耶识自相自性等也。前证寂然界菩萨但解了所执空门义未解知生灭阿赖耶识之变现色等有为诸法义故犹未离智障。又未成种智云也。蕴阿赖耶者是识蕴所摄第八识云也。凡于阿赖耶有二种。一者识蕴所摄依他生灭阿赖耶识。是如唯识论等常途说也。二者非识蕴所摄是如来藏真如阿赖耶也。如密严经云。佛说如来藏以为阿赖耶。赖耶即密严妙体本清净。赖耶体常住众识与之俱此二阿赖耶之中但此教菩萨之所观是生灭阿赖耶识也。未逮观无生灭阿赖耶但得一分生灭之义以于真如未能融通。但说凝然不作诸法故就缘起生灭事中建立阿赖耶。从业等种辨体而生异熟报识为诸法依方便渐渐引向真理故。说熏等悉皆即空等（云云）疏即楞伽至皆是此意者是于此他缘乘句中总摄尽明诸唯识教迹一切经论云也。疏经言知自至界唯心也者。观此生灭阿赖耶自性时了知三界一切色等诸法皆是唯心所变现法云也。谓依此阿赖耶而三界一切诸法兴起故云也。疏幻阳炎影至双辨有无者。是明观此生灭之藏识假有非实义之喻云也。此幻等六喻是带似有真无义故也。以此喻合似有藏识非真有者。是似有性即空义云也。疏明蕴阿赖耶至有殊矣者。是明此他缘乘中所明藏识如幻等六喻与前证寂然界大乘所用如幻等五喻浅深不等云也。此大乘意是为明依他第八识之自从四缘生起亦成诸法之所依缘体。与缘起诸法虽为因缘而唯非真有性似有现义也。彼前证寂然界大乘是唯为观显遍计所执之诸法自性都无义故。唯观无性空义不知是别缘起诸法因缘由而用幻等遍空喻意也。而不用幻等假有喻义意云也。故彼此两意异云也。疏阿赖耶义至正翻为室者。是从下释蕴阿赖耶义之中是明翻译之异说也。唐玄奘三藏阿赖耶义翻云藏识。故唯识论云。谓与杂染互为缘故。有情执为自内我故。则能显示初能变识摄持因果为自相故（云云）意云。此识则含摄诸法种子及现行根身器世界等而令不失坏。亦有情妄执此识而成我爱。与彼我爱被伏藏。而今被隐如幻假有性故名云含藏也。又阿毗达磨经颂云。由摄藏诸法一切种子识故名阿赖耶。胜者我开示（云云）又正翻云室也。是室宅义也。疏谓诸蕴于至故以为名者是释室义也。谓色受想行识诸蕴是从此识家所持种子现生。行彼现行之刹那刹那而终尽时位亦留自生种子则熏习于此识。而后亦令生自类现行也。故以此第八识为五蕴所依窟宅故云室也。疏然阿赖耶至三者真实义者从下。约遍计所执依他起圆成实三性明阿赖耶差别义也。于三性法各有阿赖耶义。其遍计所执阿赖耶义者。此第八识则与妄情以为成我见之所依义故。有我爱执藏义故。唯识论云。有情执为自内我故者此义也。约依他性立阿赖耶义者。谓此第八识则唯非有之似有法。而与缘起诸法为其根本体性。能摄持诸法种子而成诸法现行。又为诸法种子之所熏所依处故名为阿赖耶。阿赖耶是藏义也。故成唯识论云。谓与杂染互为缘者此义意也。又真实阿赖耶者约真如性名为阿赖耶云也。此真如性与前依他性藏识是为其真实自性体云也。唯识宗所云识自性唯识者是义也。又此真如性是与迷悟法为所依缘而依持诸功德及过患法故名为藏也。又楞伽经云。如来藏者为善不善因受苦乐与因俱。若生若灭等者此义意也。又胜鬘经不增不减经等所明不空如来藏者是即此真实性赖耶义也。真如性之即摄持恒沙万德义名为真实性之赖耶义故。但约此庄严论正意者。真如理为阿赖耶意者为依他之第八识之自性故也。又是真如理者即为一切凡圣之迷悟所依故则立阿赖耶义也。非谓真如自受染熏习而成诸法也。若唯约遍计所执而立真如阿赖耶义者。法藏师云。所摄名藏谓诸众生取为我故。所以然者良以真心不守自性随熏和合似一似常故。诸愚者以似为真取为内我。我见所摄故名为藏。云又此疏上文云。然世尊密意说如来藏为阿赖耶。若佛法中人不观自心实相。分别执着亦同我见也（云云）此等义约所执分别赖耶为言也。问何故名分别义。答此唯有妄情执取想而无其道理之实境界故云分别也。故基师云。遍计所执唯虚妄起情有理无故（云云）又中边论云。虚妄分别有于此二都无（云云）又成唯识论疏说遍计所执名无体随情假者即此意也。又说真实性赖耶义如密严经云。如来清净藏亦名无垢智常住无垢终离四句言说。佛说如来藏以为阿赖耶。恶慧不能知。藏即赖耶识（云云）以此文若是寄释此庄严论意者。是依他赖耶识之性真如理义。即为如来藏阿赖耶云也。楞伽胜鬘所说如来藏者即此义同也。疏如大乘庄严至无戏论者。是从下引庄严论第四颂文明三性法之阿赖耶义也。此庄严论颂是弥勒菩萨所造也。释论是无著菩萨所造（云云）此离二及迷依无说无戏论二句颂是明赖耶识之有于三性差别义云也。疏故应知三性俱真实所依者。此二句结上意也。又有二句偈其文云。三应及二净二净三譬显（云云）但于此二句偈此疏不引用此二句颂也。疏故应知三性俱真实所依者。明此三性各各互相待建立义也。且从下是述释论之释此四句颂意之文也。有人云。捡彼释论文无故字只云此中应知三性俱真实也（云云）疏云。离二者至毕竟无故者。是引释论之释彼离二言之所表分别赖耶义文也。是分别性赖耶者如法藏师云所摄名藏谓诸众生取为我故。所以然者良以真心不守自性随熏习和合似一似常故。诸愚者以似为真取为内我。我见所摄故名为藏（云云）又云离二者谓分别性真实者。是初释成遍计所执性名为阿赖耶识之义也。谓离于依他内心之外境及与离于依他内境之外心俱为不可得法也。而外人强令此二法相离故云离二也。谓是执着于心境互相舍离而不互相待义。而是即虚妄成立能取心所取境说名遍计所执之二取性也。又是所执分别法。是情有理无而唯妄执心之所分别境故亦名分别性也。故成唯识论破遍计所执二取云。既无实境离能取识宁有实识离所取境。所执能取相待立故（云云）此文意云。初二句破遍计所执之所取能取心境实有虚妄义也。后二句成立依他能所二取之正义也。问何故遍计所执名真实性耶。答有二义一者约迷情前执实有法之念故。拄随迷情且与真实名也。二者约觉悟前是所执能取所取。毕竟都无理故。此二取毕竟都无义者是所执之真实性云也。故次文云由能取所取毕竟无故者此句释分别性之真实义云也。谓以理无义为真实义云也。然不称道理而即远离此心内境境内心之所成所取能取互为因义而虚狂妄情执谓有心外境境外心。令互相离则说名分别性云也。又唯妄心之所分别缘虑之法名曰分别性也。故唯识论大疏云。所执性名无体随情假者是也。是遍计所执性者。是以能取所取毕竟都无为显分别性之真实义也。疏迷依者至诸分别故者。是明依他起性阿赖耶识也以是赖耶识为遍计所执成所依缘也。谓遍计所执之情有分别妄执无独起也。要待依他起性非有似有法为所依诧而被计是似有义起实我实法执云也。故是依他法是为所执之迷乱法成所依义而成所遍计境故名迷依。又凡总言之者。此第八识为一切虚妄分别心成所依止根本也。谓一切有漏虚妄分别心心所法。皆从第八识之所持种子生起故。指是第八识名迷依也。或于第八识所变境界而成妄分别想故名迷依也。又别言之者。第七识于是第八识见分成我法执故名为迷依也。然是第八阿赖耶识是依他起性而如幻假有性非无故亦名真实性也。疏无说无戏至无戏论故者。是第三明赖耶识之圆成实性义也。此真如性即远离前遍计所执妄有与依他起性假有相而众相寂灭自性凝然常住不变理性也。是真如理性是言语道断心行处灭唯正体智之内所证境也。是诸法之真实性故名云真实性也。成唯识论第二云。谓空无我所显真如有无俱非。心言路绝与一切法非一非异等。乃至此五皆依真如假立。真如亦是假施设名。遮拨为无故。说为有。遮执为有故说为空。勿谓虚幻故说为实理。非妄倒故名真如（云云）解云。此真如性无戏论义也。此义如密严经云。如来清净藏亦名无垢智。常住无始终离四句言说等（云云）疏次说求真实譬喻偈云。如彼起幻师譬说虚分别者。释前第一句中所标迷依言之义也。释论释曰如幻师乃至为颠倒因者。是释上如彼起幻师譬说虚分别二句颂意也。此二句偈中。第一句开喻第二句合喻也。譬者比类义也。释论文云如幻师依咒术乃至以为迷因者是释第一句开喻义也。释论云如是虚分别乃至为颠倒因者是释第二句合喻义也。意云。虚妄分别者是能遍计心。是即喻幻师也。此能遍计心之幻术师是以所迷依他性为迷倒因缘而能生遍计所执分别性云也。犹如彼幻师以实草木等为依缘此草木上狂以咒术力而妄人前令现见人畜等金银等物也。而但以妄现幻事而为妄见人之执实有人马等之迷体云也。凡于虚妄分别有二义。一者能遍计分别心。是染分依他也。此分别者心心所之妄缘分别所缘境界之名也。二者遍计所执分别。是离于心之所取境。与离于境之能取心也。但此中譬说虚分别者是能遍计心之分别是也。故名分别义不分离义也。偈云如彼诸幻事譬说二种迷者。此二句偈是释前偈中所云离二言所标。是所执分别性义也。上一句偈开喻下一句合喻也。释论释曰又如幻师像金乃至二迷恒时显现者。是释此下第二句偈之文也。意云。如彼幻术师之所作诸幻事之虚妄变现种种象马金银等人物是皆妄有非实物也。然此虚妄遍计心所分别性。是似实我实法也。是违道理境。而以执离于心而有境。执离于境有心之迷情妄执生故。云二迷恒时显现也。所起分别性者是遍计所执之所取能取性也。疏次偈云如彼无体故得入第一义者。此二句偈是依了知前所云所执之理无义。与依他之假有而无自性义故即得悟入圆成实性云也（上所云。求真实偈中者。求入此圆成云也）疏如彼可得故通达世谛实者。是二句偈是明了知前所云所执之情有义与依他似有义云也。疏此中意言者。释论总释是一行偈大意也。疏如彼幻事至第一义谛者是约合喻以释上二句意也。谓以幻事无实体义喻所执之二取理无义与依他之心境似有虚假义。故云无有实体也。是行者依了达所执二取都无义与依他心境似有虚假义故。证入以此法为门所显真如性。名为悟入圆成实性第一义谛也。以此义喻了达幻事无体义也。疏又如幻事至世谛之实者。是释下二句偈之合喻也。谓以约虚诳迷情前者幻者及幻事非都无义。喻世谛非无义也。幻者者是指起幻事之师也。幻事者幻师所现虚妄人马等幻法是也。是等法妄情之前似有显现也。理实者是都无法也。是以能迷妄分别及所执二取之情有义。而喻幻师妄业与幻事之似有二义也。疏又偈云彼事无体至得真实义者。是一偈。是释以所执二取空为门而得入生法二空真如而证菩提涅槃之利益义也。从此已下有二行偈。是释上一行偈意也。谓初一偈释上二句偈。后一偈释下二句偈也。是其初一偈也。疏释云。若人至真实性义也者。是以喻释此偈意也。意云。若依依他性之如幻假有义与圆成实性凝然寂灭性义而遣去所执之二取虚妄相时。即证入二空理云也。于此义中法喻合者。彼幻术师依咒术力故。以草木瓦石等妄念。变现金银等人畜等也。然迷人则见其妄所现金银等而则妄情谓实金银等也。其妄念所执金银等是即所执性也。依彼咒术因缘力故。于草木等上。假施设显现似金银等物。是依他性也。是虽非实金等不无假现金等。故彼幻师之变现之所依诧实草木等。是喻圆成实性也。圆成实是诸有为法之性空真实自性故也。若舍幻事实执而见虚假非实幻事人。必知见其所依诧者实草木等云也。又解。凡于幻师所作幻事者不论之迷悟执非执义。皆喻遍计所执性也。以幻事之所依诧实草木等喻依他圆成二性也。是妄分别之所迷境界故也。是依他圆成不即不离义故合喻一种草木等也。若细合喻者。以草木等总通相喻依他性也。以是草木等所有色香味触四微尘性喻圆成性也。疏偈云事彼处至是故说是幻者。一偈但约幻喻明幻事似有而非真有义也。若是所执义者是情有理无故。若依他起性者。非有似有义故。皆无体无性义也。彼处者依他起处是也。有者前二迷是也。依此所执似有非真有义故。幻事义成立也。文此偈明幻事有而非有者。是举标幻事似有非有义而。明前二迷无体义也。文何以故者征问也。文有者谓幻像事彼处显现故者。是细释此义意也。幻像事者。是幻术所现金银人畜等假施设相貌形像也。是喻遍计所执性也。是幻事即无体义也。彼处显现者是于彼实草木等处而此幻事现也。是依他起性即是迷依义也。依幻师咒术因缘力故。假现幻事像云也。此幻事像虽显此草木等处。而所现人马金宝等是相似而。非实人马金宝等云也。疏如是有体至说彼是幻者。依此上幻事像似有非真有义故成立幻化义云也。谓非真有物是犹虚无义也。此虚无物之似有现故。幻事义成也。疏文偈云无体非无体非无体即体无体体无二是故说是幻者。此偈意云。重成前偈中以幻事像之似有非真意而成立此幻义之意也。今此颂意是以幻事像之非有似有义而成立此幻事义也。谓非有法之被引发于众缘似有显现。是犹不都无法云也。偈中无体者。是幻事也。是非实有之法故云无也。非无体者是此幻事即似有显现故云非无体也。又云。非无体即体。无体体无二者。是似有非真义与非有似有义。是遂无二无别义云也。依此无二义故幻义成云也。问何名非有似有似有非有法义耶。答色即是空者是似有非有义。空即是色者方非有之似有义也。问于遍计所执及依他性俱有非有似有似有非有义耶。答二性俱有非有似有似有非有义也。问何云所执非有似有似有非有义耶。答所执从本以来唯体用都无道理存也。是名云所执非有义也。然虽此所执从本以来唯有体用都无道理而于迷情前似有实我法体用。此情有之我法说名所执之似有义也。问依他之非有似有似有非有义意何。答依他诸法之未众缘和合以前。又设虽众缘和合后成色等诸法此性空寂而终可灭无性也。而无有一法独实有色心等法。而唯有不生不灭凝寂理名曰依他之非有义也。然此寂灭无生理被引发众因缘积集和合力而忽然成假伪之生灭有为法。说名依他之似有义也。此依他起众缘和合成法。是本无之假有法故名曰似有义也。问凡有非有似有似有非有义何。答非有似有义是顺向下流转门义也。谓背本觉真空理而下流生死有法中义也。似有非有义是顺向上还源门义也。谓虽流转生死有法中而依不失此此性空理义终有还归本觉真心力云也。故此下文所辨非有似有似有非有义仿此可解也。问依他性名云非有似有义尔也。若有指所执性名非有似有之文证耶。答此庄严论颂云。许心似二现如是似贪等（云云）成唯识论基师疏解云。此中似言似心外所执实二分等法故名为似（云云）此文意是非明所执之非有似有义耶。疏此偈明幻事非有而有者是总举此上一行偈而成此偈大意所明非有似有义也。疏何以故者是征问也。疏非有谓彼幻事无体者释上偈初句之无体之二字义也。无体者是非有义也。疏由无实体故而有者。是释上初句中非无体三字之义也。非无体者是假有义也。疏谓幻事非无体由像显现故者。是释成上句非无体义也。谓幻事者幻师所现人马等是也。是虽无其实体而其实无法之妄似有显现故假说为有也。此假有物者约迷情之前是非都无义云也。疏如是无体与有体无二者。释成理无之所执之非有义与情有似有义即一无别意也。疏由此义故说彼是幻者。是结成譬喻之幻事非有似有义也。此意者欲显示所执性之非有似有义也。疏此幻即譬诸蕴者。是合喻文也。以非有似有之幻事之即似有非有义而喻遍计所执性之五蕴即空义也。是情有理无法即非有似有显现意也。是非指依他起性之五蕴也。依他性不情有理无法故也。疏何以故至不可得故者。是明所执之似有之非真有义也。谓虽所取能取之二执性像显现于迷情之前。而其所执之二取性者于道理中都无义云也。是二影显现者是指遍计所执性之当情现之相也。是非心中现相分也。疏故说色等有体即是无体者。是结成所执性之二取之五蕴似有非有义也。疏复次虚妄分别非有而有者。是对前文所辨所执性之似有非有义。今更亦明所执性之非有似有义也。疏何以故彼二都无实体然有影显现故者。是释成所执性之非有似有之当情现之妄有相也。是即理无即情有而妄相现也。疏故说色等无体与有体无二者。是结成所执之理无与情有义遂明无二无别义也。此义意云。非有似有与似有非有义者是无二无别意也。疏由此有无不二能遮建立诽谤及趣小乘寂灭者。是叹其悟入者之德也。谓明悟入所执性与彼依他性之俱皆非有似有似有即空及不二中道义者。是能不违世俗胜义二谛道理而胜进大乘大菩提道法。即远离小乘道之趣寂灭灰炭之小涅槃失云也。遮建立者示舍增益所执之咎。是明由悟入胜义谛义也。是即由悟入圆成实性性空理义故也。遮诽谤者。示舍损减之失也。是明由悟入依他起性似有义及遍计所执性妄有义也。疏所以然者不应安立者。是悟入无相此道理大乘行者是依悟入彼圆成实性之性空义及所执性之似有即空义与依他性似有即空义故。不应安立色等五蕴法云也。疏由于有体知世谛故不应诽谤者。明依悟入世俗谛故大乘行者不应起废无之断见义也。谓悟入依他性之非有似有义故应安立五蕴等法四谛十二因缘等道理义也。疏又以彼无别故不应厌有体入小涅槃者。是明依悟入二谛中道道理故不应生极厌生死苦果想。生乐求入小涅槃乐想也。谓趣寂二乘者。是极厌患有漏身心心自体有生死之过失而欣求入小涅槃灰炭之乐云也。而此大乘行菩萨者悟入诸法如幻假有义故。不可生生死极厌离心。不可入小涅槃欣乐之心也。为上求菩提下化众生故尽未来际久住于世间不可入无余涅槃也。疏彼偈又云。幻像及取幻迷故说有二如是无彼二而有二可得者。是一行偈者是约迷人之所取虚狂所执着幻事即分此所取幻事与能取迷人也。谓约迷人之取虚狂幻事时分所取幻事与能取之幻人云也。所取幻像者是妄伪所现之人马金银草木等众像是物也。故弥勒四礼文为诱诸天现都率。其犹幻士出众形元无人马迷情有达者幻知未曾然者此义意也。此所取幻事与能取幻心之二法者。是非道理所可有之心境法也。幻事之人马等众像者是幻师之咒术力所为之虚狂所现物也。而彼能缘执是虚狂幻事之能取心者。约道理义者凡不应生起法云也。谓依他内心即生诸境界也。而亦还依托境界即生心识故也。而彼境界既实无也。能缘虑是无境界之心岂可生起耶云也。疏骨像及取骨观故亦说二无二而说二可得亦如是者。是前文约迷心则明所执幻事与能取迷心二法差别毕也。今者更约不净观觉悟心。即明所取境能取心二法差别义也。此偈约依他起性法而明所取相能取心之二而不二义也。此偈是总标示此所取能取法互相待成立不二义也。疏前偈意云者。此文者是释论文也。是文正释而前二偈义文也。此释论释意云。于偈即有二偈也。谓初一偈者。谓幻像及取幻乃至二有可得者是也。后一偈者。是其偈云。骨像及取骨乃至可得亦如是者。是其后一偈也。其初一偈者。是约迷心明遍计所执之所取境与能遍计之能取心。是迷心前是虽似所取能取二法显现而遂无二义也。觉悟前所执都无故能取心不可生云也。后一偈意者是约觉悟心则明依他起性之中所取能取之境与心二而遂无二义也。此后偈所云骨像及取骨等一行偈者是约骨锁观中所观白骨相而辨所取能取义也。所取者依他之相分是也。能取者依他之见分是也。疏于骨像及取骨至由观显现故者。是其释论广释观行心中所安敷依他起性中为所取境为能取之心相待成立义也。谓彼不净观之中所取与能取二法是互相待成立故说为二取也。是无离心之境无离境之心故名为无二也。虽尔心与境相待假立名为二也。是依他相见二分之非有似有义是也。故释论云。由观显现故也。疏问曰如是观已何法为所治者。是上来诸偈明遍计所执性及依他性非有似有似有即空义毕也。而以何法为此观行之所治法耶云也。疏故彼复说二偈至有非有如幻者。是依前问而答说此非有似有等观行之所治法体也。文云谓彼法迷相者。是指所执性法也。是即迷心之所取之虚妄境界故也。即遍计所执性是也。谓观察此遍计所执性非有似有似有即空义故即除遣此所执性云也。是所治义意也。文如是体无体者是指所执之所取能取法也。指情有义云如是体也。以理无义名云无体也。文非有如幻者又是如次当情有与理无所执性云也。文有非有如幻者。以有情名有也。以理无名云非有也。如幻者幻喻有二义。一者虚狂似有义。谓幻化所现人马等幻事是也。二者幻事性从本空性义也。谓幻事性者体用都无法也。但以幻师咒术力故虚狂令愚人见幻事人马等物是也。以此二义喻所执性之似有非有义也。上来明所治法毕。故从下明能治法也。疏应知能治体念处等诸法者。是正指能对治之方法也。此念处等诸法者四念处等法也。谓以无常苦无我不净义即对治常乐我净四颠倒法也。所谓诸法无常有漏皆苦诸法无我涅槃寂静义是也。又以不净苦无常无我观对治身之净想受之乐想心之常想法之我想也。是为能对治药法也。或处者是等取十遍处八胜处等也。此等观行门是对治三界贪等诸烦恼法。此能治四念处等法门亦如幻假立法不可真实着处也。疏前偈意云至如是如是体故者是释论意委为明所治迷法相故重又更返释前所标释所治迷法相之所执义之偈意也。于遍计所执性既有二取义。所谓所取与能取二义也。指此二取所执差别义名云如是如是体也。疏然如是至由虚妄分别故者。是依情有义故说为二取所执妄有也。疏亦说非有至非体无别故者。是依理无义故说二取非有义也。谓所执所取能取之差别二体者是虽有迷情之前而约悟情之前及道理中即为成二取体都无重成此释云也。疏如是有亦如幻无亦如幻者。谓以情有与理无义同合幻事之毕竟空无义也。谓以情有之似有义合幻事妄有义也。以理无之真空义合幻事毕竟自性空义也。疏故说此相如幻者。结用幻喻义也。疏后偈意至彼体亦皆如幻者。释论意重释成能治法体亦不可留存遂以归毕竟空理义也。四念住八解脱十遍处等众多法门有故名云如是如是也。疏何以故至如是如是无体故者。是约能治法体释成其自性空义也。谓诸凡夫者执着虚妄法者也。为对治其执着妄心故佛说能治净法给也。而依此能治法即悉对治彼执病也。故约凡夫前者此能治药法悉有体用也。但约烦恼障所知障诸惑已断尽之佛果者能治药法尚不可留存云也。此能治法方归毕竟空理云也。佛证达此理而说此义也。如菩提心论云。诸佛慈悲从真起用救摄众生应病与药施诸法门随其烦恼对治迷津。遇筏达于彼岸法己应舍无自性故（云云）疏如是体无相至而影显现者。是通外人之伏难之义也。谓外人伏难云。约佛世尊无上果满位者。而归万法毕竟空无相妙理者。何应化身诸佛示现八相成道仪给耶云也。故通此伏难云。如是体无相而乃至而影显现（云云）此通答意云。佛世尊虽远离诸相而为对治众生妄想执着过失故强示现众相影像给云也。譬如巧幻师为妄狂世人示现虚幻之幻事人马等众像也。故此疏上第一卷云。譬如幻师以咒术力故加持药草能现种种未曾有事五情所对悦可众心若舍加持然后隐没。如来金刚之幻亦复如是。缘谢即灭机兴即生。即事而真无有终尽。故曰神力加持经（云云）疏是故说幻者是总结幻喻义也。疏问曰若诸至为所治者。是外人亦伏难也。难意云。一切染净诸法同一如幻法者。以何义成能治所治差别义耶云也。疏彼偈答云至令余幻王即退者。是答意云。虽万法都尽幻化义约是幻事许有胜有劣故如以胜幻主作幻事而即妨劣幻主之幻事义也。疏如是清净法能令染法尽者是合喻义也。是释成能治所治义也。由此义菩萨虽修众行而无所得也者。是令除遣有所得执意也。除遣染着执病以后不可存净法方药云也。上来引庄严论文了也。疏彼论明观至故具出之者。是疏主明引用彼庄严论说文意也。是大日经他缘大乘住心义与彼庄严论所明三性妙义及唯识义。彼此最相互契当故引用其文云也。
    疏当知阳炎至应知是广说者。是且举幻喻一义之似有非有毕竟空无义。而例显示余阳炎影像谷响旋火轮乾闼婆城等五个喻之亦同似有非有毕竟空无义也。疏前劫五喻至明无性空者。是文方明于此他缘大乘心中不依用芭蕉等之三喻意也。拆法观之无性空者。是分拆色法时待破去粗色渐渐至极微细色遂无所存色自性故。是即至空无性理时名为拆法空义也。是小乘观空义也。疏此中幻焰等至故不论也者。是明前劫中唯蕴拔业二种住心中不用此幻炎等喻唯心六喻甚深妙义之意也。体法难解之空者。是遍计所执性与依他起性之非有似有似有即空之道理云也。此遍计与依他之空有二义互相具足者。一往相融妙理有故不能彼唯蕴拔业二种小乘行者所观境界云也。疏行者解诸至是知法自性者。是明此他缘大乘住心之观行者修唯识观之德也。此意云。五蕴等诸法者皆是不离唯心义也。此诸蕴法皆名唯心义者。基师唯识章云。成唯识言。识言总显一切有情各有八识六位心所所变相见分位差别及彼空理所显真如。识自相故识相应故二所变故三分位故四实性故。如是诸法皆不离识总立识名（云云）唯识疏释云。所以许有识自体者识自相故。许心所者识相应法故。许见相分者即心及心所二所变故。许不相应者即前三种分位故。许真如者即前四种实性故。如是之法皆不离识总名为识非无心所等（云云）文即是知法自性者了知唯识义者。即是了知三性法也。若不了知唯识道理时不能了达遍计所执等三性法也。疏未了如是至见空未尽者。是更明前劫所明证寂然界大乘行者之未了达三性法故。动应堕偏有偏空之执见之咎也。谓依不了知蕴阿赖耶识之根本唯心道理故既迷三性道理。迷三性道理故不能如理作依他似有观与遍计所执都无观也。若彼证寂然界大乘行者彼欲观依他法之非有似有义时。恐殆堕遍计所执之增益之法执有见也。故恣不能作妙有观行也。若又欲观依他法之似有即空性之圆成实之真空妙理时。恐殆堕损减之遍计所执之断灭见故。恣不能作真空观行也。唯依止遍计所执空门之诸法偏空之观行。而如实不能观证遍计所执之都无义依他之似有非有义圆成实性之凝然寂灭理义之行云也。又是如实不能了达中道理云也。故彼证寂然界行人者是如实尽理不了达依他之非有似有之虚幻法故。亦即迷不观达所执之都无体用义云也。疏今以如幻至悟唯识性故者。是明此他缘大乘心之行者所观达得唯识三性观契当尽理义也。文照有空不二者。是有各依他圆成之妙有法也。空者是遍计所执之都无法也。不二者不存依他圆成之有义。不存遍计所执之都无义云也。诸法实相不可为有不可为空也。是离言绝相法也。问此照有无不二者具义云何。答唯识章古私记云。章云。所观唯识以一切法而为自体。通观有无为唯识故（云云）以一切法而为自体者。即三性法通观有无者上举依他圆成。无者上举遍计所执也。意云。所观唯识以三性一切法而为自体何以故者。即次出所以通观有无之诸法为唯识故。问尔遍计所执偏无依他圆成偏有云。答尔云。问尔遍计所执云无依他圆成有者。作不善瑜伽师义不护法正义。答护法御意遍计所执无依他圆成有云。所以今于是遍计所执无依他圆成有云护法正义也。问何故护法义偏遍计所执无依他圆成有云。答彼能观智于观中道时云。尔时必指一法观有无（云云）今于是三性法于举遍计所执无依他圆成有者。于举唯识中道所观物体非正显中道道理也。问此有依他圆成无遍计所执何观中道。答遍计所执观有无依他圆成亦观有无也。问何尔观。答于遍计所执当情似有故有也。举体无故无也。此指遍计所执一法观中道也。于依他圆成非其体无故有。依他圆成处我法无故无也所以观唯识中道时指一法观有无也（文）问疏文云。而人法二空之相亦不当心乃名真入法空悟唯识性故者。意云何。答是明唯识观之至极分齐也。谓得生空法空二无我智而证会二空真如之唯识性真胜谛云也。此义意者如慈恩唯识章云。由无始来执我法为有拨事理为空故。此观中遣者空观对破有执。存者有观对遣空执。今观空有而遣有空。有空若无亦无空有以彼空有相待观成纯有纯空谁之空有故欲证入离言法性。皆须依此方便而入。非谓有空皆即决定。证真观位非有非空法无分别性离言故说要观空方证真者。谓要观彼遍计所执空为门故。入于真性真体非空（云云）是说最顺苻此处疏文义也。此疏主一行御意与基法师释其义悬以称会也。

大日经住心品疏私记第十二
第0章 大日经住心品疏私记卷第十三

　　　　　　　　
　　　　　　　　
　　　　　　　　
　　　　　　　　

    疏经云秘密主至心本不生者从下。释明第七觉心不生住心之经文意也。文彼舍如是无我者。意云。此住心意是弃舍彼他缘乘中唯法空无我之解而。今依止此本觉心主自在义云也。我者是主宰自在义也。而于彼他缘大乘中所明圆成实性者。是虽许有一分无为自在义未立此有为自在用义也。彼他缘大乘心中不许真如之随缘变成诸生灭法义故也。彼他缘乘意者是为遣谓心外实有境界之妄执故强存唯识义。是唯识观义中存心内境境内心互相待成立义故。诸法皆是缘起所作性云也。此缘起诸法之其真实性是本不生真如理也。故此真如性即无实我实法义云也。此本不生真如性是虽与依他性为其真实自性。而不谓真如自依有为自在力而即变成依他诸法义也。故无真如有为自在义也。故彼宗明真如但说凝然不作诸法义而不许真如即作有为诸法义也。故彼住心中者唯于真如说无真实我相之义也。而以真如为我义意者。是此觉心不生心者明依此真如本觉即受无明之熏习而变作有为诸法有自在力义故于真如为我义也。而彼他缘大乘宗不许此真如受熏义故不立真如即我义也。所以彼住心中云无心主自在义也。亦此住心者即舍无我说心主自在等云也。此觉心不生住心者正依止此甚深心主自在我义也。此即至于觉心不生心始正显示此真如受无明等染法熏习而真如能变成有为诸法义故名心主自在义也。心主自在义是即本觉真心之能受染熏能变成诸法义也。此义如五教章第三云。若依终教于此赖耶得理事通融二分义故。论云。不生不灭与生灭和合非一非异名阿梨耶识。以许真如随熏和合成。此本识不同前教业等生故。楞伽云。如来藏为无始恶习所熏名为藏识。又云。如来藏授苦乐与因俱。若生若灭。又云。如来藏名阿赖耶。而与无明七识俱。又起信论云。自性清净心因无明风动成染心等（云云）问何故言舍无我耶。答前他缘大乘中为恐遍计所执我法迷倒义强于依他圆成法上除遣实我实法执也。彼我法二执既除遣已故至于此觉心不生心中者。还舍前无我药而存真如自在之我义云也。心主自在者摩诃衍论云。一法界心有二种自在。云何为二。一者有为自在。能为有为法而为依止故。二者无为自在。能为无为法而作依止故。根本无明依初自在能作熏事非后自在（云云）心主者是本觉一法界心是也。此心主义者当我义也。疏觉自心本不生者。解曰此有二义。一者本觉自心。二者始觉自心也。若约本觉自心本不生义言之者。若此句如是可训。谓本觉即自心而本不生义也。此义如释大衍论第三云。谓心体离念相者即是清净本觉心。谓即是自性清净心。体谓即是本有法身体。如是心体即名本觉离念相者。即是显示清净之义。所谓远离大无明念故言离念远离。四种无常之相故言离相。过恒河沙烦恼眷属此五有为以为根本。是故举无示眷属皆空离念相者即唱清净本觉人辞者即人故（云云）复次若约始觉义释之者。谓此住心之行者今始究竟能证本觉自心之本不生理云也。此义如彼论第三云。觉心初起心无初相者。即是显示果圆满者大圆镜智分明现前无所不遍无所不穷法界一体无有与等。独力业相根本无明不能自有平等虚空一相无相。无初念故以远离微细念故得见心性。心即常住名究竟觉者。即是显示始觉般若圆满之相而得到于无生觉（云云）元晓释云。觉心初起者是明所觉相。心初起者依无明有生相。生相心体令动念。今乃证知离本觉无不觉。即动念是静心。故觉心初起。如迷方时东为西悟时乃知西是即东。当知此中觉义亦尔也。心无初相者是明觉利益。由是不觉有心起。今既觉故无所起。故言无初相（云云）此本觉始觉是终无二无别一体法也。始觉归本觉心源时本始二觉无别义也。藏公云。以对始故说之为本。以始即同本者以至心源时始觉即同本觉无二相故（云云）疏心主即心王也者从下。是疏主释经文也。此心王义如释大衍论第二云。四若名为染净本觉阿梨耶识。所谓不守自性陀罗尼智别立以为阿梨耶故。本因缘起契经中作如是说。尔时光严童子即白佛言尊者以何因缘故难入未曾有会中作如是言。说随他缘起陀罗尼智名为楞伽王识。云何名为楞伽王以之为喻示彼缘起陀罗尼智。于是尊者告光严童子。此楞伽王常在大海摩罗山中率十万六千鬼神之众以为眷属。如是诸眷属乘华宫殿游于诸刹皆悉承赖彼楞伽王方得游行。所谓诸鬼神众作如是言。我等神众无有威德无有气力于诸所作无有其能。如宜大王我等众中与其堪能力。彼楞伽王即随其时与殊胜力不相舍离而共转。谓楞伽王虽非分身而能遍满诸神众中各各令得人身之量。于一切时于一切处共转不离。不守自性智亦复如是。能受一切无量无边烦恼染法鬼神众熏不相舍离而俱转故。以此因缘故我难入中作如是说。随转觉智名为楞伽王识故。此阿梨耶识当何决择摄于本论中作是说。自性清净心因无明风动心与无明俱无形相不相舍离。乃至广说故（云云）又云十者名为染净始觉阿梨耶识。所谓随缘始觉般若别立以为阿梨耶故。圆满契经中作如是说。复次树王始觉净识及白本觉说染净始觉阿梨耶识。不守自性缘起本觉亦复如是。故此阿梨耶识当何决择摄。于本论中作如是说。始觉义者依本觉故而有不觉依不觉故有始觉。又以觉心源故名究竟觉。不觉心源故非究竟觉（云云）疏以不滞有无至心王自在者。是明彼本始二觉心即有有为无为二自在义也。彼论第二云。所熏有五种谓一法界心及四种无为。一法界心有二种自在。一者有为自在。能为有为法而为依止故。二者无为自在。能为无为法而作依止故。乃至余四无为亦复如是（云云）又云。此识有二种义。能摄一切法生一切法。云何为二。一者觉义。二者不觉义者。而总显示大识殊胜圆满相故。此义云何。所谓具足二种圆满故。云何为二。一者功德圆满。二者过患圆满。功德圆满者觉义。字句能摄一切无量无边过于恒沙者不离不断诸功德故。能生一切无量无边过于恒沙不离不断诸功德故。过患圆满者不觉义字句能摄一切无量无边过于恒沙若离若脱诸过患故。能生一切无量无边过于恒沙若离若脱诸过患故（云云）文所为妙业随意能成者。起信论云。本觉随染分别生二种相与彼本觉不相舍离。一者智净相。二者不思议业相。不思议业相者。以依智净能作一切胜妙境界。所谓无量功德之相常无断绝。随众生根自然相应种种而现利益故（云云）释论第三释此义云。次说业用自在无碍门。谓此门中本有性智以为所依起应化用。为一切修行者显示种种胜妙色相。为眼根作境界。出现种种胜妙音声为耳根作境界。发起种种胜妙芬香为鼻根作境界。出现种种胜妙法味为舌根作境界。出现种种甚深法藏为意根作境界。如其次第光明日月宝德如来。音声梵响清净如来。香积芬流圆满如来。一味杂平等如来。觉触分别显相如来。智慧明达遍满如来。具足成就随时随处随机根量教化利益无碍自在。不动一念遍三世中不分一身满十方中而能作佛事故（云云）疏心主自在明即是净菩提心至于前劫也者。是以上所明本始二觉心王中之体用二义之自在功德即令契会今此经所明净菩提心门义。彼此即一无二无别义也。而疏更作一转开明倍胜于前劫也者。是挍量前他缘乘与此觉心不生心之胜劣也。前无缘乘是唯知依他八识之能变诸境义未觉知真如受妄熏而变作诸染法义故。心境未犹决融通义云也。此住心是能立真如受熏而变作诸法义故。一重之心境融通义妙成云也。是依此真俗相融即是无二道理故遣真俗别执离染净隔别妄念故。云更作一转开明倍于前劫也。此前劫者指彼他缘乘善行瑜祇劫义也。疏心王由如至客尘清净者。是以喻明心王性净现时心数客染除义也。心王者是随染本觉心是也。胜鬘经云自性清净心不染而染者即是心也。然始觉归本觉心源时能熏无明业识等一切杂染法皆断除也。而心性清净显现云也。此中心数者指于本觉能熏习一切无明等染污戏论识是也。此诸染法如客尘能污秽净物也。然今始觉之还净时净除此染法故云客尘清净也。又胜鬘经云自性清净心染而不染者即此义也。疏是证此性至心本不生者是合喻也。始觉之归本觉时即觉了自心所作之一切诸法本来无生无灭理云也。疏何以故以至不可得故者是明上所明心王之本觉佛性三世常住无始终起灭义之所由也。疏譬如大海至前无后无者。以喻重明心主本觉性与客尘诸染法相之存灭不同义也。谓本觉菩提与客尘染法俱转从无始来相待成立而虽似无前后相非无遂前后义。犹如海水从本虽静住但遇猛风缘忽发起波浪。而若风缘息时虽波浪先息海水终无尽义也。或本削非字作即字是吉也。尚若存非字者此非字可属上句也。疏心王亦复至当无生灭者此合也。私云。已上是明自性清净心主之遇境界风虽从缘起而自性不断灭义意也。文而心性常无生灭者。法藏师云。经云如来藏者不在阿梨耶中。是故七识有生有灭。如来藏者不生不灭。解云。此中唯生灭是七识唯不生灭是如来藏二义既分。遂使梨耶无别自体故云不在中。此约不一义说非谓不和合。何以故此中如来藏不生灭即七识之不生灭故。与自生灭不一也。七识生灭即如来藏不生灭之生灭故。与自不生灭亦不一也（云云）私解云。是明本觉心主虽随缘生灭而自性者常住义意也。又明心王心数之断不断义者。如释论第三云。无明本觉有二义故。一者同体同相义。二者异体异相义。言同义者一切诸法皆是理故。言异义者一切诸法功德过患各差别故。若据初门不可断除若据后门亦可断除故。诸法无行契经中如是说。贪欲是涅槃恚痴亦如是。如是三事中有无量佛道见非见一相着不着亦然。此无佛无法知此名世智。本地契经中作如是说。根本无明闇其力最大故能障一切智令得不自在。断须般若剑饰须功德宝。无明海渐竭法身山徐显如本。无明之相不离觉性。非可坏非不可坏故。自此已下显示喻说。大海者喻阿梨耶识。此识有二种义。广大圆满如大海故。水者喻本觉心自性清净心显了明白如净水故。风者喻根本无明根本不觉能起动转虑知之识如彼风故。波动者喻诸戏论识。如见识识迁动流转往来无常如海波故。水相风相不相舍离者。喻真妄相资俱行合转。谓本觉心不自起故。当资无明之力方得而起。根本无明不自转故。故要因真心之力方得而始转。水不自作波故当因风之力方得作波。风不自现动相故要资彼水方得而现动转相。而水非动性者喻本觉心。离有为相诸本觉真心从本已来远离动念解脱结缚。体性清净相用自在而不守自性故。随无明之缘作种种相。如水非动性而不守自性故随风之缘作种种波。故风止灭动相则灭者。喻根本无明灭戏论诸识皆灭无余。本觉断证先对治根本无明后对治虑知攀缘之诸识故。湿性不坏者喻本觉之智离断灭法故。谓无明灭诸识皆尽本觉真心无有坏灭。如彼风灭诸波皆息而清白水终不坏灭故（云云）已上论文义巧相称今疏意也。疏觉此心本不生至微细妄执者。是明此住心行者之利益相也。此有二种利益。一者于本觉心源得甚深无生观门。二者断迷心三妄执染也。渐言是对真言门顿入行者故云渐也。是约行明渐义也。是无生观是渐于进趣真言门之法佛果海三密法尔常住无生果之初门也。此中等言是等取前所云六十心也。尘沙上烦恼者。元晓起信论疏下卷云。过恒沙等上烦恼者迷诸法门事中无知此是所知障所摄也（云云）又唯识章记有古德解。意云。上烦恼者是现起惑（云云）疏名第二阿僧祇劫者是结此住心相也。此直以善行而名劫义也。经云知自心性是超越二劫者。是超妄执及时分名为劫义也。超二劫者若约妄心释之者越粗妄执及细妄执之二心也。约时劫论之者第一劫已过毕于第二劫既过证寂然界及他缘大乘二住心已。故云超越二劫也。此觉心不生心在第二劫终分心也。又瑜只行者是善行为劫义也。疏此中无为至论中广明者。是此大乘中所说有为无为诸生死义之若生起若对治之坏灭因缘义者让彼胜鬘经宝性论佛性论所说云也。此无为生死者是界外变易生死是也。缘因者是变易生死之此起是若因若缘是也。生者是变易之从因缘生起义也。坏者是变易之依对治道遂被灭坏义也。大乘法门章第三云。经下文云。生死有二种一有为生死。二无为生死。分段是有为生死。变易是无为生死。变易对界内名无为实是有为（文）问此变易之因缘义云何。答同章云。宝窟云。系业分段用罪福不动业为因四取为缘。不系分段用后业为因慈悲愿等为缘。自报变易用无漏业为因无明为缘。为物变易悲愿为因众生相欲为缘（云云）又章云。亲生名因疏助因缘总相粗论分段生死有漏业为因四住地为缘。变易生死无漏业为因无明为缘（云云）问证文何。答胜鬘经云。如取缘有漏业因而生三有。如是无明住地缘无漏业因生阿罗汉辟支佛大力菩萨三种意生身（云云）问有漏无漏业者何。答有漏业者善恶之业。无漏业者三乘圣人无漏之解。问何故名有漏业。答宝窟云。烦恼是漏善恶之业从于漏生。与漏相随名有漏业（乃至）引佛性论意云。谓有三义一流入三界。二退失如退失色界生下界等。三流脱功德善根失戒定慧。今无此三流故名无漏。业者作意为义。则无漏作意之义故名义（文）问此坏义何。答同章云。变易之中有因有果尽处不定。小乘法中变易之因尽有二处。一灭定暂灭那含已上二无余永灭。无学果中变易之果小乘未灭。大乘法中变易之因种性暂灭。至佛乃尽变易之果。初地渐灭至佛乃尽（文）疏今且明宗义至故不详说者。是明此觉心不生心中所有无为生死等义具不陈说之所由也。意云。今约此住心唯取要而明此住心之大概宗旨。而不具明彼自余之枝末傍义云也。疏然上来至心外之垢者。是明上来始从愚童持斋心至于此觉心不生心七个住心是有渐起次第所由云也。谓第一愚童心是脱三途涂炭生欲界人天二趣也。第二婴童无畏心是依求解脱智及静虑心之厌下欣上六行智故脱欲界五趣地而乐欲求上生上二界之行也。第三第四唯蕴无我拔业因种二心是如次得声闻缘觉之生空观果而永离我执烦恼碍而得有余无余二涅槃也。是未逮法空观也。第五证寂然界菩萨是依遍计所执空门才虽遣一重法倒。是舍烦恼所知二障之一分而未解依他圆成有空中道妙理也。第六他缘大乘心是虽解唯识无境及三性之有空中道理而亦分离二障。而未解真如本觉受妄熏而随染变作诸法自在义也。今此第七觉心不生心中是始解真如受妄熏而变作诸法甚深妙理故。亦弥重离二障垢秽染执过失云也。故从粗至细重重洗心垢秽而净自心性故云转妙转深也。文对治心外之垢者。此凡九种住心之观心之除染垢作用皆名为对治心外之垢也。此中心者是指第十法佛内所证法尔常作无漏五蕴三平等境界之秘密庄严心也。凡因分净菩提心门所摄一切法门是若极无自性若一道无为等皆是令净除此内心之外垢方便云也。是净除此内心之外垢方便云也。是净除此内心之外垢秽之能治药云也。疏尚未开此至不思议事者。明此觉心不生心之尚未逮得此三密门中心内法尔三平等事业云也。疏从此已后方乃说之者。是明第十秘密心中所有妙用也。疏若不作如至其后微妙也者。是明上来七重住心之重重生起所由也。是待粗而成细义故也。若粗细不对辨者因何方便而可知凡此十重住心如次粗细相望时前粗浅后是转细转妙甚深微绝义云也。疏经云复次秘密主至先叹功德者。是牒本经文从下释此意中是总释此文大意也。上来觉心不生心等但是约显家浅略行相而既明其义云也。从此下是约兼修真言行门义而明此净菩提心门义云也。是即一道无为及极与自性心是也。若据高野和上御意者从是下有三个住心。谓一者一道无为心。二者极无自性心。三者秘密庄严心也。然约本经文科判此三重住心者。谓经云真言门修行至皆成就者。是总标彼三重住心之所作妙行也。故应知本经所云复次秘密主乃至悉皆成就者。是总明一道极无秘密庄严之三个住心之总相证文也。般若僧正大疏抄记云。一道无为与极无自性住心经文相交难见别意。一道者佛知见即佛性。此佛性自性清净故云极无自性也。譬如真金每值阿练其形万差而其性不故也。问尔者可云极有自性住心。何云极无自性也。答其摄相归性尔云可也（文）经云所谓空性至越诸戏论者。是别明第八一道无为心之所观境界相及观心之作用也。经云等虚空无边至升住此地者是文别明第九极无自性心之所观境界及观行所成功德与未离过失义也。经云此四分之一度于信解者。是别略示第十秘密庄严心内证果海佛地相也。是依秘藏宝钥文及十住心论意作此科判也。问以一道无为心为第八住心以极无自性心为第九住心者。何此大疏第三辨阿阇梨义处云如说观蕴阿赖耶觉自心本不生即摄诸经八识三性义。如说极无自性心十缘生句即摄华严般若种种不思议境界皆入其中。如说如实知自心名一切种智则佛性一乘如来藏皆入其中。于种种圣言无不统其精要。若能持是心印广开一切法门。是名通达三乘（云云）今案是说文于先列极无自性心后次更列一道无为心也。故应知以极无自性心可为第八心。以一道无为心而可为第九住心也。况又准此处疏现文者更应无明第十秘密庄严住心之文说也。一道无为心之外不明秘密庄严心故也。答今案此处疏文。谓大底其文义者总略也。所以者何。初劫明唯蕴无我心处则含摄拔业因种心也。第二劫处明他缘大乘及觉心不生而含摄证寂然界大乘心也。又明第三劫住心处交杂是明极无自性心处则含摄一道无为心也。是二个住心大底相似故也。但于如实知自心名一切种等文者。是更明第十秘密庄严住心也。专不谓明一道无为心之句也。以何知尔者。此处文唯说一道无为心而不明秘密庄严心者。何唯以此住心之中能证智慧可名一切种智耶。唯了知一道无为住心义而未了知三密境界者。岂有一切种智名耶。此文中云如实知自心等文者此准疏上来处处文多约一道无为住心而作其解释也。约此常例习虽似明一道无为心义而寻理实唯慈氏仪轨秘说文有于秘密庄严心境界即为如实知自心之名为菩提心义也。故其文云。观遏字变成法界塔在于圆明中。又转变塔成慈氏本尊身。乃至如实知自心即是母地心。初发心时便成正觉等（云云）此文岂非明秘密庄严中如实知自心义耶。又大师真言二字义云。如实知自心者非谓心性都无。自性清净无改性故云本不生。谓虽有心性而无变易故云本不生也（云云）又十住心论第十云。秘密庄严住心者即是究竟觉知自心之源底如实证悟自身之数量。所谓胎藏海会曼荼罗金刚界会曼荼罗（文）焉知此文是不唯示一道无为心义也秘密庄严亦有此说也。何况真实佛性如来藏与一乘等名义者于三密境界往往有此等名义也。谓灌顶法中佛性三昧耶戒等有此名也。又疏三云。遮字无迁变即佛性（文）又大日经说。无尽庄严藏者即是如来藏也（云云）理趣般若经云。一切皆有情如来藏等者即是义也。又三摩地仪轨云。演说如来三密门金刚一乘甚深教等者岂不是耶。即知明第十秘密心义也。问若尔者大疏于何处文慥明十住心之前后次第相耶。答第七卷云。复次如此经初品中义。若了知唯蕴无我乃至证寂然界时当约我人众生寿者本不生故。明种种法门。以五喻观察性空时当约诸蕴本不生故明种种法门。观察蕴阿赖耶乃至觉心前后际不可得时当约心之影像本不生故明种种法门。极无自性心生时当约净菩提心本不生故明种种法门。乃至如来地当约大悲胎藏曼荼罗究竟不生义明种种法门（文）此文正是明十住心之出世间心之中后七重住心次第相也。问其明七重次第心相方其相云何。答初文云若了知唯蕴无我者。是文明第四唯蕴无我住心也。次文云乃至证寂然界乃至明种种法门者。是文明第五拔业因种住心也（已上是小乘住心）次文云以五喻观察性空时等者。此中示证寂然界住心（是心方摄第六他缘大乘心之初分也）次文云观察蕴阿赖耶等者。是文是明第六他缘大乘住心也。次文云乃至觉心前后际不可得者。是文是明第七觉心不生住心相也。次文云当约心之影像本不生故明种种法门者。是文明第八一道无为住心也。文云极无自性乃至明种种法门者是文明第九极无自性住心也。乃至如来至明种种法门者。是文明第十秘密庄严住心也。依此疏证文次第说故大师建立十住心次第也。文即是欲明乃至先叹其功德者。意云。若以凡夫身而直入此真言门修行此三平等教法者。是即直往涅槃是也。若以此行如次第渐渐修习虽于三无数旷劫须所可修得六度四摄四无量心等一切所修善行。而唯是依法佛三密加持速疾功力故。只一生顷修得如是广大功德智慧而到妙觉果海云也。以此殊胜利益而示于真言门初修业菩萨。而能令彼勤进而欲令信受奉行尊重赞叹故。先叹此速疾妙用云也。菩提心论云。从凡入佛位者即此三摩地者。又云。若人求佛惠通达菩提心父母所生身速证大觉位（云云）三摩地仪轨云。若有众生遇此教昼夜四时精进修现世证得欢喜地后十六生成正觉（云云）此等文是明即身成佛义意也。疏经无量阿僧祇至净菩提心门者。是于彼显教迟钝修行之用或不必退失。而对彼今显此三密教行速疾用及必定妙用也。此义如金刚顶五秘密仪轨云。若于显教修行者久经三大无数劫然后证成无上菩提。于其中间十进九退。或证七地以所集福智慧回向声闻缘觉道果仍不能证无上菩提。若依毗卢遮那自受用身所说内证自觉圣智法及大普贤金刚萨埵他受用身智。即于现生遇逢曼荼罗阿阇梨得入曼荼罗。为具足羯磨以普贤三摩地引入金刚萨埵入其身中。由加持威德力故于须臾顷当证无量三昧耶无量陀罗尼门。以不思议法能变易弟子俱生我执种子应时集得身中一大阿僧祇劫所集福德智慧则为生在佛家。才见曼荼罗则种金刚界种子具受灌顶受职金刚名号。从此已后受得广大甚深不思议法超越二乘十地（云云）此文妙符合经疏意也。问抑直修行真言教之净菩提心门中解诸法空理菩萨之所观法空观相。是若异与前于显教中修行净菩提心门菩萨之所观法空观义耶。答此义最要之中要也。今私案之义之义意云。修行单显教诸菩萨所修法空观是唯观随缘诸法之二种生死境界及净分依他性之假有性空义。而未能双观法佛所证无漏五蕴三平等之真实常住境界性也。而此入真言门净菩提心之菩萨所解法空观是双观随缘之法空与法尔不空法身之二种境界故与彼悬异也。此义如涅槃经第二十七云。善男子佛性者名第一义空。第一义空名为智慧。所言空者不见空与不空。智者见空及与不空常与无常苦之与乐我与无我。空者一切生死不空者谓大涅槃。乃至无我者即是生死我者谓大涅槃。见一切空不见不空不名中道。乃至中道者名为佛性以是义故佛性常恒无有变易。无明覆故令诸众生不能得见（云云）私云。如是经意真言门净菩提心菩萨之所观空有相双而观之也。又声字实相义云。法然随缘有能迷亦能悟（云云）即是义意耳。释大衍论第二所言如义言说等中即有此义意也。疏若见此心至自然具足者。是明真言门直往菩萨之法然有与随缘空二观相双修时所得利益甚大义也。疏譬如有世至乘法有殊者。是以喻亦成真言门三密妙行速疾胜用也。此中喻意云。以世人乘舟车跋涉险难恶路得达五百由旬义。合修行单显教菩萨久经三无数劫后成佛果义也。此达者出过义也。此修行真言门神通乘直往菩萨于可修行三无数劫顷广行法。而速一生间决定修得之而成彼果分佛位云也。五百由旬者。吉藏师法华玄第八云。三界为三百。声闻地为四百。缘觉地为五百也。问以何义故作此释耶。答今以二义作如此判。一者三百为凡夫地二百为二乘地。此二障于佛道须勉斯二障故。释论云。菩萨退有二事。一贪三界二乘小乘。今勉二退故得入菩萨位进至宝所（云云）今私案云。指三界与声闻缘觉菩萨三乘配五百由旬也。指一佛乘名为宝所道场也。此一佛乘者是出过前五百由旬路之处是也。谓以三界如次配三百由旬也。以二乘合配第四百由旬也。故经云以方便力于险道中过三百由旬化作一城者。是合二乘二涅槃而为一化城义也。是当第四百由旬义也。以三乘共教中所明佛菩萨之所得菩提涅槃名为第五百由旬也。过此第五百由旬已更有法华一乘之佛果之宝所道场菩提涅槃果德云也。故天台法华疏第七云。大论六十六云。崄道是世间。一百由旬是欲界。二百色界。三百无色界。四百是二乘。又倒出数一百是二乘道。二百是无色。三百是色界。四百是欲界。此经明五百由旬即菩萨道。若过五百即入佛道（云云）疏又世尊至中路稽留也者。是重所以成于上来九种住心之浅深粗细义而对辨之者。是为教诫此真言行菩萨之随分得彼种因海功德者于其中途是若生己证得慢想故方止息后秘密庄严乘中胜进行而不欲求此真言门中殊胜果海功德法人故。今方此十住心之中诸乘前后相望。以前心为粗劣以后心为细妙云也。故极无自性已还之住心犹带粗浅义也。唯秘密庄严心唯独有殊妙义也。疏复次如轮至王具体故者。是重以喻叹此直往真言行菩萨所修功德也。谓此菩萨虽未穷满法佛果位。而以此三密妙行备众德不久只一生顷诸因分众行皆悉成就故。犹如轮王太子初生时虽幼稚而未广遍习诸伎艺而此大根性聪利故堪大人之器也。三十二相具足可继轮王位可领四洲相相当也。疏真言行者至具体法身者。是合喻也。此真言行直往菩萨是修行净菩提心门时是只于一生顷集得无数旷劫可修集普贤行愿也。而大悲万行智慧方便妙用皆悉成就故。即是于法佛性得功德速可显得故。云即是毗卢遮那具体法身也。疏故经云无量至悉成就也者。以散释意归本经文也。疏又如王子至亦复如是者释本经云天人世间之所归依文也。此有开喻合喻也。疏已为天人至作大归依者。约合而释此意也。疏若常途诸至即名为佛者。是但约单证此净菩提心门行者之因分究竟证者。诸论名为佛果云也。故释大衍论第一云。如是八种诸佛所得耶。诸佛所得。得于诸佛不故。如是修行种因海是焉（云云）又第十云。诸佛者即是不二摩诃衍法。所以者何此不二法形于彼佛其德胜故。大本华严契经中作如是说。其圆圆海得诸佛胜。其一切佛不能成就圆圆海劣故。若尔何故分流华严契经中作如是说。卢舍那佛三种世间摄法无余彼佛身心亦复无有所不摄焉。卢舍那佛虽摄三种世间而摄不摄异。是故无过（云云）解云。但约证得单净菩提心门因分功德人名为种因海佛义也。彼穷尽证得三密境界佛名为性德圆圆海佛也。疏是故舍利至不能测量者。是从下别约一道无为心叹此心之随分秘密甚深妙德也。疏文是故舍利弗等者。是指法华经说也。彼经有二种门。一者迹门。二者本门也。迹门者于一乘始觉本法而令归摄三乘五乘法也。本门者于一乘本觉本法令归摄始觉之末法也。而于此中约初迹门中为舍利弗等三根声闻佛说境行一乘。所谓三乘五乘七方便九法界皆有一乘佛性理故。会三乘五乘等行即令摄入一佛乘义也。然以舍利子等利根明智声闻及独觉乘并大乘通教菩萨等智解而不能测量此甚深理趣云也。是即为今净菩提心门佛智境界是也。但彼法华一乘是约单显教作此说也。疏以行者得至名为秘密者。是亦约法华经中本门义而叹此住心之随分甚深微妙德也。彼经本门意是明此一乘果相也。案彼经涌出品意。谓从下方地中涌出千世界微尘数大菩萨是人所备功德深妙也。然一生补处等觉弥勒等诸大菩萨于自智慧力都尚不能觉知此中一人菩萨之心行及本末因缘发心修行时分能化此人佛及此菩萨之所住游化处等事云也。何况知千世界微尘数人若干本末因缘等义耶。因之堕疑网而弥勒菩萨以此事而启请佛。佛则于彼经寿量品中说此问之答也。其答意云。我释迦牟尼佛报身成道是实过无量无边久远劫以前成无上佛果毕。然则其成佛后从久远无数劫以来能教化此微尘数大菩萨令发道心云也。此报身久远寿量是如来自受用身本地果报也。此佛所居净土名常寂光土。此土三际不变易三劫火水风三灾不能毁坏此净土云也。故彼经云。众生见劫尽大火所烧时我此土安稳天人常充满等（云云）是此报身成道久远义也。是故以始成始觉之末法令归摄于无始久远成佛之本觉本法也。故十住心论八云。指本遮末谈成觉之久远（云云）而此千世界微尘数诸菩萨众者。是从报佛之内证恒沙功德智慧所出现之内眷属故。约彼修因向果门者弥勒菩萨者迹虽示现等觉补处位。而尚未知识此地涌菩萨众之中一人也。是则表示此一道无为住心之佛。依能修得此净菩提心门之诸法性空妙理故。即有成就如此秘密甚深德云也。文以行者得此心时等者。谓真言行者修学此净菩提心门。若到证达位时知见本觉本有之身土及自内证眷属诸菩萨众云也。故菩提心论云。当知一切法空已悟法本不生心体自如不见身心。住于寂灭平等究竟真实之智令无退失。妄心若起知而勿随。妄若息时心源空寂。万德斯具妙用无穷（云云）问上行等诸菩萨众者是一道无为心之佛内所证眷属也。然物云何与弥勒居同一处而同修对治道云耶。答此菩萨众者示现同假居因位而修行佛道之相故。此菩萨同与彼补处弥勒之垂迹因位之行业云也。故云同会一处也。又义上行等菩萨与弥勒共同修学净菩提心处法故名为同会一处云也。疏是故此事名为秘密者。是总结一道无为心之具德也。上来约一道无为住心明净菩提心义了。从此下且约极无自性心明净菩提心义也。疏又此菩萨至复名秘密者。是文约彼极无自性心则明净菩提心门法之具德义也。谓前一道无为心与此极无自性心者。其义稍相邻近故于同一处经文而是疏主开作二途解释也。依此二种住心稍相邻近义故。菩提心论合明极无自性心与一道无为心。其文云。复次诸佛慈悲从真起用救摄众生应病与药施诸法门。随其烦恼对治迷津遇筏达于彼岸法已应舍无自性故。如大毗卢遮那成佛经云诸法无相为虚空相。作是观已名胜义菩提心（云云）文于毕竟净心中者。是指极无自性心之净菩提心法。即名云毕竟净心也。文普集会十方法界等者。法藏师华严经旨归云。初果德众者。谓尽法界一切诸佛皆在舍那海印中现。同于此会共说华严。然有二类一能加众如第一会中尽十方一切诸佛悉现其身加于普贤。余准之。二证法众如发心品末十方各有万佛刹尘数诸佛悉号法惠。现身赞述一切十方皆亦如是。又性起品十方各有八十不可说百千亿那由他世界微尘数如来同名普贤。现身赞述十方亦尔。皆云我等诸佛为未来菩萨故护持此经令久住世也。第七会末亦尽十方诸佛现面赞证述同解云。当知示现今此经住世并是佛力。二常随众者如普贤等十佛世界微尘数等大菩萨众是卢舍那内眷属故动止常相随。周遍一切微尘道处于华藏界助成能化显一乘法。如舍利弗等千二百五十比丘与释迦佛亦常相随于娑界助佛扬化说三乘故（云云）文亦自能普诣乃至诸天人莫能知者（云云）又藏公华严纲目章云。第八会佛在舍卫国祇树给孤独园重阁讲堂师子座上。佛自入如来师子奋迅三昧说法界法门。并善财童子历百一十城求善知识所得法门。于中有一品。经谓入法界品（云云）又云。童子询友于南国百十城以一生（云云）文唯独明了等者。此解了净菩提心门之甚深法性真理之妙惠及作微妙佛事者。是则此极无自性心之菩萨独所作证也。余三乘果人及世间人天等者。不能知解此菩萨之所为事业本迹义也。疏由此因缘复名秘密者。是约极无自性心而结成秘密义也。自下更返明一道无为住心不共德也。疏前二劫中至支佛地也者。是如彼智度论所明共不共般若义。而今大日经意复约一道无为心之行者而论共不共义也。彼智度论所云共般若者。约遍计所执空门明人法皆空之偏真理说为共般若义也。不共般若义者约不空如来藏义而明如来藏中具足恒沙功德无量性得之一乘佛性义。名为不共般若义也。说此一乘妙义唯令被菩萨机故名为不共般若也。疏前二劫中者此义或是他缘大乘觉心不生二个住心是也。此二种住心者是俱菩萨乘故名为共三乘行也。又解者前二劫者是前第二瑜祇劫中证寂然界大乘菩萨也。此菩萨者明预三乘同坐一解脱床同证偏真理而终应入无余涅槃人也。疏虽云及二乘至不知所趣者。是文更亦约一道无为住心而明此一道心之行者不共于二乘义也。此义意云。文虽须菩提等者。是于三乘通教大乘之大品般若经等中。约遍计所执空门教意须菩提等大声闻人自悟解人法二空理而方承世尊教敕为余声闻众及人天大会演说此人法二空门法也。虽尔未离二乘法之终入灰炭之行云也。又此须菩提等诸大声闻人未悟入法华一乘妙义也。此须菩提等四十余年后待说法华一乘之中会权三乘令归实一乘说。今初悟入一道无为自性清净本觉真心妙理遂应显得之义也。此义如法华信解品中迦叶领解偈云。佛敕我等说最上道。修习此者当得成佛。我承佛教为大菩萨。以诸因缘种种譬喻若干言辞说无上道。但为菩萨演其实事。而不为我说斯真要（云云）问须菩提等解二空门义文如何。答同经偈云。我等若闻净佛国土教化众生都无欣乐。所以者何一切诸法皆悉空寂无生无灭无大无小无漏无为。如是思惟不生喜乐（云云）问此经此文者约何义云一切诸法无生无灭等耶。答此文意如解深密经说。是约第二时教意依遍计所执空门义说一切诸法无生无灭等理也。故惠沼唯识有义灯云。解深密经一切诸法皆无自性无生无灭本来寂静自性涅槃者。依遍计所执与圆成说（云云）此说即是义意也。疏而犹此秘至不知所趣者。是明彼共教三乘圣者之俱迷惑此秘密一乘法义也。故法华第一序品云。诸求三乘人若有疑悔者。佛当为除断令尽无有余。又方便品云。有诸声闻漏尽阿罗汉阿若憍陈如等千二百人。乃至各作是念。今者世尊何故殷勤称叹方便而作是言。佛所得法甚深难解有所言说意趣难知。一切声闻辟支佛所不能及。佛说一解脱义我等亦得此法到于涅槃。而今不知此义所趣（云云）又云。求佛诸菩萨大数有八万等（云云）此则是义意也。疏乃名直至支佛地也者。是结释归本文也。疏时大威德至近敬礼也者。是叹此净菩提心门修行菩萨之应供福田德也。疏已叹入真言门功德竟者。是文者是总明结叹能入真言门之一道无为心极无自性心之甚深微妙胜功德毕云也。疏然行者复以何法入此门耶者。是亦更问发此净菩提心门菩萨之于此净菩提心门中所悟入之所观境界相也。疏故经次云至喻此心也者。是举明所观境界之真如理性之经文而略释此所引本经文大意也。此所引本经文者。是通一道极无两住心之所观观法义也。疏前劫悟万法唯心心外无法者。是文者是以前所辨他缘大乘心之所悟入蕴阿赖耶之中唯识义则为浅近唯心义云也。其正意者是约以依他起法即为本体而成唯心义故为浅近义也。疏今观此心至遍一切身者。是文者约一道极无两住心而明甚深唯心义也。是义意者是以真如本觉理之真心义而为唯心义也。故上所引经文云。菩提所谓空性空性即是自心等虚空性者。即此义意也。谓本觉者是带神解义与真实义故名为心识义也。以本觉真心名为遍照义也。故起信论以本觉真心名为六种义。所谓一大智慧光明义。二遍照法界义。三真实识知义。四常乐我净义。五不变义。六自在义也。依具足此六义故指本觉心名为毗卢遮那遍一切身也。故普贤观经云。毗卢遮那遍一切处其佛住所名常寂光。乃至云。不住身心相处不见有无诸法相如寂解脱。乃至般若波罗蜜多是色常住法故（云云）此义意云。以本觉智性名为毗卢遮那佛。以真如之常寂灭义即为常寂光土云也。是即依正不二义也。疏以心如是至入阿字门者。是明以如是甚深唯心之心境二义而令归入阿字本不生真如一实理义也。疏故离于根境者。是引经文即释成净菩提心门中远离心与境差别义也。疏影像不出常寂灭光故曰无相者。又释成经所云菩提心无相文也。文影像不出常寂光者。是即应化佛所现身土色身差别无量功德法门名为影像义也。如是影像功德法门者。是于真如本觉之本质法是明镜上而影现。是影像之色身等云也。疏以心实相觉心之实相者。是即成甚深真实之唯识义也。谓能缘心所缘境俱同唯真如本觉法故名为唯心也。疏境智皆是至曰无境界者。是成唯心义也。谓依起信论摩诃衍论意者。以真如性一法为所缘义。亦以即此真如之本觉义为能缘义也。故能缘与所缘其性无二无别义也。境智皆是般若波罗蜜故曰无境界者。是释成经文所云无境界义也。谓是一切诸法者皆不出本觉真如理性云也。观察此道理者名为净菩提心门之菩萨也。疏以此中十至复成戏论者。是成此一道及极无二个住心之十喻意之殊胜义也。文望前十喻者是指前第二劫证寂然界心中十喻及他缘大乘心中十喻也故疏第三意云。第一即空幻者是证寂然界心之所观十喻也。第二即心幻者。是他缘大乘心之所观十喻也。第三不思议幻者是一道极无两心之所观十喻法是也。而以前二劫中即空即心两十喻即为浅近戏论说也。以此第三劫中一道极无中不思议幻等十喻为真实殊胜观云也。文故名越诸戏论者。是释成经文所明殊胜义也。

第0章 大日经住心品疏私记卷第十三

大日经住心品疏私记第十四


　　　
　　　
　　　

    疏第三重微细至此相续生者。是别明第九极无自性住心能断第三重极微细妄执毕。而堪能入真言门净菩提心用云也。文云曰离于根境等者。言以释意令归本经文也。依此文意故。十住心论第九云。等空之心于是始起寂灭之果果还为因。是因是心望前显教极果。于后秘心初心。初发心时便成正觉宜然也。初心之佛其德不可思议。万德始证一心稍现（云云）即释此极无自性住心玄意也。文云业寿种除复有佛树牙生者。是有深义也。谓业寿种除者。是除断分段生死之中业果命根正报依身等云也。佛树牙生者。是标得不思议变易生之中身命等花报德也。佛树者指法身常住佛果也。牙生者指不思议变易身德也。此变易身者是当成法性身佛之牙种义也。故大日经第五云。真言遍学者通达秘密坛如法为弟子烧尽一切罪寿命悉焚灭令彼不复生同于灰尽。已彼寿命还复。谓以字烧字因字而更生一切寿。乃至清净遍无垢。以十二支句而作于彼器（云云）以此文可检知大疏第十六卷也。疏既不坏因至即是缘起者。是约此极无自性心而明于此住心之净菩提心门中所觉了缘起诸法是即有为无为二法互相融事理该摄性相交彻义也。谓缘起之诸法即相是真如理性故言不坏因缘而悟入法界也。此义意云。是缘起诸法即空义。是非如彼小乘宗所云拆法空观云也。此缘起诸法即空观方当大乘所立体法难解真空义也。此义如般若心经云。色即是空空即是色受想行识亦复如是（云云）是中色即是空义者是缘起诸法为即体本觉真空义也。彼空即是色者此本觉真空妙理之则随染缘能成诸有为生灭法也。故云不动法界即是缘起也。故般若心经云空即色等也。此义如仁王般若经云。于解常自一于谛常自二了达此无二真入第一义（云云）此义意云。以了知二谛互相融摄而无二无别之不二观行即为究竟了义云也。疏当知因缘生灭是法界生灭者。是释成妄真相融义也。谓因缘者是因缘生灭者众缘所造诸法是也。此缘起诸法者即体本觉真如理性也。然物即随妄缘即流生死际而成生灭门诸法云也。真如法之外更无生灭法云也。故经云空即是色者此义也。又法藏师云。不异常之无常者即此义也。疏法界不生灭即是因缘不生灭者。是谓诸依他因缘生灭诸法。以真如法界为其自体性故。此之所依法界性从本以来不生灭法故。此能依生灭法即成不生灭义云也。故经云色即是空者此义也。藏公云不异无常之常者即此义也。疏故曰离有为无为界者。结以释文归本文也。意云。依此极无自性之究竟无性观行故。于缘起诸法离单生灭偏执之咎也。亦于真如法界离单凝然而不随缘执之咎也。谓执因缘法唯有生灭义。而何于此因缘法。即体可为无真如法界义耶。但尔云故不谓于因缘法无生灭义也。但为遮俗真隔别执故说二谛相即义也。又执法界理唯有凝然性。而何无随缘性耶。而何于此法界理可为无即生灭义耶。但尔云故不谓于法界理失其凝寂真性也。但是为遮真俗隔别执故云尔也。是于有为缘生法即离单生灭之偏执。于无为法界理亦离单凝然不随缘执云也。故藏公云。摄论云。智障极盲闇。谓真俗别执此之谓也（云云）疏若如来出世至离诸造作者。是释离诸造作向也。此句意云。此真如法界是即缘起即无性义即是法尔常恒理也。诸佛出世演说此理时。非始有此理也。从诸佛不出世演说此义时以前。此法界缘起无性义常恒不变理也。此真妄相即法界即缘起理。是非佛及人天造作法云也。疏如般若中至亦如是者。是引他契经文证。助释此经云离眼耳鼻舌身意文也。谓且成此法界中离内六根法义也。此经文有三。初标法也。文云一切法趣下是也。第二喻也。谓文云由如百以下是也。第三合喻也。谓文云是故当知下是也。文云一切法趣眼者此句意云。说眼界即为真如法界意也。谓眼界与真如法界即体混泯而为无二无别义也。谓以眼之外都无真如法界性。真如法界性之外即都无眼界故也。彼般若经云色即是空空即是色受想行识亦复如是者即此意也。重意云。于此真如即眼理中而令归摄余一切有为缘起诸法而。全体遍收真妄融彻义名云一切法趣眼意也。谓以妄之交彻于真义故名为真如法界。即是眼法云也。以真之交彻于妄义名为眼界即是真如法界云也。约此二义都成真妄相融而无二无别义也。然则成有为无为法极无自性义也。文云一切法趣眼是趣不过者。谓真如法界与眼界即成一性法而以余一切有为法令归趣于此眼界即真如性云也。此眼界即真如性之外更无有所可归趣之余实际真性境界云也。文云是故当知眼即是第一实际者是释成眼界即真如法界义也。文云第一实际中眼尚不可得。何况趣非趣耶者。是文遂则显示诸法之极无自性理也。谓远离于眼界之物者即是寂灭之真如。真如实际。实际名为第一义谛也。此第一义谛极理中都眼界不可得性也。以此义故为眼界即法界性也。而其能可被归趣眼界尚从本以来寂灭都无性也。何况与此今更可成归趣之能趣义岂可成立耶云也。真如平等理中有何能趣所趣差别相耶云也。而真如之若随无明染缘而变作诸法时。则虽有成眼等诸法而论实者是虚妄显现也。而唯此真如性从本以来离无明染熏故。是约道理义即离诸妄缘而寂灭离相云也。此真性理中眼等诸法都无而皆一切断绝云也。既如眼界即都无而一切物断绝矣。何有归趣于此都无眼界理之能归趣之诸法耶云也。疏耳鼻舌身意亦如是者。举眼根一种例显示余五根之本不生性。而示缘起即空真妄混融义。疏故曰离眼耳鼻舌身意者。以释意归本文也。此文中离言意者。谓此极无自性心者。成远离有为缘生之六根等十八界相。亦成离此六根等十八界之即体性空无为性定执云也。谓六根六识六境之中者。六根者是作用殊胜故且举六根而意者摄取余六识六境义也。疏行者得如至心之实际者。是遂明此观行者之观察是缘生法之无自性甚深义。其微妙之观行成就而到真如实际境云也。文云观一切染净乃至不从缘生者。上文指十八界之中眼界且明其缘起性空义了也。今者例此眼界即空义而。遍历余十七界而即成此缘起无性义也。文云如邻虚等者。是指极微少之色心心所法也。谓分柝色心等而至极微小时亦若至一转而更分柝之者。既应成虚空体许物指名云邻虚也。如是于至最极小位法皆悉是无不缘生物云也。文云若从缘生乃至即是心之实际者。是文约诸有为法且成极无自性义也。文云心实际亦复不可得者。是文约无为实际而又成极无自性义也。文云故曰极无自性心生者。是文总结极无自性心义也。谓始从证寂然界大乘心至于一道无为住心。皆悉以真如实际则为诸法之至极理也。而彼住心等者。以此真空理即为所存宗趣也。然今此极无自性心意者。尚即除遣此真如实际理已即无全所存法。则以为此极无自性住心大意也。问若尔者。是极无自性心与彼觉心不生心之本不生义及一道无为心所云所谓空性离根境等义。是有何差别耶。答此三种住心所说义趣最难差别也。今试将决之也。凡检此本经及疏所释。总有六重大乘义也。谓一者第二阿僧祇劫初分中所有证寂然界大乘心。是三乘通教大乘法也。二者第二劫中间所有他缘大乘心。三者此第二劫终所有觉心不生心。四者第三劫中分所有一道无为心。五者此第三劫终所有极无自性心。六者既过此三僧祇劫已以后所有秘密庄严心是也。问此六重住心浅深差别如何。答第一证寂然界大乘心者。是但说遍计所执空义而未显示依他圆成之法妙有真空义故。亦未辨依他八识之能变成诸心内境界。又未解心内境能引生能缘心识义也。但依柝法空门及体法空门二种观而才虽破实我实法二种妄执。而唯解了遍计所执情有理无义。尚未及解了依他如幻假有义。圆成实性凝然常住义也。又未解以圆成实性而与依他起性为其真实自性义也。又未觉诸有为诸法者以蕴阿赖耶识为其根本缘起法也。但以觉所执实我实法都无义而为究竟妙理云也。虽解如是无性义尚依未解为诸法缘起根本阿赖耶识故。于有空二观常沈边有边空见失如实之中道理也。故上疏文云。行者解诸蕴唯心即是知法自性。未了如是自性时畏堕有所得故。不能尽理观有畏。堕断灭故不能尽理观空。非但见有不明亦复见空未尽（云云）此大乘者虽遣一分法执断一往智碍。未能断尽无明及余尘沙所知障也。此人能证有余无余二种涅槃而。终应入无余涅槃也。虽然依被依持佛菩萨利生大悲本愿力故。方不入涅槃而尚转向余胜乘渐遂入真言门也。华严宗探玄记云。戒贤第二时中虽依遍计所执自性说诸法空。犹未说依他圆成唯识道理。故亦非了者。即当此证寂然界住心义也。此住心是三乘共大乘教所明干慧等十地因果分齐此法也。大般若经等盛谈此义也。天台宗以此等经教立通教大乘义也。问若此证寂然界大乘心是十住心论中者可所摄何住心耶。答十住心论中无其明此住心说处也。但约大日经及疏意而可立别住心欤。问若尔何十住心内可安之耶。答是住心是于拔业因种心之后他缘大乘心前别所可安是住心义也。是经并疏列之次第是意也。问若尔者如何十住心论不开立此住心耶。答彼论明第六他缘大乘之中初分义内摄是证寂然界大乘法故。不开立别住心也。依此义故华严宗五教章云。此通初教之始也（云云）此义意云。初教有二分。初分是当此证寂然界大乘义也。后分是当此他缘大乘义也。故十住心论以此证寂然界大乘即摄入他缘大乘中。但云第六他缘大乘住心也。然于彼他缘大乘心有三性法。所谓遍计所执性依他起性圆成实性也。而以遍计所执性空义而为此证寂然界大乘心之法空义故。今则以是所以名为他缘大乘心之始分云也。而加依圆二性法之即被观妙有真空而为他缘大乘心之后分义也。故十住心论意。于后分他缘大乘中摄初分证寂然界心也。故十住心论虽不开立别证寂然界住心无失也。第二分他缘大乘心者。是依唯识观而遣所执之心外实有境。及遣境外实有心而存依他之心内境境内心之如幻假有法义也。而以观依他起性之非有似有似有即空义为门而显证圆成实性凝然常住真空理也。而依此二性不即不离义。即离偏有偏空失成中道正理也。又于此住心中解了一重缘生诸法之流转还灭本末正理也。谓解了缘生诸法之由来者是了知依止蕴阿赖耶识也。此蕴阿赖耶识者。诸有为法之生起根本因缘是也。圆成实性者。是但诸法之迷悟之所依也。依迷此真如者。即流转生死中。依悟此真如即升进菩提涅槃彼岸也。遍计所执者。是虽体用都无法而妄情前似实有性现起分别执着能生烦恼作业因。令流转生死也。而观行者观所执性体用都无即除遣之。即观依他性非有似有似有即空理。正证圆成实性凝然常住真理时。则永断二障染法方证得四智心品。得住菩提涅槃二转依果。尽未来际而自受法乐摄化利益诸众生也。此住心是虽能证四智有为无常。而所证真如理性者是凝然常住也。都遣遍计所执性而不存之。于依圆二性虽了达不即不离义。而未及解真俗融通性相交彻义也。所以此住心尚有心境隔别真俗不融失也。第三觉心不生心是为遣前心境隔别咎为破二性俱存过故立。本觉真心之即随无明染熏变成有为诸法故。有为诸法即体无为性也。无为法之即体即成有为缘生法也。故真俗融通性相交彻义成也。于此中义依厌离四相有为染妄法而显得本始觉真性理也。于是远离无明染熏归净心本源义也。本觉从本来常住故始觉即归本觉。即佛身常住义成立也。从此本始两觉而起不思议业相之应化佛二用。尽未来际利益诸众生也。体无尽故用亦无尽也。境智相融体用无别义也。此住心是虽性相俱融真俗圆通。犹为畏堕有所得咎。故遣有病存空药也。故大日经云。彼舍无我心主自在觉自心本不生（云云）心十住心论第七云。吉藏法师二谛义云。若有巧惠学此二谛成无所得无巧方便惠者。学教即成所得失（云云）今私云。是为遣有病而暂存空药义也。遂非好更可成空病也。如是等文辨觉心不生心义也。第四一道无为住心。是从本觉一佛乘性流出染净诸法而一切染净诸法即体是本觉一佛乘性也。虽然息妄归真时有种种差别方便门。所谓三乘五乘七方便九法界等遂归一佛乘是义也。此住心即弥妙有真俗圆融性相混泯义也。是住心意是所以不偏畏堕有所得咎。而亦不好存唯真空理。俱双存有空中道义而返对除遣前觉心不生心之所存诸法唯本不生真理之偏执失也。故宝钥一道无为住心章颂云。前劫菩萨作戏论此心正觉亦非真者。此义意也。问此一道无为心者。约所观境一念具三谛境其义如何。答此大疏一云。又复从众缘生故即空即假即中。远离一切戏论至于本不生际（云云）又第三云。以皆从缘起即空即假即中故。故曰如实遍知一切心相（云云）本觉佛性是虽性空无相。而受无明染熏习。即成诸法时。是非无缘起假有义也。故此住心意是任诸法之自相道理而立空假中三谛义为极妙义也。谓于诸法既有有空二义故依此有空二相夺破而成中道义。故必成非有非空之中道正理也。故立中道义也。故是住心则欲对破彼觉心不生心唯存真空义故。于此一道无为住心即双立三谛道理以为究竟义也。故二教论云。此宗所观不过三谛。一念心中即具三谛。以此为妙（云云）问如天台宗者以三谛即是一心三观则为所留存义者。彼宗亦既以立非三非一义为究竟妙极义也。若尔者何为成留存义耶。答于彼宗所立三谛即是一心三观义则有与夺二义。其与义者任法相道理而成立三谛即是义也。夺义者是为夺三谛即是定执故。更成非一非三义也。但是夺言非三时尚存一谛义也。但夺言非一时尚成存三谛义也。故应知是心尚未必远离留存义也。此义如二教论云。即此三谛以此为妙者。妙意尚当存三谛义也。犹是不如彼极无自性心之除遣一切心境。而全不留存一法义也。第五极无自性住心意是本觉真心之随无明熏缘虽成缘起诸法而俱不存有为无为性。是若俱存其二性者可成执病咎故也。意云。所以一道无为心之存三谛即是理者。是即为遣彼觉心不生心之所存诸法本不生偏见病故也。既彼所治病方止息已。何故尚可留存治药法耶云也。故菩提心论云。诸佛慈悲从真起用救摄众生应病与药。施诸法门随其烦恼对治迷津。遇筏达于彼岸法已应舍无自性故（云云）又秘藏宝钥云。此心都亭都亭非常舍。随缘急迁移。迁移无定处是故无自性。诸法无自性故去卑取尊（云云）此文明极无自性心义也。是约观心言之者有无之偏见与不二之中见并皆悉可除遣法也。此大日经所明极无自性心义。即是稍相当起信论所说心真如门极无性义及心生灭门中随染本觉之无自性义也。故十住心论第九云。虽云能证所证平等无二。然犹于二门真如作究竟之说（云云）问若如所释者于是如上四重住心者各各皆有应除遣尽执病义也。其各各住心皆有有门空门非空非有门亦有亦空门及中道门故也。如是等门是随其所应悉皆非除遣其各各妄执病耶。而何更立极无自性住心而云遣尽前四重大乘住心之所留存执病耶。答言之有深意。谓于是上四重大乘住心各各虽有有门空门非有非空门亦有亦空门等义意。而有各各互偏增义。而除遣妄执。用各有重重浅深差别不同意也。例如天台宗四教各各有四门。所谓有门空门非有非空门亦有亦空门也。是四教各各虽有四门义。而三藏教依有门得道。通教依空门得道。别教依非有非空门得道。圆教依亦有亦空门得道也（云云）今此四重大乘心之遣执义亦复尔也。如彼证寂然界之所以立所执皆空义者。是为对治小乘宗之法执实有之咎故用此所执空门也。他缘大乘心之所以虽遣所执为空而存依圆二性为有者。是为对治前证寂然界心之依被引发解所执皆空之义势故。凡泯而可有执依圆二性同皆空之咎故。用此亦有亦空门也。谓所执为空无法。依圆为有义也。故云亦有亦空也。觉心不生心之所以立三性皆空理者。是为对治前他缘大乘心之虽遣所执性为空法而存依圆俱有义故。用是诸法本不生真空门也。一道无为心之所以立三谛即是义者。是为对治前觉心不生心之虽有三性法即妄有假立义而其以执三性皆空之偏见为究竟理之咎故。是一道无为心且存亦有亦空亦中道三谛法也。是一道无为心是实任诸法有为无为中道道理义而建立三谛即是一心三观义也。而但是极无自性心者是所以立诸法之至极无自性义者。是即为对治前一道无为心之所存三谛即是一心三观义尚有所留存法之咎故。用此非有非空非中之都至极究竟无自性义门也。于是住心中既遣尽一切所留存执心妄念心境相也故十住心论第九云。故有真如受熏之极唱胜义无性之秘号。惊一道于弹指觉无为于未极。等空空心于是始起寂灭之果果还为因（云云）即是义意也。问他缘大乘心之亦有亦空门义与一道无为心之亦有亦空门意其差别如何。答他缘大乘亦有义约依圆二性而立亦有义也。亦空义者约遍计所执都无体用义而立亦空义也。一道无为心之亦有亦空义者是唯约依圆二性法而成立三谛即是一心三观义也。故其二家义异也。问证寂然界大乘心之空门义与觉心不生心之空性义其同异如何。答证寂然界心之空门义者。是约遍计所执之体用都无义而立此空门义也。是约依他起性之假有真无义与圆成实性之真空道理而非成立诸法空义也。故大疏云。行者如是观察时从无性门达诸法即空得离一重法倒了知心性。如是不为蕴处界能执所执之所动摇故名证寂然界。又云。尔时心滞无为法相若失方便多堕二乘地证小涅槃。乃至云由约偏真之理作此平等观耳（文）是文即亦证寂然界心之约所执空义而成立诸法即空义意也。而是觉心不生心之所立空性义意者。是为对破彼前他缘大乘心之所存三性各别有性义故。今即立三无性义而存诸法空性义也。问第六重秘密庄严住心义如何。答依前极无自性心等而远离除遣一切执着心垢已而。更蒙金刚界之法身如来惊觉而初被教授三密教法方悟入法尔常住不思议境界也。故宝钥云。第十秘密庄严心（显药拂尘。真言开库。秘宝忽陈。万德即证。文）又宝钥颂云。九种住心无自性。转深转妙皆是因。真言密教法身说。秘密金刚最胜真（云云）问其极无自性住心之行者之蒙金刚界之佛惊觉而入真言门义如何。答金刚界仪轨云。空中诸如来弹指而惊觉告言。善男子汝之所证处是一道清净。金刚喻三昧及萨婆若智尚未能证知。勿以此为足应满足普贤方成最正觉。乃至云。行者闻惊觉定中普礼足。唯愿诸如来示我所行处。复想礼佛足白言。最胜尊我不见自心此心为何相。诸佛咸告言。心相离测量授与心真言。即诵彻心明。观心如月轮若在轻雾中如理谛观察。乃至自身为莲华清净无染着。复白诸佛言。我为莲华身等（云云）问此秘密庄严心所明法尔常住法者何等义。答菩提心论云。第三言三摩地者真言行人如是观已。云何能证无上菩提。当知法尔应住普贤大菩提心。一切众生本有萨埵。为贪嗔痴烦恼之所缚故。诸佛大悲以善巧智说此甚深秘密瑜伽。令修行者于内心中观日月轮。由作此观照见本心湛然清净犹如满月光遍虚空无所分别。亦名无觉了亦名净法界亦名实相般若波罗蜜海。能含种种无量珍宝三摩地。犹如满月洁白分明。何者为一切有情悉含普贤之心。我见自心形如月轮。何故以月轮为喻。为满月圆明体则与菩提心相类。又云一切有情于心质中有一分净性。众行皆备其体极微妙皎然明白。乃至轮回六趣亦不变易如月十六分之一（文）亦秘藏记云。凡佛者舍有漏五蕴等身有无漏五蕴等微细身。如虚空者称周遍法界理耳。非无其体（云云）又大师真言二字义云。问阿字本不生故何云如实知自心。答指阿字本不生之理云实。此本不生理为自心性故也。问本不生者心性都无故云本不生欤。为当虽有心性而无变易故云本不生欤。答非谓心性都无。自性清净无改转故云本不生。如虚空性非有非无。此心亦复如是。不生不灭自性如故云本不生也（云云）又密严经云。得解脱智慧如来微妙身。云何为涅槃是灭坏之法。又云。密严中圣众一切同佛相超过刹那坏常游三摩地（文）又大师即身成佛义云。大日经云。摄持四界安住心王等同虚空成就广大是非见果出生一切声闻辟支佛诸菩萨位。此文显现何义。谓表六大能生一切法。何以得知。谓心王者识大。摄持四界者四大。等同虚空者空大。此六大能生见非见者欲色无色界。下如文。即是所生法。如此经文皆以六大为能生以四法身三世间为之所生法。上达法身下及六道虽粗细有隔大小有差然犹不出六大故。佛说六大为法界体性诸显教中以四大等为非情。密教则说此为如来三摩耶身。四大等不离心大。心色虽异其性即同。色即心心即色。无障无碍。智即境境即智。智即理理即智无碍自在虽有能所二生都绝能所。法尔道理有何造作。能所等名皆是密号。执常途浅略义不可作种种戏论（云云）疏此心望前至说成佛因者。此上来叹极无自性心深妙德也。从此下明此极无自性未究竟失也。前二劫等者。十住心论第九云。前二劫者指他缘一道二种住心。后二心者示真言门根究竟二心（云云）意云。前二劫者是指他缘乘一道无为心之善行而名劫也。真言门根究竟二心者。是已入真言门内三密行法中因果二位也。根者是三密相应供养方便行等。是约因位修行以大悲为根义也。菩提心论云。所言三密者一身密者如结契印召请圣众是也。二者语密如密诵真言令文句了了分明无谬误也。三意密者如住瑜伽相应白净月圆满观菩提心也（云云）真言究竟果者是三句中方便为究竟果分者。即是上上方便也。经云四分之一度于信解者是也。菩提心论云。五是证无上菩提获金刚坚固身也。然此五相具备方成本尊身也。其圆明则普贤身也。亦是普贤心也。与十方诸佛同之（云云）文此心望前二劫由如莲华盛敷。若望后二心即是果复成种者。此文是明以极无自性住心而即入真言门为亲因缘义也。十住心论第九解云。有真如受熏之极唱胜义无性之秘告。警一道于禅指觉无为于未极。等空之心于是始起寂灭之果果还为因。是因是心望前显教极果于后秘心初心。初心之佛其德不可思议（云云）同约十住心论意何故唯举他缘与一道之前后二劫而不举觉心极无二心。其故何。答他缘觉心二种心言同菩萨乘故此二心合摄也。而举初心即摄后心。一道极无此二心同权佛乘故合摄。是又如上义也。前二劫者指他缘一道二住心（云云具义如十住心论肝心抄第二卷明也）问何此中用莲华喻耶。答为表此极无自性心因分中为极果佛。是虽远离粗细惑染而备性清净义犹是修行种因海佛而非性德圆满海果分佛义故用莲华喻而不用莲实喻也。是极无自性心。是望前一道无为心等时。是极无自性是具随分果义故云寂灭之果也。是果遂成真言门之因行故云果还为因也。疏于业烦恼至烦恼具依者。是明此极无自性妙觉佛虽断前第三重三妄执犹未断极微微细细业无明烦恼义也。若依此意者此种因海佛是恐尚未离极微微细细一分变易身欤。犹未断极微细业烦恼故。又未入法性身果海故也。问极无自性心名为业烦恼具依意云何。答是极无自性心于二种生死之实无法而虽云了达非有似有义究尽。而尚有微细妄念心虑而依未究极除遣此故。未能如其自性理证达内证三密之真有法也。故尚于性德本有法然有而犹有惑障妄念。是无明微细念心垢有也。是人虽云谓妄心都尽毕尚未除尽妄心义。犹如彼灰身灭智二乘人虽谓身智都尽而未离界外微细身心义也。是人适入三密法若见法身境界是如上所引涅槃经云十住菩萨见一切法无常等非一切法分见常乐我净。乃至十分之中得一分（云云）又云。诸佛世尊见一切法无常等非一切法见常等。以是义故见于佛性如观掌中阿摩勒果者。是义意也。此极无自性佛是蒙金刚界佛惊觉以后得十分之中得见一分解之云也。此中未离业等者。是若无漏作业欤。如宝性论所说。无漏有分别业是也。又次有义金刚界果分佛则惊觉极无自性种因海佛而示果分法门。令劝修实成佛之事业也。又此种因海佛未知果海法佛之成佛事业故。犹带智碍故云业烦恼具依也。故金刚界仪轨云。谛观诸法性皆由于自心。乃至不见于身心住寂灭平等究竟真实智乃至想身证十地住于如实际。空中诸如来弹指而惊觉告言。善男子汝之所证处是一道清净。金刚喻三昧及萨婆智尚未能证知勿以此为足。应满足普贤方成最正觉（云云）又尔时此极无自性佛则蒙金刚界佛惊觉。则勤修真实成佛事业而白佛言。复白诸世尊。我已见自心清净如满月离诸烦恼垢能执所执等（云云）依此义意此极无自性佛尚未断微细智碍。又犹所应修作行业未满足义也。此即未离作业义故非所作已辩德也。但是非谓三道中业道义也。依是文者净菩提心门极无自性心分证佛有得失二义也。得者于随缘法成无自性解是得也。约法然法者于真有而妄谓是真无者即为是失也。三密门果分佛是于随缘法者如道理谓无自性也。于法然法者如道理是觉有自性者。是心有唯得而无有失也。疏此中云佛至道玄同也者。引能说者之证诚义而成此所说不虚义也。若据极无自性心义如华严旨归云。二证法众如发心品末云。十方各有万佛刹尘数诸佛悉号法惠现身赞述。一切十方皆亦如是。又性起品云。十方各有八十不可说百千亿那由他世界微尘数如来同名普贤现身赞述。十方亦尔。皆云。我等诸佛为未来菩萨故护持此经令久住世（云云）也又约一道无为心义言之者。法花经中以三世佛十方佛及现在释迦文佛五佛章为证成法华不虚义也。疏行者解脱至谁解脱耶者。是明叹此极无自性佛之应供福田德之所由义也。此佛依住不思议解脱德故则有应供德也。谓证诸法本不生义故则不见能缚所缚能脱所脱差别义。是则证知真如平等义意也。故金刚界仪轨云。谛观诸法性皆由于自心。烦恼随烦恼蕴界诸入等皆如幻与焰如乾闼婆城亦如旋火轮又如空谷响。如是谛观已不见于身心住寂灭平等究竟真实智（云云）疏如良医变至用除众病者。以喻明业烦恼即体是解脱义也。此义如诸法无行经云。贪欲是涅槃恚痴亦如是。如是三事中有无量佛道见非见一相。着不着亦然。此无佛无法知此名世智（云云）疏又如虚空至万像具依者。又重以喻明真如本觉虽离色心等众相而此本觉体能出生有为诸法义也。若在缠位时此真如则受无明熏变成诸法故也。上已云业烦恼相即是性真如义也。今此中亦明真如即变成业烦恼义也。疏若住此不至大供养者。是结应供义也。是依解上真如有即空即有二义故。得解脱此业烦恼之德故。此人可供养之也。是真福田故也。疏复次阿阇至宝珠譬喻者。是为明此应供养故。以本师无畏三藏说重释此义也。此中统论三劫始终者。是取此初踰只愚童持齐心乃至第三踰只终因分满足佛地也。此中约善行劫波论三劫义耳。意云。取此如意宝珠喻意是取能识珠人见此珠时及见之竟则取之而能除垢秽能烧练之磨莹之以后则令雨众宝时作用。而为此喻意故也。若约法明之者最初取顺世八心也。是前异生羝羊心中从本已来虽具足性得本觉佛性今只取遇善友缘所成顺世八心违世八心等之发心修行及三贤十地菩萨满足种因海佛地功德。而合如意宝珠之雨宝喻也。但应供养是可用此珠莹彰以后雨宝时胜用也。若约法明之义。此一道无为极无自性心等发心修行以后皆有应供德也。故法华经中迦叶自云。我等今者真阿罗汉。天人魔梵普于其中应受供养（云云）是此意也。疏犹如有如至即便识之者。谓示世间黄石中从本已来自然有如是宝珠也。然世间凡庶不能识知此珠在石中也。是义当第一异生羝羊心也。朴字或作^7□也。字书云^7□者石（云云）此义具明如释大衍论第七云。就譬喻门中即有四种。云何为四一者宝喻。二者性净喻。三者垢染喻。四者人众喻。言宝譬者谓即大摩尼珠之宝。如是珠宝当有何处。如是珠宝当有黄石。如是珠宝其色如何。谓深黄色。其身形相当如何耶。谓如方坐无长短故。大小之相其量云何谓一丈故。如是珠宝诸黄石中皆悉具足。无有黄石而无摩尼。其止住相次第如何。谓第一珠。第二黄金。第三石体。此摩尼珠一丈量者。彼诸黄石或有极少或有极大各各差别。岂可得言皆遍一切。此摩尼珠有殊胜力虽一丈量遍于大中小中无余。无所障碍。亦可得说遍一切处。于彼石中有此宝故其石色黄。应观察。言性净喻者如是珠宝其体性甚极明白。远离尘累故如本体性明白故。言垢染喻者如是珠宝能为金石等之所障不能出现明白相。故如本而有□秽之垢故。言人众喻者。谓极穷贫极懈怠故不求宝人并及精进乐求宝人故如本。若人虽念宝性不以方便种种磨炼终无得净故。次说合说契当安立门。宝喻中言大摩尼珠者当喻何法。喻本觉佛性故。所以者何。本觉佛性隐藏众生相续身中似彼珠故。言黄石者当喻何法。喻一切众生相续故。所以者何诸众生身藏里佛性似彼石故。言色黄者当喻何法。喻彼佛性不变义故。所以者何真如佛性坚固不改似彼金故。言如方坐无长短者。当喻何法。喻真如法平等无增减故。所以者何此真如法一味平等无有差别似彼坐故。言一丈者当喻何法。喻真如法身具足圆满无阙失故。所以者何真如法身具足万德无所阙失似彼丈故。言如是珠宝诸黄石中皆悉具足无有黄石而无摩尼者当喻何法。喻真如性遍诸众生种种身中无有众生而无真如本觉性故。所以者何此真如性离不遍似彼珠故。言第一珠第二黄金第三石体者当喻何法。喻俱有次第法。渐渐粗现故。所以者何。从本觉智流转建立四相海时如其次第渐渐粗现似彼三故。言此摩尼珠有殊胜力虽一丈量遍于大中小中无余者当喻何法。喻真如本觉有不思议业遍蚊龙等小大身中无妨难故。所以者何。此真如法其性平等遍凡圣中似彼珠故。言于彼石中有此宝故。其石色黄者当喻何法。喻诸众生悉有本觉有心相故。所以者何。一切众生有觉心故。有了别识似彼石故。已说宝喻合说契当门。次说净喻合说契当门。言如是珠宝其体性甚极明白远离尘累者。当喻何法。喻性净本觉清净明白离垢故。次说染喻合说契当门。言如是珠宝能为金石等之所障不能出现明白相者。当喻何法。喻自性清净心为无明之所隐覆不能出现无漏性德故。次说人喻合说契当门。言二种人者当喻何法。喻求佛法宝极精进人极懈怠人故（云云）私云。此论宝珠喻甚奇妙而契今疏玄意。故引用此文也。疏先用利铁至而莹发之者。是明始得在黄石内如意珠而渐次调莹次第作法也。疏既得光显至普雨众物者。是明于此宝珠磨莹既极得究竟明净时则有雨宝妙用义也。故密严经云。如是之藏识是清净佛性。凡位恒杂染佛果常持宝（云云）此文中置之高幢能随一切所求普雨众物者。以此喻则合以显一切众生本觉之如意珠故则升始觉因分佛果位而利益一切众生妙用也。疏尔时世人至所希愿故者。此明世人称叹此宝珠之雨宝妙用义也。此如大天者若是乐变化天欤。此天有自在力有变化所受用乐具之功妙用故也。俱舍论云。化乐天乐自化诸妙欲境彼于自化妙欲境中自在而转（云云）又如以大梵王为一切众生能生父而又能生万物义也。疏然此宝至顿雨众物者。是明世人之于此宝珠妙用而生奇异想义也。此宝珠之雨宝之妙用为实不可思议云也。文于宝中先有耶先无耶者。于珠中寻求此雨宝妙用性处是珠末莹净以前中先有耶。若亦莹净以后始有此妙用耶云也。又若先有者则此小珠何能顿藏众物者。是疑此珠中从先有雨宝妙用也。谓何此小珠中含藏众多珍宝耶云也。文又何能顿雨众物者。是疑此珠中始无雨宝德而后顿有此雨宝妙用义也。谓从本无物何今始顿有此用耶云也。是故惟进退两义都俱不可思议云也。疏即此世间至菩提心宝耶者。是以世俗浅喻巧妙义况类出世甚深不思议妙德也。疏是故善知至菩萨亦尔者从下合喻也是总合也。疏文已证知至置在家中者。是别合中最初见宝收置喻之合也。是合所被机之所成世间八心之所发生出世最初心种子义也。疏次以三种至去其粗□者。是第二除去粗垢喻之合也。三种三心者是小乘中声闻缘觉菩萨三人之见修无学三道心是也。此三道中但破我执断烦恼垢故。如次利铁凿去其粗□也。疏次观无缘至而不伤之者。是第三药物消化喻之合也。此既依法无我观断所知障而稍显得二空真如理故。如消化此宝珠之粗垢相而不伤其质性。而稍显得精实宝性也。疏次生极无至雨种种宝者。第四莹净雨宝喻之合也。谓此宝珠依方术能莹净极竟。则置高幢上雨种种珍宝犹如此极无自性心之因分功德穷满时发生无量自利利他功德妙用也。佛家者果分佛之家也。生者尚是因分义也。以此极无自性之能观智喻灰水也。以此灰水洗净此珠垢秽令光曜义合极无自性心之洗除微细心垢而令清净心性义也。是因分佛能破尽诸染污法稍令显现本有功德故也。问何故不明证寂然界心及觉心不生一道无为心耶。答随其便宜可摄前后二心中也。虽别不明之理可有之也。今且省略之故不明也。

大日经住心品疏私记第十四^2□^2□
大日经住心品疏第十五

　　
　　　　　
　　　　　
　　　　　

    疏以是因缘至大供养也者。是结上所明应供德也。疏若行者直至神力取之者。是上来多分明单于显教法中修行极无自性心等浅略门法中渐次行法毕故。今是中对彼前渐次行法而明此顿入真言行者之依三密教法而速疾成就真言果德也。彼前渐次行人多分是依自智力功用得成就也。是顿入行者多分依三密行法之威验力能得成就也。疏虽巧拙至终无异路者。是通伏难意也。伏难意云。彼渐次教行人与此顿悟行者其根机不同。而其所行法所证理可有胜劣也。而何终无异路云耶。则通此难云。谓于此二种行人既虽根机不同行法有顿渐彼此遂究竟得到真言法之宝处道场。是同一种无异路云也。但且有迟速不同耳。疏故此经从至本末因缘者。是结成以末法令归本法义也。意云。前所说九种心相续止住由者。是皆为令入证后秘密庄严宝处道场故云也。疏若但依常途法相则不得言者。是简别前所明单显教法与此真言法教胜劣不同义也。意云。前虽云巧拙难易不同等。而尚恐有愚人为有执显教与密教无胜劣咎故。为破此执故安是诫也。疏诸佛大秘至悉开衍也者。是结上所明心相续义也。疏经云秘密主至无边智生者。是牒于赞叹此净菩提心门之中信解行地所有功德本经文也。疏此经宗从至一切智地者。是且先释此净菩提心门中信解行地之位分齐义也。谓净菩提心以上者是始从最初发净信心之十信及十住十行十回向十地皆悉名信解行地也。约此信解行地中有总别二义也。若约总义者十信名为信义也。十住十行十回向名为解义。十地名为行义也。谓十信位始闻信甚深微妙理事而于三贤位中悟解是理事法于十地位而能如法修行之证解之故。十信三贤十地如次名信解行地也。上疏文云。净菩提心者是白净信心等（云云）故知。十信已上是信解行地也。若约别相义辨之者唯十地位名为信解行地也。而是处疏文唯是约前所云菩提心为因大悲为根方便为究竟三句义而通摄十地位以为是三句义所用法即为信解行地也。地上菩萨信解行用增胜故取之也。若依此意者。初地菩萨者菩提心句是信义也。第二地已上至第七地者是大悲句是解义也。第八地已上三地是行地义也。是八地已上菩萨于任运无功用行中而念念行中修得一切行故也。疏则初地为至此心决定者。是明以十地位如次配种子等十心义也。是等皆三句所摄也。是皆名为信解行地也。文唯如来名究竟一切地者。以佛果简别此因位信解行地义也。信解行地是当因义而未究竟证达义故。于佛果无此名也。此究竟一切智地者果分诸佛之名也。如华严中至果信成就果者。是引新译八十华严第三十四文而明信解行地之中初地菩萨所具足信解行义意也。捡彼经文明初欢喜地菩萨所得信心。文云。成净信者有信功用能信如来本行所入乃至信成就果（云云）此次经文云。举要言之信一切菩萨行乃至如来智地说力故（云云）疏于如是诸至修行地也者。是疏主私释约此初地菩萨之所具十种信心之不退功用而立此信解行名意也。疏观察三心至皆名方便地者。是释经文三心观察义也。文即是因根究竟心者。是辨释三心之名义也。文若通论信解等者。是以此三句义则通摄十地位而随其所应有此三句义云也。故云通论也。文则是初地菩萨乃至以此即是菩提心为因句者。是且约初欢喜地人明初菩提心为因句义也。文欢喜地菩萨得此虚空无垢菩提心时自然于十无尽界生十大愿。乃至满足百万阿僧祇大愿者。是亦约八十华严经第三十四文意而明此意者。此十大愿具文彼经第三十四云。佛子菩萨住此欢喜地能成就如是大誓愿如是大勇猛如是大作用。所谓生广大清净决定解以一切供养之具恭敬供养一切诸佛令无有余。广大如法界究竟如虚空尽未来际一切劫数无有休息。又发大愿愿受一切佛法轮。愿摄一切佛菩提。愿护一切诸佛教。愿持一切诸佛法。广大如法界究竟如虚空。尽未来际一切劫数无有休息又发大愿愿一切世界佛兴于世。从兜率天宫殁入胎住胎初生出家成道说法示现涅槃。皆悉往诣亲近供养为众上首受行正法于一切处一切而转。广大如法界究竟如虚空。尽未来际一切劫数无有休息。又发大愿愿一切菩萨行广大无量不坏不杂摄诸波罗蜜净治诸地总相别相同相异相成相坏相所有菩萨行皆如实说教化一切令其受行心得增长。广大如法界究竟如虚空尽未来际一切劫数无有休息。又发大愿愿一切众生界有色无色有想无想非有想非无想卵生胎生湿生化生三界所系入于六趣一切生处名色所摄如是等类。我皆教化令入佛法令永断一切世间趣令安住一切智智道。广大如法界究竟如虚空尽未来际一切劫数无有休息。又发大愿愿一切世界广大无量粗细乱住倒住正法住。若入若行若去如帝网差别十方无量种种不同。智皆明了现前知见。广大如法界究竟如虚空。尽未来际一切劫数无有休息。又发大愿愿一切国土入一国土一国土入一切国土。无量佛土普皆清净光明众具以为庄严。离一切烦恼成就清净道。无量智慧众生充满。其中普入广大诸佛境界。随众生心而为示现皆令欢喜。广大如法界究竟如虚空。尽未来际一切劫数无有休息。又发大愿愿与一切菩萨同一志行无有怨嫉集诸善根。一切菩萨平等一缘常共集会不相舍离。随意能现种种佛身任其自心能知一切如来境界。威力智慧得不退如意神通游行一切世界。现形一切集会普入一切生处成就不思议大乘修菩萨行。广大如法界究竟如虚空。尽未来际一切劫数无有休息。又发大愿愿乘不退轮行菩萨行身语意业悉不唐捐。若暂见者则必定佛法暂闻音声则得实智慧。才生净信则永断烦恼得如大药王树身。得如如意宝身修行一切菩萨行。广大如法界究竟如虚空。尽未来际一切劫数无有休息。又发大愿愿于一切世界成阿耨多罗三藐三菩提不离一毛端处。于一切毛端处皆悉示现初生出家诣道场成正觉转法轮入涅槃得佛境界大智慧力。于念念中随一切众生心示现成佛令得寂灭。以一三菩提知一切法界即涅槃相。以一音说法令一切众生心皆欢喜。示入大涅槃而不断菩萨行。示大智慧地安立一切法。以法智通神足通幻通自在变化充满一切法界。广大如法界究竟如虚空尽未来际一切劫数无有休息。佛子菩萨住欢喜地发如是大誓愿如是大勇猛如是大作用。以此十愿门为上首满足百万阿僧祇大愿（文）但百万阿僧祇大愿说文彼经第三十四卷中不明之也。其文阙故不能具引此也。此初地菩萨之所发愿也。得此虚空无垢菩提心时者。是此初地菩萨之所得始觉菩提心是也。或约能观智得此名。谓此能观正体后得二智清净无染着广大无边际智相犹如净虚空无边际也。或此菩萨之所证真如法界清净广大义亦如是也。故云虚空无垢菩提心也。十无尽界者十大愿之所缘境界也。谓十法界是也。是地狱界畜生界乃至佛界是也。于是十法界含摄无尽众生界故名云无尽界也。疏从二地以至于十法界生根者。是从第二地至第七地者是且相配第二大悲为根句意释也。此二地已上菩萨之所修大悲万行是胜于前初地所修大悲行故也。问若尔者菩提心亦可尔也。答二地已上菩萨菩提心义是实亦虽胜于初地菩萨之菩提心义。但今约取菩提心句者以初地菩萨菩提心为因句而属总菩提心句意耳。文无尽大愿于十法界生根者。是释先华严经所云于十无尽界生十大愿文意也。疏乃至渐次至名方便地者。是明第三句所在位也。谓第八九十之三个地是随分自行化他方便善巧进趣义具足证得故得此名也。疏佛性论云至为阶降耳者。是引论证文别证第八地已上三地名为方便地义也。意云。十地所缘境界同皆是缘真俗二谛境也。又是有自利利他胜用也。然至八地已上三位其所得功德巧妙无功用也。约此巧妙方便而作此第三句阶降云也。是虽有此八地以去三地差别义。并皆具无功用妙行故合为方便究竟义云也。疏若观一一地亦自有三心者。是下约十地中一一地别各各皆明有此因根究竟三心义也。或若以入住出三心为因根究竟也。疏如以众多至名究竟者。且约初地中明有此三心义也。文如以众多十因缘得入初地者。捡彼八十经文云。佛子此菩萨以此悲为首。广大志乐无能阻坏转更勤修一切善根而得成就。所谓信增上故多净信故。乃至常求上上殊胜道故。佛子菩萨成就如是净治地法名为安住菩萨欢喜地（云云）此经具文中列三十种净治地之因缘也。故疏云以众多因缘也。谓以修学此三十种因缘而为入初地之菩提心因缘义名为菩提心为因句意云也。文既安住已以种种大悲万行净治是地名为根者。是既初得入初住心已以后以种种大悲万行为利生化用名大悲为根句云也。文说治地果相及方便业名究竟者。此证得初地中有为无为诸无漏功德义兼亦说名方便究竟义也。亦自利利他巧妙方便及胜进后后地之方便名为方便究竟云也。是随分究竟义也。疏余皆准此者。是余第二地已上中所有三心次第。准此初地三心义可比知云也。疏经无量波罗至是治地行者。是牒经文而释此意也。谓此无量无数所积习六波罗蜜布施爱语利行同事四摄法行是净除烦恼障所知障而为入菩萨初无漏地位之因缘行法云也。疏从此无有至地果相也者。是明初地菩萨所得分果相之殊胜德也。于此初地菩萨证得是诸功德时此初地之功德是无待对云也。又此初地功德是凡夫二乘及三贤菩萨以自智力不可测量之故云出过心量不思议地也。疏华严之十大至转入如来地者。是引八十华严经第三十四卷等明初欢喜地菩萨所得众多十心文证而寄释此大日经所云十心无边智生义也。凡捡彼华严经此疏所引此三十介心外亦更明余众多十心也。十种大愿亦有此经第三十四卷中。初地菩萨初得入初欢喜地依发生是十大愿力故。得是众多十种心于自他利益成就也。疏更约前三心至此心决定者。是通约十地而以此种子心等十心如次配释之者。始从初欢喜地次第乃至第十法云地以种子心等十心如次可配十地也。是约十地所得无相观义而作此释耳。是十地菩萨皆以大寂无为果为所求本意故也。若依如实义意者。初欢喜地始得真如无相观名为初种子心也。第二离垢地以妙修正观了知法性行而显现无相观增进故名为牙也。第三发光地圆体照虚明惠心曜故名为□也。是真俗合观大树果可得之前相渐发生义也。第四炎惠地静照真极正观现前平等大惠火烧三无明烦恼薪故。是真俗合观大树果之增上缘庄严具发生故名为叶也。第五难胜地是惠观转明妙通理事动而常寂寂而常动。不住二边有无双游。此地是纯无相观之亲因缘故名为花也。第六现前地是无相观多时现前故此名为果也。第七远行地是无相观现前时用功用加行而引起。后不动地纯无相观故此地名为受用种子也。第八不动地是纯无相观无功用现前而烦恼不现起故。此地名为无畏依也。第九善惠地是起从纯无相而进趣求妙觉地湛寂常寂无为解脱果故名为进求佛惠也。第十法云地是因行满足决定登妙觉位时之亲因缘故名为决定心云也。疏此二心无至开出之耳者。是明第九第十地之差别中无差别义也。第九第十地是起从第八地无功用无相观地而进趣求妙觉地故名为方便也。是进趣义及巧便义也。其第九地进欲求佛果心。第十地者欲决定成辨果德心也。疏若一一地中亦自具此十心者。是又于十地中每地地各各具足此种子心等十心也。疏且如住初地至推之可知者。是准例此上所云初地中所明善知诸地障善知成坏。乃至善知治一切菩萨地转入如来地文说则以于此初地中种子心等十心义而应比知余上九地所有种子心等十心次第意云也。此中净治诸地法者。谓前十心中第十心是也。又云及知诸地相者。是前九种心总合是也。文即是先解乃至更解二地者。谓以前初地之中十心为因而登第二地更有十心云也。名义准前说可知之也。疏华严十众至分别说也者。是凡华严经所明十地中所修学众多十心之义皆是准前义如次可配是种子等十心云也。疏然此经宗至金刚宝藏故者。是以真言门初地菩萨而简别于前显教所说初欢喜地菩萨也。故即身成佛义云。欢喜地者非显教所说初地。是自宗佛乘之初地（云云）谓彼华严经等所明初欢喜等十地菩萨所证真如理境。是随缘诸法之自性本不生之寂灭法性理是也。而今是真言门中初欢喜地菩萨等所证理者是有二种也。前所云诸法空理并法然三密境界理是也。文然此宗从初地得即入金刚宝藏故者。是义也。问此金刚宝藏者是佛果之名欤。为当所证理之名欤。答非佛果名所证理名也。问以何文证知尔耶。答六波罗蜜经超悟师疏第三云。经金刚阿尾奢等菩萨异口同音共说法身种子陀罗尼。解曰。言金刚阿尾奢者如上所列三十二圣。皆言金刚者表所证法不可毁坏故。涅槃经云。譬如金刚所拟之处物无不碎金刚无损即其义也（云云）此文证最明镜也。是入者修入义也。故秘藏记云。真言行菩萨超过十地者其心如何所修之行也。非谓所得之果如何。其行超过初从阿阇梨入曼荼罗。灌顶授法之人其所修之行是佛境界之行也。非十地菩萨分齐。是故曰超过十地所修之行佛境界。行者所得之果亦可佛果。不然现身获得初地经文明说（云云）是三密宗初地菩萨始修入法然理性名为入金刚宝藏云也。秘藏记云。密教所说初地者佛也是心也是法文也（云云）付法传云。初者本初心者心地也（云云）菩提心论云。夫会阿字者当观圆明净识。若才见者即名见真胜义谛。若常见者即入菩萨初地。若转渐增长则廓周法界量等虚空。卷舒自在当具一切智（云云）问从初地得即入金刚宝藏故者。是从初地不经余九地而直到妙觉果云欤。答不尔也。故菩提心论云。若转渐增长乃至当具一切智也（云云）又五秘密仪轨云。现生证得初地渐次升进（云云）又琉第一云。次第此生满足。此中次第者梵音有不住义精进遍行义。谓初发心欲入菩萨位故。于此真言法要方便修行得至初地。尔时以无所住进心不息。为满第二地故。乃至第三第四五六七八九地亦如是。乃至满足十地。唯一行一道而成正觉（云云）是意云。从得初地一生而无间次第满足十地而。到金刚解脱道常住理云也。法藏者是法身常住性德之能含藏无量无边功德庄严藏而令受用于自他犹如转轮王宝藏无尽无穷用也。理趣经云。一切有情如来藏。以普贤菩萨一切我故一切有情金刚藏。以金刚藏灌顶故者是义也。此疏第一云。奋迅示现无尽庄严藏者。又如国王有大库藏若须示人则自在开发而陈布之故云庄严藏也（云云）疏华严十地至深秘释者。彼华严经所明菩萨十地名义凡有显略深秘二种释云也。是义即疏主本师无畏三藏所传也。文华严十地经一一名言者是有二意也。一者谓约华严经所说十地名义而经历此十地彼各各一一名义皆悉有浅略深秘二意也。一者谓明菩萨十地名义即有二种经说也。谓华严经及十地经是也。十地经有九卷也。或又此十地经者彼华严经中十地品所明菩萨十地法是也。疏若不达如至涉于十住品者。是若不能解悟此菩萨十地所有浅略深秘二义差别意人。唯悟十地之浅略名字而不能解深秘之密号云也。若唯依显露文相意而解知菩萨十地名相人。唯解彼经所说浅略名字不能解是大日经所明真言门中深秘趣菩萨十地密号云也。显教密教说十地名相大概是皆同故云因缘事相往涉于十住品云也。十住品者是指彼华严经之中十地品也。是谓彼十地住品者不谓指三贤中十住品也。疏若解金刚至当证知也者。是已上略辨显密二教所说十地义差别意故。是今略表示真言门中约深秘释菩萨地住之密号义也。此义有行因至果从本垂迹二种十六大菩萨义也。此义如金刚顶发菩提心论云。我见自心形如月轮何故以月轮为喻。为满月圆明体则与菩提心相类。凡月轮有一十六分喻瑜伽中金刚萨埵至金刚拳有十六大菩萨者。乃至四方如来各摄四菩萨。东方阿□佛摄四菩萨。金刚萨埵金刚王金刚爱金刚善哉。南方宝生佛摄四菩萨。金刚宝金刚光金刚幢金刚笑。西方阿弥陀佛摄四菩萨金刚法金刚利金刚因金刚语。北方不空成就佛摄四菩萨。金刚业金刚护金刚牙金刚拳。四方各四菩萨为十六大菩萨也。乃至云一切有情于心质中有一分净性。众行皆备其体极微妙皎然明白。乃至轮回六趣亦不变易如月十六分之一。凡月其一分明相若当合宿之际但为日光夺其明性所以不现。后起月初日日渐加至十五日圆满无碍。所以观行者初以阿字发起本心之中分明只渐令洁白分明证无生智（云云）问以此十六大菩萨而配释欢喜等十地方如何。答若依三十七尊心要意者。最初金刚萨埵是当初发信心位及十住位也。王菩萨是当十行位。爱菩萨当十回向位。喜菩萨当初欢喜地。宝菩萨是当离垢地。光是当发光地。幢是当焰惠地。笑是当难胜地。法菩萨是当现前地。利菩萨及因菩萨二种人是远行地。语菩萨是当不动地。业菩萨是当善惠地。护菩萨是当法云地。牙是当等觉位拳菩萨是当妙觉位也。是约行因至果义也。若约从本垂迹义一一菩萨皆悉摄得诸位功德也。具如别抄释也。疏云我一切诸至因此得之者。是牒经文释此意也。谓此文是叹此大日经王之显说诸秘要法德。是教理行果深义者。皆悉依止上所云三句法门而得此秘要之果德云意也。文如上一切无尽庄严境界及无不因此得之者。是指上经文所云毗卢遮那如来加持故奋迅示现身语意无尽庄严藏等文也。是偏明法佛自证三平等法也。文及余无量修多罗佛所称叹一切行果无不因此得之者。是明十种住心中始从愚童持齐至极无自性心九分住心心续生句皆是显教之无量无数契经中三世十方诸佛所称叹法是云也。疏是故余经至茎叶花果者。应化诸佛所说显教诸契经中虽宣说佛果法身种种功德相及一切有情心内常在佛性如来藏义。而未显了开示此佛性如来藏之离垢累方法也。而今此经中显示显得此自性清净心相之秘方术计云也。沙罗树者是合法佛果地功德常住坚固义之喻也。吉藏师云。沙罗树者六卷泥洹经云坚固林（云云）宝法师云。西域记云。在拔提河西岸其槲而皮青白叶其光润。四树特高。而是如来涅槃之所也（云云）疏今此经中至生育因缘者。是明此经中显说此三密方术而显得本觉佛性之修行轨则义云也。疏若离此因至无有是处者。重成此经秘要义不共之所由也。若离三密行业登法佛常住果地者无此处云也。明此三密行业之方轨义。唯有此经教而余显教契经中无委说。此秘密义事云也。疏所以大日至非为此平者。是结此经不共德也。疏经复举益劝至僧祇劫也者。是举净菩提心门中极无自性心之断惑功德。而劝进诸真言门中行者之辞也。文复越一劫升住此地乃至僧祇劫也者。是有二义。一者是明此极无自性人之既超过第三劫义也。谓是初证入是信解地之所得极无自性心行时即能远离第三重极微细妄心云也。二者明超过是第三僧祇劫极无自性心之行而更入真言行大悲为根句人之证法断惑德行也。谓即是云初入此信解地故方应知。是指超越前二劫而初入极无自性心中之信解地人也。非谓彼今极无自性以前信解行地也。彼必定不今初入人也。彼从久远证入故也。疏行者初观至亦名无记心者。是为欲显示入修极无自性心之不共德因缘义故。先敌对是住心而明彼前证寂然界心等不离妄心过失所以。而为入修此极无自性心之因缘云也。约此义有二解。一者是依彼高野和尚御意义。二者依此疏上文意义也。初义云。十住心论第九云。警一道于弹指觉无为于未极等空之心于是始显寂灭之果果还为因（云云）案此文意彼论意是则明今疏之于是所说文意也。若不此义者彼论据何处作此说耶。依此应知。于此所云行者者是约初观空性时觉一切法皆入心之实际等者。是明前一道无为心之中事也。彼一道无为行者之泯空性观时不见众生不见佛果也。了觉一切诸法皆悉真如平等义故也。故住此心时舍诸乐欲之心离诸厌离心故云退不堕二乘地不进得上菩萨地也。二者依此疏上文意者。指此行者初观空性时意者。是明前第二劫中所云证寂然界大乘行者所为事云也。故上疏文云。大乘行者了达诸蕴性空于一切法中都无所取亦无所舍等（云云）又云。依常途解释是菩萨位发心已来经一大阿僧祇劫方证如是寂然界。今秘密宗但度此一重妄执即是超一阿僧祇劫行者。未过此劫与辟支佛位齐时名为极无言说处。尔时心滞无为法相。若失方便多堕二乘地证小涅槃。然以菩提心势力还能发起悲愿。从此已后三乘迳路始分（云云）此所引上文意与此今下文意此义甚同也。故恐亦私存此义耳。疏然以菩提心至发起悲愿者。明起从空观而移假观而发生上求菩提下化众生事业义也。此中以本觉菩提心而为因以诸佛之加持惊觉为缘。不沈空观遂胜进于彼后住心意。则通上二解义也。疏尔时十方至无自性心者。是明此前住空观行者之出从空观而胜进于后极无自性心之因缘也。谓依蒙此种因海诸佛等惊觉之教谕故。则转生此极无自性心云也。疏乃至心之至不思议地者。是明此极无自性心之无性观行之得离细妄执及业果义也。又并明所未离极微细之业烦恼果报义也。具如上释也。疏乃名真离二乘地也者。是上明证寂然大乘菩萨行者虽云始离二乘行。而约今对于此一道无为住心中真实离二乘地。尚彼为真实未离二乘行义也。今此一道住心为真实离云也。意云。上云证寂然界菩萨是虽远离小乘中愚法二乘行。此菩萨是犹于三乘共教中得证三乘同坐一解脱床故。则约是菩萨尚证得诸法无自性观是唯解遍计所执空义也。又三乘同终应入灰炭涅槃故也。故此通教菩萨真不离与三乘通教中不愚法二乘共行云也。故上疏文云。前二劫中虽云度二乘地。然须菩提等由能承佛威神衍说人法俱空。而于此秘密一乘心生惊疑不知所趣乃名真过声闻辟支佛地也（云云）是此说一道无为心之实出过三乘共中之二乘境界义也。何况极无自性心真不出过二乘行义耶。疏就前三句至一切智地者。是于上心续生句十重心中今约此第十秘密庄严住心者。立究竟一切智地之名号云也。谓四分之一义者。是约前三句法门中更同一分而成立此第四分之究竟一切智地义云也。意云。初菩提心句是为下分义也。第二大悲句是为中分义也。第三方便满足句是为上分义也。于此上分之方便满足句中更开出二分也。一者只为上分是前极无自性心之中辨随分因满果佛矣。是佛名为种因海佛也。二者更开出上上方便圆满佛果也。是名为法佛三平等究竟一切智地云也。疏故曰四分之一度于信解也。以释意归本也。约菩提心为因大悲为根句及方便满足句之三分句。今更加上上方便句名为四分之一度于信解也者。此上上方便地即为超过于彼信解地也。信解地唯以不名究竟一切智地亦此性德圆满海佛果地不名信解行地也。唯是极果地名为究竟一切智地也。疏第二卷抄了。
    上来是明十住心相已毕。从下是明六无畏义也。此六无畏是于前十住心中所得随分利益也。疏经云尔时至答前心相句者。是牒经之问答六无畏义之文而总释此问答之意也。经云尔时执金刚至如是说已者。此二行是金刚手菩萨请问六无畏义之辞也。此请问意彼前九句问中上既有第四第五两问也。是一者问凡夫心相。二者问行者之为断此凡夫心相故作对治行之方法而将得其利益时所经历时项多少分齐相义毕。而今又更重问于前第五相更应广说其义也。复次上文有第九问也。彼问此行者与凡夫之殊异义也。今亦于此处更问显前第九问中其所得利益之殊异心相。及问其所得利益无畏法多少义也。经摩诃毗卢至当得一切法平等无畏者。此八行文是佛说六无畏而答前问也。但疏文略牒初后各一无畏文。而括摄中间四无畏也。疏以金刚手至得无畏处者。是重广释此金刚手问意也。此教菩萨直乘真言门上菩萨地者。是指入真言门顿入者也。上疏文云。唯以一行一道而成正觉者即此人也。又菩提心论云。从凡入佛位者即是三摩地者是人也。谓此直往菩萨初入真言教修学此教门终极佛果以前中间有得几许无畏安稳利益处问也。疏佛还复约前三劫作差降对明也者。是略释佛答也。故疏上文云。心诸相与时愿佛广开演者。问诸心差别之相及相续胜进问凡经几时而得究竟净菩提心也。今此佛答文是约彼前问意答此义也。约佛答意有浅略深秘二种义也。多分约浅略趣明六无畏义也。疏梵云阿湿至苏息处也者。是寻梵音示正翻也。疏如人强至复得苏者。此正翻义之喻也。疏众生所复至名苏息处者。以此所喻方合是苏息法之所安处也。问何故名为再生耶。答是约本觉之净法之变受无明染熏习而流转生死中者。今亦更始还净时才得始觉初相义故名为再生也。是此当苏息义也。此义如释论第三偈云。谛听诸佛子我从具缚凡具经一切地圆满行因海庄严大觉果。我从清净地具经一切地持一切万行得第一信位入无明藏海。如是二大事一时非前后。又长行云。此二大事显示二种般若智。云何为二。一者始觉般若。二者本觉般若。始觉般若者从具缚地渐渐出离。乃至金刚圆满因行发究竟道顿断根本无明位地。觉日圆照无所不遍。是名为始觉般若。本觉般若者从清净性渐远离乃至信初发究竟智断灭相品。入无明海随缘转动。是故名为本觉般若（云云）此论文意云。本觉净法之渐渐不守本性随无明染熏而虽于生死中流转。终还净时渐渐得始觉智云也。此始觉还净义是同再生苏息义也。问何但说是六处名苏息处而说法佛妙觉果地不名苏息处耶。答是苏息义是对闷绝可死义所得名也。既苏息毕以后得长生不死德者何尚可名苏息处耶。如是流转生死业烦恼弥可增长位中不可立无畏义也。今于此六位中渐渐随分除断恶业烦恼而不增长之故立无畏义也。是明始从凡夫至菩萨等觉地之间所得利益安乐义也。问此六无畏是三贤十地佛地中何。答此六无畏义中第四五六三心中可有随分三贤十圣位及佛果地位也。证寂然界大乘及他缘大乘觉心不生一道无为极无自性此五重可有随分三贤十圣义及佛地义故也。问若尔者何此疏第三云。第六无畏于平等心中修曼荼罗行离垢地以去各于自地观心中修曼荼罗行。略以行位分之已作十六重浅深不同（云云）今视此文案意。唯于第六一切法平等无畏但可为初地位也。于四五六三无畏中不可立十地佛地也。答此处初地者唯是真言行之初地也。不显教修行之初地也。于此密宗初地中摄彼极无自性心等显教所立十地及佛地也。第二离垢地者此亦不谓显教之离垢地故无相违咎。问以何义得知此十地是真言家之秘密十地义耶。答此疏第三云。经云。为彼从初发心乃至十地诸菩萨者。谓从发净菩提心时见曼荼罗已遍法界升第二住。又逾深作十转开明乃至第十一地而后所见圆极（云云）此义意耳。问十六重中后十重何位耶。答始从第二离垢地至菩萨第十一等觉位欤。问以何文知为第十六是等觉人耶。答疏云。略以行位分之已作十六重浅深不同。此一一位自有菩提种子心。有大悲胎藏增长因缘。有惠方便受用之果（云云）既此文中云行位及增长因缘有受用之果故。定可知是非妙觉已圆满果位也。故知是等觉位也。若不等觉者取何者有可成此第十六重义耶。六无畏中法无畏法无我无畏一切法平等无畏此三无畏中摄显教三贤十地与佛果及密教初地已还位也。疏亦如度险至无畏处也者。是依义翻意而立此名也。是无灾难而安隐处名无怖畏处也。此六处则渐次对治恶业苦患果及智障因与变易报之处故立此名也。此中第一善无畏是依修三归五戒十善等。离三途苦果到人天乐处。第二身无畏是为依修四念处等离四颠倒厌离欲界不净依身苦聚果报。方生弃舍欲染想渐入无畏处云也。是修六行智生色无色界人及若修习小乘七方便位当此处义故也。第三无我无畏是小乘学无学人分全断三界烦恼业果。若除遣我执已而得有余无余二涅槃乐云也。第四法无畏是证寂然界菩萨依所执空门故除遣一切我法二执而住一切诸法无自性空观故。随分离烦恼所知二障则得到菩提涅槃二胜处云也。第五法无我无畏是依唯识无境观断烦恼所知二障证菩提涅槃胜果云也。又摄觉心不生心也。是虽云此二种住心浅深不同而此同第二瑜祇劫所摄而与他缘乘共故合为一无畏也。彼此共菩萨乘故合为一无畏处也。又解不合之也。此摄第六无畏故。第六一切法平等无畏是则摄觉心不生一道无为极无自性三种心合名为一切法平等无畏也。此三界住心俱渐渐从浅至深则有真俗二谛圆融无碍平等不二义。故合为一无畏也。又解此第六无畏但摄一道极无二心而不摄觉心不生住心。其一途义也。一道极无二心俱是同一相行故也。凡此处亦断二障舍分段及变易生死果到菩提涅槃胜处故立无畏名也。无畏名是据所得安隐花报及果报立此名。谓是约渐渐终到菩提涅槃人而得此无畏名也。或亦修因位不被系缚恶业烦恼故立无畏名也。约深秘义六无畏皆一一有深秘行至下可释也。疏佛言秘密主至十善业道者从下。牒经文而释六无畏义之中是先总释其第一无畏义之浅略义也。此第一无畏义中唯取有漏不杀生等十善业道云也。无漏十善业及无漏生法二空观相应善根是有于修后第三四五六无畏中也。是义此约浅略义也。经诸善言是十善非一故用诸言也。不谓一切有漏无漏善根皆此第一无畏中摄尽也。疏如世人以至初苏息处也者。是善恶相对而指示其现事而明于行十善人而立苏息义也。谓行十不善业道者名可为必死命终人也。必堕落三途而难拔出期失善故也。翻之修十善业者名为苏息。取人天果渐渐发生菩提涅槃因故也。此中以十善业为首而摄三归五戒八斋戒等也。是皆离恶趣为人天业故也。此十不善业感恶趣果义如十住心论第一云。此是羝羊凡夫所动身口意业皆是。恶业。身恶业有三谓杀盗淫。口恶业有四谓妄语粗恶离间无义是也。意恶三谓贪嗔痴是也。如是十种恶业一一皆招三恶道果。且就初杀生业说之。由贪众生皮肉角等故断有情命令彼受苦痛故感地狱苦。由味着其血肉故感饿鬼果。一切众生皆是我四恩。彼由无明愚痴罪故感畜生果。若生人中时亦感二种果。断他命根故短命。生他苦痛故多病。如杀生业招三恶趣果者余业果亦复如是（云云）疏若真言行者至此齐等也者。是下述约秘密趣释第一苏息处义也。此秘趣中第一无畏处与前浅略中第一无畏处其义相似云也。此疏第三云。渐次证入者如初无畏时以声字观修曼荼罗行（云云）解曰。此义意是真言行者若遇灌顶大阿阇梨初受三昧耶戒已被授秘密真言法则以后。方能一心可修学观察梵字种子真言四十二字五十字等法曼荼罗秘法之字相字义及其音声韵曲相云也。故声字实相义云。且就大日经释。此经中所说诸尊真言即是声也。阿字门等诸字门即是字。乃至云彼字母者。梵书阿字等乃至呵字等是。此阿字等则法身如来一一名字密号也。乃至天龙鬼等亦具此名。名之根本法身。为则源从彼流出稍转为世流布言而已。若知实义则名真言。不知根源名妄语。妄语则长业受苦。真言则拔苦与乐。譬如药毒迷悟损益不同（文）应修习如是观法行即是修曼荼罗行也。又此疏第十五卷末秘密曼荼罗品释中云。三昧耶略有五种也。三昧耶者如有人于众多国王大臣所尊重集会之处而自发言作大要誓。我今如是之事永当不作如是之事当依行之。以自对可信之人而发诚言若有所违即得重罪。是故三昧耶即是不可违越义也。略而言之即是戒义也（云云此残文有五种三昧耶义可寻知之）三密者又同品疏云。复次行者身有秘印口有真言心有本尊境界之观以三事毕竟无生故即是三轮清净一相平等也（云云）供养义者又同品疏云。供养略有四种。一是供养香花等及涂香灯等乃至饭食。此是世间供养也。但以物献也。二者合掌谓礼敬也。此是印也。三慈悲。四运心。谓想香华法界运心已即用合掌印也。并慈悲三事皆运心也（此义广临文可知之也）修行者前所标五种三昧耶即是义也（五种三昧耶具义如疏第十五明）已上第一无畏义了。疏经云若如实至而生贪爱者。是明第二无畏浅略义中是明以初身念处观之药而对治欲贪病义也。修修身观者是身念处之名也。此中观自身五种不净者。一种子不净。二住处不净。三自相不净。四自体不净。五究竟不净也。此三十六物及五种不净者无相宗贤圣义记第一云。问就自身五种不净何云种子不净等。答约种子有二种。一以过去结业为种子。二现在以父母精血为种子。此二名种子不净。言住处不净者即母胎有处名依处不净故。章云。在母胎中生藏之下熟藏之上两界之间安置己体（云云）言自相不净者九穴流出不净。即眼出服液耳出浩□鼻中出涕口中出呕吐大小便道流出屎尿。言自体不净者即三十六物。一发二毛三爪四齿五皮六肉七骨八髓九筋十脉十一脾十二肾十三心十四肝十五肺十六大肠十七小肠十八胃十九胞二十屎二十一尿二十二垢二十三汗二十四泪二十五浩泞二十六涕二十七唾二十八脓二十九血三十黄□三十一白□三十二肪三十三□三十四脑三十五膜三十六精也。或论本九穴不净名共相不净。三十六物名自相不净（云云）又云何第五终竟不净者。谓是死后之九想之不净是也（云云）又云何云观他不净观自不净。答观他身九相云观他身不净。问其他身九相者何。答他身九相者。一死相。二胀相。三瘀青相。四脓烂相。五坏相。六血涂相。七虫啖相。八骨锁相。九离坏相也。问智度论何故除死相加烧相。答欲显观行清净义舍死相加烧相。即以胀相为第一以烧相为第九（云云）文终不为此而生贪爱者是明不净观益也。疏次复观受至得苏息处者。是举次受念处心念处法念处三种药而足上身念处观。则明为对治净乐我常四颠倒义也。谓依不观知我无自性义故四倒起云也。问四念处治四倒义如何。答大乘法门章第三云。智论云。破四颠倒故说此四念处（云云）问对治义何。答章云凡夫多于色中计净受中计乐心中计常想行等一切法中建立有我。为破是见观色不净破除净倒。观受是苦破除乐倒。观心无常破除常倒。观法无我破除我倒。问以何义故初说身念。答此有二义。一粗细次第。二观求次第。问二次第其义云何。答粗细次第者色粗易观。是故先说。受细前色粗于后二如人有病受心先觉是故次辩。心体虽细而粗于法故次明心后说其法。观求次第者。凡夫本来男为女色女为男色而生烦恼。故先观身。又入法初门故先观之便作此念。云何众生乐着此色。由乐受贪故次观受更推求谁受。是乐所谓心识故观心。复更推求谁使是心所谓我也。故后观法。问观相云何。答约观有内外两观。观自身不净名内观。观他身过患名为外观。谓于内身观五种不净。于外身观九相等（云云）疏若真言行至位与此齐也者。是明第二无畏之深秘义也。又此疏第三云。第二无畏于有相观中修曼荼罗行（云云）是即与前浅略义相似也。此观本尊三昧众相现前义意如此。疏第十一卷云。然此中行时略有二地。一者谓非摩呬多地。二是三摩呬多地（译为等引也）于未成就时要当先有成就之相。乃至欲成就时亦有欲成就相。此皆是非三摩呬多地也。谓初得世间成就时所加药物等皆有不思议力用乃至能游佛刹。是未成就之相犹得此现验不思议事。故心得决定信更增胜得入等引地也。行者初修出世间观方便时先观本尊依画像善观已。初时闭目而得明了其后渐开眼亦见显现明了无有隐昧。此是未等引。若以得如是事故其心倍生信乐。由此信故其心清净渐当不取着等心无二。此无二亦除无有中边差别之见除诸心缘万法平等。尔时名等至相也。以众相现时虽未成就然由此故能得渐成。故云彼为未等引地也（注云。私云。谓如世间未到定也）随取彼一心以心置于心证于极净句无垢。安住不动不分别如镜现前甚微细。若彼常观察修习而相应。乃至本所尊自身像皆现者。初观本尊得明了现已于四字中随取其一置本尊心上。此是经中云与心相应也。谓以此佛心之字安本尊心上（注云取心谓取佛心字也。置佛心上名与心也）随取一真言心于本尊心上而想置心真言或自身为本尊。而置心字于心上故云以心置心等也。如是观时作极净无垢之观以一切心本尊常尔故。如是观净之时以不外缘安住不动不分别一切法相不生妄想。尔时与观佛三昧等相应。譬如净眼之人面对明镜。此中镜者即是观本尊心上圆明清净无垢。所谓极微者谓初观种子字时极令细少。以是心种子故也。先既观见本尊像已于本尊心上观此明净镜镜中有此字。一心观此字即于此中得见本尊真实之相。亦自于圆中自见其身。此犹是未等引相也。如是唯住一境不为垢障所动。常如是修习故自影像现时心上亦有圆明及字。初观之时随见一字三事自然现也。后时心中圆明上见本尊本尊圆明上复见自身。如是互相照见无有障碍名影像成就。此亦是非等引地也（云云）问注云。取心谓取佛心字也置佛心上名与心也者。意何。答私云。取佛心字者。是四种阿字中随一阿字可取云也。若第一阿乃至第四恶字也。置佛心上者。阿字是诸佛种子。以阿字即于本尊佛之心上可观之也。或亦指行者自心名为佛心也。谓是即八分肉心也。此肉心即是质多菩提心之所依托处故名曰佛心也。与心者。彼纥哩多菩提心与此种子字心相应云义也。谓纥哩多之圆明菩提心内可观质多之虑知心。即种子字云心义也。下与心者。是上句所示真言心义也。与是相应义也。谓心处心与真言心相应云也。具如慈氏仪轨明说也。此义如菩提心论云。夫会阿字者当观圆明净识。乃至阿字是菩提心（云云）此义具意如疏下第十七卷说。谓彼文云。次佛答中。心心作余支分布。如是一切皆作。我佛自住瑜伽座者。而以心布于心余者布支分一分如是一切作。即同我自身。作谓置也。谓如是作之也。布于心故名心心也。谓以阿字而布于行者之心。阿字是一切法心。而布于心故名心心也。犹此是最初故先布于心。心是一切支分之主。阿字亦尔。是一切真言之主。既布此竟其余诸字则布于一切支分如下品说也。然布阿字法即是前文所说。先观其心分八叶开敷置阿字于其上。此阿字即有圆明之照也。将行者染欲之心与真实惠心而相和合即同于真而共一味也。如是观者即是如来。故云彼若如是作者即是我也。我者佛自指也（云云）以此具释文可知以心置于心文意也。上来疏文是与此第二无畏深秘义相当也。上初文所明非三摩呬多地者。当真言门中十信中行法也后文所明三摩呬多地者当真言门之三贤十地行也。此疏十七云。等引者梵云三摩呬多。即以三平等法引摄一切功德摄在自身故言等也。举此三平等即是普摄一切功德。照此三事究竟皆等摄入自身名为等引（云云）私云。未等引义者准之可知也。是中意者等引与非等引俱是同虽定地心约三平等功德成就义边名为等引地也。约未成就此功德聚之义边名云非等引地也。是义如四禅八定中未至与根本定之差别不同义也。亦三事自然现者。是随见初阿字智成就已时云也。次亦自然见余第二阿（引声）第三暗第四恶字也。又事者字之借音也。又解。三事者一圆明字。二本尊。三自身相也。问等至与等引俱定义也。然何名此等至成就相即云非三摩呬多云耶。答未至定成就者等至也。成就根本定者三摩呬多云也。文等心无二者。谓观见一切诸法是平等一心也者。谓是唯识周遍义云也。等心无二者正当心境无别之唯识义也。又文云。无二亦除者。约实相观中者除遣唯识之观解之智而唯证入真如理性云也。疏经云若于取至我不可得者。是牒经文而总先释第三无畏之浅略义也。此中意是取声闻乘人之依生空无漏观遣我执断烦恼而得择灭而证有余无余二涅槃义故名为无畏也。取蕴者烦恼名为取蕴也。此烦恼能取执分段生死苦果故也。五蕴通皆有烦恼相应义故也。取即是蕴也。持业名或亦此世五蕴是依过去世烦恼业而成就现世蕴故名取蕴也。是取之蕴也。依主名也。又执取五蕴以成我执而生烦恼故名为取蕴也。疏舍此自色至影由何生者。是释舍色像义也。以树喻五蕴也。以影喻喻我体也。若树无时随影已。故知影是非实有性但待他而假立也。疏今五蕴至而有我耶者下是合喻也。于此声闻乘法中有依折法空观而知五蕴无性义故。以此义理故了知蕴法中都无实我性也。今五蕴尚从缘生等者。是约流转生死因缘成五蕴无自性义也。谓十二因缘与苦集二谛是也。疏如上所说至得苏息处者指上经文已所明唯蕴无我住心所证德也。疏若真言行至位与此齐也者。是明此第三无畏深秘趣义也。此疏下第三云。第三无畏于唯蕴无我心中修曼荼罗行（云云）此中义就修行仪分位者三月行法中当第一月行也。若指观行之相释此义如上经中既所明五番遣执中第二三番所观无相菩提心义是也。问初观本尊今但观佛意何云本尊即佛佛非本尊耶。答初观本尊者随行者所乐不同义也。而总相者佛者通三重曼荼罗圣众而名佛也。而今但观佛者是且可指大日尊也。问声闻乘唯蕴无我之行与此第三无畏深秘行如何齐等耶。答声闻乘人唯蕴无我心之行生空智者。是始出世间行也。又明此第三无畏深秘行。即是疏云此出世行中先承事法（云云）故知。彼是义甚齐等故也。问其第一月行法如何。答疏第十一云。次第二正觉句者。初观本尊今但观佛。所以尔者一切尊形皆是见法身门故于镜曼荼罗大莲华王座深邃住三昧者。又此镜中如有窟像观此窟甚深中有如来在此窟中深邃而坐之也。总持发髻冠无量炎围绕离妄执分别本寂如虚空。于彼中思惟作摄意念诵。一月修等引持满一落叉。于中作如是观是名真见佛也。如是见时彼佛心上作字真言字一心诵之。此是一向摄意在于一境更无一外缘心。心念诵不令人闻。然于定中自然有声流出如流水不断也。所以落叉者此译为见。谓心住一缘明了现前也。若就世语则是十万遍耳。一月诵者一月是等引圆满入于初地。秘藏中初地是第一月也（私云。此初地者是信行地。即最初行位故。不欢喜地也。云云）私云。谓初得等引地故名曰入于初地也。此是等引云地前。约三句初菩提心为因句者初也。大悲为中方便为后也。此中具说行法也。又第二句观佛在于心镜深窟中。乃至自形作本尊。先观本尊心上圆明净镜。镜中有窟状中有本尊即是真见佛也。见佛已此佛心上复有圆明圆净。初观此极净心镜甚微小后渐大也。对面宛然故云现前也。净无比中有种子字。一心正观此种子字。即是诵彼字也。从此得见其心。又见己身如本尊体相在佛心中。若观自心上圆明亦是如来本尊在中。如是展转相现不相妨碍。本尊清净离诸分别。剂此名见菩提之心。为初成佛种子也。此亦名为一见一境。故名一落叉。是此出世行中先承事法。如此成者是入信地梵音即三摩呬多。是等引义。亦名摄心一境之义即一心之义也（文）准疏下第十七卷云。等引者梵云三摩呬多。即以三平等法引摄一切功德摄在自身故言等也。举此三平等即是普摄一切功德。照此三事究竟皆等摄入自身名为等引。又定慧等合为一名等引。能住如此真实。乃至等引即是住佛戒也（云云）私云。此行当深广行位也。此行中应用入我我入观行欤。能所可得意也。窟状者表佛所在处甚深奥幽而难可睹见义意欤。此中具说行法者是明大悲为根之句中修行义云也。此经第二云。

    而以观心处  当心现等引
    无垢妙清净  圆镜常现前
    如是真实心  故佛所宣说
    照了心明道  诸色皆放光
    真言者当见  正觉两足尊
    若见成悉地  第一常恒身（文）

    疏经云若害蕴至得苏息处者。是牒经文释第四无畏义也。害蕴住举缘者。是指前唯蕴无我心智及拔业因种心之既虽离我执住法执攀缘失也。疏尔时幻炎至得苏息处者。是举此证寂然界大乘胜德也。此大乘心观智是杀害前小乘法执失义故也。疏法谓十缘生句也者。释上所云于法言也。疏若真言行至位与此齐也者。明此中深秘行也。此疏下第三云。第四无畏于法缘心中修曼荼罗行（云云）此中行位是当第二月行欤。疏第十一云。次于第二月奉涂香花等而作饶益种种众生类。又复于他月舍弃诸利养者。如前世间行中亦有涂香等供养。此中复说者意与前殊异也。此中已得等引其以清净调柔随事能成。随奉一香即能如实遍满法界普遍一切众生界作种种利益。随事皆成如香花者随有一切所作亦复如是无不成就大作佛事也（文）疏经云若害法至都无所得者。是牒经文而释此意也。于此中有二重无畏。一者他缘大乘之离法执而得法空观之无畏义。二者觉心不生之离法执得法空智之无畏也。此是初义也。害法者若是断除心外实有法执也。住无缘者明住此心人则觉悟无所可缘虑心外境界义故云害法。故解深密经云。我识所缘唯识所现（云云）此中意云。指依他八识心变成一切所缘境界云也。疏心王自在至得苏息处者。第二约觉心不生义明离法执厄缚得证法空无为理也。此中意明是真如本觉心之变作有为诸法义也。疏若真言行者至得自在用时位与此齐也者。此中秘密趣行者此疏下第三云。第五无畏于无缘心中修曼荼罗行（云云）是如疏第十一云。他月舍利养。谓第三月于内外无所贪著名舍利养。然外事从不求不受施也。舍此利养而不舍众生。由真言行故皆得成就也。又云。彼时行者复更如理思惟即是菩提心。而发悲愿理摄而起故言如理思惟。而得自在时彼于瑜伽思惟而自在愿一切无障安乐诸群生等（文）私云。上来三月行位者是可配真言行菩萨三贤位欤。问此三月者何义。答浅略义者是指修行法成就时节也。故准此疏下第十七云。谓六月者举数也。初六月不成更六月作。展转乃至得成乃止。如说三月亦例可解也。先诵经六月若无相更经六月。若有相已方作成就也（云云）亦深秘释者同卷云。若秘释者六月谓净六根故也。云三月者为净身口意也。又第十一卷说三月行文云。若秘释者一月者是一见也。若得见法入于初地任运增益一切三昧陀罗尼等及诸地位也（云云）又同卷云。一月修等引持满一落叉。于中作如是观。是名真见佛也。乃至所云落叉者此译为见。谓心住一缘明了现前也。若就世语则十万遍耳。一月诵者一月是等引圆满入于初地。于秘藏中初地是第一月也（云云）今私云。若于修习时顷而暂指一月二月三月之时顷也。若约显观法义者。月者是显示清凉离热义等明了义圆满义可见义也。修习时节三月者。是一往显速疾成就时义也。若约迟行人者实可经众多年月等也。疏经云若复一切至自性空无性者。是牒明第六无畏经文而释其意也。谓观自心毕竟空性时我之与蕴法及无缘皆一性者。此中明三法无自性平等义也。所谓一者所执我性二法执五蕴三者依他心境皆悉无自性平等理云也。又一切法平等者如具缘品疏云。界有三种所谓法界心界众生界。离法界无别众生界众生界即是法界。离心界无别法界即是心界。当知此三种无二无别（云云）即当是一切法平等义也。疏此空智生至性心生也者。谓释极无自性义也。解此无性理之智生名云极无自性心生也。理实此中摄一道无畏心也。疏于业烦恼至自性平等者。是释一切法平等义也。此观智之前所显道理真如性是也。疏尔时于有至得苏息者。是释此中无畏义也。此住心菩萨是不滞有为有相执及无为之空无性理也。而远离一切者远离有无非有非无亦有亦无亦非有亦非无等执云也。疏虚空无垢菩提心生也者。是叹此行者能证得功德也。此位当真言门中初欢喜地欤。故此疏上第二云。已叹入真言门功德竟。然行者复以何法入此门耶。故经次云所谓空性。空性即是自心等虚空性。上文云。无量如虚空乃至正等觉显现即喻此心也。前劫悟万法唯心心外无法。今观此心即是如来自然智。亦是毗卢遮那遍一切身。以心如是故诸法亦如是（云云）文云。此心望前二劫由如莲华盛敷。若望后二心即是果复成种。故曰如是初心佛说成佛因。故于业烦恼解脱而业烦恼具依（云云）又云。第三重微细百六十心烦恼业寿种除复有佛树牙生。故曰等虚空无边一切佛法依此相续生（云云）又云。若通论信解地则是初地菩萨得此虚空无垢菩提心时自然于十无尽界生十大愿（云云）又若约秘密行明此第六无畏义者。此疏下第三云。第六无畏于平等心中修曼荼罗行。离垢地以去各于自地观心中修曼荼罗行（云云）私云。以此文意知。此第六一切法平等无畏是即当真言门中初观喜地义。于平等心中修曼荼罗行者。是于第九识净心处修曼荼罗行云也。故菩提心论云。夫会阿字者皆是决定观之。当观圆明净识乃至若常见者即入菩萨初地量等虚空卷舒自在（云云）问于自地观心修曼荼罗行者意如何。答若浅略义者于后九地每地其各各地地亦修曼荼罗行云也。若秘释者此第二地以去亦观身分上中下。于此自身三分而配观三重曼荼罗相。而明了见法界曼荼罗义欤。此义具明如此疏第三具缘品中释。其文云。经云世尊一切支分皆悉出现如来之身者。前现庄严藏时普门一一身各遍十方随缘应物。今欲说曼荼罗图位故还约佛身上中下体以部类分之自齐以下现生身释迦示同人法及二乘六趣种种类形色像威仪言音坛座各各殊异及其眷属展转不同。普于八方如曼荼罗本位次第而住。自齐以上至咽出现无量十住诸菩萨各持三密之身。与无量眷属普于八方如曼荼罗本位次第而住。然此中自有二重。从心以下是持大悲万行十佛刹微尘诸大眷属。从心以上是持金刚密惠十佛刹微尘诸内眷属。通名大心众也。从咽以上至如来顶相出现四智四三昧功德佛身。即此八身于一切世界中徒众刹土名号身业诸受用事皆悉不同。亦于八方如曼荼罗本位次第而住。经云为彼从初发心乃至十地诸菩萨者。谓初发净菩提心时见此曼荼罗已遍法界。升第二住又逾广逾深作十转开明。乃至第十一地而后所见圆极。如是安布分位已即皆遍至十方。于自法界门施作真言事业示现进修次第教授众生。此相现前了了无碍（已上文）疏然此心在至毕竟无相者。此明此极无自性心之真如理体恒常不变义也。谓凡位圣位中从本以来此本觉不变异云也。疏以如来五眼至生灭中人者。是明此约能证佛智之不谬解义而证是所证净菩提心门极无自性心理。即离一切色心等诸相义也。疏今所以广至之浅深耳者。是明显说此六无畏之浅深次第由来也。谓皆是拟仪外迹以明修证之深浅者。谓外迹者是显教所说之六重浅略义也。是能拟仪法也。所拟仪法是真言门六重行位是也。疏上已明见至何表示耶者。是叹第六无畏依之满足所依止之义意也。谓此心中断第三重极微细妄执故过此心更有何因门而为果分成胜因耶云也。彼上文见烟之相者此指此极无自性心之菩提心名为烟相也。是于秘密心无漏无为一切智智火之能表示烟故也。以有此种因海之烟相而可比知有性海果分之法佛境界之究竟性也。文更欲如何表示耶者。是明因分究竟满足义也。

大日经住心品疏第十五
第0章 大日经住心品疏私记卷第十六


　　　　　
　　　　　
　　　　　

    疏经云秘密主至问中修行句也者。是下释明十缘生句经文也。就中有二初牒经文后总释大意也。此经文来由是为答前问中之第七句之及彼行修行问故是经文方起也。上疏第一云。第七云及彼行修行者。次问当以何行云何修行而能获得无上悉地。亦可分二句也者。今于此处方答彼分二句为二问中之第二问意是也。前未广答之故今至于此处更广问起之故广答之也。故经云。若真言门修菩萨行者是标此真言门菩萨行法也。上佛略答偈云。供养行修行是名初发心者。即是意也。经云。诸菩萨深修观察十缘生句者。是广答彼上问中供养修行之中相应方便行也。此段中十缘生句是也。若约合句义是答第七问。若约开句义即答第八问也。疏如下文万行至净除心垢者。是明修三密行法中用此十缘生观法为最要殊胜义云也。若不用此十缘生观行时即心堕有所得而不能净除我法二执云也。若不能净除二执者云何得到法佛果德法耶。疏是故当知最为旨要者结叹此法之要用也。疏真言行者特宜留意思之者。是劝进此十缘生句观法也。疏然统论此至略有三种者。是标三重十缘生句观行浅深差别义也。疏一者以心至之幻是也者从下。一一列名释其义也。此第一即空幻者是约遍计所执都无义而明五蕴实有自性不可得义也。犹如幻事都无实有体也。是明此证寂然界通教大乘所观义也。是但不谓依唯识门义觉了心外所执实法即空义也。此唯才觉因缘成法本不生理耳。疏二者以心至即心之幻是也者。此第二明上所云他缘大乘所观唯识无外境中如幻义也。谓以心没法中者。是心外实有执也。为治此心外执故修唯识无境观也。因此义故心境自相待成立故。万法悉如幻而即心义成也。疏三者以心至不思议之幻也者。此明第三幻义也。此中如幻是真妄交彻真如受无明重而成依他诸法依他诸法即体真如性也。此如彼幻主之即不见幻事而但见实草木等也。若约法释之者。约真如理中都虽不可有业烦恼等染法。而此真如拄受无明等染熏而成染法所依性云也。是此不思议熏不思变义故云即不思议之幻也。此第三幻即含摄觉心不生一道无为极无自性三心之幻喻意。上来三重如幻义是旦约幻喻作此义。理实涉十喻一一皆可有此三重义耳。疏摩诃般若至含三意者。是引文证而助上三义也。是不共般若经所说义也。疏今此中云至明第三重者。今明于真言门中特胜所用第三深妙不思议十缘生句义也。疏旦如行者至亦毕竟净者。是指事而明此第三不思议幻之假有即空甚深妙义也。谓感应相称所现之随缘佛身即相有毕竟不生理云也。疏若望我心至无因生耶者。是以四不生句而显示此随缘佛身即相虚无义也。此行者所见佛身是以法佛为缘以行者为因。而行者之自心上所现佛身也。若寻其自性即体空无相云也。此佛身是不自行者独所生法也。依此义故责为从自性耶也。亦此佛身是非法佛独自所生也。依此义故责他生耶也。亦实不自他共生也。自他是俗谛假立法也。自他既真谛中都无也。岂此所缘佛身实共生法耶故亦责之也。又此佛身是非自然无因所生法也。待假合因缘义成随缘佛身故也。依此义责无因生耶也。疏以中论种至生不可得者。引证而成四不生义也。疏而形声宛然即是法界者。此随缘佛身及说法音声即相真如法界凝寂无为性云也。疏论幻至遍一切处者。是明真俗交彻圆融相通即一无二义也。此佛身即真如法界也。此真如法界即随缘化现佛身也。是尚如云色即是空空即是色义也。亦此性空理能遍融一切有为中也。又此有为法同遍融一切真如法界性也。又此有为法亦遍融余一切有为法中也。此即理事圆融事事圆融理理圆融义也。疏论幻故名不可思议幻也者。是结而成其不思议名也。法藏法师云。不异常之无常名不思议无常常亦不异无常之常名不思议常者即此义意耳。疏复次言深至言观察也者。是约三句行位而明随位浅深高下而渐遍历一切缘起法而一一观此十缘生句法中空假中三谛理也。疏得净心已去者。以信心名为净心也。故此疏第一云。以信力为初而能初入佛法为令如是净信心坚牢增长（云云）或亦是三句中第一句之净菩提心义是也。疏旦如四谛至何可穷尽者。是指事明遍历一切诸法有三谛义也。疏今行者于至举体皆常者。明真言行者于净菩提心门中于正所修成四谛境而可观显三谛理义也。无量四谛者。天台法花玄义第三云。无量者迷中重故从事得名。苦有无量相十法界果不同故。集有无量相互住烦恼不同故。道有无量相恒沙佛法不同故。灭有无量相诸波罗蜜不同故。大经云。知诸阴苦名为中智。分别诸阴有无量相非诸声闻缘觉所知。我于彼经竟不说之。三亦如是是名无量四圣谛（云云）疏以三法无至不思议幻者。此意明约三谛即一义而无偏有偏空邪执失而即是有亦有亦空中道义故名为不思议幻云也。疏如四谛者。余一切法门例耳者。是余蕴处界三科法门及十二因缘二谛六度等亦有空假中三谛义云也。故天台云一色一香无非中道者即是意也。疏唯有如来至达其源底者。是成前所云深修观察之究竟至极义也。只是在妙觉位也。疏此经所以至综该诸地者。是明说此十缘生句义之生起次第也。是观心是于三劫六无畏位中一一皆可用此观心云也。故于第六无畏中虚空无垢菩提心后方所以说此十缘生句者。是欲显括摄前后一切位可修此观所由故云也。此六无畏中后三无畏则摄菩萨十地位也。故云综该诸地也。问入真言法以后行位所经真言家十地以去可修习此十缘生句观耶。答可有二义差别。谓顿入者与渐入者不同故。若顿入者初从入真言行法位至初欢喜地。乃至第十地皆悉修此十缘生句观法也。若约渐次入行者于前极无自性心等中既成作证之故入后真言门行不可更始修欤。如金刚界仪轨云。舌柱于上齶端身勿动摇。谛观诸法性皆依于自心烦恼随烦恼蕴界诸处等皆如幻与焰如干挞婆城亦如旋火轮又如空谷响。住寂静平等究竟真实智诸佛如胡麻遍满虚空界。空中诸如来弹指惊觉告言。善男子汝之所证处是一道清净。金刚喻之定及萨婆若智尚未能证知。勿以此为足。身心不动摇。定中礼诸佛行者闻惊觉定中普礼足。唯愿诸如来示我所行处。诸佛同音言。汝应观自心。既闻是说已如教观自心久住谛观察不见自心相。复想礼佛足白言。最胜尊我不见自心此心为何相。诸佛咸告言。心相难测量授与心真言。即诵彻心明观心如月轮若在轻雾中。如理谛观察（云云）案此轨文意。极无自性心种因海圆满已既于十缘生句法决定作证圆满已而。始蒙金刚界佛惊觉方被授内证心地秘法以后方云入真言行中之真实十地义也。故可知未入真言门之以前修行极无自性十地时必修习此十缘生句法已毕故也。既蒙惊觉以后入真言法毕别更不可修习此十缘生句观欤。前显教分齐中既作证故。于是是观任运现前故也。疏既触缘成观不可缕说者。是明说此十缘生句决定有其次第由而不猥误说意也。谓所以于第六一切法平等无畏后说十缘生句。是欲显括摄前后一切位应修习此十缘生句义。故触事因缘所说此义云也。又解。触缘者。若行者之约缘虑所缘一切境界时若可发实我实法妄执心。则作此十缘生句观行而可荡除其所生妄念云也。此十缘生句之方便是对治心病之妙方药也。故无病以前及病疗已以后不可说此药云也。此义意如发菩提心论云。诸佛慈悲从真起用救摄众生应病与药施诸法门随其烦恼对治迷津。遇筏达于彼岸法已应舍无自性故。又云。妄心若起知而勿随。妄若息时心源空寂（云云）疏今旦依释论明其大归耳者。是正依智度论所明十缘生句义之子细释文方寄释此经略所显示十缘生句深义云也。疏经云何至旋火轮者。是此举经之所明数而列一一名相而劝进于行者文也。疏云何为幻至本性净故者。是此文方释初幻之喻相也。经如是真言至能生一切者。是明合喻义也。疏佛说药力至乃证知耳者。下是为赞造幻者所用药力不思议妙用故。先约泛尔义明因诸药力妙用奇异而能作证之者能自证知之义也。疏又如药术因至思量之境者。是正明幻师所现幻事之因缘所用药术妙用不思议相也。疏释论云佛至所作内有不者从下。引智论而释幻喻细义也。是此佛假问也。疏答言不也者。问者返答也。就此幻事问答中有二番问答。旦就于初番问答有六重问答之中是此第一重问答也。初番问答意是显此幻事实性不可得义也。此幻事是虽似有现则不因缘相续妙有法。但其诳人五情心而虚妄显现义云也。一者约内问答此幻事有无义。二者约外问有无义。三者约内外一双问有无义。四者约三世问相续流转义。五者约诸法共相问生灭义。六者就幻师所作义问幻体有无义也。问意云。若自类因缘相续相生法是实有义也。若虚狂令迷惑人眼耳心识所现法是虚无法云义也。疏皆答言不也者。是上问之总答也。答意云。但是欺狂众人心眼而妄所现似有法。何有实内有实外有乃至实生灭实所生义耶云也。疏佛言汝颇至亦见亦闻者。是就第二番有二重问答之中是初问也。义意云。欲显示幻事之假有似事是非全都无体义故也。疏答言我亦见亦闻者。是上问之答也。女亦答幻事似有是非全都无义也。疏佛言若幻至而可见闻者。是第二重问答也。是欲显示此幻事虽非实有法而依咒力及药力妙术因缘不可思议义而似有观令众人见闻觉知之幻事义云也。疏佛言无明至因缘诸行生者。是下此合喻也。此义述无明之能生业烦恼而令生死相续义也。疏若无明尽行亦尽者。是明染法还灭意也（已上智论文意也）疏今此真言至亦复如是者。是以上幻喻总类合此真言行者用此幻喻义也。疏如下文广至宛然不谬者。是别指事于前幻喻而合法也。此义意云。若行者依三密加持力故成就奇特事境时。若于所现境界生实有执者。则堕法执不可进真言妙果也。故须用此如幻喻可净除法执云也。彼为破法执求无生观时先于缘生法境上以四不生句而可观察本不生理也。虽观此一切法本不生性而此不生理是不背幻有法也。是不生真如之即受无明染熏而成幻有事故也。故可知幻有事是不异于本觉净心。而乍虚假亦则似有自在神变事业显现也。是色即是空空即是色义也。疏此事亦非至自证知耳者。是合上所云持用药术者乃亲证知喻也。依此三密加持所现不思议神变。是持真言行者只独所证知耳。余人不能知之云也。犹如法花经所云唯独自明了余人所不见义。疏经云复次至唯是假名者是牒第二喻文也。疏释论云以曰至见之为水者。下是引智度论明阳炎文而释阳炎之细义也。曰名为阳月名为阴故日之热气之于地令生热炎故是名曰阳焰。则此阳炎实虽非水方似水相也。理实应云阳炎水也。此义如蜜严上卷云。如热时焰譬如盛热地气蒸涌照以日炎如水波浪诸鸟兽等为渴所逼远而见之生有真水解（云云）若依此智论意。风之吹飘广野尘土时若当值日光照曜时则似水相也。因之鸟兽等生水解欲饮之云也。疏众生亦尔至一相为女者是合喻也。此中结使烦恼日光者。是取无明中相应虚妄了别心识之分位是也。是于所缘境虽不觉了如实义而邪曲生解了义边名为日光也。故摩诃衍论第四引契经文云。以何得知一切众生悉有佛性。答曰一切众生皆有心识故当知有佛性。何以故佛名觉者能善照达一切法故。众生身中有此觉者故。是故一切众生得有了别识耳（云云）又云相应者所谓心品及念法异。云何心品所谓本觉随念之心。云何念法所谓直依无明生长妄法。以何义故名相应。谓相与力故。如是二法何故名异。本各别故。如本言相应义者谓心念法异故。念法之依染心品之依净。如是一一依各各差别犹如水火。而何言成相应义。知相缘相令契同故。云何名为知相契同。心品念法不相舍离和会而转。云何名为缘相契同如是二品所缘同故。如本依染净差别而知缘相同故（云云）私云以所引论文意可准知烦恼喻日光义也。意云。一切凡夫心之缘虑六尘时必皆以二种法为所依也。谓本觉净识与根本无明染妄法也。不和合此二法时未曾有众生心识转义也。若众生虚妄心生实我实法妄执时。依得从本觉父边流出故则虽虚妄邪执而有迷乱边之觉了知解义也。依从无明迷乱母边流生故于如幻假有即相真空性理而妄解知有实我实法云也。故以烦恼喻日光也。文动诸行尘者。此是六尘境界也。此六尘境是于众生六识心等令成染污不净相故名云尘也。是为诸心行之尘云也。文邪忆念风者是想念我法之能执心是妄分别心心所也。此妄分别心心所是动转不安义故喻风也。文于生死旷野中转者是明妄分别风之所行境处也。是分段生死之六尘境界处也。疏复次若远至妄想尽除者。是重释前喻中法喻合义也。疏此经意云至有所谈议者。是疏主以论意而寄释此经意也。此义意云。阳炎水是无实物唯有假名言说及妄想云也。疏如真言行者至是法界焰耳者。是指行者劝进可修习此观意也。此中法界焰者。此加持神变是彼法佛所证真如法界智火之即示行者前前相云也。此焰所表火自性即让法佛果及所证真如实性云也。疏经云复次至应知亦尔者。是牒第三喻文也。牟呼栗多者是此云须臾。是此一昼夜分拆三十分而其一分云一须臾时顷也。刹那此云一念也。圆辉师俱舍颂疏云。由如壮士一疾弹指顷（云云）疏释论云。如梦中至而还自笑者下。引论释助释经义中是初喻意也。疏人亦如是至亦复自笑者是合也。前喻及此合中俱皆有二义。谓梦中妄见境有义与觉悟后知非有境也。是以觉悟后念前所见境都无义。返可知梦境不真有义也。疏又如以眼至怖事而怖者。又重明随梦中可意不可意境界差别相不同义。而有梦心嗔喜等差别义喻也。疏众生亦尔至忧怖等故者是合也。疏今复明此至一念间耳者。是又重明梦中境希有事也。是一眠一念心间能经多劫亦究竟无量种种事云也。疏于觉心眠至了不可得者。是举觉悟后梦境都无义由而证知梦中境不真有义也。疏而梦事照至亲诸知耳者。是明约梦中所现境义而种种梦境非都无义也。是一念顷谓经千万岁又以睡眠妄心而能想念无量境界故也。此事非都无云也。是梦者独所证知故也。疏今此真言至亦复如是者。是疏主总合也。疏或须臾间至不出一念净心者是别合也。一念净心者是指观行相应信心也。前如以净信心而为净心故也。犹如明镜净时能现众像也。信心净时能变现加持境界云也。故以一念观行净心而为加持境界之能生体云也。疏然亦分别至者自知耳者。是明此行者所见佛加持境界以四不生理寻之。虽即本不生义而亦依佛加持与行者自善根和合力故非无此加持境界也。此事不虚谬实行者于瑜伽中亲所证知云也。疏行者得如至亦不生著者。是于修得加持神变境界之事于此行者而劝进可修观察此梦境喻云也。疏即以普现至修十句也者。谓此行者以如幻等十喻则修习普现色身三昧故云深修十缘生云也。疏经云复次至镜中像喻者下。就明第四镜像喻中初牒经文。次以论意与经义同而稍以欲释经义而引论文也。疏彼论云如镜至无因缘作者。下引明论释镜像文也。此文中约喻义有五句义。初四句是四不生句意也。第五句示因缘假成果义也。疏何以非镜至则无像故者。是释成上第一句非镜作义也。谓镜独非生像也。镜是待面而生像故若无面时镜独不能生像云也。故云不镜独作也。疏何非面至无像故者。是释成第二句非面作义也。谓面独不能生像。此面必待镜方作像故。若无镜时面独云何作像耶。故云面不独作也。疏何以非执至则无像故者。是释成第三非执镜者作句义也。此执镜人若无镜缘及面因时即执镜人独不生像云也。疏何以非自至然后有故者。释成第四句非自然作义也。谓镜与面因缘相待时必然生像。若镜若面一一阙无时像则不生也。故知此像是非自然无因生云也。疏亦非无因至非无因缘者。是释成第五句亦非无因缘作义也。谓此镜像是明正相待明镜缘与面容因而所生影像也。然若有人云。此像是虽因缘自然成作者。即对彼邪见人可返质云此像是镜及面无时处恒常可有此像也。何以故离因缘成自然作造法故也。又此像离因缘所成者。此像常可都无性也。是又立道理可破邪见外人设计也。如龟毛兔角都无法。是不因缘所成性故是常无法云也。疏当知诸法至不可得故者是总合也。疏一切因缘至属因缘故者。是约法释成因缘相待所成假立俗谛义非都无意也。疏自作若自无至非他作者下。约法中四不生句一一辨释之中此释第一二两句义也。自他差别执是妄情所取境界也。约胜义谛道理中自他差别义不可得故也。故不可有实自作他作义云也。疏若他作则失罪福力者。是就第二他独生法义句破之也。至如外道所计自在天等能生诸法义。是诸众生自所作罪福业果皆悉唐捐故也。疏亦非共作以有二过故者。就第三共作句而破之也。问此句中二过意如何。答义不分明。若义推之者于自他共作义是为违翻义也。若于共作义中约自力作边者有即一过。谓以自所作善恶业则相待他自在天等力者。此自所作业即成无用也。彼自在天等自在能造诸法云故也。若于共作义中约他作力边者亦有一过也。谓若彼自在天等亦相待诸众生自所作善恶业能生诸法者。此计自在天等自在造作力用甚可成无用也。何以故待众生作业故。若众生无作业时何可云自在天力用自在无碍耶。又至合喻处可知此义也。疏亦非无因至不知耳者。是释法中第五因缘成句义也。谓以三际两重缘起义而释成第五非无因果义意也。谓依过去善恶业因故得今世善恶果报也。又依今世善恶业因故当感得未来世善恶果报云也。于缘起诸法中既虽有此因果相续道理。世间愚夫不能了此理故生常有见与断灭见云也。疏小儿见镜至圣人所笑者。是明愚痴与智慧得失悬殊义也。此中有喻及合文可悉也。疏今此真言至犹如面像者。是明于真言门中用此镜像喻义也。问上文既云以法佛本有三密境界为本质境以行者之观心为明镜而亲见镜为缘所现自所变影像境境然何此处文中云以如来三密净身为境自身三密行为镜中像因缘有悉地生耶。答上文是以法佛本有三密为本质时。以自观心为镜以心镜中所现影像而为自亲所缘缘境云也。今此处文意是以行者身中本有三密为本质。以佛所成加持境界为明镜。以此镜中所现影像而为自观心亲所缘缘义云也。是佛与行者无二无二别义故也。此加持义是共作义故也无相违咎也。疏若行者悉至此喻观察者。谓明指事可作此观事云也。疏是事从自生自他生耶者。是先且就自他生一句而责问其各各独定能生所作法义也。疏若谓他三月至不命成就者。是以与义而破他偏独成所生果义也。文若谓下九字是与义也。文则众生下一行是夺破义也。疏若谓自如说至求加被耶者。是就自生句破自偏独所生果义也。此亦有与夺二义可悉。疏若共生则有二过者。是就共生句标其咎数量也。疏何以故者征其咎所由也。疏若谓我心至方得成就者。是与外人之设所计共生义也。疏即此因中为先无耶者。是且就共生义之中因生果义边。而责问此因中从本此果先有耶若先无耶也。疏若先有之至复何所用者。是就设先有先无耶执计而破先有先无二义也。疏然是悉地至非无因缘者。是显示我自宗正义也。此悉地果是依行者自善根力佛加被力故是即因缘和合法也。不可执定有定无云也。疏故智论镜像至是名中道者。是引论证成因缘成法之非定有非定无中道义也。检彼论第六有三行偈。云若法因缘生是法性实空。若此法不空不从因缘有譬如镜中像。非镜亦非面亦非持镜人非因非无因非有非无亦复非有无。此语亦不受如是名中道（云云）就此第三偈非有者如镜中像非定有。是有为诸法是非定有也。是待因缘假施设故也。又如镜像非定无也。此有为诸法亦非定无也。待因缘成故非无其假有其体故也。亦复非有无者。外人则闻前偈所明因缘成非定有义邪谓定空。又闻前偈所明因缘成法非都无义邪执定有义故。是为遣彼定无定有偏执故此说二句也。此句意非遮因缘成法之假有真空义也。唯破迷情之定无定有执也。故云亦复非有无也。第三此语亦不受者。彼虽有设说诸法定有定无之言教我亦不许之云也。第四句如是名中道者。是结成因缘成法非空非有中道理也。疏不应如至取着也者。劝进应离妄法也。疏如作如是至不生戏论者。是亦观心之利益也。疏经云复次至就悉地宫者。是明第五喻文也。疏释论云日高遂灭者下引论证也。问此乾闼婆城者。是为实乾闼婆神之城。为当似于寻香神之城物名为乾闼婆城而为法虚伪义之喻欤。答是非取实乾闼婆神城也。故真兴僧都大般若音义第一云。行^7□云。梵云健达□唐云寻香。十宝山间有音乐神寻香气处作乐故名寻香乐神。若忉利诸天欲音乐之时便知往彼作乐。西域依此呼散乐名为健达缚。谓西国乐人多为幻术专寻香气幻作城郭须臾如故因此名为寻香城。今海中龙所现城郭亦似彼故。复名寻香城（云云）疏饥偈闷极至渴愿心息故。此文是彼论为明此健闼缚城虚假义故重借此阳炎及谷响二喻而为例也。故此疏所云乃至言所表意显示阳炎水及谷响喻也。检彼智论第六谓如健闼婆城者。日初出时乃至日高转灭。饥渴闷极乃至谓之为水疾走趣之转近转灭疲极困厄。至穹山狭谷中大唤涕哭。闻有响应谓有居民求之疲极而无所见。思惟自悟渴愿心息（云云）此文中有三种喻所谓寻香城阳炎水谷响音也。初寻香城喻是正此中所明也。以后二喻为显示初喻义而助用之也。疏行者亦尔者是疏主之总合也。疏若以智慧至颠倒息者。是正别合论文也。检彼论第六云。若以智慧知无吾我无实法者是时颠倒愿息（云云）今疏所引文中阙知字也疏声闻经中至城为喻也者是又论文也。于此文有二意。初意凡小乘经中都不用此健闼婆城喻意也。后义意彼粗虽明此健达缚城喻但以此城喻显我非真有义也。非谓五蕴法即空义喻云也。于大乘中用此喻意。是菩萨利根明智故。为观达诸法空深理故用此城喻云也。疏此中言悉至修罗宫等者。是明依修此观所得利益三种悉地品类差别相也。上谓密严佛国等者。案密严经意有四种密严土。一者上上自性自受用密严土。彼经云。超越于三界无量诸佛国如来微妙刹净佛子充满。定慧互相资意成坚固性。游诸密严国。思惟佛威德。密严中之人一切同佛相超过刹那坏常游三摩地。又云。赖耶即密严妙体本清净等（云云）是诸法佛所证究竟境界也。是不能行者因分所证悉地境界也。二者上谓他受用密严佛土。彼密严经云。尔时金刚藏菩萨复告众言。诸仁者我念昔曾蒙佛与力而得妙定。廓然明见十方国彼世定人及佛菩萨所住之处。于如是处中密严佛土安乐第一。诸佛菩萨数如微尘处莲华藏（云云）又云螺髻梵王即白佛言。世尊我等今者当何所作而能速诣密严佛土。佛告之言。汝可退还所以者何密严佛国观行之境得正定之人所住处。于诸刹最胜无上。非有色者所能往诣（云云）解云。此是他受用土也。此十地菩萨实报土也。于十地各各可有一种密严土也。此不二乘所见也。中谓十方严净土者。是十方法界中所有净佛土也。此分段生身行者所往生之净土是。西方极乐国土东方净琉璃土等此类欤。文下谓。诸天修罗宫等者是指下品之所在处也。等者是于山谷岩窟等中有此下品悉地宫处也。补陀落山等中有持明仙。若此类欤。疏若行者成至悉地宫中者。是明此三种宫之能住人之行位也。疏当以此喻至灿然可观者是劝进此观也。疏不应同彼至求其实事者。劝进可厌离妄执贪着心行也。疏以此因缘至所挂碍也者。是指事明依观察此喻之胜用故观心于瑜伽中所缘境成清净不染着利益云也。疏经云复次至当如是解者。是牒明第六喻经文也。用此响喻意是行者于瑜伽定中若闻本尊说法妙音声及闻我得舌根净所出诵真言音声而可成爱着时可用此响喻意欤。疏释论云若至名为响者下引智论文也。文若深山乃至空大舍中者。是明响之所出处也。一者深山雨间峡谷。二者迥绝洞。三者洞然大舍也。于此三处中若有人发音声缘之时能生响也。疏以语言声至名为响者。是明以能成响音之能因相而响成熟相也。疏无智人谓至诳人耳根者。是明于响声有迷悟差别义不同意也。疏人欲语时至是名语言者。是明凡夫人吐发言音之因缘也。忧陀那者翻名可寻知也。天台小止观云。有师云。脐下一寸名忧陀那此云丹由若能止心守此不散径久即多有所治（文）但准偈颂名为嗢陀南义。此嗢陀南此云遍施也。是遍集佛所说四法印义而遍施诸众生（云云此义在俱舍颂疏第一中）今准此意此忧陀那可名遍施欤。所以者此风遍至发语人七处而施作言说故可名遍施欤。疏愚人不解至诸法实相者。是明于此众缘和合假成语言音声而愚人成三毒境界智人成实相真空解义也。疏真言行者至违顺之音者。是明行者在于瑜伽中时天魔等说相似法门欲恼乱于行者时闻违顺音声相也。八风违顺之音者此义如苏婆呼童子经云。谓复次远离世间八法所为善称恶名及以苦乐得利失利毁谤赞誉此世八法当应远离能生一切不善法故（云云）私云。此八种法能令倾动行者之心故名云八风也。又秘释意云。此表天魔所说相似八倒见也。谓于生死法无常苦无我不净境界颠倒说常乐我净义于佛内证三密法常乐我常境界而颠倒说无常苦无我不净义云也。生死法上起常乐我净四倒与大涅槃上超无常苦无我不净四倒。此八倒是顺生死而违大涅槃法故名为违顺义也。亦此二种四倒分二类而互有违顺二义耳。于生死法上所起四倒是且乍虽顺行者所求常乐我净想而遂违正理故。是即行者之所愿求正智所违逆也。行者于大涅槃法求常乐我净处而魔狂横于生死法而处说常乐我常义。此且虽相似我所求而遂违返于行者之志也。故于生死成违顺二义也。又于大涅槃上所起四倒亦此且乍虽顺行者所厌无常苦无我不净想遂有违逆义也。谓行者于生死法生厌怖心求此法之无常苦无我不净处。而魔即说涅槃法无常苦无我不净义故。此且乍于生死法上虽似我行者所求遂不顺本意故也。故于涅槃有违顺二义也。疏或诸圣者至现前教授者。是明闻佛菩萨说真实法如理说法音声也。疏或由舌根净至遍满世界者。是明行者得六根清净德而自所出言音普遍胜用也。疏遇此诸境至响喻观察者是劝进也。是遇如上二种声境而可观此喻云也。疏此但从三至妄生戏论者。举此声所生因缘为所由而求此本不生理方不可成实有实无等戏论云也。疏尔时自入至法门也者。是明此喻观之所益也。疏经云复次至如是说者下牒明第七喻文也。意云若以法佛究竟果及行者之本有三密佛性喻游在虚空中本质净月也。以行者之观心中所见曼荼罗界会种种境界而喻净水中所现种种影月也。此影月是虚伪月而非真月义为所喻本意也。疏释论云至影现于水者下引论文释前义也。义如前也。疏实法性月至我所现相者。此中喻言是翻前义即明迷心之水浊乱相现时净月不浮影义也。文如小儿至见之则笑者。是明水月无实义喻也。疏无智者亦至圣人笑之者。是前喻之合也。此中以凡夫浊心喻水以起我我所之执烦恼喻影月不现而尘垢浮水上义也。此中本质月者是比有为无为真俗二谛境界也。迷于此二谛境而生我法二执之烦恼也。疏复次譬如至水则不见者。是亦明此前第二喻中义也。疏无明心静至心水则不见者此合也。静水者是喻无明藏海也（此义在释摩诃衍论第三卷中可见之）此无明藏海甚深而湛静也。此海能浮现与实我实法相应诸烦恼所知二障影像云也。然以若正体智若后得智之杖而动摇此无明甚深澄湛水时则此无明藏海所浮影方不现前云也。疏以是故说至如水中月者。以上法喻合义而引结成此水月正观之释论文也。疏持明行者至悉于中现者。是疏主之例合也。用智论第一义喻意也。于此行者观自心净水中法佛月则能现其影云也。疏或自以如至心水中现者。此又返以行者自身化他用喻本月也。以诸他有情观心澄净而被其化义喻净水。以行者自身本月化用之能令浮现于影他有情之心水中义喻影像月也。疏尔时应谛至而有所生者。就前以法佛为本月以行者观心中所观密严海会为影月义。而以四不生义而可修观之劝进也。文从我净心生耶。从佛净身生耶者。是如次责自他实不能独生而于众缘所生法之义而成不生义也。文自他实相尚自毕竟不生者。成共生义亦不可得意也。文何况相违因缘而有所生者此文可有二意。一者是释上共不生义也。意云。自他实体相即不可得也。何况有自他相违法之和合共生所作法胜用耶云也。二者是成自然生义不可得意也。意云。此行者观心所现密严界会是返违于自他和合因缘生义。用之自然生义亦不可得云也。疏又如一切至众水之中者。是就以上所明行者自身喻本月以众生受用喻水月义而明能化所化感应不思议身而化用周普功德喻义也。疏我今亦复至实不虚故者。前义合喻也。疏当以惠杖至好之具也者。是疏主成上所明智论所说如小儿见水月颠倒意欢喜义也。意云。行者以智慧杖揽动水中时水月自性成不现在前也。遂知水月自性都无相云也。而不同于彼小儿实执水月实有义云也。疏既能自至当如是说者。是劝进行者也。谓依作此水月喻观故。深入法性真理而为利他行者亦可说此深法也。疏经云复次至知亦示者。是牒明第八喻文也。此中意云。于彼三密行业之不思议功力所起种种神通变化奇特希有境界。恐行者可有生慢执咎故可作此浮泡观除遣此执心咎也。疏声闻经以至意复殊也者。此先明彼小乘经及三乘共般若经中所用泡喻与今此大日经十缘生句中泡喻其意不同彼义也。彼雨家经中所用泡义为显示忘念之因缘和合故似实有义及吾我似有义故用此泡喻也。故彼般若经中明诸法都无性义十喻处中。或时以变化事相替此泡喻云也。故知般若中为明所执诸法都无性而但有妄相义故不用此泡喻也。此大日经明有为诸法虚假义中用此喻意与彼般若意异云也。疏如夏时雨至即是水灭者下。释以此泡喻而合行者之即心变化意也。谓泡虽有种种形相差别而皆以水为自体离水无别泡故。辨此中四句者。以泡为自句以水为他句。而泡中求此泡自性处独离水即无泡别体。是即泡自性无句也。又于水中求泡自体处实无别独泡自性也。但随从天下雨相加地上水缘故旦现种种圆形相也。说之名为泡。故于水外无别泡自性也。是第二句也。又于泡及水中二处求泡真实自性俱不可得也。离此水无别泡亦离此泡无别水。泡与水各各别相不可得也。是第三句也。又离泡水别求泡自性即无自然无因生泡也。是第四句也。疏故以此喻即心之变化也者正合也。疏如行者即至无量法门者。是释所合法之义也。此中即以自心者是本觉自心也。作佛者始觉成佛也。还蒙心佛示悟方便者。是依始觉之悟入方便与本觉示轨方便。故便证无量功德法门即能具变化自在德云也。疏又以心为至思议变化者。是明约心之缘境义成变化义也。以心为曼荼罗者。以本觉心地中本来具足三身四德普门尘数庄严功德智品而为所观境。及为所依因缘而新生曼荼罗庄严相云也。是相即本有性得法之依修成功更显现云也。文此境与心为缘者。以此本觉本有境界为所缘而缘之始觉现起云也。以此能缘心与所缘境而为因缘能生无边神通变化事境云也。疏是故行者至不生着也者。明修观之得益也。明浮泡喻毕从下。为助释泡喻故明变化喻。疏释论又云至法亦如是者。是为明修真言瑜伽者之所作变化事虚假不真之具义故。更引智论所明十四变化事非真实义也（是取意略抄文也）彼论第六云。如化者十四变化心初禅二欲界初禅。二禅三初界初禅二禅。三禅四欲界初禅二禅三禅。四禅五欲界初禅二禅三禅四禅。是十四变化心作八种变化。一者能作小乃至微尘。二者能作大乃至满虚空。三者能作轻乃至如鸿毛。四者能作自在能以大为小以长为短如是种种。五者能有主力有大力人无所下故言有主力。六者能远到。七者能动地。八者随意所欲尽能得一身能作多身。多身能依一。石壁皆过履水蹈虚手扪日月能转四大。地作水水作地火作风风作火石作金金作石。是变化又复四种。欲界药草宝物幻术能变化诸物。诸神通人神力故变化诸物。天龙鬼神辈得生报力故能变化诸物。色界生报随定力故能变化诸物。如化人无生老死无苦无乐异于人生。以是故空无实一切诸法亦如是皆无生住异灭。以是故说诸法如化。复次化生无定物。但以心生有所作皆无有实。人身亦如是。本无所因但从先世心生。从今世身皆无有实。以是故说诸法如化如变化心灭则化灭。诸法亦如是因缘灭果亦灭不自在。化事虽实空能令众生忧苦嗔恚喜乐痴惑。诸法亦如是。虽空无实能令众生起欢喜嗔恚。如是故说诸法如化。复次变化生法无初无中无后。诸法亦如是。如变化生时无所从来灭亦无所至诸法亦如是（云云）疏复次变至与泡喻意同也者。是明彼智论所说变化喻意与此经所说泡喻同意义也。谓彼此俱欲显示诸法虚伪无实义故也。文如变化相乃至罪福所行者是喻也。变化诸法自体即空故。何有不净等义耶云也。又诸法亦尔至自然常净者是合也。文譬如阎浮乃至种种不净者是亦喻也。此喻是旦为显示有为有漏诸法自相染行不净义故也。四大河者俱舍颂疏云。雪山北香醉山南有大池水名无热恼生四大河。一兢伽河从池东面出绕池一匝方入东海。二信度河从池南面出绕池一匝方入南海。三徒多河从池北面出绕池一匝方入北海。此云孟津河是也。四缚刍河从池西面出达池一匝方入西海。此池侧有赡部林树形高大其果甘美。依此林故名赡部洲（云云）阎浮提者古人所传也。新人云赡部也。是同义也。此疏入大海中皆悉清净者。成如上不净遂成净相义也。检彼智论正文此文是当合喻也。故论第六正文云。入佛水中皆清净（云云）私云其此文甚佳也。问此色界天等所变化事是定果变事故可有实用事然何云无实虚伪耶。答彼智论第六有此问答故。其文云。问曰不应言变化事空。何以故变化必亦从修定得。从是心作种种变化。若人若法是化有因有果云何空。答曰如影中已答。今当更答。此因缘虽有变化果空。如佛说观无生从有生得脱。依无为从有为得脱。虽观无生法无而可作因缘无为亦尔。变化虽空亦能生心因缘。譬如幻炎等九譬喻虽无能生种种心。复次化事于六因四缘中求不可得。是中六因四缘不相应故空（云云）问真言行者之瑜伽定所变境界有实体用耶何。答云有二家异说所判说不同也。若依智论意瑜伽者之所成境界无实体用（云云）若依唯识论意者。八地已上菩萨之威德定所变境界有实体用。变瓦石成金银等令有情受用之。七地以前不尔（云云）故知真言行者之所变境界是虚实难定判也。问若尔者此二论相违何可会耶。答或不可会之。彼二家从本各别宗立义不同故也。或又可和会之也。若和会之者智论意是说七地以前菩萨等所变事无实体用义也。不妨八地已上菩萨所变有实体用事尚同唯识论意也。疏经云复次至种种妄见者是牒明第九喻文也。疏释论云虚至转见缥色者下。引智论明虚空中有物虚妄喻义中。是先明虚空无实假名义文也。色法之阙无所虚空相显现也。虚空是相待色法之无处立故是即假法也。故唯有名字无实体云也。故是虚空不可见相也。文远视故眼炎转见缥色者是妄见此空意也。缥色者是古德云青黄色（云云）疏诸法亦如至杂物心著者合也。疏如小儿至谓有实色者。亦引喻明虚空之妄有义也。疏有人飞上极远而无所见者。明虚空之无实义也。疏又如虚空至为不净者。又明迷人狂计也。疏诸法亦如至谓不净者合也。若约觉悟人此义如智论第六偈云。淫欲即是道恚痴亦如是。如是三事中有无量诸佛道。若有人分别淫怒痴及道是人去佛道譬如天与地（云云）疏此经云心迷至或可贪著者。还释经文也。有人当若病恼狂乱心而鬼魅所著心迷乱时。于净虚空中颠倒妄见种种人物云也。若依大圆觉经说彼经云。譬彼病目见空中花及第二月空实无花。病者妄执由妄执故非唯惑此虚空自性。亦复迷彼实花生处（云云）疏若得本心时至非还净者。是明觉悟心所解义也。谓秽事法之生时不能染污于净空。此秽事法之还灭时亦还不能净于虚空云也。是于三世平等清净云也。疏本来不碍至不异于空者。明此妄执色法与虚空不异不离无隔无碍义也。疏行者修观至如净虚空者。是劝进值可厌恶境时可修此观事也。疏虽于无量至所尘污也者。是明证得此观者之利益也。空一显色者百法论义忠疏云。于上虚空所见青等为空一显色。空之显色即依主释（云云）疏经云复次轮像生者。是牒明第十喻文也。疏如人持火至而生念著者下。释经文中是明旋火轮假成因缘及愚小者之迷执实有咎也。疏然实都无至成无量相者。是明实无法之似有现所由也。疏真言行者至无量法门者此合也。谓阿字有三义。一者空义。二者有义。三者中道义。谓阿字本不生空义之即成如幻有为法故。此阿字旋转无碍成无量法门云也。此阿字空有义双存故是中道义具也。疏尔时当造至戏论也者。此劝进制诫譬也。文当造此观下是劝进此正观也。文不应于中下是制诫邪执也。疏释论无火至实不可得者下。引智论所说影喻而助成旋火轮喻也。此中有喻及合也。意云。影是有假显色故虽眼可见法无实色体。故别不手等可投执物云也。五蕴等亦尔也。无别自体故只依众缘和合似有假施作也。疏又如影映至我相法相者。影是喻由无明烦恼现起事。是当时正现惠日光照此影不现前也。方依无明暗相故我法影现云也。疏又影人去至影亦如是者。是明影与本质碍物相从不离喻也。疏复后世去至就时则出者合也。此明善恶因果法是从因善恶而果善恶相生。于三世中不绝断义也。疏然是影非至意大同也者。是疏主和会影喻与火轮喻意也。已上十喻释了。疏秘密主至大乘生句者。是牒劝进赞叹上十缘生句文也。此六句文是赞美十缘生句法门种种义味义也。疏此十喻皆至名大乘句者。是举能知人之胜义为所由而叹此所知法殊胜义也。彼小乘经中才虽有色如聚沫受如浮泡想如阳炎行如芭蕉识如幻化义喻相。是皆折法观意未逮此缘起即空之体法难解深意也。安足之处者。是句之义也。疏心之实性至故名心句者。是释第三句也。此中心之实性者是贤实精要义也。此有为染心之自性真实真如本觉心是甚深故。直尔以无明痴暗心不可证知之故。假此十喻方便乃渐证知此真心深理故名心句云也。疏如来知慧至名无等者。释明第三句之中初无等一字意也。谓佛智无等伦者。亦无上胜故名无上也。疏而心之实至曰无等等者。是释第二字意也。是佛智能契会所证境而心境均同故名曰等也。疏诸佛以此至曰必定句者。释第四句也。师子吼义如上第一卷释也。文若有能信下是明师子吼之所利益相也。诸魔皆化身作佛说相似般若者。彼魔所说诸法空义是说偏空断灭恶趣空义也。是空是虽似大般若等所明所执空义而悬异也。彼魔虽说诸法有义亦是说常有偏有义故。与佛所说妙有义悬异也。此说依他如幻有故彼说诸法常有之偏有义故也。若解此十缘生句义行者闻魔所说偏有偏空义心不信受之亦不惊疑云也。疏以此中道至正等觉句者释第五句也。此中句正意是约第九极无自性住心正显示其中道义而释成正等觉义也。所以得此极无自性心中道正观之者。是由觉十缘生句方便也。于缘起诸法远离有为无为偏执是则成就中道正观也。此中道之正观能显现者名为始觉佛故也。疏以深修观至大乘生句者。释第六句也。此意是取渐次转增中之至极源义也。毗卢舍那以上上智观者。涅槃经第二十七文意也。谓经云以下智为声闻智。以中智为缘觉智。以上智为菩萨智。以上上智为佛智（云云）又天台以此四品智如次为藏通别圆四教证据文也。故此大日经明依此十缘生喻证得缘起即空甚深妙智而穷尽缘起诸法妙理故。名云渐次大乘生句云也。疏如是六句至互相生也者此有二义。一者此六句顺逆互展转相助释义也。谓若约顺义第一句标第二句乃至第五句标第六句。如是次第相标而释成云也。若顺次释之者第二句释第一句乃至第五句释第六句亦得之也。亦此六句相生次第者此方可有顺逆二义。逆义准顺义可知之也。顺者谓依第一句生第二句亦依第二句生第三句余准之可知也。若逆次生义者。第一句以第二句为因而生。第二句生依第三句而生云也余亦尔也。疏毗卢遮那至具足法财者。是法佛所得之如幻三昧所变随缘化现应化等流佛身是皆依止此十缘生句法而施作利生事云也。此十缘生句立不思议法界名义。依是妙喻即令观显真如法界性故也。以此喻而为能入门而证入彼法性海故也。彼法佛所现十佛刹尘数无量庄严藏之执金刚及大菩萨众出现事皆悉是由于往昔如来所修行此十缘生法力与及诸行者所观十缘生句喻功德之感应和合力故出现此十佛刹尘数无尽庄严藏云也。又依观此十喻智惠故即于佛及行者令证得五根五力七等觉支八正道支八解脱三十七品十八不共法乃至无尽佛法财也。故于此十喻立具足法财名也。疏一切如来至工巧大智者。是总释依观此十喻而佛得究竟一切种智义也。疏若于一念至一切心相者。是广释种智相也。此中一念心中者等是相当天台三谛即一之一心三观义也。上穷无尽法界者。是上观本觉真如法性界下观无边九界众生世间。如是净法界与染法互相熏习互相生长缘起诸法兴起故。此缘起门心生灭诸法相即性即空即假即中义具足宛然云也。此三谛义佛果及观行纯熟者之一念惠之所解也。疏阿阇梨言至后通彻也者。是三藏和尚御意云。真言行菩萨是依佛加持力与自观行三密之善根力故。初修业位即得不思议十缘生句所显缘起三谛即一妙惠云也。此依佛加被力与性得法尔三密法殊胜之力及自根聪利力故。速疾时顷得此胜利也。具足此三种胜因人何烦可同经多劫修习净业空捐功力致劬劳人耶云也。疏梵本中云至经中具出者。案此所引文意此住心品末具缘品前其中间方可有真言行者之持诵次第行法轨则与及说如理悉地成就法亦说如法得果义之文欤。此所明如法悉地及得果义是极秘法故不载经文云也。疏其大意言至诸心相竟者。是说显真言行法中净菩提心门相应诸心相义云也。上来凡总答说是上九问之所发生之要义讫云也。总释此住心品大纲讫云也。意云。于此住心品中虽有彼说持诵次第如法悉地如法果生义。此枝末经本文阙故不明是法云也。只以明净菩提心相义正为此品大意故释之毕云也。疏从此已下至悉地果生也。此具缘品以下是广答上金刚手所问之及彼行修行之问意及依此修行因之所得无上悉地果义也。故上疏文云。次问当以何行云何修行而能获得无上悉地。亦可分为二句也（云云）上来住心品疏文私消释毕。具缘品已下疏不可消释之也。其中唯有极秘密事故也。回向颂曰。

    以我解释密教力  及诸如来加持力
    及以法界功德力  自他顿入性海果

第0章 大日经住心品疏私记卷第十六
