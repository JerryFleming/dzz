No. 2554 竺仙和尚语录卷上

　　　

　　竺仙和尚语录目录卷上
    序
    净妙寺语录
    南禅寺语录
    真如寺语录

　　卷中
    建长寺语录
    法语
    偈颂
    □语
    行道记
    塔铭
    跋

　　卷下之上
    净智寺语录
    无量寿寺语录

　　卷下之下
    天柱集
    法语
    前偈颂
    后偈颂
    自赞
    杂着

　　目录（终）

竺仙和尚语录序

    至正二十四年冬十月辛卯。日本比丘海寿。以其先师建长住持竺仙禅师五会语录。再拜请序。其所以惠学者。古有之曰。一死一生乃见交情。昔泰定乙丑。予授教西林。而竺仙得心印于古林茂禅师所。来敖庐山。一见欢如宿契。时东林古智哲公。西林啸云悦公。皆遇以上宾之礼。而树石琼。龙岩真。别传怤。松壑椿。尤敦忘年之好。明年予登径山。是时四明明极俊公。以双林长老为首座。而竺仙以明极乡人留焉。已而日本遣使来聘。明极竺仙。既至其国。道契其王臣。度人不可胜幻。磋乎予既会竺仙于匡庐。又见于双径。相知为最深。兹寿之请。其可默默乎。惟古林诸子多贤。而崭然绝出者二人。其一南堂欲公。道呜中国。其一竺仙。化彻异邦。可谓二甘露门矣。是录称性而谭。妙得家法。纵横迅捷。云与泉涌。示用应机。如矢中的。宜乎东人感化而得度者伙也。或曰。文殊有云文字语言。是真人不二法明。达磨之来。不假文字。而直指之妙以传。若是则录是岂不为附赘欤。予曰。不然。心法之妙。固离文字。然非文字。无以发挥心法之妙。所谓总持无文字。文字显总持也。惟在得兔而忘蹄。见月而忘指耳。况此方真教。在乎音闻。大道其体。不离言语。顗公之于法华。安公之于楞严。能公于金刚。般若古公于云门语录。莫不由兹而证入。然则是录。他日岂不为学者之指南哉。或者韪予言。遂书以为序。禅师名梵仙。竺仙其字也自号来来禅子。又号思归叟云。

大元绍兴路崇报禅寺住持传法沙门番阳至仁序

四明竺仙和尚初住相模州稻荷山净妙禅寺语录
                        侍者裔尧裔纲等编

    师于壬申岁二月初三日。于建长兴国禅寺受净妙禅寺请。十四日入寺。指山门云。清净妙门无障碍。见闻觉知常三昧。顾视左右云。九野纵步兮汀草如茵。八弦极目兮春山若黛。弹指一下。
    祖堂。一二三四五六七。鼻孔相□眉厮结。西天此土没^8□讹。七六五四三二一。
    据室。此室广大。譬如虚空具含众象。于诸境界无所分别。又如虚空普遍一切。于诸国土平等随入。有时与^8□。有时不与^8□。汝等诸人合作^8□生。拈□杖云。来来与汝瓢苗石山栽。
    拈御教书。佛法付嘱国王大臣有力檀那。穿却衲僧鼻孔。点出佛祖眼睛。度书云。符到奉。
    拈山门疏。是屋里人。说屋里话。虽然也要大家知。
    指法座。山上一路。不涉阶梯。红霞穿碧落。白日绕须弥。升座拈香。祝圣并官员檀那等香毕此香只是凤凰池上。风吹不入。水洒不湿底草。既已户晓家知。更不囊藏被盖。热向炉中。奉为前住金陵凤台山保宁禅寺扶宗佛性大和尚。用酬法乳之恩。遂就座云。白槌已竟。早是第二义。更若说七道八。转见即当不少。虽然譬如鼓钟非扣击而不鸣。放一总道。还有共相激扬者^8□。僧问。古释迦不先。弥勒不后。正当恁^8□时。如何是和尚出世因缘。答云。优云花正开。嗅着无香气进云。只如世尊出世。帝释前引。梵王后随。今日和尚开堂。有何祥瑞。答云。白日丽天。清风匝地。进云。记得。举上座见琅邪。邪问云。近离甚处。举云。两淅。邪云。船来陆来。举云。船来。邪云。船在甚处。举云。船在步下。意旨如何。答云。更嫌何处不分明。进云。邪云。不涉程途一句作^8□生道。如何是不涉程途一句。答云。开口便作屎臭气。进云。举上座以坐具槭云。杜撰长老。如麻似粟。又作^8□生。答云。道人不得道者。进云。琅邪问侍者云。此是甚^8□人。者云。举上座。琅邪遂亲下旦过。问云。莫是举上座^8□。莫怪适来相触忤。如何是触忤处。答云。舌头不出口。进云。举上座喝云。长老何年到汾阳。我在淅中。早闻你名。见解如此。何得名喧宇宙。又且如何。答云。是他不合名喧宇宙。进云。琅邪遂作礼云。某甲罪过^8□。答云。前箭犹轻后箭深。进云。只如大惠和尚道。二大士相见。如日月丽天。龙象蹴踏。此意又且如何。答云。却被他者一杓恶水。进云。琅邪后遇慈明举此话。慈明云。举见处才难自了。是汝负堕。意在于何。答云。分身两处看。进云。此事且止。只如学人同船来同寺住。日日相见时如何。答云。我若坐汝须立。进云。一来此土又是三年。万里乡关如何通信。答云。自是不归归便得。进云。九万里鹏才展翼。一千年鹤便翱翔。答云。且缓缓。僧礼拜。师乃云。分开华岳。黄河走万里之波。坐断弥卢。白日运无边之景。渔歌樵唱。花笑鸟啼。一切智智清净。无二无二分。无别无断故。古时闲房。寒灰枯木。红尘闹市。撤土抛沙。有佛处不得住。无佛处急走过。三千里外摘杨花。一句如何提唱。击拂子云。家家门前赫日月。太平不用将军威。复举。僧问曹山。佛未出世时如何。山云。曹山不如。僧云。出世后如何。不如曹山。拈云。恁^8□答话。大好曹山。虽然点检将来。也是驷不及舌。乃击拂子一下。
    当晚小参。僧问。钟声未绝鼓声催。那个闻声不上来。四众临筵愿闻法要。答云。钟声说了也。鼓声说了也。进云。记得。僧问百丈云。如何是奇特事。丈云。独坐大雄^8□。如何是净妙奇特事。答云。终不随他脚跟转。进云。如何是百丈意旨。答云。背负须弥。肩横日月。进云。只如者曾礼拜。百丈便打。又且如何。答云。你吃得棒也未。师乃云。一句当天。十方普畅。一机坐断。千眼顿开。掷金钟辊铁鼓。孰是知音。罗狞龙钓巨鳌。难为作者。????淈淈时。孤^8□顶上耸壑^8□霄。惺惺历历处。十字街头和泥合水。若作佛法商量。入地狱如箭。不作佛法商量。入地狱如箭。一抽三二添四。有利无利。不离行市。刮龟毛于铁牛背上。截兔角于石女腰边。三世诸佛不知有。狸奴白牯却知有复举。达磨大师偈云。吾本来兹土。传法救迷情。一华开五叶。结果自然成。五祖演和尚云。达磨大师信脚来信口道。后代儿孙多成计较。要会开花结果处^8□。郑州梨青州枣。万物无过出处好。新净妙则不然。达磨大师特地来特地道。后代儿孙他无计较。要会开花结果处^8□。铁蒺□。
    佛涅槃上堂。涅槃心易晓。差别智难明。拈须弥山秤作十二两。拽占波国与新罗国□额。且道。明什^8□边事。春色无高下。花枝自短长。
    进退两班上堂。春泥滑滑。春鸟嘤嘤进一步直得须弥岌嶪。退一步便乃海水腾波。掀翻地轴。踏破天关。超出法报化。坐断毗卢顶。喝一喝云。始从芳草去。又逐落花回。
    上堂。一即三三即一。跳金圈吞栗。昨夜三更月到窗。摩诃般若波罗蜜。
    上堂。一百五日又欲来。梨花李花参差开。拈□杖划一划云。人从东土来。接得西天信。报道释迦老子。打失天灵盖。阿逸多呵呵大笑。是汝等诸人还知^8□。掷下拈杖下座。
    上已上堂。少处减多处添。春心已是退九分九。天气又新三月三。正与^8□时。如何是佛。山花开似铁。涧水湛如蓝。
    上堂。举一不得举二。放过一着落在第二百草头上罢却干戈。万仞^8□前纵横游戏。是第二句。还我一句来。良久云。朝廷有道青春女。门馆无私白日闲。复举。云门云。尽乾坤大地。无纤毫过患。犹是转句。不见一色。始是半提。更须知有金提时节。且道。如何是金提时节。无孔铁锤。
    请直岁净头上堂。佛法无人说。虽慧莫能了。为他闲事长无明。衲僧家二六时中受用处急切底事。田头地尾无人不得。浣濯洒扫无人不得。怀州牛吃禾。益州马腹胀。天下觅医人。炙猪左膊上。
    上堂。十五日已前。落花有竟随流水。十五日已后。流水无情恋落花。正当十五日。三文钱买个黑老婆。头不梳面不洗。知他是凡是圣。
    上堂。师顾视座下。有客方至。遂举。泉大道访慈明。明云。片云横谷口。游人何处来。泉左右顾视云。夜业何处火。烧出古人坟。明云。未在更道。泉遂作虎声明以坐具打一下。泉遂推慈明就座。明却作虎声。泉云。某甲参八十余员善知识。今日始遇作家。后来应庵和尚云。二老汉当时若踏着临济向上底。我等今日饭也无吃。还知荐福处^8□。蓦拈□杖。卓一卓。喝一喝。便下座。二大士好两头虎。惜乎蛇结果了。应庵老汉不妨为虎^8□翼。只是不合为蛇画足。净妙今日好客未到方丈。无此对机。免被后人捡责。虽然还知净妙落处^8□。良久云。但愿春风齐着力。一时吹入我门来。
    上堂。举。陆亘大夫见南泉说话次。亘云。肇法师道。天地与我同根。万物与我一体。也甚奇怪。南泉乃指庭前花召大夫云。时人见此一株花。如梦相似。杀人刀活人剑。乃上古之风规。亦今时之枢要。虽然灵龟曳尾。拂迹迹生。
    一日有数客至问云。个一段事离却见闻觉知。如何可明。师云。个一段事离却见闻觉知。自然明也。更无如何。进云。如何离却。师云。有个方便。只恐汝不肯信。同到客曰。见闻觉知。便是个一段事。何须离却。师乃顾前问客曰。你且看他。进云。如虚空无一点相貌。师曰。此是你所见耶。进云。拈起虚空置掌中。师曰。妄想乱走作^8□。又一同到曰。一心不生万法俱休。妄想自何而起。师曰。是你合知。进云。不除妄想不求觉悟。师曰。是甚^8□。客无语。又一同到曰。妄想是一心。一心是妄想。师曰。阿谁恁^8□向你道。进云。掀翻大海跃倒须弥时如何。师曰。太杀无端生。要作个甚^8□。客无语。又一同到曰。言语道断心行处灭时如何。师曰。巩县茶瓶多此一问。少顷客作别云。临别一句愿求指示。师曰。途中善为客。钦伏致敬而去。
    又一日有客问。某甲看一心起处无起处。名不得状不得。只向不得之处看。好也不好。师曰。看个甚^8□。客云。只看无字。师乃大笑云。话作两橛。又云。你看他作甚^8□。客云。不滞无字。只看无字。师云。胡孙系露柱。客云。百尺竿头进步去。万仞悬崖撒手归。师云。你真个到个境界却好也。客云。曾到个境界。扇子是扇子。衣裳是衣裳。眼是眼。鼻是鼻。师云。个般境界不说扇子衣裳眼鼻等。是你未曾到。客云。说个样事。说处与不说处。是同是别。师云。我不管你说与不说。我但见你未到个境界。客云。那里个境界好。万望和尚垂慈。师云。百尺竿头进步好。万仞悬崖撒手好。
    上堂。金刚脚踏地。黄牛角指天。若不同床睡。焉知被底穿。
    浴佛上堂。三十二相好不足。四十九年非有余。撤去毗蓝园里水。重倾东海浴金躯。
    结夏小参。来朝结制。今夕小参。夫小参谓之家教。幸与现前清众。同居净妙。国土。着清净衣。说法身佛。头头物物。无非净妙。不涉证修。是为家教。乃至又入无差别国土中。着无差别衣。说报身佛。复入解脱国土中。着光明衣。说化身佛。于是中间。圆满十方。变化千亿。长期短期。更没周遮。护生杀生无可不可。未曾不是家教。是汝诸人。向者里还闻也未。蓦拈拈杖云。临济大师来也。直得释迦老子回避无门。乃卓一下云。萨怛阿竭二千年。摩醯首罗三只眼。卓一下。
    复举。五祖演和尚云。结夏无可供养大众。作一家燕。管顾诸人遂□手云。啰逻招啰逻摇逻啰送。莫怪空□。伏惟珍重。先保宁和尚云。义出丰年辄成一颂。东山家燕不空□。义出丰年乐有余。抖擞屎肠干妆了。却来当面受涂糊。
    结夏上堂。以大圆觉。为我伽蓝。身心安居。平等性智。释迦老子于二千年前。无端向黑山下鬼窟里作活计。将头不猛累及三军。以致尽大地人。依草附木。直至如今。少有一个半个。独脱超群。所以道。一犬吠虚。千猱睚实。拈□杖云。你有□杖子。我与你□杖子。你无□杖子。我夺却你□杖子。南山起云北山下雨。卓一下。喝一喝。复举。庞居士云。十方同聚会。商量个甚^8□。个个学无为。无端无端。此是选佛场。咄。心空及第归。咄咄。拈□杖云。□杖子穿灯笼入露柱去也。咄咄咄。
    谢秉佛上堂。大凡入一丛林。出一保社。权衡佛祖。号令人天。提持衲僧向上巴鼻。展拓祖宗门下家私。句是其人始得。看他首座书记藏主。提纲问答。机机相应。顺句相投。百步穿杨。由基未为中的。擘开太华。巨灵谩骋其威。到者里。一大藏教。是非时语。诸子百家。是非时语。直得眉间挂剑。血溅梵天。是非时语。好大众。□看汗血八骏驹。奚啻日驰三万里。
    上堂。僧问。记得。僧问云门。如何是诸佛出身处。云门云。东山水上行。此意如何。答云。舌□上齶。进云。后来圆悟和尚云。天宁则不然。忽有人问。只向他道。薰风自南来。殿阁生微凉。又作^8□生。答云。虾跳不出斗。进云。如何是净妙诸佛出身处。师乃垂下一足。乃云。一二三四五。五四三二一。打破虚空即不问。灯笼露柱里。道将一句来。
    上堂。记得。僧问古德。西天以蜡人^8□为验。夫审。此土以何为验。德云。铁弹子。蜡人^8□铁弹子。此土西在十万里。还会^8□。以两手掩耳下座。
    端午上堂。僧问。文殊令善财采药。意旨如何。答云。鬼捣谷。进云。只如今日。端午令节。是处采药。不审。净妙如何。答云。亦有些子。进云。如何是净妙药。师乃竖起拂子。乃云。五月五日端午节。特地升堂无可说。乃扣齿三下云。惭愧惭愧。下座。
    上堂。廓诸佛之妙明。显人天之幽迹。缘树阴阴。薰风弗弗。若如是。又何用鼓两片皮。
    上堂。蓦拈□杖云。入荒田不拣。信手拈来草。乃掷下云。东海鲤鱼打一棒。雨似盆倾。
    上堂。流光如电。时节易过。始见结夏。又逢中夏。固喜安居无难。孰知些子^8□讹。辄成一偈。无地无锥未是穷。食轮不转法轮空。口吞佛祖浑闲事。□化膺门孰解通。
    上堂。演说是大过患。单提是大过患。意不与^8□是大过患。拈□杖卓一下云。^8□。
    一日。有真吉居士问云。譬如咬铁橛子人。咽喉唇吻。牙齿口舌。自然脱落。只有一个铁橛子时作^8□生。师云。未免被铁橛子碍。士云。然后虚空为口。大海为肚。吞吐一切。不干咽喉。分别百味。不干舌头。咬破银山铁壁。不干牙齿。又作^8□生。师云。总是碍。
    上堂。僧问。达磨不来东土。二祖不往西天时如何。答云。好个天下太平。进云。清净行者。不入涅槃。破戒比丘。不入地狱。又作^8□生。答云。理合如斯。进云。只如清净行者。为甚^8□不入涅槃。破戒比丘为甚^8□不入地狱。答云。腊八吃鸡羹。进云。如何是清净法身。答云。泥猪疥狗。进云。如何是透法身句。答云。泥猪牵疥狗。疥狗拽泥猪。进云。只如古人道。北斗里藏身。意旨如何。答云。虾跳不出斗。进云。记得。僧问赵州。道人相见时如何。州云。呈漆器。道人相见则且置。如何是学人漆器。请师鉴。答云。碗脱^8□。僧归众。师乃竖起拂子云。天上天下。便下座。
    祈祷。看金刚般若经上堂。今朝七月初一。九夏相将告毕。衣单下事如何。莫怪唠唠征诘大众。^8□定拳头。咬定牙关。认个昭昭灵灵底。不是衣单下事。举古明今。目机铢两。会禅道佛法。不是衣单下事。□杖横分世界。草鞋踏断乾坤。罗笼不住。呼唤不得。不是衣单下事。到者里。只贵天清地宁。共乐无为。日往月来。咸居有道。若也会得。^8□定拳头。咬定牙关。认个昭昭灵灵底。即是衣单下事。举古明今。目机铢两。会禅道佛法底。即是衣单下事。□杖横分世界。草鞋踏断乾坤。罗笼不住。呼唤不得。即是衣单下事。所以道。一切诸佛。及诸佛阿耨多罗三藐三菩提法。皆从此经出。信受奉行。吾祷久矣。虽然。只如此经。又从甚^8□处出。良久云。夜来明月照松萝。今日清风满寰宇。
    上堂。正说知见时。知见俱是心。当心即知见。知见即于今。拈□杖画一画云。并却六用门头。道将一句来。
    上堂。从上佛祖尽力道不得底句。今日为汝诸人道去也。各宜谛听良久云。今日稍热。且待他时。便下座。
    上堂。前日有一则未了公案。诸人作^8□生断。众乃默然。师云。面赤不如语直。下座。
    解夏小参。僧问。只如布袋头开。还有买卖也无。答云有。进云。不作贵不作贱。作^8□生买卖。师咄云。利家汉。缩头去。乃云。克期取证。毕在今宵。九十光阴。必无虚弃。有为虽伪。弃之则道业不成。无为虽真。执之则慧性不朗。慧性若明。道业成矣。道业既成。会有为归于无为。无为即是有为。识有为之伪。无为之真亦伪。至于真伪等空。有无俱寂。从八万四千毛窍中。放出八万四千咬人狮子。吒沙奋迅。作大哮吼。逢佛咬佛。逢祖咬祖。逢自己咬自己。使彼闻者见者。悉得如是三昧。悉得如是神通。东涌西没。西涌东没。而我本际。寂然不动。到得恁^8□。便见二千年前。黄面老子。一场败阙。击拂子云。选佛若无如是眼。宗风那得到如今。
    复举。古人道。九旬禁足鱼投网。三月安居鸟入笼。生杀尽时蚕作茧。如何透得者三重。师乃拈□杖卓一下云。南无萨怛多□怛罗。
    解夏上堂。拈□杖云。尽无边界。是个布袋子。总在山僧□杖头。上自四月十五日。一结结定。直得过现未来。一切无边诸圣。无出头分。乃卓一下云。即今解也。看看。如上一切无边诸圣。即今尽在汝等诸人脚跟下。横三竖四。说七道八。乃云。过去诸如来。斯门已成就。现在诸菩萨。今各入圆明。未来修学人。当依如是住。喝一喝云。被山僧一喝。即今又乃悉皆横趋而过。汝等诸人因甚踏不着。复喝一喝。复举。昔有一老宿。一夏不与师僧说话。有僧自叹云。我只恁^8□空过一夏。不敢望和尚说佛法。得闻正因两字也得。老宿闻云。阇梨莫嘶速。若论正因一字也无。恁^8□道了。扣齿云。适来无端恁^8□道。邻壁有老宿闻云。好一釜羹。被两颗鼠粪污却。后来雪窦云。谁家锅釜。无一两颗。拈云。两个老宿。总缺定力。上人勾线以致雪窦不能无言。净妙又作^8□生。良久云。哑。座中尽是江南客。何必樽前唱鹧鸪。
    进退两班并谢客上堂。一大藏教。只说者个。诸子百家。理事不二。然则会则便会。若乃进退迟疑。白云万里。高亭访德山。横趋而过。与化见同参。打下法堂。象王行处象子相随。狮子咆哮。狐狼胆裂。只如一大藏教。诸子百家。还有者个消息也^8□。拈□杖画一画云。七棒对十三。复举。五祖演和尚云。某十有余年。海上参寻。见数人尊宿。自谓了当。及到浮山圆鉴会下。直是开口不得。后到白云门下。咬破一个铁酸。豏直得百味具足。且道。豏子一句作^8□生道。花发鸡冠媚早秋。谁人能染紫丝头。有时风动频相倚。似向阶前□不休。拈云。五祖老人用白拈手段。当面换人眼睛。然空壁饭囊。不劳悬挂。致有命根不能断者。昨日维那侍者。方丈看花次。因曾征诘。今日乘时举似大众。山僧于豏子一句。作^8□生道处。亦有一转语。今兹有客。不欲多谈。若要知之。侍无人时。问取维那侍者好。下座。
    上堂。动弦别曲。落叶知秋。便向在威音王已前。认得自己灵光。已是二首三头。有甚好衲僧。世尊拈花。迦叶微笑。喝。自余是甚^8□碗。乃竖起拂子。顾视大众云。还会^8□。良久云。子期去不返。万古良可悲。掷下拂子。下座。
    中秋上堂。几许贪观天上月。多缘忘却室中灯。天公有意为霖雨。到此中秋不放晴。盘山道。心月孤圆。光吞万象。光非照境。境亦不存。光境俱忘。复是何物。若向者里着得一只眼。便见九霄绝翳。何用穿通。一道神光。未尝昏昧。虽然。也是纸捻无油。
    上堂。西风一阵来。落叶两三片。拈□杖卓一下云。释迦老子走入露柱里去也。直得迦叶擎拳。阿难合掌。文殊。普贤。呵呵大笑。且道。笑个甚^8□。寒山拾得。
    足利殿观心公周年忌日。请升座。僧问。记得。昔日渐源随侍道吾。至一家吊慰。源乃拊棺云。生耶死耶。吾云。生也不道。死也不道。此意如何。答云。坐断生死关。超出毗卢顶。进云。源云。为甚^8□不道。吾云。不道不道。又作^8□生。答云。三级浪高鱼化龙。进云。洎回至中路。源云。和尚快与某甲道。若不道打和尚去也。吾云。打即任打。道即不道。毕竟意在于何。答云。一曲两曲。两过夜塘。进云。只如渐源。为复知而故问。为复不会。答云。恰如今日。进云。此事且止。只如物故赞州太守源公小祥之辰。作诸功德。复请和尚。升此宝座。未审。说甚^8□法。答云。三点如流水。曲似刈禾镰。师乃云。生耶死耶。不道不道。擘开生铁面具。突出无位真人。处处真处处真。尘尘尽是本来人。日面佛月面佛。五帝三皇是何物。若向者里荐得。便见赞州太守心公。面目俨然。与诸大众两得相见。巍巍堂堂。炜炜煌煌。坐断去来今。超出法报化。其或未然。别听处分。复云。伟哉此赞州太守。名曰观心。所云心者弥纶三界。囊括大千。在圣非增。处凡靡减。佛佛授手。授此心宗。祖祖相传。传此心印。实群灵之元祖。为一字之宝王。圹佛体之。号三菩提。菩萨修之。称六度行。缘觉悟之。为十二缘起。声闻证之。为四谛人空。天女散之。为无著花。善友求之为如意宝海慧变之为水。龙女献之为珠。外道取之为邪见河。异生执之作生死海。所以道。若人欲了知三世一切佛。应观法界性。一切唯心造。得此心法。去来无碍。以此心法。救世度生。至于一切世界普现色身。隐显逆顺。教化无量者。其惟祖佛菩萨。所以。世尊示以成等正觉转大法轮。入般涅槃。乃至告大迦叶言。吾以清净法眼。涅槃妙心。实相无相。微妙正法。今付于汝。汝当护持。并□阿难。副贰传化。以故至于二十八世达磨大士。东来震旦。不涉支离。直指人心。见性成佛。乃曰。即心无心。是为通达佛道。又曰。若见法界性。即涅槃性。无忆想分别。即是法界性。心非色故非有。用而不废故非无。又用而常空非有。空而常用故非无。是实语者。如语者。不诳语者。不异语者。自兹而来。承其玄化。不可胜数。皆能卷舒自在。转变无方。宝公和尚曰。此是观音大士。传佛心印。岂虚也哉。故经云。应以此身得度者。即现此身而为说法。惟是一心。初无二致。是故善惠大士云。观心空王。玄妙难测。无形无相。有大神力能灭千灾。成就万德者是也。今者物故赞州太守心公。乘此空王大神力故。于阎浮界。现长者居士宰官身。五十三载。其犹善财五十三参大善知识。能事既毕。乃显真归。所以当于今年今月今日。是其去世周年大讳之辰。故其孝子。与钧眷等。就于本山卜此灵地。挥金僦工。凿石治基。开云瘗玉。建率□波。上覆精庐。前列供具。晨香夕灯。殊胜庄严。以表时思之敬。高居梵苑。亲狎玄流。演说讽呗。法喜禅悦。以□冥道之超。仍于此际。预命本寺净妙清众。连日二时。看转五都大乘妙典。及陀罗尼。又复二时绕旋行道。同音诵持秘密伽陀。并其顿书渐书妙法华经。图绘圣像。及以种种供养。种种斋法。种种布施。作诸胜事。功圆德满。乃命山僧升于此座。举扬宗旨。以昭胜果。乃竖起佛子云。大众见^8□。此赞州太守。已证法身。入如来地。即今与三世如来在山僧拂子头上。把手共行。同出舌相。发妙音声。而说偈曰。净极光通达。寂照含虚空。却来观世间。犹如梦中事。说此偈已。乃见汝等诸人。不知觉故。复倩山僧拂子。重说偈云。只此心心心是佛。十方世界是灵物。出没人间及天上。去来生死等无碍。如是了知心佛法。一切含灵悉具足。作是观者名正观。若他观者名邪观。亦复了知邪正因。一切含灵悉可度。况于人品利根者。长者居士宰官身。又入此大禅定门。住净妙刹率□波。亲近佛子诸比丘。岂复不知此三昧。种种庄严胜妙具种种读诵大乘典。种种供养设盛馔。种种布施作佛事。功圆德备演说法。一切人天悉忻悦。乘兹妙善大神力。一超直入如来地。
    上堂。处处真处处真。尘尘尽是本来人恁^8□会。又争得。日面佛月面佛。五帝三皇是何物。恁^8□举岂不是良久云。空将未归意。说与欲行人。
    上堂。四十九年。说之不到。弹指一下。四七二三。传之不及。弹指一下。且道。今日因甚杓柄在净妙手里。青青翠竹尽是法身。□□黄花无非般若。弹指一下。有者道。此是文殊普贤大人境界。非诸凡小而能信受。有者道。黄花若是般若。般若即同无情。翠竹若是法身。翠竹还能应用。功德天黑暗女。以拂子画云。老鼠满地走。抱取猫儿来。
    开炉上堂。世界阔一丈。古镜阔一丈。火炉阔一丈。三十三天扑帝钟。拈□杖云。拈来却是山形杖。召大众云。是汝等诸人还得者个入手也未。若也得入手了。二六时中。横三竖四。总由得伊。其或未然。□杖子吞却世界去也。古镜与火炉则不问。是汝等诸人。向甚^8□处立地。正当恁^8□时。忽有个汉出来。打一个问讯云。珍重。山僧□杖两手分付。别有日在。卓□杖下座。
    退院上堂。从来佛法何曾有且喜人情毕竟无。长啸一天一地阔。门前大道本通衢。
    再入寺上堂。法随法行。法幢承处建立。处处山青水绿。在在月白风清。把住则恍恍惚惚。放开则精精灵灵。拈□杖云。直得山河大地。草木丛林。或作狮子吼野干鸣。或作野干鸣狮子吼。现无量神通显百千三昧。究竟归源不离本际。何故。靠□杖云。是法住法位。世间相常住。
    上堂。喝。大众还闻^8□。若也闻。便请归堂稳坐。若云不闻。又争谩得山僧。虽然且道闻底事作^8□生。莫是一尘才起。大地全收。诸人耳在一声中。一声遍在诸人耳底。是^8□。若与^8□会。何异缘木求鱼。守株待兔。何故。神光不昧。万古微猷。入此门来。莫存知解。若是摩霄俊鹘。便合乘时。止泺困鱼。徒劳激浪。还有道得接手底句^8□。喝。复举。米胡问僧。近离甚处。僧云乐山。米云。药山老子近日如何。僧云。大似顽石一般。米云。得与^8□郑重。僧云。也无提掇处。米云。非但药山。米胡亦恁^8□。僧近前顾视而立。米云。看看顽石动也。甚僧便出。拈云。者个公案。有者便道。米胡纵夺可观。者僧同时啐啄。检点将来。二俱蹉过。米云。非但药山。米胡亦恁^8□。就窠打劫。固亦不妨。却被者僧顾视而立不能折合得。乃云。看看。顽石动也便休。者僧当时亦不能。便与一踏踏倒。看他如何。虽则便出。烂泥里有刺。济得何事。山僧若作米胡。见其便出。唤转来了打。何故。客来无茶点。蒿汤当礼仪。
    上堂。良久咄云。错。便不座。
    师一日垂语云。未有世界已前。是你向甚^8□处安身立命。一僧云。安。师云。者无地头汉。又曰。既有世界之后。是你即今本命元辰。在甚^8□处。僧无语。师自代云。请师鉴。
    师又云。打破虚空底人。作何面目。一僧云。具打破虚空底面目。又僧云。日面月面。又僧云。三十二相。又僧云。头顶天脚踏地。又僧云。眉毛在眼睫上。师云。总不识。僧云。请师代。师云。近前来。向你道。僧乃近前。师便打。
    师又云。南山起云北山下雨。你道。龙王在甚^8□处。一僧云。尾巴已露。师云。在南在北。僧无语。又僧云。遍界不曾藏。师云。是汝因甚不知他下落处。僧无语。又僧云。处处真处处真。师云。同坑无异土。又僧云。急须着眼始得。师云。你眼向甚^8□处去耶。
    师又云。禅道佛法则且置。洗面摸着鼻孔时如何。一僧云摸着鼻孔。师云。若如是何似莫问你。又僧云。暗里一笑。师云。笑作甚^8□。其僧下三转语。皆不契。师乃与僧代云。何不道七凹八凸。师又自代前语云。解出气。
    上堂。山僧前日垂数转语。已被众人一时注破了也。今日升堂。无可说者。下座。
    师一日云。空中一片石。有僧拟进语。师便喝。
    上堂。少室。无门廓太虚。千差何处不通途。两轮日月运昏晓。照彻古今天地初。
    佛性和尚忌拈香。者老汉多我莽卤。赚我到扶桑。全无出气处。自非揭太阳于中天。扬大明于万里。则何以照师之眉宇。今朝讳日斯临。此恨如何消得。所以烧一炷香。点一瓯茶。写此抑□。何抑□。伯牙与子期不是闲相识。
    冬至小参。天寒人寒。滴水滴冻。阴极阳生。庆无不利。桶里水□里饭。可以止渴疗饥。昼见日夜见星。无不知昏识晓。学禅道佛法底杂用心。暂且扬向他方世界。灼然各人本分上事。合作^8□生。向紫罗帐里。撒下真珠底。青灰满面。从黄尘堆中。抛出瓦砾者。光焰烛天。诸人还信得及^8□。倒一说对一说。从朝至暮。胡张三黑李四。是有是无。撞着露柱底。则且从尔等诸人。眼盖乾坤。气吞日月。向者里作^8□生理会。良久云。风头稍硬。复举。德山示众云。今夜不答话。问话者三十棒。时有僧出礼拜。山便打僧云。某甲话也未问。山云。你是甚处人。僧云。新罗人。山云。未跨船舷。好与三十棒。法眼云。大小德山。话作两橛。圆明云。大小德山。龙头蛇尾。雪窦云。二老宿。虽善裁长补短。舍重从轻。要见德山亦未可在。何故。德山大似握阃外威权。有当断不断。不招其乱底剑。要识者僧^8□。只是撞着露柱底瞎汉。拈云。者僧出礼拜。不妨令人疑着。及乎开口。下觉露出心肝。德山难则一期拍盲。已有两负门至云。你是甚处人。云。新罗人。到者里。所谓千钧之弩。不欲为鼷鼠而发机。法眼圆明只见锥头利。不见凿头方。雪窦虽与德山作主。争奈词强而不力。净妙道。要见德山更未可说甚二老宿。诸人还要见^8□。诸首座书记藏主。来夜为众拈出。
    冬至上堂。僧问。群阴欲剥未剥。一阳欲生未生时如何。答云。点。进云。少室岩上。风吹石裂。大彻堂前。冷灰豆爆。答云。交。进云。记得。百丈云。汝开田了。我与汝说大义。意旨如何。答云。垂钩四海。进云。僧云。开田了。请和尚说大义。百丈乃展两手。又作^8□生。答云。如虫御木。进云。百丈展两手。有者道。即是大义。还端的也无。答云。瞎。进云。只如者僧道开田了。为复是掠虚。复诚言为答云。苏州人道底。乃云。晷运推移。日南长至。坐折柴床。一味瞌睡。有一件事。诸人还知^8□。于瞌睡中梦见释迦老子。将一条断贯索。穿却天下人鼻孔。复到山僧面前。却被山僧一掣掣得。不觉惊觉及乎看来。举拂子云。元来只是者个。是你诸人。不得^8□??好。喝一喝。
    谢秉拂上堂。竖起拂子云。只者个。轻绝毫毛。重过山岳。然能秉其柄者。须是腕头有力底始得。净妙者里是事不如看他。前日数头首。拈起也天回地转。放下也草偃风行。不拈不放。东海鲤鱼打一棒。两似盆倾。直得三草二木一切沾润。所以道。裂开也在我。^8□聚也在我。僧问睦州。如何是裂开。州云。三九二十七。菩提涅槃。真如解脱。即心即佛。我且恁^8□道。你又作^8□生。僧云。某甲不恁^8□道。州云。盏子扑落地。楪子成七片。好大众。鹤有九^8□难翥翼。马无千里谩追风。
    佛成道上堂。犀回玩月纹生角。象被雷惊花入牙。释迦老子。见明星悟道。且明星悟道。且道。是一是二。乃竖起拂子云。戒香。定香。慧香。解脱香。解脱知见香。虾□^8□跳上天。蚯蚓抹过东海。
    上堂。觑召大众云。向水棱上走马。向剑刃上翻身。分开太华。裂破黄河。固是无你啻捕分。只如总不恁^8□又作^8□生。良久云。枯桑知天风。海水知天寒。下座。
    除夜小参。僧问。奋岁今宵去。新年明日来。佛法还有变易也无。答云。但向今宵看。更从明日观。进云。德山小参不答话。赵州小参要答话。毕竟如何。答云。一人头白。一人头黑。进云。一句定乾坤。一剑平天下。答云。是。进云。只如和尚今夜答话。与二大老相去多少。答云。我不不答话。我不要答话。进云。万山不隔今宵月。一片清光分外明。答云。干他甚^8□事。乃云。一年将尽夜。正是此时。万里未归人。谁在门外。雪^8□云。尽大地是解脱门。把手拽不入。云门云。尽大地是解脱门。枉作佛法会。却蓦拈□杖画一画云。无彼无此。非古非今。拽占波国与新罗国□额。山鬼把住麒麟儿。拈须弥山秤作十二两。泥牛触倒珊瑚棚。正当与^8□时如何。靠□杖云。来年更有新条在。恼乱春风卒未休。复举。五祖演和尚云。太平不会禅。一向外边走。腊月三十日。羸得一张口。且道。那筒是太平口。自云。两片皮也不识。拈云。净妙则不然。净妙不会禅。一向只胡乱。腊月二十九夜。无头亦无面。掷下拂子云。打鼓普请看。
    岁旦上堂。僧问。新年头佛法。镜清道有。智门道无。此意如何。答云。无须锁子两头摇。进云。如是则有无俱坐断。消息许谁知。答云。切忌坐在者里。进云。如何是净妙新年头佛法。答云。殿前宿草萌芽屋头鸱吻发笑。师乃拈□杖云。新年头佛法。镜清道底。以杖指左边云。过者边着。智门道底。以杖指右边云。过者边者。且道。净妙作^8□生。靠□杖云。元正启祚。万物咸新。恭惟现前大众。起居多福。五祖演和尚云。苏武牧羊海畔。累日忻然。李陵望汉台边。终朝发笑。落在甚^8□处。乃云。仁义尽从贫处断。世情偏向富门多。净妙则不然。云静日月正。雪晴天地春。
    上元节上堂。十五日已前。无彼无此。十五日已后。可贵可贱。正当十五日。天高群象正。海阔百川朝。者个总是诸人共知底。只如东家点灯西家暗坐作^8□生。蓦拈□杖击香台云。岭梅残雪后云鬓未梳时。喝。
    上堂。举。僧问法眼。如何是曹源一滴水。眼云。是曹源一滴水。古人恁^8□答话。节文在甚^8□处。净妙即有个提掇处。切忌穿却鼻孔。下座。
    谢职事上堂。月色和云白。松声带露寒。向者里垛根底。十万八千。且道。为众竭力一句。作^8□生道。金刚合掌念摩诃。狗子尾巴书卍字。
    上堂。举。真净示众云。师子不食雕残。快鹰那打卧兔。放出临济大龙。抽却云门一顾。乃拈□杖云。龙行两至。三草二木。拈云。苏嚧苏嚧。
    上堂。人人鼻孔辽天。个个脚跟着地。因甚昨夜子时下雨。十个有九个不知。须弥顶上即不问。大洋海底。道将一句来。良久云。上下三指。彼此七马。
    上堂。举。德山有僧才相看。便近前作相扑势。山云。你恁^8□无礼。合吃山僧手中棒。僧拂袖出去。出云。饶你恁^8□。也只得一半。僧转身便喝。山便打云。须我打你始得。僧云。诸方有明眼人在。山云。你天然有眼。僧以手擘开眼云。猫山云。黄河三千年一度清。拈云。大众会^8□。者僧如何修罗王。□动三有大城。诸烦恼海。若不是德山。也难为相见。只如者僧擘开眼云。猫。山云。黄河三千年一度清。又作^8□生。不因紫陌花开早。争见黄□下柳条。
    佛涅槃上堂。释迦老子。入般涅槃。苍天苍天。便下座。
    上堂。春寒不觉晓。处处闻啼鸟。文殊普贤起佛见法见。贬向二铁围山。五祖老人道。今后更敢也无。又云。一度被蛇伤。怕见断井索。毕竟汝等诸人作^8□生见。良久云。夜来风雨深。花落知多少。
    因事上堂。举。五祖演和尚云。人之性命事。第一须是□。欲得成此□。先须防于□。若是真□人□□。拈云。五祖老人恁^8□不是饱食弄筋。大似痴儿索饭。
    上堂。一人发真归源。十方虚空。悉皆消殒。净妙则不然。一人发真归源。释迦老子。无著身处。一拳拳倒黄鹤楼。一跃跃翻鹦鹉州。有意气时添意气。不风流处也风流。还会^8□。摘杨花摘杨花。
    上堂。不着佛求。不着法求。不着僧求。金刚与泥神。揩背一拶骨出。
    师一日云。云门云。闻声悟道。见色明心。观世音菩萨。将钱买胡饼。放下手。元来却是馒头。山僧二十年前间。有一老宿。教下一转语看。山僧即应声云。将谓有甚奇特。老宿然之。今日思量不觉发笑。
    上堂。举。云门云。闻声悟道。见色明心。观世音菩萨。将钱买胡饼。放下手。元来却是馒头。五祖演和尚云。云门好则甚好。奇则甚奇。要且只说得老婆禅。若是白云则不然。作^8□生是。闻声悟道。见色明心。遂作打杖鼓势云。堋八啰札。拈云。一人钉钉胶粘。一人确捣磨磨。且道。净妙还有道处也无。良久云。金刚脑后。下座。
    佛诞生上堂。悉达太子生也。诸人还见^8□。竖起拂子云。即今在山僧拂子头上。一手指天。一手指地云。天上天下唯我独尊。诸人还闻^8□。乃以目顾视大众。喝一喝。
    结夏小参。僧问。荷叶团团团似镜。菱角尖尖尖似锥。风吹柳絮毛毬走。雨打梨花蛱蝶飞。公案现成。愿闻法要。师云。你却出场便错。进云。可谓是稻荷山顶峭巍巍。净妙国中深杳杳。答云。你向甚^8□处着眼。进云。九旬禁足鱼投网。三月安居鸟入笼。总不消得。学人却要朝游东土。暮往西天。还许也无。答云。走杀阇梨。进云。坐断十方时如何。答云。对一说。进云。记得。百丈侍马祖游山归。忽然哭。此意如何。答云。不是爷死。便是母亡。进云。同事。问云。忆父母耶。丈云。无。又作^8□生。答云。却是山僧猜不着。进云。同事。云。被人骂耶。丈又云。无。为复是谩他同事。为复是事难出口。答云。疑杀天下人。进云。同事。云。哭作什^8□。丈云。问取和尚。莫是要钝置他马祖^8□。答云。加诬惹赖横注钩牵。进云。同事。问马祖。祖云。你去问取他。又且如何。答云。泥里洗土块。进云。同事。回到寮中见百丈。呵呵大笑。毕竟如何。答云。乞儿伎俩。进云。同事。云。适来为甚^8□哭。而今为甚^8□笑。只如同事恁^8□道。还具眼也无。答云。何曾不具。进云。丈云。适来哭而今笑。如何是百丈哭与笑。答云。烂泥里有刺。乃云。三月安居明日起。一言今夕为叮咛。从来诸佛性平等。那个众生骨缺灵。好看金乌追玉兔。莫随螺羸祝螟蛉。当年圆觉伽蓝话。塞却耳根谁解听。
    结夏上堂。僧问。节届朱明。时当初夏。薰风南至。畏日东升。时节因缘。愿闻法要。答云。逢人不得错举。进云。记得。僧问古德。九旬禁足意旨如何。德云。理长即就。意在那里。答云。夜叉屈膝眼睛黑。进云。僧云。只如六根不具底人还禁得也无。德云。穿过髑髅又作^8□生。答云。金刚杵打铁山摧。乃云。今朝结制。诸方体例。检点将来。有甚巴鼻。青萝夤缘。直上寒松之顶。白云淡泞。出没太虚之中。
    上堂。举。念法华。与真园头。侍立风穴次。穴问。真云。作^8□生是世尊不说说。迦叶不闻闻。真云。系鸠树上啼。意在麻畬里。穴云。你作许多痴福作甚^8□。何不体究言句。又问。念云。你作^8□生。念云。动容扬古路。不堕悄然机。穴云。你何不看念法华下语。后来大惠云。山僧当时若见者老汉恁^8□道。深掘一坑。一时埋却。更牵牛从上踏过。却须放真公出一头始得。山僧恁^8□道。且不是抑强扶弱。亦不是杜撰差排。你若识得鹁鸠树上啼意在麻畬里。便识得动容扬古路。不堕悄然机。者两转语。毕竟是一耶是二耶。若道是一。为甚风穴只肯念法华。却不肯真园头。若道是二。争奈落霞与孤鹜齐飞。秋水共长天一色。拈云。大惠恁^8□气概。杀人则不无。要见他古人。直是未在。净妙当时若见。却用掘 一坑。一时与伊埋却。牵牛从上踏过。却请者二三人出头证明。净妙恁^8□亦不是抑强扶弱。亦不是杜撰差排。何故如斯。但免被他教坏人家男女。
    上堂。良久云。是甚^8□。谓作佛法商量。谓作世谛流布。应庵和尚云。作世谛流布也得。作佛法商量也得。浑仑吞却。三十年后。有人索饭钱在。直饶烂嚼白汤咽下。未免粘牙带齿。应庵老人一期逞快。未免拈头作尾。净妙道。世谛佛法。浑仑烂嚼。总不与^8□。有人索饭钱在。便领得去也。是胡孙带研槌作^8□生。耳^8□两片皮。下座。
    举。慧明道人者知见甚高。下视诸方。初庵于大梅山。有禅者来游。明问曰。近离何处。对云。城都。曰。上座离城都到此山。则城都少上座。此山剩上座。剩则心外有法。少则心法不周。说得道理即住。不会即去。禅者莫能对。又迁止天台山。有彦明道人者。俊辩自负。来谒明。明问曰。从上先德。有悟者否。对曰。有之。曰一人发真归源。十方虚空。悉皆消殒。举手指云。只今天台山巍然。如来得消殒去。明张目直视遁去。又问。诸老宿曰。雪^8□塔铭曰。夫从缘而有者。始终而成坏。非从缘而有者。历劫而长坚。坚之与坏即且止。雪^8□只今在什^8□处。师代前语云。道人曾到城都否。若言曾到。则此处少道人。城都剩道人。若言不到其义一也。不特此处城都。一切处皆然。此是道人所问义。我则不然。先请道人说。代天台语云。多少人恁^8□疑着。又云。得于发真归源时看。代雪^8□在^8□处。语云。从来知己少。
    上堂。千人万人中。一人两人知。知即不问。且道。知底是甚^8□人。复举。兴化谓克宾维那曰。汝不久当为唱导之师。也是好心。克宾曰。。我不入者保社。不得好报。化曰。你会了不入。不会了不入。多此一问。克宾曰。总不与^8□。果然。兴化乃打。复罚钱趁出院。早迟八刻。虽然若无举鼎拔山力。千里乌骓不易骑。
    上堂。举。耽源同麻谷。十二面观音。是凡是圣。谷云。是圣。源乃打谷一掴。谷云。知你不到者个境界。拈云。只者一掴。麻谷不知落处。却倒一说。耽源便好再打一掴。若不然。便礼拜。救得一半。山僧恁^8□道。且道。是扶耽源扶麻谷。
    圆光三枝公大祥讳日。拈香。此香圆同太虚。无缺无余。光明处处透。彼彼无隔碍。是光即释迦文及无量寿。玉毫相光。即药师□璃光。即普贤变现金色光。即地藏王宝珠胜光。即无量义光。所谓一切诸法。自本来今。性相空寂。无大无小。无生无灭。非住非动。不进不退。犹如虚空。无有二相。而诸众生。妄自横计。流转五道。莫知其本。是故。修之为戒。为定。为惠。为解脱。为解脱知见。由是知见。开佛知见。示佛知见。悟佛知见。入佛知见。悉由于是。无有自他。爰兹正庆二年五月十七日。善女三枝氏。祖父法名圆光。大详之辰。预于今十二日。抽施净财。就于净妙禅寺作诸善果。乃至图绘药师□璃光如来尊像。雕造地藏王菩萨圣仪。及书写经典。种种功勋。仍命山僧。虔爇此香。供养十方佛陀耶众云云。愿回胜利。悉资觉路。伏惟。亡者在世七十六年。精修念佛三昧。弃捐四大。已及三期。想见神仪乐游清泰。即七十六年前。念念之心。念无所念。无所念心。是为净土。悟七十六年后。念念之性。念无所念。无所念性。是为弥陀。所谓圆同于太虚。光明处处透。无去亦非住。非生亦无灭。其或于斯未然。更听重为指注。乃^8□香云。看看。灵鸟不萌枝上梦。觉花无影树头春。
    上堂。说禅说道易。成佛作祖难。成佛作祖易。说禅说道难。拈□杖画一画云。东涌西没。南涌北没。
    上堂。明觉示众云。乾坤把定则不无。尔作^8□生是手擎日月底句。朝看东南暮观西北。手擎日月底句道了也。还有道得定乾坤句底^8□。良久拈□杖卓一下云。翡翠踏翻荷叶雨。鹭鹚冲破竹林烟。
    乱后上堂。僧问。天得一以清。地得一以宁。君王得一天下和平。正恁^8□时如何提唱。师云。斩新日月。特地乾坤。进云。记得。汾阳示众云。夫说法者。须具十智同真。如何是十智同真。答云。牙根不沥水。进云。如何是一同一质。答云。天上天下。进云。如何是二同大事。答云。将蔑缚虚空。打鼓普请看。进云。如何是三总同参。答云。你我不相识。进云。如何是四同真智。答云。石从空里立。火向水中焚。进云。如何是五同遍普。答云。松风水月。进云。如何是六同具足。答云。阇梨无分。进云。如何是七同得失。答云。狸奴白牯念摩诃。进云。如何是八同生杀。答云。佛祖乞命。草木放光。进云。如何是九同音吼。答云。听不出声进云。如何是十同得入。答云。弥勒弹指。进云。与甚^8□人同得入。答云。三尺一丈六。进云。与阿谁同音吼。答云。墙壁瓦砾。进云。作^8□生同生杀。答云。有时为你说。有时答你话。进云。甚^8□物同得失。答云。蒲团禅版。进云。阿那个同具足。答云。你者一问甚处得来。进云。甚^8□同遍普。答云。水月松风。进云。何人同真智。答云。十字街头石敢当。进云。执能总同参。答云。草鞋□杖。进云。那个同大事。答云。□囊鞋袋。进云。何物同一质。答云。东西南北。进云。十智同真蒙指示。共贺升平在此时。答云。阿谁不知。乃云杀人刀活人剑。乃上古之风规。亦今时之枢要。善用则当机着着。不善则败阙重重。其实于人阿谁无分。大众还识剑^8□。高着眼。复云。乾坤若定。日月秘明。只如箭锋相直底时节。诸人还知落处也无。良久云。两个孩儿抱花鼓。者边动着那边舞。好大哥莫来拦我毬门路。
    上堂垂语云。寒时寒杀阇梨。热时热杀阇梨。若也知得寒时热时。决定不负阇梨。山僧恁^8□道。还有忍俊不禁底^8□。乃云。万法木闲。而人自闹。须菩提岩中宴坐。天帝释空中雨花。陜府铁牛。吞却嘉州大象。日本国里。水长船高。拈□杖云。国师来也。即今在□杖头上。说七道八。卓一下。复举。归宗云。归宗事理绝。日轮正当午。自在如师子。不与物依怙。拈云。归宗恁^8□自在。在甚^8□处。净妙试和一首。净妙没事理。自在若可比依怙不依怙。清风动天地。
    上堂垂语云。今日热如作日。昨日热如今日。且道。甚^8□处^8□讹。还有辨得底^8□。乃云。即者是即者是。且道。是个甚^8□。张公吃酒李公醉。复举。庞居士访洛浦。士拜起云。季夏极热。孟冬薄寒。浦云。莫错。士云。庞公年老。浦云。何不热时道热。寒时道寒。士云。患聋作^8□浦云。放你三十棒。士云。哑却我口。瞎却你眼。拈云。庞公恁^8□道。甚^8□处是错处。莫是洛浦倚势欺人^8□。虽然检点将来果然错。且道。庞公错。洛浦错。
    上堂。一二三四五六七。七六五四三二一。因七见一。见一忘七。出门撞着须菩提。无言勘破维摩诘。钟楼上念□。床脚下种菜。胜首座道。猛虎当路坐。喝复举。大沩行禅师云。不是心。不是佛。不是物。且道。是个甚^8□。不在内。不在外。不在中间。毕竟在甚^8□处。苦苦。有口说不得。无家何处归。拈云。古人但欲逼犬跳墙。殊不知见机者少。净妙开却通天大路。与一切人共行。是蛇入草。是龙上天。不是心。不是佛。不是物。不在内。不在外。不在中间。是山皆有寺。何处不为家。
    一日师垂语云。人人鼻孔辽天。因甚不知香臭僧云。是甚^8□香臭。师云。我道。你不知。进云。道不属知。不属不知。师云。者念言语汉。谁问。你张道李道出去僧又云。不知处最亲。师乃打云打你个最亲僧云。却问和尚。作^8□生是香臭。师复打云。分明识取。僧乃喝。师又打云。犹嫌少那僧又喝。师又打云。直是难识那。僧低头良久云。和尚打得我痛师云。你活耶。其僧又一次云。我与和尚鼻孔不同。师云。不消说得。僧云。因甚^8□不消说得。师云。知之久矣。又僧云。知甚^8□香臭。师云。灼然你不知。又僧云。待有香臭时只对。师云。者无鼻孔汉。进云。谢师证明。师乃打一下云。分明记取。又僧云。醉后添杯不似无。师云。若恁^8□则你知耶。进云。迅雷吼破澄潭月。师打云。念语言汉。又僧云。犹有者个在。师云。你无者个那。进云。何有者个。师云。你灼然无。进云。切忌道着。师云。你既无道着个甚^8□。进云。谁知远烟浪。别有好思量。师云。正好吃棒。便打。
    师又云。者一段事。只在脚跟下。因甚踏不着。僧云。何处踏不着。师云。何似生。进云。看脚下。师云果然踏不着。出去。又僧云。识法者惧师云。不识者^8□。进云。随分纳些些。师乃打一下叱云。者牛汉。其僧又云。恐污却脚。师云。适间有恁^8□道吃棒去了。进云。和尚棒教谁吃。师乃打一下云。有者般汉吃。进云。某甲有甚过。师云。若恁^8□。你棒也吃未得在。出去。其僧复云。当甚破草鞋。师云。若是破草鞋。你即踏着也。进云。本来无一物。师云。闲言语。僧又云。是甚^8□干屎橛。师云。闲言语。又僧云。只为太近。师云。何不退步着。进云。退身无路。师云。甚^8□碍着你。进云。唯恐踏不着。师云。自生退屈。
    师又云。天晴日头出。雨下地皮烂。于自己分上作^8□生。僧云。自己。师云。作^8□生。进云。既知自己。又作^8□生。师云。是甚^8□语话。进云。天地同根。万物一体。师云。若不勘你几被你谩。便打。其僧又云。天晴日头出。雨下地皮烂。师云。自己^8□。进云。还我话头来。师云。倒教谁还话头。僧乃举坐具云。者个^8□。师云。转没交涉。出去。又僧云。寒时向火。热时秉凉。师云。且喜你不异常流。便打。进云。和尚慈悲容。某甲恁^8□去。师云。好^8□。再打一下云。去。其僧又云。睡美不知山雨过觉来殿阁生微凉。师云。莫便是你自己^8□。进云。是。又云。且喜没交涉。师乃连打两下云。一棒打你是。一棒打你没交涉。又僧云。净妙寺里。吃粥吃饭。师云。者吃粥吃饭汉。
    上堂。口是祸门。只堪吃饭。虽然。几个知道。饭是米做。
    解夏小参。僧问。长期告满时如何。答云。长期告满。进云。今夜小参时如何。答云。今夜小参。进云。记得。僧问云门。秋初夏末。前程忽有人问如何只对。门云。大众退后。意旨如何。答云。铁蒺□椎当面掷。进云。僧云。未审。过在甚^8□处。门云。还我九十日饭钱来。又作^8□生。答云。丧车后药囊。乃云。金色头陀门下。岂有如许般事。长期短期。期个甚^8□。大参小参。令人发笑在。今诸方递相□袭。应作故事。大众始见清和。又闻萧瑟光阴。如是宁可弃捐。法岁告终。安居无难。辄成一颂。举似诸人。九夏今朝尽。升堂作小参。始终无可说。下座一和南。
    解夏上堂。僧问。解开布袋时如何。答云。东去西去。进云。如何是超佛越祖之谈。答云。十字街头石幢子。乃云。结制解制。小参大参。便恁^8□去。十万八千复举。僧问云门。树凋叶落时如何。门云。体露金风。拈云。云门恁^8□答话。大似弄精魂。净妙则不然。树凋叶落时如何。春来依旧青。
    上堂。江上已秋色。火云终不移。西风五更雨。平地一声雷。拈□杖卓一下。复云。昨日说定法。今日说不定法。何故。昨日晴今日雨。云门大师道。若说菩提涅槃。真如解脱。是烧枫香供养汝。若说佛说祖。是烧黄熟香供养你。若说超佛越祖之谈。是烧饼香供养你。归依佛法僧下去。应庵和尚云。三百六十骨节。八万四千毛窍。被云门一棒打开了也。还有为众竭力者^8□。出来为云门作主。与归宗相见。净妙到者里然。仰面不见天。低头不见地。
    中秋上堂。灵山指月。曹溪话月。净妙者里只要见月。只如即今雨下。作^8□生见得。大众还要见月^8□。以拂子作圆相云。莫从今夜看。好向此时观。击拂子一下。复举。应庵和尚云。十五日已前。半暗半明。师云。过去莫思重。十五日已后。半月半暗。师云。未来休指望。正当十五日。面如满月目如莲。天上人间咸恭敬。师咄云。缩头去。桑树着箭。柳树汁出。师云。此是我语。若论佛法二字。谢三娘卖金。师云。此地无金二两。俗人沽酒三升。且道。净妙又作^8□生。十五日已前。天晴日头出。十五日已后。阴晴未可期。正当十五日。普覆大云。等澍甘雨。桑树着箭。柳树汁出。喝。
    上堂。顾视大众云。有^8□有^8□。便下座。
    上堂。净妙一句。如风过树。急着眼听。落叶无数。净妙一决。何人不瞥。指出目前。清风明月。净妙一机。瞬目扬眉。便恁^8□会。伏惟伏惟。
    上堂。祖师有意无意。诸佛是心非心。有无是非俱遣。篱边菊绽黄金。还会^8□。镰仓县里。虎咬在虫。八幡庙排门汗出。喝。
    故大檀那三周讳日。孝嗣二伯仲正以平天下有功。皇帝赐尊氏。以旌其德。便尚处京师。未获旋归。忽笺函远至。请为升座。垂语云。十方薄伽梵。一路涅槃门。干^8□以□杖画一画云。路头在者里。净妙则不然。乃以拂子画一画云。路头在者里。还有见机者^8□。僧问。树凋叶落露金风。说法还如山答钟。罔极深恩斯可报。愿闻一句振纲宗。学人上来。请师指示。答云。十方薄伽梵。一路涅槃门。进云。哇地一声时。众缘皆已具。未审。生从何来。答云。生从哇地一声来。好从哇地声中荐。进云。叶落归根。来时无口。毕竟死从何去。答云。死从落叶归根去。落叶归根非死语。进云。只如今日。乃是大檀那赞州太守源公大祥之辰。未审。神仪居于何处。答云。虚空包不过。佛眼觑不着。进云。此事且止。记得。梁武帝请传大士。讲经。大士乃于座上。挥案一下。便下座。意旨如何。答云。摩诃般若波罗蜜。甚深般若波罗蜜。进云。武帝当时愕然。可谓是闻所未闻。见所未见耶。答云。眼色见不及。耳声那得闻。进云。志公问。陆下还会^8□。帝云。不会。志公云。大士讲经竟。毕竟节文在甚^8□处。答云。山僧亦恁^8□疑着。进云。且如即今。大檀那。虔命清众。七日看阅大经。复请和尚。一期升座说法。问答纵横。辩才无碍。可谓功超先哲。德□冥途。答云。也谩阇梨一点不得。进云。如是则二仪不能盖载。万象无以覆藏。答云。逢人且说三分话。未可全抛一片心。进云。可谓今古应无坠。分明在目前。答云。知是般事便休。乃云。一即三三即一。推倒银山。拶开铁壁。全体与^8□来。全体与^8□去。坐断去来。堂堂独露。虽然如来。欲拟认之。已无交涉。何故。譬如鸾风□霄。不留其迹。羚羊挂角。那觅其踪。金龙不守于寒潭。玉兔岂栖于丹影。拟俗□眸。己隔大千。以无踪迹故以绝栖守。故充遍法界。无处不是。无处不真。非大非小。非长非短。灿群昏而独朗。历万劫以长存。不为一切之所建立。而能建立一切。是故前年事去年事年事。事事无别。一生二。二生三。三生万法。法法无差。目前无法万法枞然。意在目前。理不可分。体合真常。灵明妙运。不动本际全彰奇特。所以覆阴子孙。能使子孙恢张祖业。佐兴王道如其净名。在于长者长者中尊。在于居士居士中尊。在于大臣大臣中尊。乃至教以正法。安国治邦。世出世间。无不合辙。至于回天关转地轴。犹屈伸臂不假他力。何以如斯。所谓住不可思议解脱。取饭香积。借座灯王。断大千世界。如隐家轮。以四大海水入一毛孔。纳须弥于芥中。吸劫火于腹内。使彼一切本相。如故无有防阂。悉是当人本有德性。权智变化。显之于迹。特余事耳。谓其智也。无幽不烛。谓其权也。无德不修。无幽不烛故。理无不极。无德不修故。功无不就。功就在于不就。故一以成之。理极存于不极有。故虚以通之。所以智周万物而无照。权积众德而无功。冥寞无为。而无所不为。此不思议之极也。然其所谓勿过功德边事。且道。转位回机。极则一句。作^8□生道。击拂子云。毕竟水须朝海去。到头云定觅山归。
    上堂。恁^8□恁^8□。不恁^8□不恁^8□。恁^8□则易。不恁^8□则难。恁^8□则难。不恁^8□则易。者里是甚^8□所在。喝复举。西蜀有一座主。举华严问白马。一尘含法界无边时如何。马云。如车二轮。如鸟两翼。主云。将谓禅门别有奇特。元来不出教乘。乃回本地。后闻夹山会禅师盛化。遣小师。持前话。问会。会云。雕沙无镂玉之谈。结草乖道人之思。小师回举似其师。其师赞云。将谓禅门与教意不殊。元来有奇特事。拈云。近来有一等。巍巍堂堂。称禅师做长老者。每恐教家问难。乃先对人。预打个腹稿云。我当以禅门中某事。可以配他教门里何处。更以禅门里何处可以合他教门中某事。使其教家可无言也。令人闻得不觉叫屈。因思。古人不是举为作证。亦岂知古人。已是错认橘皮作火。若论奇特事。夹山亦何曾梦见。净妙恁^8□说话。且道。意在于何。不是山僧逞人我。修行恐落断常坑。
    师问僧云。屏风虽破。骨子犹存。向骨子上。道将一句来。僧云。骨子骨子。师云。恰似。僧请师自道。师云。庄严不得。师又云。胡芦棚上挂冬瓜。作^8□生。众下语皆不契。师复代云。今古罕闻。师又云。旛竿头上铁龙头。恁^8□生。僧云。铁龙头。僧云。两个。师自代云。风吹日炙。首座云。白日鬼迷人。师云。只你一个不惺惺。
    开炉上堂。红炉焰上雪花飞。三世如来眼似眉。拈□杖云。拈起死柴头上话。不知谁解逆风吹。
    上堂。拈□杖左边卓云。若向者里会得。一生参学事毕。又于右边卓云。若向者里会取。便见超佛越祖。复于中间卓云。拽占波国与新罗国□额。拈须弥山秤作十二两。乃画一画云。入海拔鲸牙。
    师因麟首座请□千手大悲次。乃云。通身是遍身是□毕。座乃问。通身是遍身是。此外还更有也无。师云。今朝日头出。座再以一本请□。□毕。座又云。大悲千手阿那个是正手。师云。首座寻常用那个手。座乃微笑。师咄之。
    上堂。胡马嘶北风。越鸟巢南枝。须菩提岩中宴坐。天帝释空中赞叹。一二三四。更添一个喝。
    上堂。闻声悟道。见色明心。猛虎岂看儿上肉。洪炉不铸囊中针。
    上堂。良久云。也是巩县茶瓶。便下座。
    上堂。前朝廓下拂黄叶。昨日阶前收菊花。佛法竟成狼藉了。更将何物鼓唇牙。下座。
    上堂。会便不如家富贵。风流不在着衣多。展两手下座。
    师因数僧到方丈说话次。言及上堂扫叶收菊之语。师乃云。前日因扫黄叶收菊花。所有佛法。竟脱落了。汝等阿谁拾得。众下语。皆不契。中有客僧云。冬节在近。师云。冬节在近。有何所思。有甚交涉客云。愿赐挂塔。惟此最切。师云。语虽未到。赏你胆大。且许你挂搭。此是丛林模样。然我更问你。挂搭后所图何事。客云。粥罢问讯。齐后吃茶。师云。好个流俗阿师。参堂去。师乃以前语。令众下语。一僧云。大丈夫儿。阿难无分。师云。你还有也无。进云。先涯三事衲。故旧一枝藤。师云。你又道有。因甚外边走。进云。若论战也个个力在转处。师乃当胸扭住云。我今与你战。你试转看。僧拟议。师便拓开云。立地死汉有分在那里。又一僧云。有手不取。有口不说。师云。虽然你曾见也无。进云。认着还不是。师云。嗄。元来你尚认未着在。又僧云。金刚脑后三斤铁。师云。作^8□生。进云。逞神通。师云。将谓将谓。便打。其僧又云。于自己根源因甚^8□打失了也。师云。你底还在也无。进云。好手不拈出。师乃打一下云。赏你不拈出。又一僧展开两手。师乃打一下云。却是你拾得。又僧云。突出难辨。师云。毕竟你不曾拾得。又僧云。天寒不出手。师乃打云。当面讳却又惜。云路不拾遗。师打云。谢你依本分。又僧云。人人具足个个圆成。师云。赖得你如斯耶。又僧云。三世诸佛不知有。师云。如此则怪你不得。又僧云。直饶拾得又须放下。师云。你者贼汉。元来小胆。又僧云。手把夜明符。几个知天晓。师云。拾得不得。师复以谓僧曰。好个流俗阿师语令众代语。首座云。海口难宣。师云。若不是首座。阿谁知有。又僧云。棒头眼正。有功者赏。师乃打一下云。我适间不将者个与他。又僧云。作^8□生。师乃指其僧谓旁僧云。你看他。又僧云。别是一家风。师云。试说你底家风看。其僧正值出门干事。乃云。转来却说。须臾僧转。师征云。即今转来了你便说。僧云无甚^8□事。师云。你又道。别有一家风。便打。又僧云。礼三拜。师云。正是流俗阿师。又僧云。和尚莫倚势欺人。师打云。你更不如他。其僧又云。谁是出头人。师云。你争识得渠。其僧又云。幸是流俗阿师。师乃举起竹篦云。可知也。若不是别有汤水与伊。又僧云。斋之以礼。师云。你但恁^8□受用。进云。唯。师云且喜承当得好。又僧云。和尚满口含霜。师云。却被你晓得。又僧云。逢人且说三分话。未可全抛一片心。师云。却是我不是。又僧云。客听主裁。师云。山僧罪过。进云。师有陷虎之机。师云。你者兔子。来作甚^8□。又僧云。若不同床睡焉知被底穿。师云。我不如你。又僧云。一箭中红心。师云。谁知正抓着你痒处。进云。朱紫谁为号。丘山绝点埃。师云。元来乱统。便打。又僧云。慈悲忒杀。师云。未是慈悲处。我有慈悲处。你知^8□。进云。不知。师乃打云。教你晓得。又僧云。从生至死。只是者个。师云。夏虫不可语井^8□。其僧又云。正是流俗汉。师云。一状领过。又僧云。被师勘破。师云。且喜招伏。又僧云。仁者见之谓之仁。智者见之谓之智。师乃举手中禅板云。你唤者个作甚^8□。其僧不答。师云。不答。即且从。乃重打一下云。你唤者个作甚^8□。僧作忍痛声。师云。仁者见之谓之仁。智者见之谓之智僧乃笑。师云。又欠一下。又僧云。和尚是甚^8□心行。师云。你作^8□生见。并僧又云。和尚莫谩人好。师云。却是你谩我。进云。触忤和尚。师打云。你却知而故犯。又僧云。愁人莫向愁人说。师云。你是他同参。又僧云。不搽红粉也风流。师云。同坑无异土。又僧云。争奈烂泥里有刺。师云。尼寺里觅胎发。其挂搭僧亦自进语云。龙蛇易辨。衲子难谩师云。伏礼人难得。其僧于后又去。铁牛耕破扶桑国。抛出金乌照海门。师云。剑去久矣。
    师一日曰。菊花不曾结子。因甚得种。众下语。皆不契。师自代云。未出土时看。又云。待出土时看。
    冬至小参。僧问。群阴剥尽。一阳复生。则不问。如何是不迁底。师乃默然良久云。会^8□。进云。直得^8□河发焰。石笋抽条。答云。犹是迁底。进云。慈明偈牓堂前。意旨如何。答云。弄巧成拙。进云。只如首座云。和尚今夜放参。还端的也无。答云。将头不猛累及三军。进云。此事且止。和尚者里以何示众。师咄云。11鸟守空。池鱼从却下过。11总不知。乃云。赵州云。今夜答话去也。有会问者出来。垂钩四海。尺钓狞龙。古人则且置。山僧道。今夜答话了也。檐头滴滴。耳根历历。且道。落在甚处。天寒人寒。大家在者里。坐地立地。句句无前后。山僧恁^8□摊向诸人面前。诸人亦岂昧于即今。虽然。百不思时。乃为正句。曷知。山僧未出方丈门。诸人未到法堂上。早落邪解了也。何况。惊天动地。击鼓鸣钟。进退威仪纵横问答。丝来线去。撒土抛沙。欲明个事。白云万里。如是施为。欲图何事。好大众。长话不如短说。多议不如一决。拈□杖画一画云。莫待晓风吹。花须连夜发。卓一下。复举。僧问。慈照禅师云。摩腾入汉。已涉繁词。达磨西来。请师直指。聪云。冬不寒腊后看。拈云。且道。是直指。且道。是繁词。若也会得。冬不寒腊后看。若也不会。摩腾入汉。达磨西来。总不恁^8□时如何。卓□杖云。那吒扑帝钟。
    冬至上堂。僧问云。晷运推移。日南长至。未审佛法长多少。答云。一二三四五六七。进云。只如沩山问仰山。仲冬严寒年年事。晷运推移事若何。仰山进前。叉手而立。意旨如何。答云。海氏卓须弥。进云。只如香严叉手进前立。又作^8□生。答云。虚空栽铁树。进云。即今问和尚。仲冬严寒年年事。晷运推移事若何。答云。门外案山青。乃云。黄昏冻雨檐前断。清晓和风天外来。昨夜葮灰应已动。今朝梅萼已全开。
    师诞生日上堂。召大众。以拂子向空中点云。人人父母未生已前底本来面目。还认得也无。父母未生已前则且置。乃以拂子大作圆相云。即今也还见^8□。若也见。十六十五。月圆当户。其或未然。须弥顶上说禅。四大部洲同参复举。世尊初生下。一手指天一手指地。目顾四方云。天上天下唯我独尊。后来云门云。我当时若见。一棒打杀与狗子吃却。贵图天下太平。拈云。云门恁^8□。古古今今。莫不以为绝唱奇特。不知失却一只眼。净妙当时若见。但云。如是如是。无能尊者。久住世间。广度群品。山僧恁^8□道。诸人作^8□生会。不得道能杀能活。能纵能夺。以佛子画一画云。向者里试着一转语看。下座。众皆着语。或曰。钩在不疑之地。或曰。相识满天下。知心能几人。或曰。停囚长智。或曰。善贾之家不停死货。或曰。家丑不外扬。或曰。棒折不死。或曰。果然能杀能活。师皆不然。众请师自着语。师乃曰。能杀能活。能纵能夺。以手画一画云。着语了也。何不恁地。
    佛性和尚忌日拈香。净妙固无巴陵三转语。亦不解作杨岐女人拜。但有心一寸。铁石可转。此心不可转。虚空可磨。此心不可磨。日可冷月可热。此心不可变。遂^8□香云。相识满天下。知心能几人。
    一日有客云。古人云。未得时节。银山铁壁。得了银山铁壁。他道。未得时节可知也。如何得了银山铁壁。于此疑之甚久。后来忽然晓得个得了银山银壁处。师云。我常于此晓不得。今始见你说。道晓得乃喜。你试说个道理看。师于是时。方以印本千手观音二幅施与其。即举起云。今日得千手观音二幅。师云。不当者个道理。若恁地我则不消问你。你试端的道看。客云。总不知。师云。却较些子。虽然。你道晓得。因甚不知。客云。住。师乃微笑云。虽然你何不道。正是银山铁壁。
    上堂。僧问。一句截流。万机寝削。觌面相见。不涉关津。向上一路。请师直指。答云。无你行履处。进云。记得僧问香林。如何是衲衣下事。林云。腊月火烧山。意作^8□生。答云。长剑倚天寒。进云。古人则且置。请问和尚如何是衲衣下事。答云。须弥脚下乌龟走。乃云。时节严凝。河水冻合。虾蟆吞却猛虎。蚯蚓咬杀麒麟。喝。
    上堂。拈□杖云。长庆道。识得者个。一生参学事毕。云门道。识得者个。为甚^8□。不肯住。若据净妙则不然。识得者个。有甚共语处。虽然。也不得埋没古人。又岂肯教诸人受屈。今日要与诸人商量一上。乃携□杖下座云。还有当面不讳者^8□。出来道看。众皆点然。即以□杖一时趁打云。你也识得。你也识得。众皆走散。乃打灵柱一下云你却不走。便归方丈。
    佛成道上堂。垂语云。释迦老子。正当今日。打失眼睛。还有拾得底^8□。问话者不出。又云。释迦老子。正当今日。打失鼻孔。还有为他出气底^8□。又不出。复云。释迦老子。正当今日。和眼睛鼻孔。一时打失了也。汝等诸人。尽是他底儿孙。无有一人出来。与他出气。要作甚^8□。僧乃出问云。大觉世尊。在雪山六年端坐。成得什^8□边事。答云。向你道打失眼睛鼻孔。进云。只如道腊月初八。午夜见明星悟道。还端的也无。答云。莫把封皮作信看。乃云。麻麦无功。欲觅转身一路。日月虽明。何如者一星子。是他见得彻。所以下山来。虽然。且道。是那一星。良久云。共君信今夜不须睡。宴坐岩间子细看。
    上堂。三千里外侧足。威音那畔摇头。三乘十二分教。横说竖说。达磨大师。一个不识。识不识。石击赤赤土画簸箕。相见不扬眉。弹指一下。复举。僧问赵州云。如何是妙^8□顶。州云。我不答你者话。僧云。为甚^8□不答。州云。我若答。落在平地。拈云。净妙当时若作老僧。见他恁^8□。但向面前一跃便行。
    除夜小参。垂语云。今岁今宵去。明年明日来。还有识个时节底^8□。僧问。若谓今岁今宵去。去向甚^8□处去。答云。者个去处你不曾到。进云。更谓。明年明日来。来从甚^8□处来。答云。伸脚只在缩脚里。进云。只如去时已去。来时未来。又作^8□生。答云。三面狸奴脚踏月。进云。记得僧问古德。年穷岁尽时如何。德云。东村王老夜烧钱。意旨如何。答云。你莫随邪逐恶。进云。今夜若问和尚。年穷岁尽时如何。答云。明朝又是春。乃云。一年三百六十日。日日是好日。一月三百六十时。时时是好时。自从空劫。直至于今。知是迁变。几番阴阳错晓不识。历涉多少风雨晦明。一年又尽。尚余二时。大众骈臻。聊为商略。过去已过去。未来还未来。正当如今。堂上灯光晃耀。门前爆竹喧轰。3间细雨如花。座下高人似雁。作^8□生向好字上。道得一句良久云。□女已归霄汉去。呆郎犹向火边蹲复举。明觉示众云。日日日东上。日日日西没。循环三百六十。几个解知窠窟。放开精精冥冥。把定恍恍惚惚。吾不见。毗耶离城彼上人。一室寥寥是何物。拈云。净妙则不然。日日日东上。日日日西没。循环三百六十。几个解离窠窟。放开精精冥冥。咄。把定恍恍惚惚。咄。君子见。毗耶离城彼上人。一室寥寥是何物。是何物。咄。
    元旦上堂。僧问。旧岁昨宵去。新年今日来。旧底则不问。如何是新年头佛法。答云。万人遐仰处。红日到天心。乃云。元正启祚。万物威新。盐开户牖。堂堂独露。好大众。且道。露个甚^8□。月兔走入海。日乌飞上天。复举。南岳让和尚令僧问马祖云。作^8□生。祖云。自从胡乱后三十年。不少盐酱答云。古人固是义出丰年。净妙则不然。作^8□生。□盂一日两度湿。有者便道。亦是义出丰年。喝一喝。
    上堂。僧问。如来说诸心。皆为非心。是名为心。意作^8□生。答云。如来无异语。进云。如何是过去心不可得。答云。与未来心等。进云。如何是未来心不可得。答云。与过去心等。进云。如何是现在心不可得。答云。与过去未来心等。进云。如是则三世不可得。何处有其心。答云。正要阇梨知。乃云。释迦老子道。如百千灯光照一室。其光遍满。无坏无杂。大众。释迦老子。元来在光影里走。下座。
    上堂。古人道。若得一回汗出便解。向一茎草上。现琼楼玉殿。山僧数日不快。知是几回汗出。莫说一茎草上琼楼玉殿。虽平地上个茅庵草舍思欲现之。亦不能得。若也如是。莫是古人虚语^8□。而又古人安得虚语。若也如是。莫是不是者个汗出^8□。不是者个汗出。又是甚^8□个汗出。虽然。山僧亦未曾作个伎俩。即今试作一作看乃竖起拂子云。好好来来。乃弹指一下云。从者里入。一切不可说。微尘佛刹。诸妙庄严。如宝丝网。交光相罗。重重无尽。及诸如来。各显神变。坐宝华座。各各说诸三昧。作师子吼音。而尔诸人。亦复各各遍至是诸佛刹。诸如来前。各各听受诸妙三昧。悉在者里。乃召大众云。还见^8□。复弹指一下。喝一喝云。路逢死蛇莫打杀。无底蓝子盛将归。下座。
    上堂。古德云。佛法也大有。只是舌头短。山僧道。佛法也大有。只是舌头长。下座。
    上堂。东风本吹桃李。谁知。铁树花开。眼头不□青红。直得黄金失色。山苍苍水苍苍。鸣鸠乳燕声韵长。花簇簇铁簇簇。断弦谁把鸾胶续。大众。三乘十二分教。菩提涅槃。真如解脱。蓦拈□杖卓一下。乃问侍者云。夜来何处火。烧出人坟。便下座。
    因丰州万寿专使有请。本寺坛那苦留。上堂。桃华红李华白。春深何处无颜色。不应尚有一枝梅。可是东君苦留客。记得。明觉和尚在翠^8□日。洞庭檀越。与明州专使。相争纭纭不已。明觉乃升座。叙其来历。普告大众云。住翠^8□好。往雪窦好。当时众云。往雪窦好。净妙者里不料亦有此事。其叙来历。前日已告。檀那然于彼此。无可不可。虽然物宜求新。人宜求旧。随分纳些些。更有甚^8□事。珍重。
    浴佛上堂。僧问。师子儿众随后。世尊生下便英雄。不须三岁能哮吼。四众临筵。请师直示。师乃喝。进云。承古有言。未离兜率已降王宫。未出母胎度人已毕。此意如何。答云。棒打石人头。进云。只如四十九年横说竖说。未审说甚^8□法。答云。只是者个法。进云。如何是最初一句。答云。天上天下。进云。如何是末后一机。答云。傍观者哂。乃云。未虽兜率已降王宫。好一杓恶水。未出母胎度人已毕。好一杓恶水。虽然若欲一一枚举。穷劫不尽。且作^8□生断。下座佛殿里商量。
    结制。因檀那新舍田地小参。倍问。记得。芭蕉因僧问。如何是透法身句。蕉云。一不得问。二不得休。意旨如何。答云。打破两重关。放出关中主。进云。僧云。不会。蕉云。第二度来与汝相见。为复是把住。为复是放行。答云。隔窗看马骑。乃云。结制斯临。无可言者。聊有一事。普告众知。人人有片常住田地。四至界畔。历历分明。于其中间。靡所不有。于今得之。昔未□无。向者曰缺。兹匪云剩。好大众。若能得少为足底。向一针锋上恢而廓之。尽其虚空。包之不过。何况田地。如是广阔。傥或从微致大底。于纤芥子中收而敛之。尽其大地载之不起。何况物色。如是繁多。即此物非他物。言之莫及。拟之奚堪。三千大喻。八百小喻。争似一觜卢都。百二十长期。八十短期。何如四大安乐。护生须是杀。谁有闲心情。杀尽始安居。费力更不少。会得个中意。咄。铁船水上浮。收复举。僧问百丈。如何是奇特事。丈云。独坐大雄^8□。僧礼拜。丈便打。辄成一偈。狞龙无事跃重渊。大胆渔翁把钩竿。闲电未收飞霹雳。不知谁在髑髅前。
    结夏上堂。僧问。记得。圆悟和尚云。今夏无可与诸人供养。收得一串金刚圈。拾得一箩栗棘蓬。与诸人切槎则不问。如何是金刚圈栗棘蓬。师以拂子左旋作圆相。复右旋作圆相。进云。只如金刚圈栗棘蓬。吞便吞却。透便透过。又作^8□生切槎。切槎。答云。须是上座即是。进云。古人且止。不审。净妙。今夏以个甚^8□供养诸人。答云。太无厌生。复有小童问云。若人生百岁。不善诸佛机。不如生一日而得决了之。山童上来。请师一决。师乃喝。进云。今日结夏则未问。如何是佛法大意。答云。重叠关山路。进云。如何是祖师西来意。答云。乌龟入海。进云。只如长期短期。又作^8□生。答云。黑蚁旋磨。进云。此事且止。首夏安居名为结制。和尚升堂。山童问话。如何是时节因缘一句。答云。脱颖龙孙头角长。学飞燕子羽毛新。乃云。结却布袋头。大地一时收。更无漏网者。何处不风流。良久云。虽然。且道。还有不在里许者^8□。击拂子一下。
    上堂。举。秀禅师偈云。身似菩提树。心如明镜台。时时勤拂拭。莫遣惹尘埃。六祖云。菩提本无树。明镜亦非台。本来无一物。何处惹尘埃。净妙亦有一偈。举似大众。菩提本无树。明镜亦非台。本来无一物。即此是尘埃。
    师一日画顶相次。侍者云。某甲画得一本。逼似和尚。安在寮中未将来。师次日索之。者乃作一圆相呈之。师云。不相似。者云。谢赞叹。又一日师乃谓之云。你前日者一转语不好。试再道一句看。者云。某甲今日病。师云。恁^8□即得。师复自代云。某甲与和尚有绿。
    上堂。一百八句世间解。三十六对曹溪流。争如临济德山门下。青天轰霹雳。陆地起波涛。到者里不说。青出于蓝。^8□生于水。古往今来。天下宗师。大机大用。捷疾者有之。句义名数。劈折者有之。还曾梦见也无。净妙今日不是罔圣欺贤。亦非压良为贱。直要与他佛祖雪屈。蓦拈□杖横按云。你有□杖子。我与你□杖子。你无□杖子。我夺却你□杖子。拈灯笼向佛殿里。将三门来灯笼上。喝。
    上堂。举。僧问马祖。离四句绝百非。请师直指西来意。祖云。我今日劳倦。不能为汝说得。问取。智藏。僧问智藏。藏云。我今日头痛。问取海兄。僧问海。海云。我到者里却不会。僧举似马祖。祖云。藏头白海头黑。师颂曰。藏头白海头黑。雪中之纷煤中墨。马驹踏杀天下人。师子教儿只一掷。百非绝四句离。曲中曲直中直。
    上堂。乾坤窄乾坤窄。日月星辱一时黑。紫罗帐里撒真珠。黄金珠殿上生荆棘。咄咄咄没处去。
    上堂。举。归宗有僧辞云。诸方学五味禅去。宗曰。诸方有五味禅。我者里只有一味禅。云如何是一味禅。宗便打。僧云。会也会也。宗曰。道道。僧拟开口。宗又打。黄檗闻云。马大师出八十四人善知识。问着个个屙漉漉地。只有归宗较些子。拈云。黄檗只见锥头利。不见凿头方。
    上堂。三头六臂。觑不着捺不着。万劫千生。是者个非者个。以拂子划一划云。从人至佛是圣情执。从人至地狱是凡情执。横川师祖云。凡圣净尽。人即是佛。佛即是人。有情无佛性。无情有佛性。总是妄见。虽然也是徐六担板。
    上堂。举。法昌遇和尚云。我要一个不会禅底作国师。妙喜云。且道。是醍醐句。且道。是毒药句。拈云。此是师子一滴孔。
    上堂。一叶落天下秋。阿谁不知。一尘起大地收。或恐有人未信。乃竖起拂子云。者个岂不是一尘。喝复云。今朝七月初一。昨夜恰好立秋。僧问云门。树凋叶落时如何。门云。体露金风。云门好语。不知者僧作^8□生会。净妙则不然。听取一颂。树凋叶落事何如。昨夜金风动井悟。贴体汗衫俱脱却。更教着得一丝无。
    解夏小参。僧问。九旬今夜满。自恣在明朝。学人上来。请师指示。答云。天宽地阔。进云。与^8□则脚跟才点地。有路便通天。答云。阿那个不点地。进云。记得。古德云。莫守寒岩异草青。坐却白云宗不妙。此意如何。答云。事因可嘱起。进云。只如古人道直须挥剑。若不挥剑。渔父栖巢。又作^8□生。答云。黐胶洗土块。乃云。坐一走七。折半列三。当轩有直道。无人肯措足。杀竿头上入定。大洋海底翻身。自是不归归便得。五湖烟景有谁争。此事且置。只如道九旬今夜满。自恣在明朝。作^8□生是自恣一句。良久。家家观世音。
    复举。僧问云门。古人面壁意旨如何。此是一卷经。门云。念七即是此经陀罗尼。山僧今日。一时与古人夹注了也。更听重说偈言。若人解受持。能除一切苦。我作如是说。真实亦不虚。其或未然。向下文长。付在来日下座。
    上堂。僧问。记得。金牛和尚云。菩萨子吃饭来。此意如何。答云。只要人人饱便休。进云。净妙门下又作^8□生。答云。阇梨大似不曾斋。乃云。一夏九十日。今日结交头。解开布袋口。四溟东海流。诸禅德会^8□。一切龙鱼虾蟹。虾□蚯蚓。普请教伊。向者里证自恣三昧去。击拂子一下。复举。仰山辞。石室送出门。乃召曰。阇梨。山应诺。室云。莫一向去。却回者边来。拈云。石室固是赤心片片。其奈大缺通方。何故。一向在者里又净得。
    上堂。谢客并进退两班。古人道。开却门达磨来也。还会^8□。若也会便见古人一场漏逗。复拈□杖云。诸人还识者个也无。欲左左。欲右右。欲东东。欲西西。乃至一切行履。俯仰进退。无此不得。且道。奇特在甚^8□处。乃起身倚杖。东西顾视云。善哉善哉。如是如是。
    上堂。八月秋何处热。三日雨果然凉。此乃人人共知。且不是山僧相谩底话。虽然。且道。因甚如此。良久云。时节不相饶。几番春复秋。咄。又是相谩去也。
    上堂。事存函盖合。现应箭锋□。天高地厚。水远山长。蓦拈□杖划一划云。与我拈佛殿来。乃卓一卓。喝一喝。下座。
    为尧侍者下火。国师三唤侍者。尧仁如天。侍者三应国师。太平无象。虽然如是。犹是生死岸头边事。所以道。生生死死。死死生生。犹旋火轮。无有休息。尧侍者会^8□。掷下火。个中有个真消息。
    中秋谢檀那奏凯荣归。施杂珍物。移总门开正路。及使者新至。上堂。卯生日。戌生月。日日如斯。今朝还别。然则山僧每日十二时中。莫不悉为诸人。开总持门。辟大智道。控之以入无尽藏。示之以识无价珍。山僧若也扬眉瞬目。诸人便乃符到奉行。如珠走盘。无过如是。作^8□生是今朝还别。拈□杖云。因未曾拈出者个。所以人人怀宝迷邦。总向偏门出入。未免触途成滞。诸人要知今日事^8□。卓□杖云。东行西行。全凭渠力复举。宏智和尚云。真空不空。妙有不有。是万化生成之根。即一仪造化之母。方隅不可定其居。劫数不可穷其寿。门庭廓净也。风色如秋。田地虚明也。月华如昼。达一念之未萌。在大功而莫守。五路头木马嘶鸣。四衢内石牛奔走。到处相逢。到处渠。通身是眼。通身手。拈云。宏智和尚。如衣锦佩玉。规行矩步。于庙廊之上以谈政事。无过明那一色边。行者一路子耳。若是箭锋相直。向闪电光里转凡成圣。骠骑宛转。于刹竿头上坐致太平。然后吐吞日月。播弄乾坤直是未在。虽然且净妙又作^8□生。真空不空。妙有不有。豁开户牖。万里只在目前。坐断千差。左右头头合辙。有时青天皎皎。团团白月当轩。有时阴雨霏霏。匝匝风云满座。来底来。三脚虾□着锦裆。去底去。八角磨盘空里走。且道。总不恁^8□时如何。大道透长安。
    为赞州太守源公远忌拈香。此香玲珑绝妙。混沌无形。滋雨露于十方虚空。植本根于实际理地。鬻之无价。得之匪轻。不假雕锼。天然奇特。不可以智知。不可以识识。欲观之者无以视其色。欲听之者无以闻其声。嗅之无以得其气。尝之无以沾其味。辨之无以措其言。触之无以合其觉。偈之无以似其仪。别之无以辨其法。思之无以寄其想。若能以无观观之。则能直入维摩丈室。住金色光明中。见十方世界。四圣六凡。了了分明。如观掌中庵摩勒果。能以无听听之。则能直入观音普门境界。于十方诸国土中。无刹不现其身。能以无嗅嗅之。则能直入香积世界居。处众香楼阁。经行香地。饭食香饭。身毛孔中。悉出妙香。以其香气熏天炙地。以为佛事。能以无味味之。则能以醍醐为毒药。毒药为醍醐。又能以无言言之。则能深入经藏。智惠如海。出广长舌。遍覆三千大千世界。能以无触触之。则能以诸佛法身入我性体。我性同共诸如来合。又能以无像像之。则能示现如须弥卢。如紫金山。放玉毫相光。遍照八万四千恒沙国土。能以无别别之。无思思之则能顿入不可思议境界。或一弹指顷。或三七日。或无量劫。延促为长。促长为短。以善为恶。以恶为善。乃至非善非恶。非非善非恶。至于非非善非恶亦非。转入无量三昧无量法门。使彼一切观者。听者。嗅者。尝者。辨者。触者。像者。别者。思者。一一皆证如上三昧。一一皆得如上法门。展转度脱。无有穷尽。如是功德。若以广说。穷劫不已。然以穷劫所说不已之义。悉有在于此。谨以此香奉为某人某年月日远忌之辰。专伸供养。尽虚空遍法界佛陀耶众云云。伏愿。亡者某人。仗此供养悉得如是三昧。悉证如是法门。再现身来作大饶益。
    上堂。谢哲首座并侍者。梦中说摩诃衍法。白日听鸡唱阑干。等是一般时节。谁知两段因缘。好大众。今日不曰。土旷人稀。相逢者少。时节因缘则且置。某甲中事作^8□生。还有商略者^8□。试道看。如无。山僧代汝诸人。入拔舌地狱去。良久云。三年逢一闰。九日是重阳。复举。真净和尚云。九日无浊醪。饱□黄栗糕。者里亦无醪亦无糕。却有龙门上客。乃是二十年前同参。慧理底故旧。将何以待之耶。试说一颂。以作供养。菡萏^8□前日。扶桑国里时。二十年一息过。万事几人知。三世如来使。全威师子儿。未应嫌冷淡。篱菊正花披。
    上堂。拈□杖横按云。明头来明头打。暗头来暗头打。尽大地是个荒岭。明头来明头合。暗头来暗头合。尽十方皆吾檀越。正当恁^8□时。还有蹋步向前者^8□。良久。靠□杖云。到即不点。
    上堂。举。僧问赵州云。如何是道。州云墙外底。僧云。不问者个。如何是大道。州云。大道透长安。拈云。赵州直处成迂。若问山僧即向他道。你从何处来。又云。不问者个。如何是大道。即向伊道。甚^8□碍着。你且道。与赵州相去多少良久云。行到水穷处。坐看云起时。
    开炉上堂。谢文藏主。净妙今日有客。谁知客是屋里人。况值天寒。正好乘时。说些火炉头话。作个暖热。普同供养。谛听谛听。昨朝今朝霜花繁。前山后山木叶丹。好大众。一大藏教诠注不及底。山僧今日尽诚诠注了也。还会^8□。良久云。不然则更听下个旁训。远也近也无两般。者边那边谁共看。今日不比昨日争恁^8□道看。则异见还难。咄。孟八郎汉。又恁^8□去。
    复云。十月朝寒气饶。直下会十万里。即者是一堆火。你若近之则烧杀你。你若远之则冻杀你。你若不近不远正是立地死汉。有甚^8□数。直饶你立地构得。未免旁观者哂。且道。哂个甚^8□。参。
    达磨忌拈香。当年遗下一只履。尽大地人提不起。尽大地人提不起。拈起香云。因甚今日在者里在者里。作^8□生。大众证明。礼拜烧香。
    师一日垂语云。出门便是大道。因甚人人只在者里。一僧云。和尚莫向平地上立门限。师曰。我不立门限时。因甚你更没出身之路。僧云。大道透长安。师曰。闲言语引不着。僧乃再曰。出门便是草。师曰。若无古人钳杀你口。僧云。古今无异路。师曰。虾跳不出斗。其僧又云。大千都是一禅床。师曰。如此则你不曾出门耶。僧云。被和尚笼罩。师曰。莫谤他。又一僧云。月落不离天。师曰。我诚知你在者里。僧云。一任和尚证明。师曰。者不诚羞耻汉。僧云。惭愧惭愧。师便休。
    师次垂语云。玄沙跃破脚指头。便不出岭。且道。明得什^8□边事。众下语。皆不契。后因僧请益。师乃曰。何不道。皮里元来有血。一僧云。人人分上谁不有。师曰。你若有因甚道不得。
    师复次垂语曰。鱼行水浊。鸟飞落毛。如何是衲僧行履。一僧云。朝往西天。暮归东土师曰。所图何事。僧云。游山玩水。师曰。着甚死急。又一僧云。杖头挑日月。师曰。未是衲僧行履处。作^8□生是衲僧行履处。僧云。万仞^8□头独足立。师曰。老汉一着不如一着。僧云。主山高案山低。师曰。山僧罪过。其僧又云。处处是道场。师曰。阿谁道不是。僧云。不是不是。师曰。较些子。僧云。和尚深慈痛悲。师曰。我不识你。僧云。今日始知到者般田地。师乃以手斫额熟视。其僧笑。师亦笑。时有一沙弥在傍。师问沙弥曰。你晓得^8□。沙弥云。些少晓得。师曰你晓得碗饭。其僧乃代沙弥云。和尚莫谩人好。师曰。你却好个沙弥。其僧复笑。师亦笑。时有行者忽至。师遂问你。还晓得^8□。者云。晓不得。师曰。你却依本分。
    上堂。休休诸仁者。如汝所为皆不然也。若恁^8□去。一块土亦消不得。何故。净妙不解教伊担带荷负。只贵教伊无为无事。设使你头头得妙。在在逢玄。正是贴肉汗衫炙脂帽子。如到者里。我则未免拈出个无柄刀子。与你从头裂破通体剥下。然后教你不挂一丝毫头。单单赤条条地。更用悬向太虚空里。倾田河水。再二淋过。始得莫道皮肤上底直骨髓。亦须洗却。
    上堂。好好诸仁者。如汝所为无不是者。但恁^8□去。万两黄金亦消得。何故。净妙不解与汝解粘去缚。唯要与你添绳加索。直饶你赤洒洒净裸裸。呼唤不回头。罗笼不肯住底。如到者里我则未免放出个漫天网子。与汝罩却。项上着枷。脚下着杻。千重百匝。缚向万丈深坑。狼牙铁树上。莫道你要转动。教你伸缩也不得。虽然知恩能几人。
    因武藤蕴亲居士梦见师通身是手。上堂。一个个通身是手。因甚捉摸不着。一个个通身是眼。因甚窥觑不见。我今日为你点出。青萝夤缘。直上寒松之顶。白云淡泞。出没太虚之中。
    因饭田蕴宝居士舍施田产。上堂。菩萨子菩萨子。吃饭来吃饭来。石田芽屋门常开。者个不是闭门欲造车。出门要合辙。此是不可思议。大解脱境界。非诸凡小。而能信入。若也及到者般田地。便见毗耶离城居士。取香积满□饭。无二无别。何故。岂不闻。是饭香气。普熏此城及三千大千世界。其甘露味亦复如是。四海有竭。此饭无尽。
    上堂。天上雷公击天鼓。布慈云兮洒甘露。净妙长老据猊床说法。亦复如云雨。前面三句。莫不一个个皆已晓了。作^8□是说如云雨底法。普。复公。仲冬一日甚希奇。电影朝连昨夜雷。莫谓乾坤乖大信。要教枯木放花开。
    圣旨迁师主净智。辞众上堂。彩凤衔书出五云。银钩初识紫泥新。不辞举定乾坤句。遥祝五云天上人。良久云。去去门前久辟通天路。大众虽然如是。莫谓三年聚首。一日分襟。千里同风。何曾间阔。便下座。

四明竺仙和尚住御住前瑞龙山太平兴国南禅禅寺语录
                侍者裔泽海寿等编

     师于历应四年辛已三月二十日。自关东净智楞枷院受请。左武卫将军奉诏迎至京师。四日初六日以。太上天皇所降院宣。选十三日入寺。先一夕大雷雨。诘旦晴霁。师至山门云。一声雷震万重云。日照长天雨倒盆。洗出青山无限好。倒骑铁马上龙门。
    佛殿。狸奴白牯。盲龟跛□。礼拜烧香。君子可八。
    据室欲深入重渊之底。须向天外出头。欲向天外出头。须深入重渊之底。拈灯笼向佛殿里。将山门来灯笼上。喝。
    拈院宣先天而天弗违。后天而奉天时。向下文长。对众宣读。
    升座拈香云。此香根蟠佛地。叶覆祖天。历应四年四月十三。钦奉。
    圣旨住持御前瑞龙山太平兴国南禅禅寺开堂。传法僧梵仙虔爇宝炉。端为祝延。
    今上皇帝大功德主。圣躬万岁万万岁。陛下。恭愿。尧风与祖风并扇。舜日与佛日长明。荡荡无为。元元自化。
    再拈香云。此香。惟圣惟仁。盖天盖地。奉为太上天皇圣寿无疆。伏愿。常居至尊之上。高步毗卢之顶。
    征夷大将军香。伏愿。东征西怨。南征北怨。不动干戈。坐致太平。
    左武卫将军香。伏愿。左右逢原。高低合辙。量周沙界。作佛祖之檀那。德合乾坤。为苍生之父母。
    合朝文武官僚香。伏愿。永佐邦家。常居禄位。
    又拈香云。此香无可说者。奉为扶宗普觉佛性禅师古林大和尚。用酬法乳之恩。遂就座。东福和尚白槌云。法筵龙象众。当观第一义。师云。东福和尚败阙了也。还有辨白者^8□。问答罢。乃云。一句不相以。乾坤日月高。随情强酬酢。陆地滚波涛。虽然如此。堪报不报之恩。可助无为之化。复举。唐代宗皇帝诏径山国一禅师云。弟子不计多少听。其随行所到。州县一切官吏不得问道。疲师心力。拈云。看。他万乘之君。乃会。衲僧家意思。然则彼一时也。且道。即今又作^8□生。良久。天何言哉。
    当晚小参。一句横该万象。四海风清。八字分开碧落。三山月皎。筑黄金台于妙高山顶。辟无碍门于四大部洲。开我万古襟怀。延彼天然俦侣。倾东海取龙筋。贵续欲断之弦。跨层霄击天鼓。期廓希声之韵。使被尽大地人。舞者舞。拍者拍。歌者歌。笑者笑。云月溪山。同声相应。森罗万象。同气相求。且道。因甚如此。良久。国泰民安复举。法眼云。升元阁为御街里人说法。拈云。升元阁说法则且置。还见五凤楼唱歌^8□。元首明哉。股肱良哉。庶事康哉。久立珍重。
    结夏小参。来朝结制。今夜小参。道个甚^8□则得。若白三乘十二分教。菩提涅槃。真如解脱。诸代祖师。天下老和尚。横说竖说底。总是祭鬼祀神底。残羹馊饭。百千万亿无数番。倒吐出来底。鏖糟泱瀼。除非饿狗匝啖而已。人当掩鼻。何况食之。又谓之非时语。又谓之没交涉。又谓之种种毒。若信得及。便可向十二时中。逢佛杀佛逢祖杀祖。逢自己杀自己。然后竖卧横眠。总由得你。所谓护生须是杀。杀尽始安居。其或未然。寸步移未得。茎草不可动。滴水池难消。三条椽下脊梁骨。未宜放倒于一切处。动静施为。未宜自逸作。者般说。乃是诱你初机。譬如嚼饭餧婴儿相似。不觉面皮厚三寸。若论本分。虚空也用裂作八片。更有客你立地分。何况与你说长道短。敲东击西。贵要你认得个本命元长。向鬼窟里作活计。有何奇特。兹既忝承。大檀那不忘灵山之意。殷勤为大法故。上奏。
    太上天皇。不远千里宣召来。此不为别事。尽底倾出。共相结缘。昨日方始入院。即今便逢结夏。人事匆匆。蹉过时节。观此一众。尽是龙门上客。是以我达磨。遥观震旦有大乘器。得得而来。既已各各皆抱是器。而又岂肯反以小知小见。缠裹却伊。大惠曰。诸方说螺蛳禅。曲曲折折地。我者里是蚌蛤禅。开口便见心肝。山僧则不然。者里也无螺蛳禅。也无蚌蛤禅。百二十日内。饮水自知源。复举。僧问赵州。如何是祖西来意。州云。庭前柏树子。拈云。赵州拏空塞空。直得天下人无出气处。莫有为众竭力者^8□。来夜问取五头首。珍重。
    结夏上堂。以大圆觉为我伽蓝。身心安居。平等性智。释迦老子可谓局天脊地。乃以拂子向空画个十字却呼云。释迦老子复自应云。诺。乃召大众云。作^8□生复举。僧问洞山。如何是佛。山云麻三斤。颂云。如何是佛麻三斤。眼中瞳子面前人。随人上下转辘辘。忽看岩上云相逐。
    谢转东藏主上堂。摩尼珠人不识。如来藏里亲收得。昨夜从西掷向东。无端打着苍龙脊。尾摇风角^8□戟。兴云吐雾。为雨为霖。遍南北遍南北。管取今年田稻熟。
    上堂。僧问。打动法鼓。微尘诸佛。列在面前。异口同音。请师提唱。答云。山僧今日懒。进云。何故如斯。答云。只为你患聋故。进云。从上来事。非从佛得。不向祖求。学人还有参学分也无。答云。有。进云。记得。僧问洞山。世界恁^8□热。向甚^8□处回避。山云。镬汤炉炭里回避。此意如何。答云。热杀天下人。进云。今日有问和尚世界恁^8□热。向甚^8□处回避。如何对他。答云。但向阴凉树下坐。进云。恁^8□指示还契他洞山也无。答云。一任卜度。进云。将谓炎热苦且喜夏日长。学人礼谢。答云。错。乃云。奇特甚奇特。黄牛肚下三点白。金刚努力展神通。胡孙推落悬崖石。差异甚差异。雨落元是水添得。将军池里满饭罢。扁舟恣游戏。好大众。鱼跃于渊。鸢飞丽天。谁知。丘乙已。依旧化三千。下座。
    上堂。今日上堂无可言者。有则古语举似。大众谛听谛听。便下座。
    上堂。夜来白鲎出。可惜无人见。只有天上星。和雨通一线。满空飞银丝。横海张素练。五更钟未鸣。光明烂台殿。照见青山头。月里仙人现。及乎到天明。依然没方便。
    征夷大将军。左武卫将军。二大檀那至。上堂。欲识佛性义。当观时节因缘。今正是时。有疑请问。僧出众曰。道泰不传天子令。将军塞外绝烟尘。学人上来请师祝□。答云。四海浪平龙睡稳。九天云静鹤飞高。进云。承闻。云山会上佛法付嘱国王大臣有力檀那。是否。答云。是。进云。如此则西天付嘱。东土流通。答云。大千沙界内。何处不承恩。进云。只如今日二殿临筵。万人仰德。灵山一会。俨然未散。如何是俨然底事。答云。你道。者里是甚^8□所在。进云。可谓是千江有水千江月。万里无云万里天。学人礼谢。答云。更上一层楼。又僧出云。学人不远千里从师而来。意在究明此段大事。一夏将毕。更无所得。檀那证明。愿垂方便。答云。是你更无所得那。进云。记得。昔日裴相国请黄檗禅师至郡。呈似所解一编。檗接置座隅。略不披览。良久云。会^8□。相国曰。未测此意。檗曰。便恁^8□会得。犹较些子。若也形于纸墨。何有吾宗。相国礼谢。乃献诗云。自从大士传心印。额有圆珠七尺身。挂锡十年栖蜀水。浮杯今日渡漳滨。一千龙象随高步。万里香花结胜因。拟欲事师为弟子。不知将法付何人。还端的也无。答云。一箭中红心。进云。兹者伏承。我大檀那请师至此京师。奉诏住山。今日入山。亲觐师颜。裴相黄檗是同是别。答云。大唐日本。进云。奇特在什^8□处。答云。龙吟雾起。虎啸风生。师乃云。日月天人两弟兄。堂堂古佛放光明。九霄绝翳同时现。三界无云共路行。彼彼山河无隔碍。迢迢今古任纵横。分身解照河沙国。照彻河沙一道平。复云。今日幸过大檀那入山。非惟泉石增辉。抑亦人天欣悦。者个法会实谓千古罕逢。山僧有个因缘。举似大众。记得。先师佛性和尚示众云。心心不相知。示法不相到。一句定乾坤。千差俱坐断。岂不见。庞居士云。本自无心于万物。何妨万物常围绕。铁牛不怕师子吼。恰似本人见花鸟。木人体本是无情。花鸟逢人亦不惊。心境如如即者是。何虑菩提道不成。虽然如是捡点将来。犹缺悟在。山僧道于一切处常用心。目前万像尽平沈。当门师子正哮吼。达磨面皮三寸厚。手携只履西天去。轩知无著浑身处。葱岭那畔逢宋云。唵摩尼达哩吽□吒。好大众者两个老汉。一人如龙跳天门。一人如虎卧凤阁。山僧提掇将来要与今日二位檀那两得相见。且作^8□生是相见底事。九万里鹏才展翮。一千年鹤便翱翔。
    进退两班上堂。车两轮鸟双翼。任重致远。高飞远举。东山头西岭尾。夜来明月照高台。无限清风从地起。拈□杖卓一下。
    上堂。僧问。打破多年业识团。大千俱现一毫端。学人上来请师法要。师竖起拂子云。百亿世界无量日月。尽在山僧拂子头上。进云。一言道得天平地平。如何是衲僧行履处。答云。无你着脚分。师乃云。今朝八月初一。拈□杖云。山僧全凭渠力。乃问侍者云。大众还有者个^8□。侍者默然。师曰。须是侍者始得。
    中秋谢象先居士至上堂。一月在天。影含众水。十方虚空。乃至山河大地。万象森罗。人畜品类。是影一切生植动静。去来运用。见闻觉知。及于有情无情。千变万化是影月在甚^8□处。还有识月者^8□。识得识不得。总谩不得象先居士。
    后醍醐天皇三周忌日。升座拈香云。此香至尊至贵不可得。而名言唯灵唯通。是故托为贤圣。今年今月今日。南禅禅寺住持沙门恭遇。
    后醍醐天皇登假三周讳辰。爇向宝炉奉为神仪供养娑婆教主大觉世尊本师释迦如来。及尽虚空遍法界十方一切佛陀耶众。供养尽虚空遍法界十方一切达磨耶众。供养尽虚空遍法界十方一切僧伽耶众。萃此胜勋。上资神仪。增崇圣果。伏愿。与彼觉皇携手高超实际理地。遂就座问答罢。乃云。今月十六日。伏值。
    后醍醐天皇大祥之辰。本寺预于十五日。营设祭筵诸香花等。谨集合山大众。绕旋行道。同音作呗。讽演秘章。以为供养。复于今晨。普集选佛场内。看诵五部大乘梵典。作诸功德。今当满散。住持沙门恭对御灵升于此座。举扬涅槃妙心菩提宗旨。上资冥德。所冀。稳驾愿轮。游菩提路。十方无碍。随意生身者。复云。大众。只此心。心心是佛。十方世界最灵物。今年前年一即三。前年今年三节一。譬如∴三点。非纵非横。无背无面。无去无来。不生不灭。是以圣人于无去无来不生不灭之中。现种种形。作种种事。建德施仁。统御四海。垂范设教。普化兆民。圣烈如天。神功超世。山林草野。孰不承恩。日月乾坤。同归有道。岂不见。善慧大士曰。有物先天地。无形本寂寥。能为万象主。不逐四时凋。即此物非他物。平常为心。证之名佛。亦曰法身。亦名圣谛第一义。唯此一实余悉非真。一切无碍人。一道出生死。一切诸佛身。唯是一法身。一切诸佛是为法王。既为法王。于法自在统御三千大千百亿世界。其犹十方太虚空中。吹一微尘。随风上下。^8□消忽灭。不可把玩。此固睿圣。生前妙悟。深明通达。虽已登假及今三载。尚于人间现诸灵梦。使彼世人知世间相。如梦中事。梦时非无。及至于醒了不可得。乃竖起拂子云。大众。即今过去。
    后醍醐天皇在山僧拂子头上。于无相三昧中现三十二相。于无声三昧中。出大音声。还见^8□还闻^8□。乃击拂子一下云。好大众。万代金轮圣王子。只者真如灵觉是。眉间毫相焰光身。龙楼凤阙祥云起。
    安明长老至上堂。一句道得佛法。心法。众生法。法法圆明。山门有路人皆到。临日滂沱今日晴。阿波州安明寺里有三丈来许瀑布常流不尽。南禅院内未到九月。枫叶烂如锦屏。
    重阳谢志首座为净头上堂。尽十方虚空。是个厕坑孔。三世诸佛。诸代祖师。头出头没。尽十方大地。是个拉^8□堆。三世诸佛。诸代祖师。十字纵横。坐断去来今。不落第二见。超出法示报化。分开三八九。僧问云门。如何是佛门云。干屎橛。南禅神则不然。如何是佛。不昧主人翁。不昧主人翁。眉间剑化龙。笑他陶靖节。醉倒菊华丛。
    朝延升本寺为天下第一刹上堂。南禅无意上诸方。院宰朝臣力主张。合把虚空为法座。宜将大地作禅床。宝书历应年中际。檀越毗卢顶上行。孰解出头天外看。霜钟金鼓振高堂。
    为先功德主龟山上皇远忌。看阅藏经满散拈香云。此香一大藏教。诠注不及。五分法身振本。由兹历应四年九月十五日。伏值先功德主龟山上皇远忌之辰。本寺自初一日。至于今日。每日轮集清众。看阅大藏尊经。追崇功德。今当满散住持沙门恭拈此香。供养十方三世一切三宝果海圣贤。所萃鸿因。奉为神仪庄严报地。恭惟。神仪应帝王身行菩萨行高居北阙。鼎建南禅。落落斯文。不违佛祖。昭昭皇极充塞乾坤。创自永仁升于历应。高而无上。广不可量。即是圣躬无穷常住。
    开炉上堂。问侍者云。今日有甚^8□事。侍者云。今日开炉。师云。大众普请。归堂向火。便下座。
    东福庄严藏院南山和尚。忌辰请普说。无去来相。无生灭相。南山和尚面目现在。还有相见者^8□。僧问。处处庄严藏。头头无价珍。尘尘并刹刹。尽是本来人。今日恭遇南山和尚远忌之辰。学人上来。请师指示。答云日面佛月面佛。进云。记得南泉为马祖忌日设斋云。未审马祖还来应供否。洞山出众云。待有伴即来。南泉云。此子虽是后生。却堪雕琢意旨如何。答云。深掘陷人坑。进云。洞山云。且莫压良为贱。又作^8□生。答云。尽力跳不出。进云。南堂静和尚颂云。千尺丝纶直下垂。一波才动万波随。江上晚来堪画处。渔人被得一蓑归。如何是南堂此颂。答云。张三头李四尾。进云。千尺丝纶则且置。如何是一波才动万波随。答云。头上漫漫脚下漫漫。进云。如何是江上晚来堪尽处。渔人披得一蓑归。答云。认着依然还不是。进云。只如今日。南山和尚还来也无。答云。高着眼。进云。恁^8□则来来实不来。去去实不去。答云。你向甚处见南山和尚。进云。可谓净法界身无出没。七年前事即如今。大众证明。学人礼谢。师乃云。一二三四五六七。七六五四三二一。因一见七。见七忘一。豁开庄严藏。显出天人师。释迦弥勒是他奴。觌面相呈他是谁。乃置拂子云。即日恭惟。南山和尚一别七载。重□真慈。不可言不可说。不可量不可思。万像之中独现身。海底露出珊瑚枝。
    历应四年十月初七日。东福禅寺庄严藏院。伏值南山和尚七周忌辰。诸大弟子营作种种功勋乃至庆赞雕刻一十一面观音菩萨圣像。书写五部大乘尊经并兼读诵。一七日内勤修五种妙行。复于一日之内顿书妙法华经。今辰满散。乃命南禅禅寺比丘某升于此座。举唱宗乘。所鸠殊利。奉为真慈增崇品位者。复云。此是今日为东福禅寺庄严藏院请。为南山和尚七周年忌辰。升座普说底意旨。此大和尚平生福足慧足。世出世间。能事了了底大宗师。非同寻常之人。到者里道个甚^8□。则得谈玄说妙。向他面前用不着。何故山僧初来此国。亲见此老人。其时已谢事于诸大刹。乃居崇寿。每每辱青盼。见其言谈制作。大有过人之处。能事既毕。于是真归。转眼不觉又是七载。临行说偈曰。了达三世。拨转一机。佛也不会。祖也不知。所以参禅学道之者。唯要了达者一着子。者一着子。不了达则头头窒塞。者一着子了达则处处开通。所以一处通千处万处一时通。一处塞千处万处一时塞。若是通者塞亦是通。若是塞者通亦是塞。日用现行。是则头头皆是。不是则头头不是。如人饮水冷暖自知。教中道。一念普观无量劫。无去无来亦无住。如是了右三世因。超诸方便成十力。且如即今说底。是现在世说了底。是过去世欲说者是未来世。于过去世中又有过去世现在世未来世。于现在世中。有过去世现在世未来世。于未来世中。有过去世现在世未来世。通为九世。以我一念贯穿九世即成十。故曰十世。古今始终。不离于当念。无边刹境自他不隔于毫端。法界观云。只用一念。观一境一切诸境同时会。于一境中一切智。一切智中诸法界。又曰。一念照入于多劫。一一念劫收一切时处。帝网现重重。一切智通无障碍。到者里言语道断心行处灭现出三头六臂。东涌西没。我多添少处减。抛三放两。于无方便中作大方便。使彼有情乘时变化。岂不伟哉。岂不见。云门赵州临济德山之徒。如龙相似。但得一滴之水。便能向虚空里兴云致雨。作无量变化。岂肯死在者里。看。他云门道。扇子^8□跳上三十三天。筑着帝释鼻孔。东海鲤鱼打一棒。雨似盆倾。山僧少年参禅之时。看古人语录。但说心说性说道理处。皆可晓之。而此语竟无入处。乃问。一个名德尊宿思量。者个尊宿忒杀慈悲。古人谓。只因慈悲之故。乃有落草之谈。信然说不得处但莫说。便了被我苦问。乃强穿凿一个理路。解说向我及乎后来。我眼自开却。思说底一场好笑。若总如此。达磨一宗何有今日。只如达磨。是何作略。看他答。如何是圣谛第一义。廓然无圣。对朕者谁。不识。到个境界时得眼来。鹞子又去在那里了也。明教嵩禅师。见他达磨道无圣。便着圣谛无圣论。观其以文章三昧。说得。深入如理。诚可使魔外一时悦服。不知事在那里。而圆悟碧岩集打初一篇。亦即说者个却方见其有些子宗师手段。此事本是梁武帝拈出一颗无价宝珠。欲呈似人看。被他达磨但只轻轻抛下一个无孔铁锤。不觉无价宝珠。百杂纷碎。武帝犹自不知。达磨收之渡江。后来被个无手人。于深雪中拾得。递代相传至于后世浮海而来。即今化为百宝庄严藏。且道。作^8□生是百宝庄严藏。佛亦不知。祖亦不会。金锭玉片。泥团土块。取之无尽。用之无遗。满眼满耳。遍天遍地。子子孙孙受用莫既。久立珍重。
    冬至小参。时序推迁。流光如电。始观结夏。又逢冬至。寒时寒杀。热时热杀。尽大地人于时节推迁寒热之中。会禅道佛法底。如麻似粟。所谓鹘臭布衫腻指帽子。脱不得耳。所以山僧。二六时中向眉毛上。现八大金刚。四大菩萨乃至八万四千无量无边金刚菩萨。或慈或威。或定或慧。及于无量神变乃至无作。遍虚空界。但欲为人脱却。不可得也。是故云门云。眼睫横亘十方眉毛上透乾坤。下透黄泉。须弥山寒却汝咽喉。还有人会得^8□。若有人会得。拽取占波与新罗□额。大惠曰。是大神□是大明□。是无上□。是无等等□。能除一切苦。真实不虚。又云。诸人要见云门^8□。三台须是大家崔。既是如此。山僧到者里。更不可便恁^8□休去。拈□杖卓一下。喝一喝。
    佛成道上堂。僧问。释迦老子。今日成道。有何祥瑞。答云。夜来好雪。进云。他云。我观一切众生。具有如来智慧德相。还端的也无。答云。你几时见他恁^8□道。禅客提起坐具云者个还有如来智慧德相也无。答云。禅客自定当看。进云。古今无异路。达者共同归。答云。料掉没交涉。回回罢乃云。我观一切众生具有如来智慧德相。只为妄相执着。不能证得。且作^8□生说个证底道理。会^8□黄昏初作萧萧雨。夜半俄成浩浩风。天晓起来开眼看。青山变作白头翁。
    岁旦上堂。正月一万事吉。释迦孙弥勒侄。相呼相唤入门来。惠我千年袖中物。三千世界里头藏。明眼衲僧辨不出。击拂子一下。
    上元值雪。谢两班上堂。有人会得一色明边事。东弗于逮点灯。西瞿耶尼暗坐。有人一色明边底事会得。帝释宫中进退。裟竭殿上排班。少林几坐花木落。廋岭独行天地宽。喝一喝下座。巡堂吃茶去。
    因有火事。佛前金刚自然飞下地上。其火乃灭上堂。金刚自佛前飞下地上。栾巴于帝侧噀酒成都。是法非思量分别之所能解。何以故。泥多佛大。水长船高。
    上堂。绿水红桃花。片片隐流急。可怜三月春。往往空狼藉。
    上堂。今朝结制。试听□杖子说安居法门。拈□杖卓一下云。劄为见首座下火。摩诃衍法离四句绝百非。因甚^8□平地上死人无数。见者座家家门前火把子。
    退院上堂。云门云。平地上人无数。透过荆棘林是好手。拈□杖下座。与大众作礼便行。
    再入院。拈宣。者个是九天降下。穿山僧鼻孔底索子。被渠拽转头来。分付维那试看长短。
    升座问答罢乃云。尽乾坤大地。撮来如粟米粒大。山僧于粟米粒内走遍四天下。拟向他方世界而去。乃有左武卫将军奏闻太上天皇降下宣制。必欲山僧再归于此。重寻丝线。复整威仪。更打场中鼓笛。再弄棚头槐儡。虽是旧时人。要见新样舞。拈□杖卓一下云。着冬冬低者低。进低进退底退。东底东西底西。井井有条。拍拍是令。大家唱起万年欢。和成千岁乐。一以□上帝。一以祝大臣。眼鼻孔一齐动。阿谁不知谁不觉。此事且此。敢问□杖子。只如道大地如粟米粒大。因甚出不得。再卓一下云。难逃至化。复举。普化每于阛阓中振铃云。觅个去处不可得。辄成一颂。觅个去处不可得。十方世界皆充塞。镇州城里掣风颠。不离河南与河北。争似扶桑日本东。倒骑铁马追飞龙。夺两空拳打日月。信脚踏倒须弥^8□。普化普化。摇铎振铃。千古万古。地骇天惊。普化普化。摇铃振铎。千古万古。风清寥廓。
    上堂。拈□杖云。南禅拈起□杖。团团围绕万象。以□杖击两边阑干云。未免敲东击西。与他做个榜样。靠□杖云。南禅靠却□杖。好个太平无象。更不敲东击西。试看目前模样。
    上堂。若欲拔得生死根株净尽。乃击拂子一下云。直须恁^8□。再击云。复恁^8□。又击云。更恁^8□。既至恁^8□。乃以拂子作此云。者个。^8□。
    解夏小参。举。雪^8□晚参次。却向中庭卧。太原孚上座云。五州管内只有者老和尚较些子。^8□便起去。拈云。雪^8□恁^8□。若无孚上座。几乎睡着。南禅则不然。晚参闻得鼓鸣。便乃出来。说七道八。谁管张上座李上座。五州十州。六十六州。四大部州。管内管外较不较。幸有大众在者里。便下座。
    解夏上堂。拈□杖云。今晨解制。试听□杖子说自恣法门。乃卓一下云。东西南北。
    上堂。今朝八月初一。竖起拂子云。山僧全凭渠力。拂开天外幕放出井中蛙。三头四耳^8□。七脚两尾巴。渠凭我我凭他。为云为雨遍天涯。且道。因甚如此。岂不见道。打鼓弄琵琶。相逢两会家。君行杨柳岸我宿渡头沙。
    九月旦上堂。俱胝只诵三行□。佛陀常称三种名。仙上座则不然。吞却乾坤不用手。打破虚空不用口。放开日月两轮明。日日离亭折杨柳还会^8□。岂不见道。二由一有。三三如九。夫子抱麒麟。太功牛马走。
    重阳上堂。篱畔黄花未吐香令人击鼓做重阳。与君一盏清茶吃。谁把黄金铸肺肠。
    上堂。一夜思量千样事。早朝起来皆失记。但忆得王婆八十嫁张郎。养得男儿无性字。雨落不上天。水流满平地。无端涨起。东西南北。四三一二。乃至七六八九数不洎。
    少林院明极和尚七周忌辰。请普说。僧问。少林有妙诀。谈玄口不开。西风黄叶堕。一片忽飞来。学人上来。请师指示。答云。少林无妙诀。识取目前机。进云。一句已蒙端的意。别有因缘事若何。答云。一一问将来。进云。记得。杨岐为慈明忌辰设斋。至真前以两手^8□拳安头上。以坐具画一画打一圆相便烧香。退身三步。作女人拜。此意如何。答云。^8□怪不少。进云。首座云。休^8□怪。岐云。首座作^8□生。座。又云。休^8□怪。又作^8□生。答云。两重公案。进云。岐云。兔子吃牛奶。此复如何。答云。免子吃牛奶。进云。第二座近前。亦打一圆相便烧香。亦退身三步。作女人拜。为复杨岐同调。为复别有生机。答云。金香炉下铁昆仑。进云。杨岐近前作听势。意在于何。答云。疑杀人。进云。第二座即拟议。为复是伎俩已尽。为复是放憨卖峭。答云。鼎折足。进云。杨岐遂打一掌云。者漆桶也乱做。赏耶罚耶。愿师批判。答云。覆公餗。进云。今日少林院主为明极和尚忌辰设斋。未审。有何施设。答云。即今你在甚处。进云。只如杨岐^8□拳安头上。少林合掌当胸前因甚一般是手用处不同。答云。谁曰不同。进云。又如退身三步。作女人拜。与夫五体投地。作丈夫礼。杨岐少林孰者为胜。答云。禅客速礼三拜始得。进云。提岐打首座一掌。少林请和尚说法。一等报德酬恩因何彼此各别。答云。凡夫见水是水。进云。然则毕竟明极和尚今日还来也无。答云。你如何得与^8□健忘。进云。可谓少林千载后花开。无影树头春。大众证明。学人礼谢。师乃云。一句该通堂堂独露。坐断去来十方斋应。昔日向大唐国里打鼓。今朝于日本国里说禅。直得草河提畔花开铁树。双桂堂前果结金桃。有鼻孔底教他听取馨香。无舌头底与我细尝滋味。人人向怀袖里放开佛日。各各从顶门上辉大宝光。且道。正恁^8□时如何。余尘尚诸学。明极即如来。复云。少林院为明极和尚七周忌辰。请升座普说。对此禅师面前。又如何开口。此禅师宗通说通最明。祖师关键他说底禅。且不是孟八郎说。皆有宗旨。而亦最喜横川老人语录。每谓学者曰。向时横川住育王。我在天童。却常在育王听其说法。亦每谓。横川宗旨人不可及。众中闻此。便谓。横川喜云门语。而师亦喜之。若如此议论。于师及横川老人。大似以管窥豹。只见一班。譬如时人说临济德山。便云。他是棒唱而已。此又何曾梦见。临济德山。试说临济用处。他分明道。参学人。大须子细。如主客相见。便有言论往来。或应物现影。或全体作用。或把机权喜怒。或现半身。或乘狮子。或乘象王。又云。山僧用处真正。成坏玩弄神变。入一切境。随处无事。境不能换。但有来者。我即便出看渠。渠不识我。我便着数般衣。又云。无眼人把我着底衣。认青黄赤白。我脱却入清净境中。学人一见便生忻欲。我又脱脚。学人失心忙然。狂走言我无衣。我即向渠道。你识我着衣底人否。忽尔回头。认我了也。又云。大德你莫认衣。衣不能动人能着衣。又云。有个清净衣。有个无生衣。菩提衣。涅槃衣。有祖衣。有佛衣。但有声名文句。皆悉是衣。如今所谓此大禅师语。如横川此只能认此禅师一种衣耳。又何识其人。若据本分何处有你立地分。何处有你着眼处。而谓临济为人止于喝耳。听其出入教典曲尽精微。卷舒出没。纵横变化。亦犹世言赵州禅。只在口皮边。殊不知正是赵太祖所谓唯有剑耳。如僧问。狗子还有佛性也无。无。岂不是剑。如何是祖师西来意。庭前柏树子。岂不是剑。如何是佛殿里底。如何是道墙外底。岂不是剑。赵州长用者。剑断人命根。五祖演和尚云。赵州露刃剑。寒霜光焰焰。更拟问。如何分身作两段。且如古人也说剑。只今山僧也说剑。个个知得剑。能断人命根。而解有人肯将命就死者。又有谁能向剑刃下翻身。有但坐禅提公案做工夫。当提时正是剑在你手里。而不能自杀。但闭却眼作泥团弄。今日也说坐禅。明日也说坐禅。今年也说做工夫。明年也说做工夫。日日年年只说生禅做工夫。朝坐暮坐不放倒。谓之奇特。只如深山里石头。也日日年年不动不倒。竖在那里。岂不奇特。者个便是钝汉。无入头分了也。只是痴坐。口里念公案。何能做工夫。直到驴年。何日是了。否则便以意识捉摸。解注分□。且如分身作两段。命根断时。还用意识捉摸。解注分□得也无。若是真实要参禅辨道。兄弟须向者里着眼始得。否则蹉过。须是自看得透方是。若是讲明请益得来底。口头传授底。都不是。闻得邻国远方有一等口传心受之作。谓之谈义。寂为大谬。祖宗门下。无有是作。以是之故。其所用处便即都是古人痰唾往往凑不着也。亦有凑得着底。亦是死语。皆无自得自用出人之处。杜撰鄙俚草野却返。使下根颠倒聚头而笑。昔李提刑见龙门云。某素留心祖道。每看语录。多有不会处。望一一开示。门云。此事不如是理会。须有悟入始得。若有悟入无有不会者。亦自不消问人。若无悟入只那会处亦未在。龙门之语。切中古今病。学者。当自谛观。殊不知。不会处正是好处。不解不会之人但要解会。殊不知解会得来。转不是也。昔者又有一俗人云。径山长老说禅。我都会得了也。何故。他说无便有有说有便是无。更是可笑。明极大禅师与山僧共明州。师乃昌国黄姓。师厌尘俗超然物外。先是昌国出一明德宗师。曰。大圆智禅师甚为明眼。当时大慧道行当世。气盖天下。住杭州径山。有千七百众。大圆住湖南潭州大沩径山。取潭州自有数千里之隔。一日大圆偶问僧。近离何处。曰。径山。圆曰。径山有何言句。僧曰。近有颂。赵州打。文远曰。文远修行不落空。二时瞻礼紫金容。赵州□杖虽然短。脑后圆光又一重。圆曰。老汉脚跟下。红丝线子未断在。僧骇然曰。然则请为别之。圆曰。如我则曰。赵州□杖虽然短。分破华山千万重。僧复径山举似大惠。惠曰。元来湖南有古佛出现。老师偶拾得一图书印子。其文曰。大员二世师以为已印用。人问其故。师曰。我昌国州。向者有大圆。次即到我。则是大圆二世。而此印子。岂神明授与。相随以东。如今有在。山僧尝记此印东时。己已年间。师在径山为首座。山僧亦有彼。忽日本文侍者至。言乡船在福州。以师有夙昔之约。特来取之。师力挽山僧为伴。山僧不从。而文与广首座诸公等力相从臾。是时山僧唯以谓不得回而不从。而文等则曰。此船一去。明年便又再来必然也。就回亦可。山僧曰。船固再来。我恐不得来耳。文又曰。在昔兀庵亦回。西涧回。而复往。但自贪恋我国之好者。自不回耳。广公曰。我观此土皆无丛林。唯日本尚有公。若不信。则同往一观而回。老师则曰。汝于此但此国之人识汝。有何利益。而又戏曰。你底佛法也。去外国行些子也。好我既大。恐得不回。汝之后生往返几回。亦得我亦望托汝可寄乡书也。于是同载而来。转眼又是十四年。老师至此七载迁化。迁化之后不觉又七载。山僧将谓独得回去。至今看看秤锤落井也。但喜老师福缘在此。得诸好弟子作成。得此作塔。昔曰胜林。今曰少林。少林乃达磨所居之处。以师居之非为忝也。因缘会遇当此七周大忌辰。恰值山僧住此本山。又值上足志首座为塔主。种种施设殷勤设斋。请山僧升座普说。与彼兄弟结般若缘。迫不得已。对尊像打乡谈。一上虚劳大众。诸山及诸西堂和尚。在此证明。昔南泉为马祖忌日设斋云。未审。马祖还来应供否。尚山出众云。待有伴即来。六祖示寂时众曰。师从此去早晚却回。祖曰。落叶归根。来时无口。是皆少林真风播扬千古。正当今日秋风落叶。且道。明极和尚还来也无。听取一偈。少林乔木正当秋。叶落归根不可留。有伴即来无伴去。碧天无降思悠悠。
    上堂。释迦弥勒交横走。撞着露柱不见首。转身问讯须弥山。象牙拔出老鼠口。
    师一日向火次。以火筋于灰上作圆相。问侍僧。此是甚字。曰圆相。师曰。却是你识。乃于圆相上横划一划。再问云。此是甚字。曰圆相加一画也。师复作方相。问。此是甚字。曰口字。师乃以火筋于灰上纵横乱搅。以抹却其相云。此是甚字。曰此乃不识。师曰苦哉佛陀耶。
    冬至小参。日本国康永元年十一月十七日。节届冬至。南禅长老。预于十六日夜击鼓小参。汝等诸人。各宜谛听。二六时中。寒则着衣。冷还向火。睡到即眠。醒来乃起。渴宜饮水。饥当吃饭。□餐易饱细嚼难饥。
    谢秉拂上堂。一句二句三四句。撼动乾坤出大音。百万劫前诸佛意。二千年后祖师心。
    上堂。日月若合璧。星辰如贯珠。黄金铺满地。个个足次旦。
    除夜小参。从年头至年尾。总是总非。总非总是。龙济云。是非已去了。是非里荐取。南禅不恁^8□。夜明帘外排班立。临济当年喝似雷。
    岁旦上堂。大家普请贺新年。和气氤氲涨八埏。佛法有无吾不会。从教今古错流传。
    元宵上堂。竖起拂子云。即今释迦老子在山僧拂子头上。受然灯如来记别。通身放大光明。照彻河沙世界。与河沙诸佛说七道八。乃击一下云。古佛已过去竟。还有与山僧相见底^8□。僧云。有。师便下座。
    左武卫将军源公为乃母二品太夫人请普说。五七三十五。未语先分付。靠倒涅城。指出菩提路。万象何纵横。法身常独露。生来如着衫。死去犹脱裤。正当与^8□时。要道无生句。还有激扬者^8□。僧问。见身无实是佛见了。心如幻是佛了。了得身心本性空。斯人与佛何殊别。学人上来。请师指示。师竖起拂子云。即今拘留孙佛。在山僧拂子头上。呵呵大笑。进云。一句已蒙端的意。别有因缘事若何。答云。既知端的意。何有别因缘。进云。记得。文殊问庵提遮女云。生以何为义。女云。生以不生生为生义。意旨如何。答云。春山叠乱青。春水漾虚碧。进云。文殊又问。死以何为义。女云。死以不死死为死义。又复如何。答云。寥寥天地间。独立望何极。进云。如是则生生不曾生。死死不曾死。答云。禅客见解。进云。文殊是七佛之师。女人天地悬隔。如何文殊以生死义而问之。答云。你道。此女人是谁之师。进云。此事且止。今日乃是左武卫将军为故二品太夫人五七之辰。作诸殊胜之事。乃请和尚说法。生耶死耶则不问。如何是诸殊胜因缘之事。答云。虚空可量风可系。莫能尽说此功德。进云。只如今晨座中言说。夜来有人。梦见此太夫人。面前有法华经事。曾闻。佛说法华之时。有一龙女成佛。未审。此太夫人有此法华经时。又复如何。答云。即今成佛。进云。可谓是十方薄伽梵。一路涅槃门。答云。蠹鱼为脉望。小麦化胡蝶。进云。然虽如是。毕竟生从何来。死从何去。答云。打破虚空背面看。进云。如是则生死无迹。去来无相耶。答云。盏子扑落地。楪子成七片。进云。涅槃妙理事复云何答云。虚空开口笑。三日齿牙寒。进云。可谓生灭灭已。寂灭为乐。檀越证明。学人礼谢。答云。道得一半。乃云生本非生。死本非死。生死去来。沤灭沤起。所以道。一切有为法。如梦幻泡影。如露亦如电。应作如是观。作是观者。名为正观若他观者。名为邪观。只如不落邪正一句。又作^8□生道。击拂子云。野色更无山隔断。天光直与水相通。回向罢复云。左武卫将军。为二品太夫人真归。以来不知已作多少功德了也。今当五七之辰。只于昨日一日之间。命诸山僧众。同时看诵妙法莲华经一千部。又于日前书写大方广佛华严经。至于图绘圣家等事。其为功德不可思议。经云。一称南无佛。皆已成佛道。夫复何疑。以故夜来大膳太夫形于梦寐见此太夫人。坐于高座。宝函在前。等持长老点茶。大夫斟汤。遂问函中何物。夫人曰。法华经。且此官人平生又未曾与此太夫人。见面而有此梦。万为希有。当知诸佛世尊唯以一大事因缘故出现于世。欲令众生开佛知见。悟佛知见。入佛知见。知日当午。光明普照。高下均平。无幽不烛。不令有人独得灭度。皆以如来灭度而灭度之。正直舍方便。但说无上道。种种譬喻无量宣说。只要一切众生开示悟入佛之知见。进修不退。自利利他。作法檀度。司马温公曰。道德修一身。功德被万物。为贤为大圣。是名佛菩萨。可谓达人之论。返视吾门。^8□炭有不可晓者。且如法华华严二宗弘其教者。莫百贤圣再来大龙象也。而亦各不相肯。法华以三周七喻发明妙旨。固无以尚之。然华严之说。又何可当。在昔枣柏大士及清凉国师深明其旨。广造疏论。清凉标其题曰。极虚空之可度。体无边涯。大也。竟沧溟之可饮。法门无尽。方也。碎尘刹而可数。用无能测。广也。离觉所觉。朗万法之幽邃。佛也。芬敷万行。荣耀众德。华也。圆兹行德。饰彼十身。严也。贯摄玄徽。以成真光之彩。经也。总斯七字为一部之宏纲。至云无碍融通。理前受用诚是也。然则此经大旨。盖以现量境界。理事全真。初无假法。即一而万。了无为一。一复一万复万。浩然莫穷。以旨众生。三无差别。卷舒自在。无碍圆融。李长者曰。即以此经名根本佛乘为宗。又以因圆果满。法界理事自在。缘起无碍为宗。又以初发心时便成正觉。又以经有十种。甚深广大无比。与诸经别。一是一切诸佛。自体根本理智大悲。法界圆满。无限之乘。非是三乘权施设。故甚深广大无比。二佛身即是法根本身。无量相海之所庄严。一一毛孔。含容法界。一一境界。重重无尽。甚深广大无比。云云。此经前为十信。后为等觉而教中却曰。前无十信。后无等觉。大似衲僧家说话。然则他教家亦自别有说焉。又如释迦老子四十九年。三百余会。说许多法了。乃曰。始从鹿野苑终至跋提河。于是二中间。未尝谈一字。且道。释迦老子舌头落在甚^8□处。他教家乃曰。盖佛所说。悉是过去诸佛。已说之经故也。其穿凿牵强类如此明华严者最先是杜顺和尚。本名法顺。生于杜氏。故人称之。此诚佛菩萨再来也。实非寻常文字法师可比。所谓得之者何分禅教。尝有颂曰。怀州牛吃禾。益州马腹胀。天下觅医人。炙猪左膊上。宗门中人知之。但可惜立个名字。唤作法身颂。被个法身二字一障障住人之道眼。人但唤作法身颂而已。不见其光明烜赫之处。不求妙悟。不见自己光明可惜也。云门云。光不透脱。有两般病。一切处不明。面前有物是一。又透得一切法空。隐隐地似有个物相似。亦是光不透脱。且道。云门所说之光。与山僧所说之光是同是别。此乃因前说个光字并法身字。说到者里。又云。法身亦有两般病。得到法身为法执不忘。己见犹存。坐在法身边。是一。直饶透得法身去。放过即不可。子细点检来。有甚^8□气息。亦是病。大惠曰。不用作禅会。不用作道会不用作向上商量。此是云门老汉。据实而论。我恁^8□道。有没量罪过。汝若点检得出。许你具择法眼。若点检不出。且向云门葛藤里参。山僧谓云门言。光不透两般病。大似读上大人丘乙已。法身两般病。至有甚气息。亦是病较些子。大惠一络索。总是闲言语。教中专论法身。以为极则。殊不知。衲僧家正谓之贴体衣。教中道。佛真法身犹若虚空。应物现形。如水中月。此则虽言法身。但只是个影响之说。如用拳头隔靴抓痒。有甚交涉。太原孚上座。本为讲师。一日讲云。法身之理。犹若虚空。竖穷三际。横亘十方。弥纶八极。包括二仪。随缘赴感。靡不周遍。有一禅者闻之失笑。孚下座云。某讲说。有甚短处。愿闻其说。禅者云。不道座主说不是。只说得法身量边事。不见法身。孚云。毕竟如何即得。禅者云。可暂罢讲。于静中坐。必得自见。孚如教一夜静坐。忽闻五更鼓角之声。乃始开悟。从是罢讲。遍历诸方。名闻宇宙。后见雪^8□。乃蒙印可。师资道契。共相酬酢。与云门为法眷。又僧问云门。如何是法身。门云。六不收。云门此语本亦只是上大人。本里出来。不知不觉。变作一道陀罗尼。然此陀罗尼。若人解受持。能除一切苦。山僧当时。若见云门如此答者僧。但随口与他道个收字。听他一场^8□??。后来雪窦颂云。一二三四五六。碧眼胡僧数不足。少林谩道付神光。卷衣又说归天竺。天竺茫茫何处寻。夜来却对乳^8□宿。看他雪窦要与云门出气。争奈太迟生。又问。如何是透法身句。门云。北斗里藏身。此方做得半个云门。然则北斗里藏身则不无。而不知露出七手八脚。至今收不得。云门既道个北斗里藏身。后来杨文公。道眼既开。彻见云门手脚。乃作颂曰。八角磨盘空里走。金毛师子变作狗。拟欲将北斗藏。应须合掌南辰后。寻常此等官人。既聪明灵利。博极群书。多是只在世智辩聪。情解上走。参得禅者甚难得。如柳子厚陈莹中辈。莫不痛心归依佛法。但能以文义。深通教理而已。要到他八角磨盘空里走。则未得在。四五日前有一上座。来方丈参禅曰。某为生死事大。大事因缘之故坐禅。被昏散二病恼乱。如何可以驱逐。山僧曰。昏散从甚处起。何处来。僧曰。不知。山僧曰。见你自己分上事。即今又是你亲口对我说。因甚又言不知。既不右。但究之。僧曰。请师别示正路一句。山僧曰。此非正路耶。我今又是就你路上最容易处。教你究之。若知此昏散起处来处。则生死大事因缘。皆可知其着落。一大藏教总在里许。颠倒别求一句。向外边打之绕。使我别示一句。非但一句。百千万句亦有。恐汝转加迷惑耳。若向你道扇子^8□跳上三十三天。筑着帝释鼻孔。东海鲤鱼打一棒。雨似盆倾。你作^8□生。又向你道八角磨盘空里走。你作^8□生。我即今道了。你固不会。你若会我此话。便识昏散起处来处。你若识昏散起处来处。便会我此悟。若也会我此语。则你生死根株。一时拔却也。生死根株。尚乃拔却。说甚昏散要驱逐哉。僧乃默然而退。因说法身颂。传大士曰。空手把锄头。步行骑水牛。人从桥上过。桥流水不流。又洞山曰。五台山顶云蒸饭。佛殿阶前狗尿天。刹竿头上煎锤子。三个胡孙夜簸钱。玉泉皓禅师谓张无尽曰。此二颂只颂得法身边事。不颂得法身向上事。无尽曰。请和尚为颂。皓曰。作夜雨^8□澎。打倒蒲萄棚。知事普请。行者人力。□底□撑底撑。撑撑□□到天明。依旧可怜生。灼然其非古佛。曷能至此。又尝制犊鼻^8□。乃书历代佛祖名字于其上以服之。且曰。文殊普贤较些子。书于带上。丛林因是称为皓布^8□。又于玉泉开堂之日。乃是张无尽特主其事。众官毕集。皓升座。顾高大众曰。君不见。良久又云。君不见。别无他语。无尽以其为有道之士。特主张之。至是而不见其奇言妙语。所出乃两言。君不见。已是目瞪口呿。且尚无如何施设。意其□脱不少。无尽不觉气下失色。乃曰。和尚见皓。则应声曰。且得相公见便了。即下座。吁其非彻证向上心髓。得其自在奇特三昧。畴能尔哉。是又岂可与念语录习答问。制造提纲。对以四六。藻绘文词。以悦时流者。可同日语哉。譬如山僧今日蒙大檀那左武卫将军宠召。至此俾升座说法。山僧既素无能。若是适间但走上法座上来。坐一坐笑一声。便下座去。多少是好。看来也是多事了。更不然。便道。中间立底是地藏。那边坐底也是地藏。中间底是木雕底。那边底是绢画底。又两边十王。亦是画底。珍重便下座也得。然则未免遭人怪笑。迫不得已。亦未免向针筒线袋底抖擞。收拾些子陈绢片旧布条。竹针麻线。骨董零碎。将出来左牵右拽。东抛西掷。作个闹热。可悲可笑。又记得。昔日法云杲禅师因读祖偈大悟。后谓人曰。我于绍圣三年十一月二十日。悟得方寸禅。又每示众云。老僧熙宁八年。文帐在凤翔府供申。当抽崩了。华山四十里。压倒八十村人家。汝辈后生。茄子瓠子。几时知得。或问。宝华五座上。四甚一向说世谛。杲曰。痴人佛性岂有二种耶。看其前面。但说世谛。甚生意气。及乎被一问。露出尾巴来。又大似一粒鼠粪。污却一釜好羹。者个尊宿最是自负欺人底。觉范洪禅师也只可与之编语录。然则山僧子细看之。也更多有未平处在。僧问云居简和尚。孤^8□独宿时如何。简云。闲却七间僧堂不宿。谁教你向孤^8□独宿。又问。路逢猛虎时如何。简云。千人万人不逢。偏是你逢。又问。如何是朱顶王菩萨。简云。你问者赤头汉作甚^8□。大惠曰。若是入得者般法门。方始脚踏实地。拔得生死根株尽。山僧亦每如此说。人皆不听。今日二位大将军及众官并诸钧眷。在此还信得及否。灼然个般说话。只要为人拔却生死根株。而人自乃根深带固。于生死之内。卒莫能拔。且道。拔却后如何。置其于无为解脱之乡。然后听其梦醒起来□出三头六擘向红炉焰里拾出海月。须弥顶上抛下金圈。使其人人眼目定动知道饭是米做到者里佛亦不奈□何说甚阎罗老子。山僧旧岁在寺里。一日上堂云。若欲拔得生死根株净尽。乃击佛子一下云。直须恁^8□。再击云。复恁^8□。又击云。更恁^8□。既至恁^8□。乃以拂子作此云。者个^8□。如此而已。山僧思量。未免笑破露柱鼻孔。常记得。大宁宽和尚有语。莫不每自三复其言。曰。少林妙诀。古佛家风。应用随机。卷舒自在。如拳作掌。开合有时。似水成沤。起灭无定。动静俱显。语默全彰。万用自然。不劳心力。到者里唤作顺水放船。是人去得。且道。逆风举棹谁是知音。良久云。弄潮须是弄潮人。今日山僧是弄潮之人。而左武卫将军真知音也。不知前报世中有何因缘。十二三年。相知如同一日。中间五六年。间阔不得相见。而檀那未尝有一日不为我。念兹在兹。虽隔千里。同一肺腑。山僧如此之言。人则曰。彼此言语又不通。何能知其爱念。汝平当知心通不在言也。相顾之间。彼此心肝五藏。皆可洞晓。又何在多言。若夫世之面交巧言令色。以相和悦。而心不然。故曰。虽笑未必和。虽哭未必戚。总谩人不得。当知心法最不可欺。前年特蒙自关东千里之外召。至于此俾主名山。自愧乏德。何可当也。又而种种笃爱于我。种种烦于钧虑。此番太夫人。弃世五七之辰。以非寻常节次。特令升座如此。且檀那并诸尊官在此。又等持和尚。常在光和尚在此。又本寺诸大龙象在此。是则潮头亦太高矣。而又等持和尚。不昧首座。高张尊耳。为作证明。是又风色亦甚紧矣。山僧于顺水中尚去未得在。何况于此又如何出得手脚来。然幸喜个个是惯弄潮底。则皆为屋里人。正好说屋里话。所冀或有一毫一发。契佛契祖之善。悉用以资二品太夫人雪庭藤原氏。超升觉路。在昔佛说法华经时有一龙女。年始八岁。献佛宝珠。便于南方无垢世界。坐宝莲华。成等正觉。说华严经时。善财童子不越一念。成等正觉。且道。今日山僧。说此经时如何。乃竖起拂子云。等持院殿二品太夫人雪庭藤原氏。即今在拂子头上。坐宝莲华。不越一念。成等正觉。乃击拂子。一下。
    佛涅槃上堂。今日佛诞生。乃问侍者云。今日是几。侍者云。今日十五。乃云。今日佛涅槃。下座。
    一日刑部少辅藤原氏问曰。混沌未分时如何。师曰。不吃饭。又问。分后如何。师曰。十字街头舞柘枝。问。分与未分又作^8□生。师曰。两个孩儿抱花鼓。一双红杏换消梨。又同来藏人问曰。如何是和尚为人一句。师曰。有时开笑口。万象尽攒眉。曰。谨谢答话。师曰。你者贼。曰。莫妄下针锥。师曰。争奈病何。曰。两重公案。师曰。你合吃六十棒。曰。争奈错会某话。师即作此错示之。
    新得□杖上堂。拈□杖云。者个是黄檗打临济底。即今在山僧手里。还有相见者^8□。良久云。无。复云。和根拔得扶桑树。日月星辰在上头。拈作山僧□杖子。乃以手指其枝云。最好是者一枝。又指其枝上别生小枝云。枝上又生枝。乃携□杖下座。指以示首座云。者一枝又者一枝。复指首座皆后云。首座试看那边。首座回首。师乃卓一下云。来年更有新条在。恼乱春风卒未休。乃携□杖归方丈。
    为许首座下火。四十二年俱大梦。百非四句总空声。昨朝死却今朝活。无位真人火里行。
    四月旦上堂始见百卉含蘤。又□千林敷绿。拈□杖云。文殊普贤有没量罪过。灯笼露柱。有没量罪过。□杖子有没量罪过。乃击香台一下云。香台子有没量罪过。上中下二三四。下座。
    为实相寺象先大居士四十九日追荐普说。十方无影象。三界绝行踪。堂堂本来人。露出真实相。正与^8□时。还有与象先居士相见者^8□。僧问。普光门殿在人间。凡圣交罗绝往还。见说象先真面目。时时日日与人看。学人未会。请师指示。答云。通塞虚空见也^8□。进云。如是则可谓。是妙姓圆明。离诸名相。答云。描也描不成。画也画不就。进云。只如道本来无有世界众生。因妄有生。因生有灭。生灭名妄。灭妄名真。真则且置。不审。妄从何有。答云。识得真便知妄。进云。如何是真。答云。识得妄也未。进云。又闻一灵真性。不假胞胎。其事云何。答云。不知明镜里。何处得秋霜。进云。记得昔有七贤女游尸陀林。一女云。尸在者里。人向甚处去。其云人者。莫即是一灵真性也无。答云。一任卜度。进云。时有一女见其问之。即云。作^8□作^8□意旨如何。答云。东家索猫。西家赠犬。进云。于是当时齐悟无生法忍。未审。得个甚^8□道理。答云。甚^8□道理。进云。只如象先居士脱却谷漏子已四十九日。一灵真性在于何处。答云。昨朝言造药师佛。今日供养阿弥陀。进云。水流元在海。月落不离天。檀那证明。学人礼谢。答云。处处绿杨堪系马。主人不在画楼中。师乃云。出生入死。独露真机。显有示。无浑彰影响。所以道。来来实不来。去去实不去。坐断去来。不住中间。身灭。平等本际。圆满十方。遍周沙界。当知住无所住。具净法身。以如幻业。而现化身。乃至住于三世。无变异身。非身心身。犹如虚空。所行无碍。超诸世眼。好大众向者里还见象先居士^8□。看看即今眼睫横亘十方。眉毛上透乾坤。下透黄泉。不离当处常湛然。觅即知君不可见回向罢。复云。如上所作种种功德。所谓。雕造阿弥陀佛转读书写诸大经□等事。并诸山僧升座普说。此乃象先生居士。孝子顺孙。并合府钩眷。特为七七四十九日追荐冥福之故。然如上种种功德。佛口亲宣。经论广说不待山僧言也。而此大居士。与山僧十二三年相识。唯是孜孜以此一段大事为德。真实参究。自非他人可以比况。且蒙不弃数以法语见乞。迫不得已亦数写与之。而其自是深会底人。自乃不肯放过。故故如此。生既如此。死亦如是。而今日又特为升座。又说甚^8□则得。后来天下大乱。居士为朝廷大事之故。分离上京。五六年不得相见。然不远千里。每年必寄两三封书。下关东来。但以此事。数数见问。未曾言及一毫世间之事。尝记一番书中乃曰。此一段事。向以未彻为愁。又云。只恐到老。逢境遇缘。不得胸中廓然。又云。以多度获示诲。有个省力处。复自着语云。如何是省力处。本来无一物。山僧见他如此吐露。当时便回他一封书。遥为之贺。后来且知刊之于版。今已九年。及山僧前年亦上京来。相见一笑如旧。每蒙召饭于府中。乃出山僧印本闲言长语。必以微细征诘。一字也不放过。看其如此。可谓留心之极。岂寻常茍且者。可同时语哉。是谓世出世间了事底大丈夫也。天地虽阔。能有几人。于昨初弃也。时有一善知识。与山僧说话次。乃云。此乃本朝之国老。山僧曰。原其所履。殊不知正亦是吾禅家之禅老。看其昔日吐露如此。当年六祖亦只道。到者里。至今我辈儿孙。绳绳不绝。掀天扑地。冲楼跨灶者。又何加哉。然此之一言。无过只一无字而已。然人但知无字。而鲜知所谓无也。尝记。汉朝佛法。初到中国。袁宏汉纪有曰沙门。汉言息心。盖息意去欲。而归于无为也。又曰。贵行善修道。以炼精神不已。以至无为。而得为佛也。又曰。以虚无为宗。包罗精□。无所不统。又曰。归于玄微兴无远。难得而测。尝亦论这。在于是时。唯小乘经教初至。未满四五百卷。至于深妙大乘诸经。及顿机禅法皆未来。而其便能大概言之。佛法大义莫不俱已含畜在其中矣。东坡曰。此殆中国始知有佛时语也。虽浅近大略具足矣。野人得鹿正尔煮食之耳。其后卖与市人。遂入公庖中馔之百方。然鹿之所以美。未有丝毫加于煮食时也。山僧谓。六祖之言犹若此欤。观其于后变而通之。浩渺无边。不可得而思议。明教嵩禅师。尝赞其坛经。有曰。浩然沛乎若大川之注也。若虚空之通也。若日月之明也。若影响之无碍也。若鸿渐之有序也。其犹馔之百方乎。从是而下五家派出。千波竞起。东涌西没。超越格量。不可胜数其。百方又百方。乃至不可说不可说方乎。至于赵州亦道个无字。且道。与六祖底是同是别。者个不可作道理会。不可知解通。亦非秘密不传。正自明逾日月。了了然绝无隐蔽之相。人自不悟。盖掩于情识耳。未悟之人。唯以情识而分析之。所谓阴界黑山下鬼窟中事。是为生死根本。欲脱生死。其可得乎。若以情识。直饶见彻一切。玄微博通。十世古今。善能解说心识妙义去。道转远。了无交涉。昔神鼎早岁便知此事。一日与耆宿数人游湘中。一僧举论宗乘颇博敏。会。野饭山店供办。而僧论说不已。鼎曰。上人言。三界唯心。万法唯识。唯识唯心。眼声耳色。何人之语。僧曰。法眼大师偈也。鼎曰。其义如何。僧曰。唯心故根境不相到。唯识故声色枞然。鼎曰。舌味是根境否。僧曰。是。鼎以箸挟菜置口中。含胡而言曰。何谓相入耶。坐者相顾莫能加答。鼎曰。路途之乐。终未到家。见解入微。不名是道。山僧谓。若是赵州无字。犹可窥觑。眼中有筋者一见便见。神鼎之言。虽千眼大悲。若顶门一着子不透。未可窥其仿佛。此乃谓之佛法。学佛不至于此。纵积三祇大劫。勤苦修行。何用之有。所以道。不省者个意。修行徒苦辛。须是其人始得。若是其人。譬如虎子堕地。便有食牛之气。真净文禅师初在沩山。夜闻僧诵。云门语曰。佛法如水中月。是否。门曰。清波无透路。忽有省。虎子堕地也。自此所至。辩论倾座。下视诸方。食牛之气也。黄龙南禅师在黄檗为东堂。乃往依之。未几下山。至香城见顺和尚。顺曰。在黄檗未多时。起离何速。曰。他只是个修行僧。晓不得某说话。且道。渠有甚^8□说话。人晓不得。莫是关西乡谈。信州人不会^8□。顺便知他未识。黄龙又且不甘其辄。发言以轻之。乃生一个计较方便软顽弄他。因夜话。乃问。真净曰。老和尚安乐。曰然。又问。新黄檗住得如何曰。甚好。盖先是南禅师。垂语问学者。钟楼上念赞。床脚下种菜时如何。众下语。皆不契。唯胜首座云。猛虎当路坐。南深肯之。命次补住黄檗也。须乃曰。他只下得一转语好。便得院住。佛法未梦见在。真净行谓。只是一个修行僧。至此不觉面颈发赤。方始见得黄龙用处便欲回去。值雪未晴。因他僧告行。乃作颂送之曰。卷舒逆顺皆方便。咄。缩头去。往往宗师昧者多。以己度人。若欲决明心地印。犹有者个在。鹫^8□问取老禅和。是谁待山僧勘过了打。且道。打那一个。此颂黄龙见之。谓左右曰。文关西彻也。大慧曰。者个方便。验人眼目。破人生死窠窟宗旨。如何说玄说妙说秘密。谓之宗旨。岂不误人。说玄说妙则且置。岂知更有一种弄小伎俩。自纳败阙者。昔九^8□虔禅师在石霜为侍者。石霜迁化。众举首座住持。虔云。须时得先师意始可往。遂问先师道。如古庙香炉去。冷湫湫地去。如一条白练去口边生醭去。首座作^8□生会。座云。明一色边事。败阙不少。虔云。未会先师意在。座云。装香来。我若不会先师意。香烟起时脱去不得。不劳拈出。乃至香烟才起。首座脱去小伎俩自纳败阙。虔乃于背上抚云。坐脱立亡即不无。首座先师意未梦见在。太杀没人情。吁今之人。闭眉合眼。朝三暮三。坐禅辨道者。莫不个个贵图坐脱立亡。以为奇特。^8□耐九^8□。压良为贱。然审如是。则大似郑州出曹门。直尔未在。是又如之何则可。然此等及说玄说妙者。虽不知此事。亦是步步在佛法上走。岂知亦有玄亦不知。妙亦不会。但拆解字义者。如所谓黄绢幼妇外孙虀旧。拆解为绝妙辞等义相似。昔雪^8□尝作塔铭。首初二句曰。兄弟添十字。同心着一仪。穿凿之流。解拆者不一。或谓十字加二仪。王字也。或谓兄弟成二人。添十为卒字也。纷纷然。岂知宗师家为人提唱。向千圣顶□上。下此一着。直下欲与人人脱却生死。岂是阴界之中。所可卜度底事。妄自千思万想。固相囚执。诚可惜哉。又其结句云。薪尽火灭后。密室烂如泥。而此又如何卜度。而解拆之耶。好大众。适闻已说。须是其人始得。方可共语。且道。即今其人是谁。象先居士是也。生前如是。死后亦然。所以山僧生前也对他说者般话。死后也对他说者般话。然渠固已脱生死。且道。薪尽火灭后。已成四十九日。正当此时毕竟居于何处。作可相状。大众会^8□。听取一偈。薪尽火灭后。七七四十九密室烂如泥。法身藏北斗。竖起拂子云。急着眼。斗柄垂。玉毫光灿烂。宝月净□璃。黄金作面云作衣。相对无言知是谁。
    佛诞生上堂。山僧于二月十五日。错道一句语。直至如今。惭惶无地。今日不可更错。侍者今日是几。侍者云。初八。大众今日佛诞生结夏小参。日日安居。时时禁足。何于九夏。岂限三期。山僧与诸人未尝出入。赤乌共白兔自相往来。良久。如此则全无事也。咄咄咄力□希。云门老子落却眉。竺仙上座眼兜眵。绿水青山谁共看。夜深北斗长栏干。圆觉伽蓝道甚^8□平等性智。喝云。又恁^8□去。
    端午上堂。以拂子击禅床云。即者个是竞渡龙舟。竖起拂子云。锦标在山僧手里。看看。乃掷起拂子。复自接之云。归去来。
    上堂。如风入风。如水入水。有上有下。无表无里。噫嚧嘻。钓鱼船上赠三椎。
    太上天皇临幸。对圣升座。拈香云。此香。根蟠厚土。叶覆上苍。娑婆世界。百亿四天下。一四天下。南阎浮提洲大日本国太平兴国南禅禅寺住持沙门梵仙。虔爇宝炉。端为祝延太上天皇圣躬万岁万岁万万岁。陛下恭愿。常居一人之上。统御四海之中。德迈牺轩。道侔佛祖。遂就座。以佛子指云。好大众。香烟起处。子细观瞻。即今无量百千万亿不可说不可说。四天下诸佛祖师列在面前。异口同音而说颂曰。云从龙风从虎。圣人作万物□。说此颂已。各入不可思议三昧。犹如无量百千万意不可说不可说大圆明镜。各于彼彼明镜之中。各现如上不可说。不可说。四天下。诸佛祖师。及诸无量世界。彼彼相照。彼彼相入。各不相借。各不相碍。所谓虚而灵。寂而妙。无住无依。而无所不依。^8□脱一切而不离一切。大众还见^8□。乃以拂子大作圆相云。即今总云者里。时节难遇。圣人难逢宜乘此时有疑请问。尔时僧出众云。圣朝天子坐明堂。体一乾元统四方。今日祇园迎宝辇。禅林花木喜恩光。学人上来请师祝圣。答云。常将日月为天眼但把须弥作寿山。进云。如是则皇风永扇。佛日增辉。答云。灼然灼然。如是如是。进云。祝圣已蒙亲指示。别有因缘事若何。答云。尽乾坤大地。只是一句。别有何事。进云。尝闻。如来大法付嘱国王大臣有力檀那。如来之意果实如何。答云。日照天临。山长水远。进云。为复。以是大法付嘱国王大臣。受用耶。护持耶。学人未委。请师明诲。答云。一点水墨两处成龙。进云。可谓一彩两赛。着着皆亲。答云。凭陵大叫呼五白。云在青天水在瓶。进云。又记得。东汉显宗皇帝。尝幸白马寺。此乃帝王幸于佛寺之初。乃至于今日本太上天皇而幸兹寺。古之兴今是同是别。答云。一合乾坤上下齐。去来日月东西照。进云。审如是则古乃上古之风规。今乃今时之枢要。答云。赚却上座。进云。古来之事则且置。只如今日太上天皇入山。与师相见。如何是相见底事。答云。辊芥过须弥。投针下沧海。进云。尊贵得恁^8□尊贵。绵密得恁^8□绵密。答云。黄合帘垂风莫度。何人得见绣鸳鸯。进云。林下道人补报乾坤。还有加于此者也无。师召云。上座乃禅指一下。进云。可谓是天人群生类皆承此恩力。师复弹指一下。进云。云从龙风从虎。圣人作万物□。大众证明。学人礼谢。答云。赞叹也赞叹。不及师乃云。今日。
    太上天皇临寺本寺。乃俾山僧升于此座。此座既升。合谈何事。若夫显佛祖之妙灵。廓人天之幽迹。则兹太上天皇与今上皇帝与天地合其德。日月合其明。含吐阴阳。亭毒黎庶以此一德统彼万机。乃至为此宝坊作功德主飞楼涌殿。嗟峨碧云紫雾之中。梵侣玄徒。优游玉烛金烛金轮之下。锁春亭畔。千年翠柳常荣。愈好阶前。万岁青松不老。尧风与祖风并扇。舜日与佛日长明。自于往昔。至于即今主伴同参。人天交涉恢恢焉晃晃焉。常在见闻之中。回出思议之表。是为殊胜中之殊胜。奇特中之奇特。到者里。须知。衲僧门下。有不即奇特而见殊胜。不离殊胜而见奇特。正恁^8□时。裁断群机。如何话会。竖起拂子云。天高群象正。海阔百川朝。乃叙谢云。山僧梵仙。恭惟太上天皇毕下。圣极真谛。广辟度门。宅性元机。颐神禅奥。乃为本寺檀那大功德主。由是。昨奉宣制。俄董兹山。无所取材。不胜惶愧。兹又伏承。銮舆幸顾。泉石光辉。顾此轻微。将何补报。跻升此座。举唱宗乘。所萃鸿因。祝延睿算。第愧语乏文藻。尘渎圣听。下情不胜惶恐屏营之至。伏惟天鉴。
    复举。宋孝宗皇帝。驾幸灵隐寺御方丈见其主僧佛海慧远禅师画像。问曰。是谁。远曰。山僧陋质。学者写以求□。上曰。此是画底那个是真底。远鞠躬曰。春气和融。恭惟。圣躬万福。上大笑。拈云。天子为示求人。禅师忘躯为国。若非告往知来。未免转南作北。古既如此。今岂不然。毕竟如何。游乎圣人之门者难为言。
    上堂。大众。昨日。岂不是。
    太上天皇。临幸兹山。挝鼓升堂。悚动一切所有。禅道佛法。悉已罄尽。至于今日。复何言哉。下座。
    上堂。书升兜率。夜降阎浮。是人知有。作^8□生是手擎日月底句。良久云。晒眼皮草。
    上堂。出家何所力图。欲取菩提道。菩提树本高。摧作滋蔓草。滋蔓不可图。菩提成烦恼。拈□杖卓一下喝一喝。
    上堂。松源和尚云。败坏多年苕帚椿。等闲拈起定宗纲。者般标格天然别。不比诸方孟八郎。南禅则不然。败坏多年莒帚柄。等闲拈起纲宗定。触着南辰北斗翻。一二三四没遮栏。
    上堂。山僧思量几件事。锄麑触槐迷封。豫让漆身吞炭。陈槫枉卧华山。范蠡徒泛五湖。乃至壶公日日里闹市中走却向人道。蚁子不食铁。冬瓜直儱侗。
    上堂。阿难双足越坑。迦叶聆筝起舞。以□杖卓一下。牛羊无角。兔马有角。喝。
    谢首座上堂。拈□杖卓一下去。较些子较些子。且道。较个甚^8□。五蕴身田主秘密。金刚体相共唱讴歌。盏子扑落地。喜美低头。拾得陈蒲鞋。却是灵树香奁子。听取一颂。行尽江南数百州。铁鞋无底赋归休。西风一夜吹人冷。梦见黄河彻底流。
    上堂。心随万境转。转处实能幽。乞儿遇馊饭。百鸟相喧啾。一二三三二一。雨落不上天。日轮海中出。
    一日师乘轿从廊下过。有一人似僧非僧。于书记寮揭帘曲躬而出。向师拍手。口作^8□声。师急回首。一顾即归方丈。以纸作药帖。拾生台上饭数颗。置其内。于帖上作些。令行者送与之。
    开炉谢者寺上堂。今日开炉诸方便道火炉阔多少。古镜又如何。世界又怎底。南禅则不然。晨朝库司都寺报道。僧堂冷灰里拨出黄金。直得人人额头汗出灼然。汝等诸人是作^8□生受用。击拂子下座。
    达磨祖忌拈香自从五叶一花开。横出孙枝遍九垓。无地卓锥。仙上座。灵苗拈向火中栽。
    洞首座出世龙门上堂。二千年后佛儿孙。个个摇干复荡坤。毕竟为霖为雨去。最初一步上龙门。
    上堂。万象之中独露身。黄金作面眼如铃。三街六市长招手。尽力高声唤不应。唤得应。诺。人^8□作^8□。吃茶。
    上堂。正当今日。虚空降生。直得颔下眉毛。日长八尺。额上毫光。夜舒千丈。竖起拂子云还见^8□喝。
    归云院。南院国师三十三年忌辰。请普说。拈香云。此香得金刚坚固之力。植梵苑结花果之繁昌。具虚空广大之心。化帝居成丛林之□密。康永四年四月初二日。恭值前住当山第二代。鼎建兹寺□谥南院国师。入般涅槃三十三年远忌之辰。爇向炉中。奉为真慈增崇品位者。伏愿。再现人间之瑞。重回劫外之春。遂就座云。十方薄伽梵。一路涅槃门。干^8□路头则且置。云门扇子^8□跳上天。筑着释迦老子鼻孔。即今化作拂子却在者里。直得南院国师呵呵大笑。正与^8□时。还有相见者^8□。僧问。三十年瞬息过。无人说法利娑婆。国师入灭何尝灭。明月清风有许多。学人上来。乞师指示。答云。大众见你问。进云。一句了然超百亿。学人未会请重分。答云。明月即非明月。清风但是清风。进云。此事且止。记得。昔日大唐有南院和尚。今此日本有南院国师。大唐日本是同是别。答云。天高东南地倾西北。进云。承闻。大唐南院和尚曾有言曰。赤肉团上。壁立千仞。如何是壁立千仞。答云。斫额望不及。进云。时有僧问。赤肉团上壁立千仞。岂不是。和尚道。院曰。是。僧便掀倒禅床。此意如何。答云。吓杀人。进云。院云。者瞎驴乱做。僧拟议。南院便打双作^8□生。答云。彼此得人憎。进云。此事复且止。又记得。僧问。如何是无相涅槃。院云。前三点后三点。如何是前三点。后三点。答云。铁围山上泥牛孔。明月堂前舞柘枝。进云。僧云。无相涅槃。请师证照。未审。者僧见个甚^8□请证照。答云。猖狗咬蚤。进云。院云。三点前三点后。又且如何。答云。倾尽此时心。进云。若据学人见处。正是前箭轻后箭深。未审。师意如何。答云。半是半不是。进云。只如今日忽有问。和尚如何是南院国师无相涅槃。未审。如何只对。答云。前三三后三三。进云。承古有言。有伴则来。只如今日。南院国师十方诸佛诸代祖师。皆是其伴。未审。还来也无。答云。兄弟添十字。进云。不因今日节他日定难逢。大众证明。学人礼谢。答云。且莫草草。乃云。前三三后三三。兄弟添十字。二仪同一龛。如是见彻。如是了知。黄金作骨。白玉为衣。清风浩浩兮北往南来。白云片片兮朝出暮归。是谓南院国师入般涅槃。三十三年以后。正当今日。重为一切有情无情。人天弟子。祖佛贤圣之故。向拂子头上现大人相。宣示正法。开阐宗乘底时节。直得三光电卷。六合雷奔。于是如上诸圣诸贤。祖佛弟子。人天有情无情。悉获无量不可思议三昧。即今坐立俨然。各各放无量不可思议光明。递相交贯。如帝网珠。各相照耀。各不自知。以其不自知故。于三昧不滞三昧。于宗乘超越宗乘。于正法穿道正法。千眼顿开。九霄绝翳。大乘既见如是。于此光明之中。还见国师也无。竖起拂子云。面如满月目如莲。天上人间咸恭敬。复云。南院国师迁化三十三年。诸大弟子。以命山僧升座。发扬其无量劫来。乃至三十三年潜德幽光。所谓看读五部大乘经。诸经已是具陈。首曰华严。即如释迦老子。在摩竭提国阿兰若法菩提场中。始成正觉。智入三世悉皆平等。其身充满一切世间。其音普顺十方国土。譬如虚空具含众像。于诸境界无所分别。又如虚空普遍一切于诸国土平等随入。岂不是当仁潜德幽光至于不离一切。菩提树下向普光明殿上须弥顶。于忉利天宫。自于首说世主妙严。至十住。不离一切菩提树下。及须弥顶。而向夜摩天宫。自说十住。至说十行。不离一切菩提树下。及须弥顶。夜摩天宫。而往兜率陀天。自十行至说十回向。不离兜率陀天。而诣他化自在天宫。说十地。不离他化自在天宫。乃复于摩竭提国普光明殿。自十地至说如来出现。及离世间。不离摩竭。而向室罗筏国逝多林给孤独园大庄严重阁。入不可说佛刹微尘数神变海。及种种三昧。乃至说入法界。岂不是当仁潜德幽光。然若乃广说又及诸部。则穷劫不尽。不如略说。乃至灵山拈一枝花。迦叶为之破颜。达磨道个不识。二祖礼三拜。依位而立。六祖菩提无树明镜非台。临济吃六十□杖如蒿枝拂相似。于是而下三传。乃有与国师同号之者。譬如上古威音王佛灭尽之后。复有佛出。亦号威音王。如是有二万亿佛皆同一号。乃至三十亿佛同名释迦。八亿同名然灯。三亿同名弗沙。九亿同名迦叶。六万同名灯明。一万八千同名娑罗王。一万七千同名度彼岸。一万五千同名日佛。二千同名憍陈如。六千同名龙佛。一千同名紫幢。五百同名莲华上。六十四同名螺髻。如是同名同号。不可胜数。彼即此也。此即彼也。岂有二人。所谓与师同号者。即适间礼客所谓大唐南院和尚是也。此所谓前佛后佛。同一号耳。适间禅客以其两则因缘设问。亦是应时应节。问得甚好。大凡参禅古德所谓如鸡抱卵暖气相接。时节到来。至于宗师与之提撕决择。啐啄同时。霍然悟去耳。然虽如是。又不如是。不如是中却如是。却如是中鹞子已过西天。是故南院和尚复有示众云。诸方只具啐啄同时眼。不具啐啄同时用。看他无风起浪。有僧便问。如何是啐啄同时用。蚊子上铁牛。院云。作家不啐啄。啐啄同时失。是甚^8□心行。前言何在三头两面。何不便用。且道。用个甚^8□。僧云。未是学人问处。且看。院云。你问处作^8□生来也。僧云。失。也使拍盲。院便打。定业难逃。僧不肯。争奈何。正当恁^8□时。且道。鹞子又在甚^8□处。其僧后到云门会下闻。有二僧。举此话。一人云。当时南院棒折那。其僧忽然契悟。遂回省觐。院已圆寂。乃谒风穴。穴一见便认得。乃问。上座莫是。当时先师会中问啐啄同时许底僧^8□。云是。穴云。你当时作^8□。生会。云。某当时如在灯影里行相似。穴云。你会也。翠岩真出风穴语云。当时待他拟只对。坐具劈口槭。天封成云。风穴当时待他只对便与本分草料会^8□。真金曾百炼。入火转鲜明。山僧谓。当时风穴正是将者僧碓捣磨。磨又复挽绕须弥山百匝。然后置之铁床。令其苏醒眼开底时节。翠岩天封虽则赤心片片。大似但见锥头利不见凿头方。未免傍观者哂。且道。哂个甚^8□。哂道后五百世。被仙上座检点。然则也是山僧罪过。更后五百世有仙上座出。亦须具眼始得。所以参禅须具参禅眼。岂似寻常瞎鼓椎撞者。嵩山破灶堕。雨打梨花蛱蝶飞。然则下坡不走。快便难逢。既是堂头和尚及天龙真如。与诸西堂和尚并本寺诸方诸大龙象。非常大众在此。各有超佛越祖之作。悉具透关眼者。不谓土旷人稀。相逢者少。复有一段因缘。亦是参禅者之大节。乃是诸大禅师。熟识者试举之。然后学亦便至者。亦有未者。未者宜当谛审。至其共为明证。张无尽一生参禅。东林总禅师以其类已。乃印可之。洎被兜率悦禅师拶之去不得。问。其于佛祖言教有少疑者否。曰有疑。香严独脚颂。及德山托□话。颂曰。子啐母啄。子觉无谷。子母俱亡。应缘不错。同道唱和。妙云独脚。且道。与前因缘是同是别。盖寻常谓此事如鸡抱卵相似。前已略言。恰恰当其时节。子啐一声。母啄一下。即时透出其谷。子母相见。前呼后应。飞行自在。无往不至也。以此譬喻说与初心之人。莫不悉皆点咽唾。以谓无出于此。而香严却反个舌头转来。乃曰。子母俱亡。应缘不错。此乃正是前南院示众之注疏耳。既云子母俱亡。却言应缘不错。是何谓耶。张无尽于此疑之。总禅师一时道重当世。以符远法师七百年前谶记。为肉身菩萨。以革东林为禅。住后众盈七百。每方丈夜白光。天香郁然。其祥瑞又如此。非肉身菩萨。道德所致。岂有是也。然其禅亦只在子觉无谷之上。与张无尽未见兜率时类乎。其别有方便乎。当知至人出兴。乃至佯聋诈哑。百千方便。而又岂知其非方便也。唐宣宗问京兆荐福弘辩禅师。何名方便。对曰方便者隐实覆相权巧之门也。以接中下。曲施诱迪。谓之方便。设为上根舍方便。但说无上道者。斯亦方便之谈。以至祖师玄言忘功绝谓无出方便之迹。山僧每以此言为当。是故南院香严亦无过一方便耳。又岂特东林而已。然颂谓。子母俱亡。应缘不错。同道唱和。妙云。独脚。亦是忒杀慈悲之故。遂成落草之谈。亦未甚称山僧意在。何故为其但是为人注解。引人情解。牵人入草耳。抑且一览之间。其意已尽。别无涵畜蕴藉。张公于此虽疑。而悟终不入深。当时以托□话作颂呈兜率。兜率谓其深悟。说偈证之也。是随楼搜。然山僧尝观古今在家之流。入吾家阃域。得吾家滋味。有所术作以护法。者汉牟子理惑论。及宋此公护法论。尝亦自品量之。理惑则文精而理至。莫出其右。护法论则差有衲僧气息矣。然当牟子时。大教始来。未甚显发。梵僧初至。才十数辈。梵曲唯小乘教。仅五百余卷耳。大乘诸经皆所未到。而况禅乎。而牟子精至切当若是。岂古佛化身也欤。又独脚颂。若据愚意。于俱亡字下。略去十一字。唯用一个错字。岂不妙哉。然若但用一个错字。见者又便谓因错。乃子母俱亡耳。若此见之。又是苦哉。佛陀耶。然则灵利汉。终不如是。一见便见。未必不眼睛卓竖。然彼也方便。此也方便。古亦方便。今亦方便。威音五佛。一方便也。释迦老子一方便也。西天四七东土二三。乃至前南院和尚。至今南院国师。始以母氏梦雪顶老僧持金字般若心经与之即娠。至于诞生。住世五十三年。役土木成丛林。一坐道场二十四载。晨昏与龟山上皇酬酢。临终之际。翠竹变白及辞世乃说偈曰。一跃跃翻黄鹤楼。一拳拳倒鹦武洲。临行一着元无别。黄鹤楼前鹦鹉洲。又后二十余载。后醍醐天皇亲染宸翰。□谥南院国师。乃至今日诸大弟子命山僧升于此座。以发国师潜德幽光。皆方便也。更听一颂。三十三年无量劫。威音王佛释迦文。古南院也今南院。总是渠侬后世孙。
    南禅禅寺语录（终）

知者禅寺首座比丘正忠助钞拾两
西斋楚石和尚助河西段子二丈四尺小麦二石
千佛慈云师侄比丘祖灊助铜钱二十五贯

四明竺仙和尚住真如禅寺语录
          侍者裔印海寿等编

    师。于贞和二年丙戌二月。自南禅东堂。受请。初六日入寺。指山门云。真如界内。地阔天高。佛事门中。云行雨施。
    祖堂。赤县神州。有大乘器。十万流沙。一滴海水。
    据室。拈□杖云。一抹红霞。千重锦障。万里无云。当轩者谁。须弥山向者里倒卓。帝释殿上则置。海龙宫内道将一句来。指法座。向上一路。不在此上。且道。在甚处。便登。祝对毕。次拈大檀那二位将军香。伏愿。同气连枝。开优昙华于棣萼。如手若足。发般若智于天伦。蔕固根深。天长地久。
    次拈本寺檀那香。高德如山。深心似海。侧布黄金于大地。遍敷碧瓦于虚空。悟上乘禅见十方佛。
    又拈香云。此香奉为古林大和尚。且道。还有事也无。有金陵市上相逢。扶桑国里说话。白槌罢云。新长老到者里却不会。还有会底^8□。出来相见。僧问。万国烟花二月春。忻逢说法利生因。人人相见同欢笑。顾乞垂慈为指陈。学人上来。请师祝□。答云。一团红日上中天。镕尽尽万年山顶雪。进云。记得世尊升座。大众才集。文殊白槌云。谛观法王法。法王法如是。此意如何。答云。郭象注庄子。进云。又记得。马祖升堂。百丈卷却拜席。又作^8□生。答云。庄子注郭象。进云。世尊马祖则且置。文殊百丈是一是二。答云。西天此土。进云。向上一窍则不问。如何是真如家风。答云。七珍八宝庄岩。万户千门通透。进云。如此则大开门户耶。答云。玉殿半收金锁涩。几人能见紫微君进云。天高群象正。海阔百川朝。大众证明。学人礼谢。答云。。许你道得十成。乃至。问答既固一期事毕更欲殿拓。何太劳烦。设使有能左手作方。右手作圆。眼数飞鸟。耳节鸣鼓。然于个事。何由提振。譬如一尺之镜能容万里之天。维摩搏妙喜世界。慈氏开遮那楼阁。直饶如是。向衲僧门下。但唤作和非时语。且作^8□生。于本分上。通个消息。良久云。王令已行天下遍。将军塞外绝烟尘复举。南泉云。唤作如如。早是变了。拈云。南泉但见锥头利。不见凿头方。且道。作^8□生是变通底句。柳色黄金嫩。梨花白雪香。玉楼巢翡翠。金殿锁鸳鸯。
    当晚小参。钟声未鸣。鼓声已响。正与^8□时。有何所作。僧问。青青翠竹是真如。今古相传满道途。学人上来。请师指示。答云。新长老闻所未闻。进云。此事且置。向一毫端上现宝王刹。坐微尘里转大法轮。是何人境界。答云。山僧。进云。如何是一毫端宝王刹。师以拂子示之云。看看。进云。如何是微尘里大法轮。师乃以拂子大作圆相云。还会^8□。进云。有水皆含月。无山不带云。答云。好个禅客。乃云。晨朝相见又黄昏。目击之间道已存。有甚家私更堪说。再烦槌鼓坐当轩。虽然宁可长时立法。未宜一旦忘缘。相逐尽是亲朋。与我通其消息。击拂子。只今又是春将半。开遍东风几树花。
    佛涅槃上堂。菩提涅槃。真如解脱。竖起拂子云。总在山僧拂子头上。三世诸佛被山僧拂子吞却。花作花红柳为柳绿。诸人还会^8□。击拂子一下。
    谢烧香侍者上堂。问讯烧香礼意勤。千言万语若为陈。因思昔日灵山上。迦叶头陀笑又新。
    谢两班上堂。僧问。如何是祖师西来意。答云。致得上座问。进云。祖师未来时如何。答云。致得上座不问。进云。来与未来时又作^8□生。答云。瞎。乃云小释迦向天宫说法。大似一片文章。然者文章虽一大藏教如何诠注。正恁^8□时。直得杨岐和尚抛下栗棘蓬。掷出金刚圈云。若也吞得一蓬百千万亿蓬皆可吞下。透得一圈百千万亿圈皆可透过。这个作^8□生注。不然山僧有个道处。良久下座。
    四月八上堂。今日佛诞生。竖起拂子云。即今在拂子头。一手指天一手指地云。天上天下唯我得尊。击拂子云。佛殿泼恶水去。
    小参。来朝结夏。今夜小参。千言万语。不如自力。尽大地是个圆觉伽蓝。结个甚^8□无一毫非平等性智。参个甚^8□。人人顶天立地。个个超佛越祖譬如水行于地。靡所不在。及其发露为池井江河。奔迸涌跃。沃日滔天。无有一物不承其利。至于决之东方则东流。决之西方则西流。亦皆在我。然则无巨灵之力。莫能擘太主华。非大禹之功。莫能疏于九河。与^8□说话也是头上安头。且道。是作^8□生。击拂子。
    为征夷大将军仁山大居士。预修拈香。欲知前世因。今生受者是。欲知后世因今生作者是。一念既兴。三世平等。功延浩劫。至尽未来。从于今身至于佛身不离是念。故曰。一念普观无量劫。无去无来亦无住。如是了知三世因。超诸方便成十方。奉佛弟子征夷大将军。乙已本命。当于今岁。谨发善念。预修功课。于昨三月二十七日以为初七。至于七七已过。百日复满。当于今月初六日为一周忌。乃倩画工图绘大势至菩萨圣像一尊。命僧顿书妙法华经一部及仁山大居士亲手躬书。特命比丘某拈此信香。供养尽虚空界一切三宝。所冀如经所说。现世安稳。后生善处。以道受乐。亦得闻法。既闻法已。离诸障碍。于诸法中任力所能。佛说如是。是决定事自于今者。至尽未来。恁力随意。成就无碍。
    谢保宁首座上堂。僧问。记得。睦州以临济谓黄檗曰。此子虽后生向后作一株阴凉大树。盖覆天下人去在。未审。睦州具何眼目。便恁^8□道。答云。左半斤右八两。进云。只如临济在黄檗处。吃六十□杖不悟。到大愚处方悟^8□讹在其^8□处。答云。彼短此长。进云。云门被睦州拶折其足。便能指出雪^8□顶上铁枷。此又如何。答云。前七尺后三寸。进云。从上自古无量因缘。今日一一欲乞指示。和尚还肯垂慈也无。答云。不肯。进云。大众证明。学人礼谢。答云。恰似。乃云。相逢不拈。出举意便知有。且道。如有个甚^8□。十成好个金刚钻。摊向门前卖与谁。
    六月旦上堂。僧问。记得僧问智门。莲花未出水时如何。门云。荷叶。此意如何。答云。荷叶。进云。僧曰。莲华已出水时如何。门云。莲花。又作^8□生。答云。山僧却不恁^8□道。进云。今日问和尚。莲华未出水时如何。答云。适问道了也。进云。出水后如何。答云。重言不当吃。进云。恁^8□则昔日智门。今日和尚。答云。且莫埋没他。进云。此是时节因缘。如何是向上底事。答云。依俙似曲才堪听。又被风吹别调中。乃云。一二三四五六。拈□杖卓云。何不道七。才道七便有八。古人道。一任添取。且道。添个甚^8□。复举。六祖谓明上座云。不思善不思恶。正当与^8□时。如何是上座父母未生已前本来面目。明便悟云。上来密语密意此外还更有也无。祖云。我为你说底。即非密也。你若反观自己密在汝边。拈云。六祖向太虚空里。开却两扇大门。教明上座入。明上座一见便入。归到家里。却见家中。有如许宽广。不可思议。故曰密语密意。此门自古开至于今。而如今之人。十个有九人。却担却此两扇门。一地里走向此门上坐卧。及向外边走不肯入。争奈何。下座。
    上堂。三千威仪。八万细行。竖起拂子云。此是第一仪。拈□杖卓一下去。此是第一行。行者行也。仪者宜也所以道。行而宜之之谓义。且道。如何是第一义。击拂子云。向南看北斗。
    解夏上堂。善玖侍者出问。参侍巾瓶九十日。西来祖意不可得。快便难逢。请师端的。答云。须弥顶上击金钟。进云。真如解脱神通游戏。本自具足。何故有迷有悟。答云。盏子扑落地楪子成七片。进云。与^8□则人人解却布袋头。个个证自恣三昧去耶。答云。飞龙在天。进云。秋初夏末。东去西去。万里无寸草处去。此意如何。答云。绊杀人。进云。如是则出门便是草。拟向甚^8□处去。答云。两头俱坐断。进云。不去不来时又作^8□生。答云。看脚下。乃云。将此深心奉尘刹。是则名为报佛恩。此是九旬圣制。克期取证底。若夫衲僧家随分所有者。即今不暇拈出。何故一叶落天下秋。
    上堂。卵有毛。鸡三足。龟长于蛇。□盂无柄。乃竖起拂子云。拂子^8□。下座。
    上堂。飞廉善走恶来多力。一日到真如。打倒篱兼壁。东西成一统。更无南与北。泼赖家私几个知。庭下寒花蝶也迷。
    上堂垂语云。药因救病出金瓶。正恁^8□时有不病者。请来相见。山僧与你诊候临时。良久云。依旧不沾唇。乃云。作^8□生自从胡乱后三十年。不少盐酱。也大奇也大奇。真如者里。不如斯清水白米。本来有吃。则任君吃。不吃也由伊。何故如此。三年一闰。五年再闰。地久天长。麻姑无信。忒^8□耐忒^8□耐。蓬莱水浅方平。不会。翠竹黄花又过秋。知他几个生惭愧。
    一日本觉居士问。临济德山。以棒喝开示学者。未审。和尚用个甚^8□。师云。我用剑耳。觉云。此是第二头。师云。我不管你。第二头第三头。第一头但是一切都斩。良久。师再问云。正恁^8□时你命何在。觉云。不通风。师云。因甚^8□你头落也不知。觉乃喝。师云。正是第二头。
    因注楞伽经上堂。五法三自性识。二种无我。乃至一百八句。且道。是甚^8□义。拈□杖卓一下云。是此义其或未然后五日看。
    复举。紫璘供奉欲注经。忠国师曰。凡注经须会佛意始得。璘云。若不会佛意。争解注得经。国师令侍者盛一□水。着米七粒在水中。□面安筋一只。乃问此是甚^8□义。璘无列语。国师云。老僧意尚不会。况佛意。争能□得经。拈云。若是真如当时。只道。此是忠国师因紫璘供奉欲注经。令侍者盛水一□。着米七粒于水中。碗面安筋一只。乃问。是甚^8□义义。又曰。是国师意。又曰。实非佛意。当时若也如此对答。未必国师不向明窗下安排。且道。即今还有向明窗下安排也无。下座。
    上堂。以拂子作圆相云。大众会^8□。今日开炉。下座。
    达磨祖忌拈香。少林花木正凋霜。天老谁知地亦荒。结果自然成更好。殷勤炷此一炉香。
    上堂。有意气时添意气。黄牛八脚垂过鼻。风流不在着衣多。会使不如家富贵。
    赴建长请退院上堂。真如界内。本无许事。且道。因甚^8□进一步。直得天高东南。退一步。直得地倾西北。良久云。岂不见道。伸脚唯在缩脚里。即下座。
    真如禅寺语录（终）

竺仙和上语录卷上



竺仙和上语录卷中

                    四明竺仙和尚
  住相模州巨福山建长兴国禅寺语录
        侍者景忍裔翔宗讷契钧等编


    师。丙戌十一月二十九日。于京师真如禅寺方丈受左武卫将军请。明年丁亥正月二十日入寺。指山门云。门内有君子。门外君子至。白日照古今。清风动天地。
    佛殿。渠即是我。我即是渠。烧香礼拜。无缺无余。
    土地。祠山张大帝。天下鬼神爷。谁知乡曲里。由来共一家。便烧香。
    祖堂。西天无折合。东土错流传。鼻孔皆相似。头颅亦复然。便礼拜。
    据室。道得也是。道不得也是。会得也好。会不得也好。黄念台上妙舞三千。白玉楼前高歌八百。是汝等诸人。向无量劫前亲曾应拍。即今事作^8□生。喝一喝。
    拈御教书。当知者个是大神□。是大明□。是无上□。是无等等□。功德难量。谛听谛听。
    指法座云。仙上座。常时以尽虚空界为座。以尽虚空界为身。以尽虚空界为口。尘说刹说。三世一切说。无间歇而又何用特地。今时重登此个小木棚子。如何若何。乃骤步云。看看。有何异处。遂升座。祝。
    圣罢。次拈征夷大将军并左武卫将军香云。伏愿。如我本尊地藏王菩萨两手。一持金锡。一掌宝珠。宝珠可以照曜世界。金锡可以弹压乾坤。
    又次拈关东主典厩将军香云。伏愿。如我土地昌福崇仁。镇此山河。神和道合。深明佛法。洞彻见元。
    复次于怀中拈出香。乃呵呵笑云。此香奉为先师扶宗普觉佛性禅师古林大和尚。用酬法乳之恩。复笑云。释子嗣法。不如俗人结交。拟向黄金□里。铸出相思泪。而向白木片上。拈出呵呵笑。又笑云。遍法界不见其人。尽大地是□自己。踏不着。谢证明。三十年后。百千劫外。不识最亲。忍笑不已。青天之高有顶。沧海之深无底。乃就座。上首白槌云。法筵龙象众。当观第一义。师云。早是第八义。既然如是。岂无方便。拈□杖画云。还有相见者^8□。僧问。人天普集。选佛场开。四众威臻。万灵毕萃。学人上来。请师祝圣。答云。云静日月正。雪晴天地春。进云。祝圣已蒙师指示。向上宗乘事若何。答云。天河横北斗。日月转金轮。进云。与^8□则千枝少室花方盛。一派曹源水更清。答云。自古自今。进云。记得。肃宗皇帝问忠国师。如何是十身调御。国师云。檀越踏毗卢顶上行意旨如何。答云。须弥山走马。大洋海横身。进云。恁^8□则顶门具眼照天地。肘后悬符亘古今。答云。恰是。进云。如此则昔日灵山。今日灵山。当时世尊。今朝和尚。答云。两个。进云。觅火和烟得。担泉带月归。大众证明。学人礼谢。答云。座中尽是江南客。正好樽前唱鹧鸪。乃云。毗卢顶上分开一合乾坤。赤肉团边坐断三祇今古。直得普遍普。现遍普。动遍动。震遍震。吼遍吼。灵台万叠。宝网千重。交贯焜煌。弥罗照曜。正与^8□时。折蒿枝以搅沧溟。铸金刚而马铁券。然后折半列三。唱六点五。撒真珠于紫罗帐里。横锦线于白云天外。令其圣性人天水命鱼龙毛凡道众。各各历然。个个廓尔。至于家纳百福户入千祥。朝野歌谣。君臣欢庆。何莫由于斯也。然则且道。斯之一字。何以申明。竖起拂子云。一毫穿众穴。八表贺升平。复举。昨济云。有一人。论劫在途中不离家舍。有一人离家舍。不在途中。那个合受人天供养。新建长则不然。临自京师来入兹寺。向者实在途中。于今唯居家舍。临济即是山僧。山僧即非临济。岂不见。一双孤雁扑地高飞。两只鸳鸯池中独宿。若也见得。近水楼台先得月。若也不见向阳花木易逢春。直下会去。变大地作黄金。以施仁者。未为分外。直下不会。搅长河为酥酪。以享仁者未为分外。何故。如今四海清如镜。行人不以路为□。
    当晚小参。龙吟云起。虎啸风生。即且置。竖起拂子云。者个是三世诸佛。一手共握底柄子还有向七纵八横处相见底^8□。僧问。坐断毗卢顶。宏开解脱门。圣凡同得入。一一面慈尊。学人上来乞师指示。答云。满眼光明烛。钟中无鼓声。进云。记得。教中所说佛具三身。为法报化。其理如何。答云。握手舞三台。笑倒黄番绰。进云。如何是法身。答云。觑不着。进云。如何是报身。答云。□还识我也无。进云。作^8□生是化身。师乃垂下一足。进云。如此则自性具三身。三身唯一体。答云。甚会得好。进云。不因今夕节。他日定难逢。大众证明。学人礼谢。答云。伏惟。可喜。乃云。一别灵山再会同。俨然昔日旧家风。愧无佛法殷勤语。幸有心情彼此通。高举既登天凤穴。入深须到海龙宫。更宜共把黄金锡。重击须弥顶上钟。复云。记得。初在京师受大檀那左武卫将军兹山之命。复召饭以钱。既而就为告别。檀那即赠以偈云。西都东海际。相见几般回。来往本无隔。毛头沙界开。山野当时和韵以谢云。不忍别千里。相看肠九回。赠言多慰意。茅塞一时开。谛观檀那志诚殷勤如此。而宗通句到。又若是盖佛祖菩萨阿罗汉化身而来也。昭回斯道。阐发宗乘不在兹乎。再和一首云。宗乘当阐发。斯道见昭回。万^8□优昙橤。春风一夜开。
    谢两班及龙首座上堂。青帝掣开金殿锁。山鬼把住麒麟儿。与^8□与^8□。三千诸佛点首。不与^8□不与^8□。六代圣人却步。击拂子云。南山起云。北山下雨。建长寺里。五百高流。东序西向。西序东向。是法住法位。世间相常住。乃问侍者。今日是几。者拟只对。即喝便下座。
    上堂。一即一切。一切即一。竖起拂子云。释迦老子即今化作拂子。却在山僧手里。乃击一下云。即今又穿灯笼入露柱。倒骑佛殿直出山门去也。直得春风兮^8□^8□。春日兮晖晖。春水兮涓涓。春泥兮滑滑。再竖云。即今又在者里。大众见^8□。容颜甚奇妙。光明照十方。我昔曾供养。今复还亲觐。又击云。下座巡堂吃茶。
    佛涅槃上堂。僧问。胸字香分无量义。顶珠常照百由旬。双林孰谓归圆寂。坐断乾坤日见真。学人上来乞师指示。答云。大众见□恁^8□问。进云。教中道无有涅槃佛。无有佛涅槃。还端的也无。答云。甚^8□教中恁^8□道。进云。唯如道今日即有。明日即无。又见如何。答云。错。进云。如此则佛身充满于法界。普现一切群生前。答云。也是第二头。进云。记得。前日和尚上堂云。容颜甚奇妙。光明照十方。我昔曾供养。今复还亲觐。即今在那里答云。□困耶。进云。可谓经行及坐卧。常在于其中。答云。□醒耶。进云。不因今日快便难逢。大众证明。学人礼谢。答云。吃茶。乃云。无有涅槃佛。无有佛涅槃。且道。今日底事又作^8□生。良久云。君不见。梨花藞苴桃花笑。无限游人醉似泥。
    上堂。本地风光相应。肘后灵符烜赫。发一句于千圣顶门。抽一机于无尽宝藏。直得花开世界起。花落实相成。今朝三月一。前日是清明。且道。即今事作^8□生。无限风光好。山河一道平。
    报国寺休耕庵请为开山。佛乘禅师一十三年忌辰升座。乃竖起拂子云。拂子能生一切法。拂子能灭一切法。能使一切法不生。能使一切法不灭。正与^8□时。还有激扬者^8□。僧问。一切诸佛乘。愿力游人世。本来无去住。山没随人意。今日佛乘禅师忌辰。还来也无。请师指示。答云。高着眼。进云。可谓处处真处处真。尘尘尽是本来人。答云。^8□着则瞎。进云。此事且止。记得教中云。十方薄伽梵。一路涅槃门。未审。门在何处。答云。□适间从甚^8□处来。进云。只如僧问干^8□路头。^8□以□杖画一画云。在者里。意旨如何。答云。险。进云。云门闻得云。云门扇子^8□跳上三十三天。^8□着帝释鼻孔。东海鲤鱼打一棒。雨似盆倾。又作^8□生。答云。七颠八倒随楼搜。进云。云门与干^8□则且止。唯如者僧不识路头也无。答云。不殊今日。进云。既识路头门。^8□。答云。今日不殊。进云。又记得。教中云。唯有一乘法。无二亦无三。未审。是甚^8□一乘法。答。背后看。进云。若但赞佛乘。众生没在苦。答云。将此深心奉尘刹。进云。可谓奇特中奇特。殊胜中殊胜。大众证明。学人礼谢。答云。许□知。乃云。即者是即者是。一是一切无不是。即者非即者非。一非一切无不非。一切非。一十三年电影飞。一切是。今日重来相汝尔。击拂子云。非不非。是不是。是非已去了。是非里荐取。取不得舍不得。还见佛乘禅师^8□。上下四维无等匹。回向罢。复云。此是报国寺休耕庵为本寺开山佛乘禅师一十三年忌辰。请升座底意旨。且道。说个甚^8□则得。若夫所看五部大乘妙典经。内皆已说尽。若重说之。正是头上安头。又且达磨西来。不立文字。直指人心。见性成佛。若言有何说者。则是违背祖宗。自为讪谤。若谓无可说者。争柰即今何。当此之时。还有定当得底也无。若有便可与佛乘禅师共相握手。直向千圣顶□上行。一期事毕。更不用。如何若何。若无却请佛乘禅师证明。于是乎仙上座敲空取响。供养诸人去也。所谓不立文字之说。非所谓一切语言。不当言说。非所谓一切文字。皆用并荡却之。唯如者一句不立文字之说。明如日月。声似雷霆。流传今古。又是何物。此盖但以恐人堕于文字上不见文字。所指文字外之意耳。所谓狮子咬人。狂狗趁块者是也。当观第一义谛于文字外云尔。岂不见。佛于楞伽因大慧问。三藐三佛陀。无风起浪。佛曰。悉离一切量一钓便上于下。又曰。离一切量则无言说。抱赃叫屈。又曰。无言说则无生。无生则无灭。无灭则寂灭。寂灭则自性涅槃。自性涅槃则无事无因。无事无因则无攀缘。无攀缘则出过一切虚伪。出过一切虚伪则是如来。如来则是三藐三佛陀。败阙不少。始佛曰。悉离一切量。只此一言。已早是慈悲忒杀。而乃又曰。则无言说。只此无言说之言。岂不是言说耶。而又乃至向下。云云不已。又是甚^8□。当知不即言说。不离言说。不在言说上。然则佛乃老婆如是。着甚^8□急。岂当时佛世。最上大乘根器鲜少无如之。何故仍忉忉曲尽其心。导人如此。至于灵山拈花。百万人天。悉皆罔措。是时诸大菩萨。大阿罗汉证果位。获神通底。不可胜数。第迦叶一人而已。盖可见耶。孰知此一点子唯悟方知不可企及。当此之时或有个汉出来道。汝是何人。乃敢罔圣欺贤至于如是。仙上座未免起身礼他三拜但惜无之。又所谓此经四卷者。此乃全是文字而已。今乃以不立文字引之为证。余果欺人乎。余岂欺人哉。达磨乃是不立文字之师。盖其得于是也。而谓二祖曰。吾观震旦所有经教。唯楞伽四卷可以印心。切忌错认定盘星。此亦是第二个老婆耳。而其又曰。吾观赤县神州有大乘器。者老子眼横二寸。舌长三寸。泊接得个第子。但能礼三拜。依位而立。便谓。汝得吾髓。无孔铁锤三个窍。等闲^8□翼向天飞。世间毕竟无人识。只有当年达磨知。然其岂知厥后子孙繁衍鼎盛。冲楼跨^8□。而不少耶。所谓三藐三佛陀。若据其义翻为东土之言。三者正也。藐者遍也。等也。佛陀又曰菩提。知也。觉也。总曰正遍知觉。是佛之德也。如曰。惟愿为说三藐三佛陀。即是所谓如何是佛法的的大意耳。是故。临济以问。黄檗但以乌藤用事。临济承之。至于或未入门。即热喝出去。乃至其他。或曰。如何是佛。干屎橛。麻三斤。殿里底。狗子还有佛性也无。无。上至诸佛。下至蝼蚁。皆有佛性。为甚狗子却无。为伊有业识性。在一等亦是老婆。但不为汝解注。一例用本分草料。使□自悟耳。较些子昧者。以心意识量思惟计较。此是外道也。其可得哉。又大慧曰。如世尊说修多罗。摄受不生不灭。又世尊说不生不灭。是如来异名。乃难之曰。云何世尊为无性故。不生不灭。为是如来异名耶。佛乃广为分别解说。乃至曰。我于此娑呵世界有三阿僧祇百千名号。各说我名。而不解我异名。师乃举拂子云。仙上座拂子但唤作拂子。又指香炉云。香炉但唤作香炉。于是佛又自说一络索。名而曰。彼诸愚夫不能知我。而计着言说种种章句。于不生不灭作无性想。不解自通会归终极。止止不须说。又曰。彼诸痴人作如是言义。如言说义说无异。谓义无身故。言说之外更无余义。惟止言说。不方说自性。不知言说生灭。义不生灭。一切言说。堕于文字义。则不堕离性非性故。法离文字故。是故我等诸佛及诸菩萨。不说一字。不答一字。咄。漏逗不少。释迦老子寐语作^8□。释迦老子寐语则且置。设使尽大地人。开得眼来□见青天白日。元来始知不立文字。直指人心。见性成佛。乃是佛佛祖祖。及一切当人之事。盖非达磨始立为宗。非是自为一家之说。达磨乃传佛心宗。以救迷情而已。个事唯证。乃知。岂文字之师同日可语。有祖以来。得这些子入手底。握定佛祖命门。拨转向上机关。千变万化。开合临时。卷舒自在。更不由人。何其盛哉。唯如佛曰。不说一字。不答一字。忽若当时。有人问曰。一大藏教何处得来。毕竟佛又如何支遣。佛则未必不重谓之。曰法离文字故。若是仙上座则不然。但曰。是我罪过便了。再问如何。且待我上山斫棒来。常爱妙喜老子。庶几有些子衲僧气息。尝举。庵提遮女问文殊曰。明知生是不生之法。为甚^8□被生死之所流。乃着语曰。也好与一问。于是复解之曰。大意道明知本来不生不灭。因甚被生死流将去。昧却本来面目。文殊答曰。其力未充。旧时有一僧持此语。问一老宿。适值面前有一枝笋。宿乃谓其僧曰。如今将来作竹用得^8□。此明其力未充。谓修行未有力在此是教中所说。却到祖师门下。非离真而立处。立处即真要会^8□。明知生是不生之法。为甚^8□被生死之所流。其力未充。狗子还有佛性也无。无。唤作竹篦即触。不唤作竹篦则背。无非是这个道理。宗眼即教眼。祖意即教意。此是妙喜老人如此。若是仙上座则又不然。明知。生是不生之法。为甚^8□被生死之所流。其力未充。狗子还有佛性也无。有。狗子还有佛性也无。无。毕竟如何。七画对十二。若也会。十方国土中。莫作一乘法。若也不会。无二亦有三。万里一条铁。且道是宗眼。且道是教眼。且道是祖意。且道是教意。此则且置。常记与佛乘禅师相见。已是二十四五年事。某丙寅间游江西至洪州翠岩。忽见此和尚。丰釆卓异。而趋前曰。昨受凤台和尚所嘱曰。我有一ＭＳ利僧。游江西去。汝可觅之。故此寻访而至。吁余非曾打破人家事。凤台老人何为而言。余为ＭＳ利僧。大似可笑。由此一见如故。后回凤台。又同住凰台。老人甚器重之。而此禅师。谨于持律。每午后水亦不饮。勤于制作。琢成言句。清新可爱。出人意表。时山僧尝与衲子言曰。日本广首座。二六时中。除坐禅。作言句外。别无他想。可谓佳衲子也。洎为客于浙间。与夫径山南北山往往共处。一日在径山。忽日本文侍者至。言。乡船在福州。以明极和尚有宿昔之约欲取之时。明极欲挽山僧偕行不可。乃谓文曰。若能化仙公共住行矣。否则不然。且又自谓山僧曰。汝于此但此国人识汝耳。有何利益。亦可去彼。行于汝古林和尚。一枝佛法于外国也好。此乃佛天在上。余不诳言。又曰。我之老大昏耄。尚且欲去。况汝后生。精明百倍。而又事事敏妙。且闻。彼之船不一二年闻。必又来此。就回亦可。亦望托汝寄附乡书也。时日本亦有数人在彼。余乃问文等曰。可得回否。文曰。此船一去明年即便又来。但随意耳。昔兀庵亦回。西涧回而复住。但自贪我国之好者。自不回耳云云。佛乘禅师曰。我观此土。皆无丛林。看不上眼。今唯我乡间。尚有不异百丈在世时也。如或不信。则同往一观而回。又曰。西堂和尚之言是也。当去行佛法。而今佛法流东。凡我乡间无不敬信者。顺缘而行。今正是时。大丈夫何自凝滞。而不决耶。先是昔在保宁为侍者时。寮宾两浙乡曲外有日本三十二人凤台老人。每见则戏之曰。此日本国师也。又曰。汝若诚能一往。则大化于彼。余曰。去则不辞。虑不得返。曰。出家儿遇缘即宗。何且虑此。于是感其先言固戏之耳。而又诚也。但一行之遂至于此。迨今不觉十九年矣。禅师化去又十三载。而诸贤弟子。乃命于今日讳辰对灵升座。获叙绪余。愧无佛法可行。有负禅师之命。而且□据第一名蓝。何当哉。禅师以道德自重。虽帝王招之不赴。后开法净妙。既而勇退庵居。自号休耕。寻开山兹寺而终。谥佛乘禅师。记得。禅师迁化示众曰。未后一句。佛祖不知。揭翻大海。跃倒须弥。大众还会^8□。请为从头注出。末后一句。不堕诸数。佛祖不知。今古希奇。揭翻大海纵横自在。跃倒须弥不动毫厘。且道。即今事作^8□生。一十三重华藏海。重重无尽现全身。黄金面具无人识。化作东风满眼春。
    上堂。雨落不上天。日轮海中出。照见须弥山。问讯定光佛。拈□杖云。即今向甚处去也。香台下。复云。桃华落尽杏花开。狼藉王孙饮酒杯。谁在远村烟外立。头长三尺笑咍咍。
    佛生日上堂。即今释迦老子化作悉达太子。在此喃喃独语。还有与他相见者^8□。僧问。记得。药山见遵布衲洗佛便问。这个从汝洗。汝还洗得那个^8□。未审。那个是甚^8□。答云。干屎橛。进云。遵曰。把将那个来。山便休。又作^8□生。答云。涴却手。进云。和尚今日与遵布衲是同是别。答云。两个黄鹂鸣翠柳。一行白鹭上青天。乃云。正当今日尽大地草木丛林。悉皆一手指天。一手指地。作大狮子吼。即今屋后风声。檐前两滴。悉皆一手指天。一手指地。作大狮子吼。唯有山僧拂子不然。何故。乃以拂子向空。点一点画一画。
    结夏小参。钟未鸣鼓先响。抑逼山僧出来。毕竟为甚^8□事。众中还有道底^8□僧问。千说万说。不若亲见。明镜当台。胡来汉现。学人上来。便请开示。师竖起拂子云。□唤这个作甚^8□。进云。明朝结制。今夜小参。克期取证。毕竟如何。答云。咬定牙关。进云。与^8□则十方同聚会。个个学无为去也。答云。□向甚处见庞居士来。进云。记得。药山小参不点灯。乃曰。我有一句子。待特牛生儿即向□道。此意如何。答云。牙齿不关风。进云。时有僧曰。特牲儿也何以不道。山曰。把灯来把灯来。又作^8□生。答云。如般大子。进云。僧退入众。还有承当分也无。答云。面皮厚三寸。进云。即今有问。和尚特牛生儿。如何只对。答云。面皮厚多少。乃云。来日结制。今夜小参。既登此座。无可言者。幸有禅客。为我发机。一问一答。无少无乘。如禅客问。药山小参不点灯。乃曰。我有一句。待特牛生儿即向□道。山僧答。牙齿不关风。乃至曰。特牛生儿也。把灯来。答谓。如般大子。极过去劫尽未来际。有何问哉。其或未然。九十日内。一刹那间。幸冀同人毋贵尺璧。宜惜分阴。勿谓。俗谈真有可取。切当自力。复举。百丈曰。汝等与我开田了。我为□说大义。僧开田了。请说大义。丈乃展开两手。拈云。大好大义。虚空包不过。大地载不起。乃在百丈手里。然乃建长则不然。但谓须待秋成。来夜更请四头首。下个注脚。
    结夏上堂。今日结却布袋头。还有向布眼里出觜。道得一句底也无。僧问。薰风自南来。殿阁生微凉。正恁^8□时愿闻法要。答云。檐前滴滴耳根历历。进云。莫便是诸佛出身处。答云。东山水上行。进云。古人曰。东山水上行。且道。是同是别。答云。即今是山僧道底说甚古人。进云。佛向上事又作^8□生。答云。顶□上觑。进云。只如结制。西天以蜡人水为验。东士以铁弹子为验。和尚者。里以何为验。师乃击拂子云。以此为验。乃云。结结八万四千岐路绝。释迦老子没处去。句引儿孙弄明月。清波无透路。碧落有人家。雁飞烟塞外。鱼触渡头沙。咄咄咄力围希。楪子下赠三槌。复举。芭蕉云。□有□杖子。我与□□杖子。□无□杖子。我夺却□□杖子。拈云。芭蕉恁^8□可谓奇特。自古自今。拈举者亦不少。山僧者里则不然。乃拈□杖云。者个岂不是□杖子。遂放于脚踏前。即说行礼之事一遍。起身跨□杖而过。下座。
    谢秉拂上堂。当轩答问。据令提纲。闪电未收。僻历随至。当此之时。山僧立地有分。谁敢觑着。及乎云收雨霁。乃见天垂宝盖。地涌金莲。中有化佛。手秉白拂。安详而坐。不动舌头作狮子吼。问之何以如此。遂举拂曰。自从释迦去后弥勒未来。唯者个子无人提掇。亲承付嘱山僧报曰。奇哉希有。一二三又添一。珊瑚枝上月重轮。看来尽是黄金色。
    请首座上堂。僧问记得。临济问黄檗西来的的意。黄檗便打。此意如何。答云。莫谤他。进云。曾闻。三问三被其打。答云。却是。进云。然而临济始终不悟。又作^8□生。答云。用力太过。进云。唯如道重赏之下必有勇夫。答云。是他无勇也。进云。又如睦州云。些子向后作一株阴凉大树。盖覆天下人去在。未审。睦州具何眼目。答云。具阴凉大树眼目。乃云。人天眼目既正丛林号令当行好大众试看。龙吟雾起。虎啸风生。只如此别有事耶。有。拈□杖云。岂不见禅客问底。六十蒿枝忆古人。五百年来少人吃。只此还更有耶有后五日。下座。
    上堂。僧问记得。僧问赵州。万法归一。一归何处。灼然一归何处。答云。归山僧拂子头上。进云。州云。我在青州作一领布衫。重七斤。又作^8□生。答云。一领布衫重七斤。进云。今日和尚。昔日赵州。是同是别。答云。拂子布衫。乃云。雨落不上天。已是七八日。以拂子向空画之。复作圆相云。画开天外云。放教日头出。好大众赤赫焰没边表。
    上堂。心为工伎儿。意如和伎者。五识为伴侣妄想观众伎。好大众。竿木随身则且置。且道。还有不入这个场子里底也无。下座上堂。僧问。承闻。古德有言。欲识佛性义当观时节因缘。如何是时节因缘。答云。五月山房冷似^8□。进云。佛性义又且如何。答云。含元殿里定觅长安。进云。又古德云。日日是好日。时时是好时。明甚^8□边事。答云。明这日日是好日。时时是好时。乃云。从上以来。千人万人。多得其体。少得其用。得其体者成佛作祖。得其用者锻圣镕凡。良久云。乾坤一合地胡饼。日月两轮天气毬。
    上堂。僧问。智门因僧问。莲华未出水时如何。门云。莲华意在那里。答云。水上。进云。僧又问。出水后如何。门云。荷叶。又作^8□生。答云。泥里。进云。即今问和尚。莲华未出水时如何。答云。重言不当吃。进云。出水后^8□。答云。再犯不容。进云。和尚即今与智门是同是别。答云。也不同也不别。进云。毕竟出与未出相去多少。答云。百来丈。进云。学人今日小出大遇。答云。识取莲华。乃云。记得罗山问。明招虎生七子。第几个无尾巴。招云。第七个无尾巴。辄成一颂。虎第七子无尾巴。咆哮一啸风生牙。空谷传声答其响。百兽震恐如稻麻。看他露出底。谁能着脚履。自是不咥人。教君休拟议。不入其穴。安得其子。要其终原其始。没去处在者里。噫嘘□凭妇不来斐旻已矣。古之今之。孰其知已。南山云引北山云。子细看来。良有以万里无踪兮忽生碧落之边。千寻有影兮映入沧溟之底。拈来七棒对十三。正好与君相共呵呵。重探原委。
    上堂。僧问。声前荐得。未是作家。喝下承当。
    犹为钝汉。学人上来。请师相见。答云。风来树动摇。日出海波赤。进云。相见既蒙师指示。衲衣下事竟如何。答云。切宜检点。进云。人人有个水牯牛。唯要识取这一头。如何是这一头。答云。无鼻孔。进云。恁^8□则个个鼻吼辽天去也。答云。适间向□道。甚^8□。进云。记得僧问。洞山。如何是佛。山云麻三斤。意旨如何。答云。也无。意旨也无如何。进云。又有僧问云门。门云。干屎橛。又作^8□生。答云。却较些子。进云。恁^8□则洞山与云门是一亲是一□耶。答云。都不是。进云。即今请问和尚。如何是佛。师乃竖起拂子云。看。进云。和尚恁^8□只对。与他洞山云门还有优劣也无。答云。料掉没交涉。乃云。如何是佛。适来因禅客问已道了也。且道。如何是是诸佛出身处。东山水上行。圆悟曰。天宁则不然。薰风自南来。殿阁生微凉。老妙喜向者里悟去。直得笑倒唐文宗。愁杀柳公权。建长今日要教大众一齐悟去。且不令人笑。亦无人解愁。如何是诸佛出身处。便下座。
    告香普说。大众坚请告香普说。足见各欲延洪佛祖慧命。树立宗门轨则。自他□度。物我同参。利益无穷。垂范千古。众请已勤。实非细事。况值少病未能全损。实岂能为然。又眷此乃是海内第一名蓝。而我不德居之。何以塞责。迫不获已。力疾而作。岂能深谈广说。然据迦叶门下达磨正宗一字也无。又何可说。所以道。我宗无语句。亦无一法与人。故长沙曰。我若一向举扬宗旨。法堂前草深一丈。盖迫不得已而有言也。且尽法无民。岂无方便。放一线道。使其登于天。吾与之俱入于渊。吾与之俱与其同事化令成佛。吾岂不尔。然据首座禀曰。生死事大。无常迅速。最先一着。无过此耶。然此乃清规之说。汲引初心。何莫由之。于是山僧应时垂语。首座下语。人人已见。人人已闻。人人已会。然固一期如此。万别千差尽在是矣。然于英灵上士。未言先领。未举先知。其如晚进小生钝根者。何是又上大人丘一已。不得不再一诵也。佛曰。畏生死苦而求涅槃不知生死涅槃了无差别。又为何哉。当知欲脱生死而证涅槃其欲一也。所堕无别。涅槃二字据翻译者有种种义。兹不暇言。以所修所证。教家之说。乃有四种。一者本来自性清净涅槃。谓一切法。皆真如理。虽有客尘所染而本性清净。具无数量微妙功德。无生无灭。湛若虚空。一切有情平等共有。与一切法不一不异。离一切相。一切分别。寻思路绝。名言道断。内自所证。其性本寂。二者有余依涅槃。谓即真如出烦恼障。虽有微苦所依未灭。而障永寂。三者无余依涅槃。谓即真如出生死苦。烦恼既尽。余依亦灭。众苦永寂。四者无住处大涅槃。谓即真如出所知障。大悲般若。常所辅冀。由斯不住生死涅槃。利乐有情。穷未来际。用而常寂。一切有情皆有初一。二乘无学有其前三。唯佛可言具四。然教家之说。未可信也。何故。谁不是佛。而又外道邪见。妄想自谓涅槃。亦有四种。一谓自性无性。盖以计诸法。体性是有。名自性。后除之为无。名无性。二谓。种种相性无性。以计诸法相。名种种相性。后复观为无。名无性。三谓自相自性非性觉。又以通计性相是有。名自相自性。亦观为无名无性。自谓其觉。四谓诸阴自共相续流注断。以断五阴六道中。相续流注也。又非止此四端而已。又有或有见法无常。诸受阴尽。如灯火灭。如种子坏。妄想不生作涅槃想。或以从方至方。以从方生。人人生天地间。灭后还入于方。谓方是常住解脱涅槃。或计风能生杀万物。风性亦是常住涅槃。或以觉所觉。见坏为是。或以常无常为是。或以怖畏于相而见无相。深生爱乐。作涅槃想。或以四大三世之性不坏想为是。或计我及诸法更无坏灭想为是。或以依于功能转变。以所依作一切物是。或以罪福俱尽是。或谓诸烦恼尽是。或谓智慧是。或计自在是。或计展转相生是。或言得真谛道是。或见功能所起和合是。或以自然是。或以为王者。能安万姓。即是涅槃。或计时节为因。能生世间诸法。即是涅槃。或谓性是。或谓非性是。或谓知性非性是。或谓万物是喧动。涅槃是寂静。虽是差别。俱是涅槃。如上诸外道。作涅槃妄想。楞伽力呵之。盖佛真涅槃。不着外性妄想识灭。离于四句耳。四句者。乃是一异俱不俱。有无。非有非无。常无常也。仰山梦说。即此旨耳。沩山因仰山举。乃云。子已登圣位。看他父子之间。便乃干戈相待。天童觉和尚举。登圣位了。颂曰。玉女依俙夜动机。锦丝历历吐梭脐。仙上座曰。却是天童。脚跟红线子。第三句曰。水天湛碧全功堕。仙上座曰。天童窠窟。第四句曰。雪月寒清一色迷。较些子。复曰。诸禅德。全功负堕。一色犹迷。作^8□生体悉得相^8□去。仙上座曰。饶解注。其又曰。权挂垢衣云。是佛却装珍御。复名谁。仙上座曰。全是全不是。先谓四句者。盖四句俱堕二边。不能离心意识。乃是妄想分别。岂成涅槃。佛真涅槃。德无不具。障无不尽。可思议哉。然而岂知。此亦特为怖畏生死恶道。是谓志乐小法者。以喻所设化城耳。未至于佛。然又岂知。直饶到得宝所得其一乘。犹在佛地。未为究竟。若夫宗门向上事。又在何处。况外道邪见哉。西天外道盖有三种。以今观之。东土悉如之也一佛。佛法外之外道。乃计执四句者。及六师。即达磨所破者。此一种内有九十六种二。依附佛法外道。读佛经书自恃聪明。而不明正见。别生妄解。譬如牛之饮水成乳蛇之饮水成毒。而其诸师皆推不受。三。志学佛法行成外道。执佛教门而生烦恼不得悟入。或执堕有中。或执堕无中。或执堕亦有亦无中。或执堕非有非无中。倒执正法。还成邪见。是故所谓多食甘露。伤命早夭。失方便门。堕于邪执。若也悟而达之。千差万别。左右逢原。迷而执之。毫厘有碍。如四句义。通塞县殊。在法名四句。悟入名四门。妄计名四执。非毁名四谤。四句不动。得失自生。概而言之。一有依着。所贵所重。立知立解。见处不忘。皆为外道。又所谓生死涅槃者。诸佛出世。不为令众生出生死入涅槃。但是度生死涅之二见而已。佛说一切法为度一切心。我无一切心。何用一切法。佛祖已来千变万化。倒行逆施。直说曲谈。无有他事。牛头曰。曲谈名相劳。直说母繁重。至哉言也。牛头诚是善于谈说者。但惜。其莫逃黄檗之直言耳。且道。此个直言与先云直说是同是别。此则且止。唯如一大藏教。岂非曲谈。拈花微笑。即是直说。所以正法眼藏。涅槃妙心实相无相。微妙法门。不立文字。教外别传。穷天地亘万古。尽尘沙劫。承其玄化。绍续无穷。莫过此也。原共所自。乃是释迦老子于无量劫怕收拾得底。滞货卖之不行。直至灵山耳。看这老子。也是个忍性底人。何故先是于初生下时。早已拈出。一手指天。一手指地。周行七步。目顾四方。作大狮子吼云。天上天下唯我独尊。货则奇矣。争柰不遇人何。仙上座当时若见。但谓之曰。且缓缓免见浪自狼藉。已后零零碎碎。往往数数。拈出总是徒然。洎得迦叶大商一笑领之。通于天下。其利博矣。至于后代。乃有云门善能别物。为之酬价曰。我当时若见。一棒打杀。与狗子吃。贵图天下太平。云门是好货殖者耶。争柰尽力。只道。得一半而事亦去之久矣。自此便有许多瞎眼。波斯却来云门家里。展展转转作短贩。明觉曰。便与掀倒禅床。仙上座曰。瞎。法眼曰。云门气势甚大。要且无佛法道理。仙上座曰。许□会时有老宿。代云。将谓无人证明。雪窦云。钩在不疑之地。仙上座曰。一箭落双雕。又有曰。将此深心奉尘刹。是则名为报佛恩。仙上座曰。且喜依本分。有曰。虽有定乱之谋。且无出身之路者。有曰。好一棒大迟生者。看来是皆知其本末。识得要源之者。然后各擅己权轻提重按。一期可观。在于当时亦乃莫不大开门户。使彼四海有本之者以赴其席。又或有不尔之者。必乃闭门成市。有游市者。坐市者。行市者。其局不一。其事无二。然子细捡点将来。大似各竞锥刀之末。无有大度。亦可惜哉。或曰。仙上座又作^8□生。岂不闻乎。先所谓佛且缓缓。于此亦然。但教云门亦且缓缓。或又曰。亦是锥刀之末。仙上座曰。被汝勘破。且勿举似于人我。此别有大度底。和声便与一掌曰。即此是也。一任举似于人。问答且止。只此且缓缓毕竟作^8□生会。岂不见临济云。一句语须具三玄门。一玄门须具三要。有权有用。山僧只道。个且缓缓事作^8□生。又临济有三句。因僧问。如何是真佛真法真道险不知。临济当时为甚不用本分草料。却云。佛者心清净是。法者心光明是。道者处处无碍净光是。喝。大众会^8□。所谓路逢剑客须呈剑。不是诗人不献诗。而临济和尚说大寂定中。未必不掀眉而笑曰。不料。末世续我后代为子孙者有斯人耶。此事且止。又说者老子将谓临济。甚生意气。元来也只是个三家村里底老婆相似。好大众非老婆也。乃是渠所著底青黄等衣。又且莫说其衣。山僧且亦作个老婆据理而言。唯除妄想。妄想一生。垢其心矣。何有清净。妄想一生。暗其心矣。何有光明。妄想一生。其心窒塞。兼之垢暗。何有无碍清净光。虽曰其衣。衣内有人衣乎衣乎。他家富贵百种千般。也有看他。别换一套。出来曰。若第一句中荐得。堪与佛祖为师。此是青底。第二句中荐得。堪与人天为师。此是黄底。第三句下荐得。自救不了。此是白底。看这老子放憨卖峭。谁不识□。仙上座则不然。第一句荐得。分开碧落。第二句荐得。裂破黄河。第三句荐得。白日下昆仑。长戈舂猛虎。仙上座自来贫穷。无许多衣亦无钱买脂纷得搽。但是净洗却面。与天下人□白。拈□杖画一画云。此事且止。参禅无他。诚是贵脱生死。欲脱生死须是者一着子透。者一着子透。则七纵八横。纵夺卷舒。乃至拈头作尾。翻背作面。改禾茎为栗柄。换菡萏作荷花。当头触讳。向背摩挲。是其是非其非。非其是是其非。三千里外教伊看箭。拟欲抬眸。我方瞌睡。不是法□。如然。亦非神通妙用。假窃不得。效□不得。百炼青铜照见鬼胆。明眼人前未作先败。除非知有。孰拟骖乘。若实未透。又复耳里听得来。眼里看得来。邪师过谬得来。心思意想。捣量卜度。安排装里将来。古人谓之野狐禅。子细思量喻得。恰似打初妆着。出来与人无异。且复聪明辩博。一似真底。是所谓妖怪也。但是转身不得。便见露出尾巴。头头有碍去不得。忌讳犹多。自在不得。未说狮子咆哮。且怕狗嗥。若遇子胡狗赵州狗。不特尾巴骨髓出矣。僧问。赵州狗子还有佛性也无。州云。无。只这一字。即是断生死根株底利刀。何不参之。然此一字。妄想不得。抟量不得。分别不得。注解不得。承当不得。不承当不得。作道理会不得。不可作非道理会。非有无之无。非虚无之无。非实无之无。非真无之无。非假无之无。非无无之无。若能向者里透脱得去。不妨归家稳坐。然后出来向□说细大法门。握定权衡。称量佛祖。宏开炉鞁。锻圣镕凡。一一与其置之一处。以备指呼。然后却向生死海里出头。反转面皮。横吹铁笛。却唤大歌。□还识我也无。然大病莫过妄想。自家见地不破。不知妄想为非。乃恣生妄想。反乃自是非他。妄想既行。便成妄解。妄解既成。则妄指注。或是或非。总成死语。瞢瞢之者。本望以开其眼。洎闻其说。虽惺惺者反被一障障却。十之八九。乃至递相聋瞽。不期妙悟。不知实有自证自觉底道理。宗门寂寥。亦可痛哉。此乃自古有之。于册子上皆可见也。于今元朝乃是山僧生长之地。亲自见之。至于自家。亦乃几被其惑。山僧自少志存正法。凡世间人。正大之者。于世间事尚乃不肯屑就。况我出家。图何事耶。若夫前前之事。不如意者。至于或见或闻。正是为他闲事长无明。于我有何交涉。只宜置之于三千大千世界之外。自眠自嬉。多少是好不肯。放下自要闲管。此亦正是一种习气。因记得。近来正月间初入寺。时有人读入寺佛事。因言参学之者。有一等不求悟入。多把祖师机缘语句。妄想解说有解不得者。本非方语。亦非故事。亦无出处。乃曰。此是方语。或曰。是有故事出处。又或曰。此事汉书不曾有。某人传中不载。又或曰。此公安其句如此其事如何。答者曰。□自参。便又曰。我不问其理。毕竟其事如何。东问西问。倒以自己管见。处处印正。宗师若见。眼目稍大者。出言不与己合。倒心非之。先言注解者非特今时。古来有者。宋朝有一官人。曰。陈了翁酷爱黄龙南禅师语录。诠注殆尽。唯金刚与泥人揩背注解不行。尝语人曰。此必有出处。但未知有之者。大慧曰。谚曰。大智慧人面前有三尺暗果不诬也。山僧曰。陈了翁虽是在家之流。实乃佛法中人。凡为僧据师位者。能有几人及之。尚乃如此三尺之暗。实不可逃也。何况他人。吁山僧面前百尺也有。亦可怜耶。然且金刚与泥人揩背倒是易可解者。自古以来更是有多少不可解者。只如兴化道。紫罗帐里撒真珠又如何解。毕竟亦有解者耶。我不会也。其人曰。有遂问。何谓曰谓之尽情指示。山僧曰。如此则此是方语耶。其人不答人。山僧为之隩帐移时。又谓之曰。此亦是晓得底人如此解也。其人又曰。可知都是晓得底说。山僧曰。彼既如此解之。此当于语上参究使彻乃可。我今再与解之。指示者如以手指指物。欲人见其物也。不可认指便以为物。却将尽情指示四字死语来。口里作方语念。肚里依旧黑漆漆地。又非陀罗尼。念取功验感应。其人休去。然自来念言语者有之。岂至如此。此乃未入门来尾巴已出。何待如何。近来数十日已前。上堂时。因颂虎生七子机缘。盖偶因看大惠录。至曰赵州勘婆。玄沙未彻。香严上树。深山岩崖佛法。罗山问。明招虎生七子。第几个无尾巴。招云。第七个无尾巴。此个说话。眼若未开。一似说梦。要敌他生死。因此有感。欲冀兄弟有所旧发而作。也非是虚。欲自逞才。能作为游戏耳。又记。大惠武库载兜率三关。一曰拨草参玄。只图见性。即今上人。性在甚处。二曰。识得自性方脱生死。眼光落地。作^8□生脱。三曰。脱得生死便知去处。四大分离。向甚^8□处去。张无尽有三颂。一曰。阴森夏木杜鹃鸣。日破浮云宇宙清莫对曾参问曾晢。从来孝子讳爷名。二曰。人间鬼使符来取。天上华冠色正萎。好个转身时节子。莫教阎老等闲知。三曰。鼓合合东村李大妻。西风旷野泪沾衣。碧芦红蓼江南岸。却作张三坐钓矶。观兜率设三关。当时素首座为其点破者。向甚处去耶。然又不知。如何为其点而破之。又乃毕竟人徒点之。自未破耶。抑又文和尚处所得者。亦不止此耳。而又素公先谓之曰。可以入佛。不能入魔。亦是死语。往往时人。见有先辈如此之言。便乃拈在口中。亦对人念之。其本固是死语。可笑。时人开得口来。见其死语上复成死语。其人肺腑洞然可见。山僧少年时参禅。曾亲近一尊宿。即前所谓几被其惑者。以此三关三颂举之。复吟之。乃点头微笑。再三意以示其深妙。如此汝后生者岂能至此。是时山僧也不知。如何及乎后来己眼自开。兜率三关未为之深。三问只是一意。重叠无绪。诲导初机。无乃不可乎。无尽三颂。未为之妙。但是小乘皮肤见解。不足观光。若夫是其设陷虎机以待英雄。及以体时人意。用钩凡小则无可不可。岂有是哉。山僧道德不及古人。误承大众坚请。告香普说。以首座所禀之词为首。垂三转语。起倒连类。颇似兜率。若其宗眼山僧自亦不知。观此大众。皆非小知小见之者。宜各以自顶门正眼。照天照地。照古照今。辨缁别素。洞彻自己见。元用作毛道梯航。直饶佛祖亦宜衽。使彼虚空。当为震裂。说甚生死事大。无常迅速。既乃兄弟。有志于日用工夫。所行所到所见如何。于所垂之语。不妨随意下语。适间所举。特对首座。今为大众。再举一遍。一曰。生死事大。无常迅速。毕竟生从何来。死从何去。二曰。既知去来。必须识路。五七纵横。何者为是。三曰。既识其路。必善行履。天高地低。如何措足。久立珍重。
    上堂。僧问。和尚前日为众普说垂三转语。学人不会。乞师指示。答云。明明向汝道。□自不会。进云。生死事大。无常迅速。毕竟生从何来。死从何去。答云。伸脚只在缩脚里。进云。既知去来。必须识路。五七纵横。何者为是。答云。蹋着即是。进云。既识其路必善行履。天高地低。如何措足。答云。达者共同途。乃云。大众天高地低。下座。
    上堂。僧问。记得。僧问天衣。古镜未磨时如何。衣云。^8□天□地。意旨如何。答云。好个意旨更无如何。进云。僧云。磨后如何。衣云。夕阳影里快藏身。又作^8□生。答云。也无。作^8□生。进云。古人则且置。磨与未磨亦不问。打破来时如何相见。答云。仰面看青山。进云。恁^8□则胡来汉现。汉来胡现。答云。满口道着。乃云。三九二十七。菩提涅槃真如解脱。拈□杖卓一下云。咄咄咄一抽三。
    上堂。僧问。拈起也天回地转。放下也草偃风行。去此二途。请师开示。答云。江上已秋色。火云终未多。进云。德山见僧入门便棒。此意如何。答云。□还知痛痒^8□。进云。临济见僧入门便喝。又作^8□生。答云。你患聋。进云。和尚见僧入门如何施设。答云。□向甚^8□处去来。乃云。德山见僧入门便棒。临济见僧入门便喝。拈□杖云。直得□杖子喃喃地道。且道。道个甚^8□。通身是木。枝上生枝。所以道。知之者谓我心忧。不知之者谓我何求。好大歌莫来拦我毬门路。遂以足跃出一只鞋。乃指脚蹋云。侍者因甚这里不见一只鞋。侍者乃拾鞋至。即打一拂子云。却是□拾在那里。下座问讯大众罢。乃谓首座曰。适间失礼休怪。
    上堂。僧问。时当晚夏。节届新秋。学人上来。请师指示。答云。三更三点铁牛吼。惊起南辰犯北斗。进云。僧问赵州。如何是祖师西来意。庭前柏树子。意旨如何。答云。莫谤赵州好。进云。后来觉铁嘴云。先师无此语。莫谤先师好。又作^8□生。答云。却是山僧道。进云。即今请问和尚。如何是祖师西来意。师便喝。乃云。若论此事。譬如者个拂子。拈起也天回地转。放下地岳立波腾。然则且道。作^8□生是者个时节。水底火石上藕。明月清风本是闲。堪笑时人贷升斗。贷升斗可疗饥。可疗饥。道傍之子谁家儿。下座。
    解夏小参。僧问。记得。首山道。第一句下荐得。堪与佛祖为师意旨如何。答云。堪与佛祖为师。进云。又曰。第二句下荐得。堪与人天为师。又作^8□生。答云。却不如是。进云。只如道第三句下荐得自救。不了还端的也无。答云。长剑倚天寒。又僧问。记得。洞山云。秋初夏末。东去西去。直须向万里无寸草处去。且道。那里是无寸草处。答云。出门便是草。进云。只如万里无寸草处作^8□生去。答云。蹋不着。进云。浏阳云。出门便是草。又且如何。答云。山僧即今道。说甚浏阳。进云。等是出世为人。因甚一人道。万里无寸草。一人道。出门便是草。答云。山僧也如此疑着。进云。鹭鹚立雪非同色。明月芦华不似他。答云。禅客见解。进云。即今秋初夏末。东去西去。毕竟向甚^8□处去始得。答云。莫动着。进云。争柰枯木岩前差路多。答云。教□莫动着。乃云。一句不相到。万劫须弥山。自从迦叶笑。千古开天关。一问讯二叉手。左之右之。脚前脚后。禅床角畔定乾坤。拂子头边开锁纽。唤起主人翁与君谈。自恣教伊明朝后日不妨自由自在。东去西去。复云。记得。药山问石头云。三乘十二分教。某甲粗知。尝闻南方直指人心。见性成佛。实未明了。伏望。慈悲指示。头曰。与^8□也不得。不与^8□也不得。与^8□不与^8□。总不得。汝作^8□生。山伫思。头云。子因缘不在此。江西有马大师子。往彼去应为汝说。山至彼准前请问。马师云。我有时教伊扬眉瞬目。有时不教伊扬眉瞬目。有时教伊扬眉瞬目者是。有时教伊扬眉瞬目者不是。山于是有省。便作记。观师云。子见个甚^8□道理。山云。某甲在石头时。如蚊子上铁牛。马师云。汝既如是。宜善护持。拈云。者个公案。乃是宗门中之关键。岂无因缘在此在彼之者。来朝解制。今夕试为开之。在石头时。如蚊子上铁牛。在马师时。如铁牛上蚊子。
    解夏上堂。僧问。记得。风穴因僧问。夏终今日师意如何。穴云。不怜鹅护雪。且喜蜡人^8□。意旨作^8□生。答云。闲言语。进云。夏终今日师意如何。答云。不怜鹅护雪。且喜蜡人^8□。进云。学人闻所未闻。谢师答话。答云。是□早记得熟。乃云。九旬中禁足。三月内安居。掘得一宝藏。纯是水精珠。昔有寒山子。为我作先驱。于今久不见。令人思有余。复云。记得。赵州因僧辞云。甚^8□去。僧云。诸方学佛法去。州竖起拂子云。有佛处不得住。无佛处急走过。三千里外逢人不得错举。僧云。与^8□则不去也。州云。摘扬花摘杨花。此是一卷秘密心经。前面长行不须再举。其陀罗尼曰。摘扬花。摘扬花。盖赵州是东土人。用东土语。山僧是西天人。未免用西天语。重举。一遍揭谛揭谛波罗揭谛。波罗僧揭谛。菩提娑婆诃。然则逢人不得错举。
    落成相模州利生塔。佛事拈香云。此香在天同天。在地同地。在人同人。在法同法。在一切同一切。爇向炉中奉为兵部卿亲王一十三年忌辰。供养尽十方常住三宝云云。所冀。乘此胜重随意生方现殊胜身。受最妙乐。深入缘起。断诸邪见。得甘露灭成大觉道。遂就座竖起拂子云。此个拂子。有时点铁成金。佛祖同归炉鞁。有时指地为天。万物斋彰。有道不动目前机分明目前路。正恁^8□时还有相见者^8□。有疑请问。僧问。关闭一切诸恶道。开启无量功德门。一切恶道悉殄除。无量功德皆成就。正当此时请师开示。答云。黄金地上草不生。进云。承闻。今日因值兵部卿亲王一十三回忌辰。本国造立此大宝塔。请师供养。未审。有何祥瑞。答云。秀支替戾冈仆谷劬秃当。进云。昔者阿育王所造八万四千。与兹六十八所余则置之。唯此一所功德如何。答云。天高东南地倾西北。进云。如此则天高高莫极。地厚厚无穷。答云。思量难得。进云。只如兵部卿亲王定生何处。答云。佛眼^8□不着。进云。如此则即今现前一众。若僧若俗。闻者见者。或大开悟。或微入妙理。绵承此恩力。答云。须信衣中珠本自人人有。进云。唯是学人虽未明了。未免因齐庆□大众证明。即今礼谢。答云。因齐庆□。因斋庆□。乃云。关闭一切诸恶道。开启无量功德门。一切恶道悉殄除。无量功德皆成就。观此巍巍大宝塔。无量因缘实如是。昔时凛凛干戈场。今日化为功德林。善恶二缘无本根。悉在众生心地现。参天荆棘既^8□除。昔提妙花开满树。诸佛法身亦复然。只于幻化空身证。妙入无生无不生。妙绝无形无不形。高超三界无有方。备应万有更无比。土木金碧成宝塔。彩画众象欲飞动。土木金碧本无神。以庄严故骇人目。以故成兹大宝塔。乃是无量功德聚。众生能见此宝塔。是人于眼证菩提。以菩提眼视一切。使彼一切皆蒙益。众生能闻此宝塔。是人于耳得解脱。以解脱耳闻众声。无不演说妙章句。众生能嗅此宝塔。是人于鼻获常乐。以常乐鼻嗅众香。光明云台遍法界。众生能谈此宝塔。是人舌根证般若。以般若舌为语言。一切字义皆实相。众生能能触此宝塔。是人已得金刚体。以金刚体及一切。一切得大坚固力。众生能想此宝塔。是人意根成真如。以真如意分别法。一切皆成大宝藏。由欲利于众生故。是以号曰利生塔。极未来际胜功德。不可言宣及譬喻。日月下照金露盘。天风时动金琅珰。古佛炽然演说法。万象寂听皆超越。宝箧印光烛天地。日月交辉映尘刹。乾坤法界同证明。永劫如如镇世界。乃回向云。贞和三年七月二十三日。日本国相模州镰仓县东光禅寺住持比丘友桂。谨赖为国朝建立宝塔。当此圆成。乃是天清地宁之时。归马休牛之日。爰值故兵部卿亲王一十三回讳辰。承奉大檀那左武卫将军钧命。用崇追荐之情。以资德义之报。作诸种种佛事。乃俾沙门某处兹宝塔升于此座。举扬宗旨虔诚供养以为落成。鸠兹善利。祈祝皇风永扇。佛日长明。风雨顺时。黎元乐业。征夷大将军左武卫将军。如日如月。虽乃远在天都。不妨举首即见。照临此塔常无晻暖。关东主人左典厩将军。即如此塔非动非摇。镇此世界。万人归仰。本寺住持。道腊双高。修持不倦。以斯功德。专用追崇。兵部卿亲王。面奉觉皇。悟无生法。复云。昔日世尊。因清净惠菩萨白言。若佛在世。亲近供养。及灭度后供养舍利。此二种人功德等不。世尊答曰。佛清净身。能以香花幡盖。香水沐浴饮食。鼓乐歌咏。如来以此功德回向一切种智。所得功德。无量无边。乃至成就菩提。灭度之后。造佛形像。如大麦等造塔如庵罗果。表刹如针。盖如浮萍。持佛舍利如芥子大。安置其中。所得功德。如我在世。等无差别。得十五种功德。一。得清净念心。二。得顺法心。三。得惭愧心。四。得见如来。五。发净信心。六。能持正法。七。如说修行。八。得亲诸佛。九。诸佛国土随喜受用。十。生大姓家。人所敬重。十一。才生人中。得念佛心。十二。魔不能乱。十三。能护正法。十四。诸佛覆护。十五。成就法身。佛说此已逾越二千二百余载。赤县神州比丘梵仙。寓日本国。因以落成利生宝塔。而说颂曰。造佛建塔作供养。无量无边妙功德。乃至成就菩提道。与佛在世无差别。十有五种殊胜事。成就如来佛法身。如来金口所宣说。众生有情悉敬信。我今落成此宝塔。演畅如来第一义。况此高显量无比。巍巍不动如须弥。
    两序进退上堂。左青龙右白虎。左右进退。前后合武。所谓无边刹境。自他不隔于毫端。十世古今。始终不离于当念。非剩语也。然则其如念何。乃拈□杖卓一下。问侍者云。还会^8□。者□杖子安放汝边。不时再用。乃付□杖与侍者。下座。
    上堂。溪月照屋壁。山风吹桂花。祖师无鼻孔。万里度流沙。
    上堂。翠崖丹壑。满贮乾坤之秀气。红树白云。大张锦绣于天机。古往今来犹如反掌。于其中间钓鱼船上谢三郎。不识东京凌九嫂。毕竟^8□讹在于何处。日晖晖兮净明。风飘飘兮萧瑟。鲲将化兮海运。天欲旦兮风生。
    上堂。僧问。教中道。如我按指海印发光。此意如何。答云。如我按指。海印发光。进云。只如祖师门下又且如何。答云。汝暂举。心尘劳先起。进云。毕竟祖意教意是同是别。答云。祖意教意非同非别。乃云。尽大地是尽大地是。拈□杖云。□杖子岂不是。且道。是个甚^8□。卓一下云。十成好个金刚钻摊向门前卖菜家。喝一喝。下座。
    开炉上堂。僧问。承闻。古人有言。南方火炉头有无宾主话。作^8□生是无宾主话。答云。不开口。进云。南方如是。北方还有也无。答云。山僧不曾到北方。进云。只如丹霞烧木佛。院主眉须堕落。又作^8□生。答云。合如是。进云。可谓张公吃酒李公醉。答云。禅客见解。乃云。火炉头话无人举。冷却人间五百年。尽力与他提起看。谢郎收在钓鱼船。
    达磨忌拈香。九年面壁少神通。只履西归太脱空。莫怪证羊。仙上座。由来直更在其中。
    上堂。僧问。如何是向上宗乘底事。答云。冬至前后砂飞石走。乃云。碑文刊白字信然。当道。种青松又为何也。拈□杖云。□杖子还会^8□。试出来道。看。良久云。咄。缩头去。冬至小参。僧问。记得法昌冬夜与感首座吃果子次。拈起橘子云。这个滋味何似黄龙。此意如何。答云。舌头不出口。进云。座曰。更须尝过始得。又作^8□生。答云。牙齿不关风。进云。昌云。验人端的处开口便知音。^8□。答云。彼半青此半黄。进云。座云。末代禅师多虚少实。又为何也。答云。只管吃果子。莫管树曲彔。乃云。大众来朝冬至。今夜合吃果子。果子既无。山僧欲作个口泼茶。说此佛法供养诸人无端却被禅客出来。恰问吃果子。问东问西。恼乱一场。山僧闻说果子。直得口里燕唾。又要支遣他去。与其酬应。一转两转。正值口滑气场。但欲答话。譬如鲁阳战酣。挥戈落日与之从事。始欲分开太华。裂破黄河。未称不腆之作。更乃捩转虚空。高县金镜。徒费道人之机。然则其来既丰。所往何吝。正欲交驰。已闻退阵。致使山僧。丧气不暇佛法二字。不知落于何处。莫怪空□。伏惟珍重。复举。文殊起佛见法见。被世尊摄。向二铁围山。拈云。世尊大似少慈悲。其事既久。当与解免。乃拈□杖卓一下云。解也解也。免之免之。来夜有烦。回头首与我殷勤致意。彼二大士。当此今辰一阳来复。慈悲堪忍。两得相见。深心企仰。伏惟。欢庆。
    冬至上堂。僧问。群阴剥尽。一阳复生。未审。剥向何处去。生从何处来。答云。山僧睡着竟尔不知。进云。尝闻。阴剥阴生。小人道消。君子道长。还端的也无。答云。山僧不是。小人亦非君子。进云。此事且止。记得和尚于金宝山示众云。乾坤之内宇宙之间。中有一宝。展两手下座。意在何处。答云。长安市上。进云。只如今日乃在巨福山中如何指示。答云。含元殿里。进云。可谓前后合辙左右逢原。大众证明。学人礼谢。答云。失却黄金。乃至。节届冬至。庆无不利。碧落生根。虚空结蒂了也。与我拈将冬至来。喝。青天复青天。打失髑髅前。始随流水去。又在白云边。
    谢秉拂上堂。僧问。日可冷月可热。众魔不能坏。真说学人上来。请师开示。答云。□者一问是假底。进云。此事且止。记得僧问巴陵。祖意教意是同是别。陵云。鸡寒上树。鸭寒下水。此意如何。答云。山僧不恁^8□。进云。请问和尚。祖意教意是同是别。答云。鸭寒下水鸡寒不热。进云。如是则与巴陵相去多少。答云。三十来丈。师乃坚起拂子云。者个拂子。二日已前^8□跳上须弥山顶作大狮子吼。直得尘说刹说。三世一切说无间歇。即今又在者里解道。一毛头狮子。百亿毛头狮子现。百亿毛头狮子一毛毕。且道。以何为验。击拂子云。海水知天寒。白日照地底。千劫佛摩耶。产下般大子。
    本寺檀那远忌。拈香云。即此物非他物。此是最明公始兴一念。创立建长禅寺。深植巨福。心地中心树子。覆荫六十六州。芬芳三千界内。苾刍之草依是而丰茂。菩提之果赖是而圆成。与夫^8□草以建精蓝布金而成梵刹。功德难量。因缘有在。靡间西天东土。可验千古于今。时历九十六年。主当二十八世主。虽不肖寺当中兴。虔爇信香。追崇讳日。当以不忘开基之初志观此大成之胜业。今月今日云云。所冀与此三千佛菩萨众同游觉苑。并兹五百大比丘僧。共透玄关。^8□香云。即此物非他物。一缕轻烟千年常住。
    为令都管秉炬。三百六十骨节。八万四千毛窍。总是常住底物。生前属汝都管。死后我当行令。只如临行索笔画佛落纸书偈是何道理。令都管偈则且置。即今与汝画佛点眼去。掷火云。不得唤作火。
    除夜小参。僧问今岁今宵尽。明年明日来。还有不尔者否。答云。有。进云。此则且置。记得。北禅云。年穷岁尽。无可与诸人分岁。且烹个露地白牛。大家吃了。唱村田乐。此意如何。答云。山僧不吃冷肉。进云。只如和尚今夜分岁有何施设。答云。青原白家三盏酒。吃了犹道未沾唇。乃拈□杖云。年尽月尽日尽时尽。□杖子尽也无。乃卓之云。□杖子道。来年更有新条在。若如是则年何尝尽。年无尽则月无尽。月无尽则日无尽。曰无尽则时无尽。且道。年月日时与□杖子还有交涉也无。衲僧家鼻孔辽天。向者里嗅着则枯眼光如电。觑着则瞎。不嗅不^8□。在烂泥里。烂泥里虾蟆^8□跳上天。蚯蚓抹过东海。然则此语是禅苑中多年热语。往往古今作禅机会。却又如只今。或者便曰。因道烂泥。即言蟆蚓。若也如斯见解。更是苦哉。所以。心眼不开。不知落处。徒劳话会。曲尽丹心。犹如戏论。既然如是。参学何益。又不然者。便道。一切声是佛声。一切色是佛色。□言及细语。皆归第一义。若也如是之谈。山僧乃得与汝相见。然则争奈犹欲趋东而西走。远之远矣。且道。远在何处。鼻尖头上。山僧与大众相聚。又是一年。大众皆是英灵之士。未举先知过。如山僧万倍。山僧既乃备员于此。以长老之职在身。别无他说。譬如增金以黄。有何不可。伏惟。珍重。复举。投子因僧问。一切声是佛声。是否。投便打。僧云。和尚莫ＳＯ沸碗鸣声。投便打。僧又问。□言及细语。皆归第一义是否。投云是。僧云。唤和尚作一头驴得^8□。投便打。拈云。登弥天释之门。须是其人。否则云泥有异。其僧已非其人。争敢如是。接待高宾。应有孟尝君之度量。否则主宾不合。投子已非其量。徒夸好手。其僧且置。若是山僧作投子于二打处。但垂头则已。何须费力。且道。投子底是。山僧底是。良久云。春夏秋冬。
    岁旦上堂。僧问。元正启祚。万物咸新。学人上来。请师祝□。答云。昨夜灵树枝。新长三千尺。进云。如此则君王长寿。衲僧多福。答云。一点水墨两处成龙。进云。此事且止。僧问镜清。亲年头佛法还有也无。清云。有。意旨如何。答云。万人遐仰处。红日上天心。进云。僧问智门。新年头佛法还有也无。门云。无。又作^8□生。答云。千^8□朝华岳。万派肃沧溟。进云。此是古人底。已蒙指示。请问和尚。如何是新年头佛法。答云。须弥山。乃云。今朝正月初一。渐见和风弗弗。暗吹本艳花根。万物皆同一质。所以道。质直无伪。道人之心。心同道同。古同今同。天下同。千^8□到岳。万派朝宗。
    复举。僧问云门。如何是超佛越祖之谈。门云。胡饼。拈云。大众今日新正。绝胜王膳试尝管别下座。
    上元节。进退两班上堂。僧问。正当今日然灯佳节。如何是灯。请师开示。答云。光明寂照遍河沙。师乃竖起拂子云。拂子头上有无量大众。进退揖让。两班而立。然后各各欢颜相庆谓曰。今日天官赐福。此诸大众无不得者。得此福者。可以开佛祖之光明。点人天之眼目。然则三五十五。三九二十七。一大藏教。菩提涅槃。真如解脱。乃以拂子摵之云。盏子扑地。楪子成七片。还见天官也无。有者便道。头长三尺知是谁。相对无言独足立。乃以拂子再摵一下云。侍者但试以此佛子再三殷勤。呈似大众。遂付拂子与侍者。下座。
    佛涅槃上堂。僧问。人天交接两得相见。学人上来愿闻法要。答云。春日晴□鸣。进云。承闻。古佛有言。十方薄伽梵。一路涅槃门。未审。路头在甚^8□处。答云。看脚下。进云。又闻。释迦老子正当今日入般涅槃。还端的也无。答云。也端的也不端的。乃云。无有佛涅槃。无有涅槃佛。因甚又道。今日佛涅槃。仙上座要断者公案去。乃以拂子敲禅床。下座。
    谢都寺书记上堂。僧问。一毛头上通消息。遍界明明不覆藏。虽然如是。学人未会。乞师指示。答云。一毛头狮子百亿毛头狮子现。进云。尝闻。云门有三句。还许学人咨参也无。答云。不许。进云。如何是函盖乾坤句。答云。向□道。不许。进云。如何是截断众流句。答云。第二句。进云。如何是随波逐浪句。答云。闲言语。进云。伏望。和尚别示一句。答云。塞断耳根。分明听取。乃云。石□灯盏。永夜长明。黄龙头角。撑天□地。古之今之。非同非别。且道。因甚如此。花作花红。柳为柳绿。
    四月旦退院上堂。僧问心外无法。万法唯心。心即不生。法从何立。学人上来。请师开示。答云。将谓是个禅客。元来却是个座主。进云。记得僧问。长沙如何转得山河大地。为自己去。沙云。如何转得自己。为山河大地去。此意如何。师以拂子作圆相云看。进云。只如僧云不会。沙云。湖南城里好养民。米贱柴多足四邻。又作^8□生。答云。满口道着。进云。即今请问和尚灼然。是如何转得山河大地。为自己。转得自己。归山河大地去。答云。天上天下。师乃召大众云。迩来且喜。天下太平。山僧多病。久占名蓝。今正是时。此日退去。且道。退向甚处去。只在者里。乃付拂子与侍者收之。□杖自携下座。付与请客侍者。乃与大众作礼而出法堂。
    建长语录（终）

四明竺仙和尚法语

      侍者裔竺裔严偕彦等编
　　　　　　　　示象先居士

    此一段大事因缘。至微至密。极渊极奥。没形体绝名字。除宿有灵骨者。余虽影响。莫能知闻。古人强而名之曰心。复有曰。即心即佛者愈之矣。因此之谓。而知闻者。何其众多欤。至于□袭口耳。乃至归人孺子。亦莫不能谈之者。以实扣之。则罔然矣。何故。皆鲜智愿乏力量。不能参究。以为戏耳。所谓败善根非器众生也。惜哉。若果能真参实究。时节因缘。其自脱然。于其脱然之处。固亦无他。只是历劫至今。万有同归不昧。乃从前自味底。本有一段光明。大事因缘也。然是光明错认者多。或认见闻觉知为是者。或认非见闻觉知为是者。或认所谓即心即佛为是者。或认非心非佛为是者。或认不是心不是佛不是物为是者。乃至或认离言说绝情解无所得为是者。或认无所得亦无无所得为是者。若是认为是者。皆不是也。是皆未识其光影。而欲透其光。其可得耶。譬如蒸沙欲其成饭。纵经多劫。无有是处。云门云。光不透脱有两投。一切处不明。面前有物是一。又透得一切法空。隐隐地似有物相似。亦是光不透脱。山僧道。既是透得一切法空。更隐隐地。似有个甚^8□物。又云。法身亦有两般病。得到法身。为法执不忘。己见犹存。坐在法身边是一。直饶透得法身去。放过即不可。子细点检来。有什^8□气息。亦是病。云门固是病多谙药性。道到者里较些子。妙喜曰。不用作道会。不用作向上商量。此是云门据实而论。山僧谓。妙喜者数句。断却云门实。亦据实而论也。岂今学禅学道。说向上向下者。可同日而语。尝谓。古之在家菩萨如庞居士。早见石头。大有所发。已不寻常。至于问马祖不与万法为侣者是甚^8□人。只此一问。可杀惊人。祖云。待汝一只吸尽西江水。即向汝道。方始当下脱却贴肉汗衫。是其从是超越格量。去来自在。流芳百世。虽据大床座握尘尾为人师者。有所不及者。信知透顶透底。非小知小觉。便以为得。信知时节因缘到个境界。自然水到渠成。风行草偃。然冷暖自知。不可语人。为人提掇之敲磕之。眼观东南。意在西北。石火电光不容拟议。早俗□眸已没交涉。维有智愿有力量。善能参究者。孜孜地不舍时刻。向一切处揣察。不随逐一切处。撩着便掷。把着便扑。转辘辘活鱍鱍。便能变现神通。作为三昧。回天关转地轴。总由自己。不干他力。更有何事不辨。古德云。却物为上。逐物为下。若论战也。个个力在转处。又云。若能转物。即同如来。窃观合下有智愿有力量。其于参也。固亦诚谛诚审。与诸掠虚者可谓宵坏矣。斯其菩萨罗汉。应此宰官居士之身欤。所谓妙转当机。自然合辙。勿愁无时。因缘到来。不消弹指。且道。是甚^8□以因缘。咄。

示音侍者

    出格过量。逸群大机之作。须是出格过量。逸郡大机之人。非其人无其作者。其作维其人。从上来事。阿谁无分。欲其作者须是其人。圆悟闻五祖举小艳诗云。此两句亦能发机乎。祖应声曰。麻三斤。才道及麻字。圆悟为之豁然。时有鸡正啼。乃斥之曰。汝亦会禅耶。是他始谓此两句。亦能发机乎。已自如龙得水矣。至于道及麻字正似推门入臼。乃知。有个一片非常天地。洎见鸡啼。便如着鬼相似。不觉对之。狂烧ＹＫ话。然则以是谓之出格过量逸群大机耶。又大惠为众入室罢。问侍者云。许多人入室。几人道得着。几人道不着。侍者云。某甲只管看。大惠展手云。我手何似佛手。侍者云。天寒且请和尚通袖便行。大惠随后打一下云。且道。是赏□是罚□。看他个等人不。曰。有其父而有其子。可谓法海龙象宗门主人乎。岂作贱人炫小知小见。说着宗门中事便做尽伎俩。粘作一团。否则掉头谓只如此。扬向无事甲中。从上事果如是耶。诚如蚯蚓之舞。欲升烟云无有是处。有志气灵利衲子。纤毫勿使放过。一一锻炼得。如绕指柔金相似了。然后放出自己胸中。咬人狮子直须吞却古人百千万个。却屙出来。化其为魍魉精灵。使之放大光明。变现神通。不妨当轩大坐。呼来唤去。役为走使。与之托上三十三天也得。溺下金刚水际也得。方有小分相应。然则复以是谓之出格过量逸群大机耶。三生六十劫。侍者幸是灵利人。山中相聚。已曾烦归侍司。见其克志于事业中。时有日进之功。实与泛泛者不同。甚可起敬。更冀。进之又进。回光返照。别立生涯。则远者大者。必可期至。切勿随逐时习。却成埋没。又且。虽复已得十成。犹未为是。况未然耶。古人曰。百尺竿头坐底人。虽然得入未为真。百尺竿头须进步。十方世界现全身。山僧道。直饶八恁^8□也是非时语。侍者审之。

示妙音闻道人

    此方真教体。清净在音闻。塞却耳根。分明听取。尘说。刹说。众生说。三世一时说。炽然说无间歇。至闻寂默。非眼耳意识之能彰。大音匉訇。岂雷霆鼓钟之之能发。善现之宴坐岩里。天帝之散花空中。其无说真说。无闻真闻之谓欤。咄。

示承侍者

    顶□上一着。盖覆乾坤底事。风柯月渚。未尝不与人发机。云岛烟林。未尝不与人发机。不在起模画样。爰自鹫岭笑花之始。始知有也。敷至少林联芳馥郁。各有所发。而亲相承嗣者。盖得个一着子。根其深蔕其固。少林六叶至曹溪。其风大振。被于天下。而杰人特士克绍荷负。犹天葩英发奇芬异吐。岂有他哉。是皆知有个一着子。直截根源。深培厚壅。有所自而然也。岂比虚妄承接。以焦败之姿。根浮力浅。倚傍□袭。而灭佛种者耶。从上大彻诸圣师。乘重愿轮。出兴世间。但以直截提持。而囚于知解。囿于见闻。局于偏僻者。不可得而窥其藩垣耳。能忘知解绝见闻去偏僻而步趍觉苑。不用拈杖摘叶。直向根本。一逴便行。然后发所蕴奥。卷舒出没。从夺翕张。始知花根本艳。虎体元斑。庶不负出家之志也。承固英士。克宜自勉。

示妙择上人

    欲入此宗妙在决择。洞明大事。非小因缘。古人云。此宗难得其妙。切须子细用心。然用如何是此宗。又作个如何用心。若能揭却脑盖。截断咽喉。不用如之若何。便见水底火发。然正与^8□时。傥有一个半个。聊闻举着。便向威音王已前坐断瞿昙舌头。裂破达磨鼻孔。向虚空中现无量神通。作百千三昧。检点将来。向衲僧门下。正好。朝三千暮八百。未为分外。且道。□讹在甚^8□处。然则若也一向恁^8□。不啻法堂前草深一丈不。曰。土旷人稀。相逢者少。真是着着当机。阿谁缺少。只为昧者无知。自作障难。设或有知。转加悬远。恁^8□也不得。不恁^8□也不得。以是不得。不权施假设。以接来机。线去丝来。共相入草。如汝问古佛因缘为汝剖释也。洎尔至曰。知与不知是有何别。观尔此问。亦不妨无头面。不知尔知而问。不知而问。继即蓦直应汝云。□若真欲知之。知与不知。二俱不是。尔乃颔之。而尔以为然耶。途路之中。诚非家舍。傥或一息知归。切忌坐在者里。被其笼罩。遂成耽滞。极为利害。到者里更不可不决择也。饥来吃饭困即瞳眠。有甚难事。

示小师裔纲藏主

    立纲宗建法幢。须是其人。非同小可。二祖以博学宏识尽情扬却。立雪断臂求示于达磨。不知说个甚^8□向渠。及其后来只礼三拜。乃曰。汝得吾髓。曹溪目不识丁。但谓。明镜菩提。非台无树。遂得东山夜半之传。及其开阐启迪。浩然沛乎。若川谷之注。不知何从而来。由是而流派蕃衍。象龙蹴踏。显大机明大用。日照天临。风飞雷厉。济北奋金刚王。西河弄狮子。杨岐跨三脚驴。云门举函盖乾坤。洞山设君臣五位。沩山暗机义海。清凉三异唯心。万法唯识。乃至其他百端施为。结角罗纹纵横盘错。悉皆如金翅擘海。香象渡河。视鸱鸢啄腐。狐狸听^8□。蚊虻弄风。蚍蜉撼木。诚可惭也。自唐宋全盛之往。斯道不振。宋之景定咸淳间。其风大浇。而雕虫篆刻。镂^8□划脂者。竞作于其中间。虽有一二尚古不变者。犹披缕褐处罗绮之场。置明水于珍馐之席。趣向鲜矣。既有少聪利处。当立大志明大事。缅慕师古。勿□今时。虽力未至而心存之。居其居服其服饭其饭。庶少毋愧耳。

示春禅人

    神鼎諲和尚有言曰。见解入微。不名见道。诚言也。又曰。参须实参。悟须实悟。只知开口易。不觉舌头长。此乃野饭山店中。一期屈伏路僧之语也。往往至今相随举者。不可胜数觅其解与坐却舌头底不可得也。有般随楼搜汉。见恁^8□道。便曰。是既言见解入微。不名见道。又说参须实参。悟须实悟。非话堕而何。本无迷悟。参个甚^8□。若此随楼搜者。正是依草附木。坐在第八阿赖耶识中。恣纵搏量底。无主孤魂魍魉也。岂堪持论。到者里直须参须实参。悟须实悟始得。且道。参个甚^8□。悟个甚^8□咄。

示证上人

    修无修修。证无证证。释迦老子早已和拌托出了也。至于说三乘十二分教。菩提涅槃。真如解说。却又盖覆将去。及乎卖弄不行。计较尽伎俩穷。如虫御木。偶尔成文。信手拈一枝花以示大众。便有瞎眼波斯。将谓至宝。为之破颜微笑。被其乘时卖上。递相诳吓。直至于今受屈辱者。不可胜数。且道。其中是甚^8□物。若能向未露已前。与之一揭揭翻。便见狼藉满地。历历分明。元来总是自家底。若解与^8□可谓作家。其或未然。着贼不少。且道。贼是阿谁。切不得谤他释迦老子。

示翔维那

    衲僧家。只贵脱洒无事。然道个脱洒无事。早是顶上着枷。脚下着杻了也。何况其余。但有所得。皆成桎梏。季运下衰。此固不可言也。谩云有所得无所得。往往求其不认药汞银。为九转丹砂者。为邪魔外道之所转。而为幸者亦希矣。黄龙南禅师始为怒枕投悦和尚。洎猛省见慈明。心眼既开。始觉知非。□谓是三人者。若悦公是一等谀佞者。取其欢颜。人情之美。以顺摩捋之。又慈明无此真正钳锤。更黄龙亦自执迷封滞。岂复能至于是哉。抑且泐潭有时誉而位高。法侣犹众。乃能出其罗纲。犹火中之莲华。可谓智矣。不知黄龙其人而后复其谁与嗟哉。然斯亦与夫前所谓脱洒无事。顶上脚下枷杻之说。亦霄坏矣。而今之世。或有无知之者。欲以权势临于人。使人欲茍荣贵于一时。臭肉之躯。以夺其大节可乎。此固余心事也。不觉言及。然可与智者道。难与俗人言。翔维那智者也与之言。非失言也。仍请书。不辞乃书之。
    俱胝和尚云。我得天龙一指头禅。一生受用不尽。诚然也。然岂止一生受用不尽而已哉。直是虚空界尽。亦不尽也。然岂止俱胝为然而已哉。释迦老人。只见得一星子便乃狼藉不可说不可说。直至于今遍致天上人间。龙宫海藏。逼寒虚空。尽未来际。无有尽时。临济吃六十□杖。如蒿枝拂相似。德山被人吹灭纸烛。不知向黑地里拾得个甚^8□。而其用也。是何天崩地裂耶。自余知是多少。但拈得个苕帚桩子便解脱空作剑用。亦能杀人。亦能活人。乃至一切卷舒大小延促。莫不由其人也。曷有尽不尽之谓乎。原其一指头与夫释迦老子临济德山底。无过亦只是个苕帚桩子耳。凡斯用者。极过去劫尽未来际。亦无过只是个脱空耳。且道。即今凡斯脱空底汉。在甚^8□处。听取一颂。天堂收不得。地狱摄无门。华岳连天秀。黄河彻底浑。

示葩侍者

    祖师门下。无一毫之事可言。然拟欲道个无字。早已事生。争得无事。事不得已。未免捋下面皮。且从无事事上说个无事底事。者个无事之事。不是今日之事。自从无量空劫已前。至于今也。尽大地人与彼昆虫草木之类莫不承恩力。而说之者。不在摇唇鼓舌。方为之说。所谓尽大地。十方三世。一切水鸟树林。墙尘瓦砾。靡不炽然演说。无有间歇。而昧之者。无知觉耳。所以烦他上祖。离兜率降阎浮。出母胎处王宫。逾禁城入雪山。起道树诣鹿苑。如是特地。已成几许节文了也。复于鹭池。鹫岭。海甸。庵园。三百余会。观机垂教。口唠唠地。说之不少。亦不知是几许科断了也。于其中间亦靡不间以示之机关。而及举金色波罗华。以迦叶破颜。乃成付授。一扫四十九年。特地周遮。从是而下。递代相承。不涉廉纤。单单直面提持。投机透关。堪任其事者。然后付嘱。谓之教外别传。不立文字。直指人心。见性成佛。大化将东。乃有香至国土季子。微自辨珠。至破六宗。如转圆石于千仞之冈。洎来震旦道个不识。直得乾坤黯黑江汉波干。见者闻者。未曾有也。亦不知是何言句。次第历涉。乃有奇人。承其玄猷。至曹溪从平地上涌出涛澜。涨满天下。可谓东土大乘根机。在于兹乎。遂出南岳。青原。石头。马祖。百丈。黄檗。洎诸大宗师。具大眼目者。皆奋发大机。恢张大用。传佛心宗。以接来者。非性○名相言说。科断拟义思量之可及也。诚所谓譬如一滴狮子之乳。迸散六斛驴乳又自是而下。分流四海。各擅门风。而变通逸格。冲楼跨^8□。回天转地。换斗移星。雷厉风飞。龙驰虎骤者。何其盛欤。而其用处。各各不同。验其旨归。一一无异。掬其源流探其端绪。皆得从上所谓教外别传。不立文字。直指人心。见性成佛。个一着子入手而能变化不测之若是也。只个一着子匪从人得。于己成见。在其阐发善与不善之耳。谓其善者。惟在俊流。不论懵底。象李渐微。人心淡薄。俊流难得。宗门寂寥。观之先哲何其衰飒一至于是耶。当此之时欲求其人。傥非宿有灵骨。禀大愿力。乘大行轮。行兹大道。得无颠覆。何故。丁兹运浇世途转见迂曲。世相分外嚣薄世利既已浓厚世故故乃熏人。傥其根浮力浅。行愿不深。于方寸中稍不端正。不被其欺而夺之者未之有也。既被其夺乃成封滞。不能瞥脱矣。但区区孜孜。不肖之心无他谋。惟利己自养。荣迁胜人而已矣。与其伍者遂成魔党。以此而出家身心。果安在哉。既成其魔。凡有言说及其行事悉是魔事。况其言说从本不正。及其行事从本不中者耶。傥堕于引虽有智惠果何用哉。傥不堕此而坚刚之志存。端直之心不屈。虽今生现世福力不迨。未能整其颓纲。而亦于后来世断断不入于邪魔外道之类。随其所堕受三涂苦。正念不忘。善根不败。一出头来。必为端人正士也。维侍者俊敏。学问过人。岂一世二世。刮垢磨光。能至是耶。更须照带。勿流于世智辩聪。无益妨道。异以念于祖门颓圯。当力辨夫树之心。一归于道可也。而佛祖天龙亦岂不为之□助哉。且道。是甚^8□道。墙外底。
    个事奇特叵测。解之者胡乱举觉。无有不是。无有不中。直是天回地转。水涌云兴。不同小小。所谓入荒田不拣。信手拈来草也。若更全体作用。直饶虚空亦须迸裂。岂有近傍处。若未解者。任尔差排。搜索求奇。拈出人前。悉皆不是。更有者见人容易。便乃乱统。正所谓丑妇效颦也。达磨曰。迷时人逐法。解时法逐人。解时识摄色。迷时色摄识。此谓欤。然若据本分。饶尔达磨到者里。亦未能放过在。今夫临济德山用底。靡不知为棒喝也。然只知其为棒喝而不知其为棒喝也。然使其知曷有其人哉。且此家常茶饭耳。若其大开东合罗列明□。事果孰能向之。在智者不可不审。
    今之参学者。不肯信有教外别传底奇特事。但得少为足。不穷其大。谓止如是。却多错会却好事。如宗师家拈槌竖拂。或指个目前境界以示学者。而不知共落处。于是或错会之者。便谓此是附物显理。即色明心。理事融通。色空无碍。举一尘毛金体发露。无不是也。屈哉。审如是则无过教乘中所显说明文。而又教外别传。果奚为耶。而况教亦谓理事皆障也。石头云。执事元是迷契理亦非悟。此盖就其下者而言之。若论其至。直饶契理契事至于理事不涉。脱体无依。赤洒洒净裸裸。出没自由。变化无方。亦只是个饭瓮里老鼠。未知有向上一窍在。而其执理以为极则可乎。据实而论。诚为大病。况其于理。而未能契。于其学者置之勿言。岂知有巍巍而堂堂底汉。公然据其师位者。亦如是欤。抑且夸诞自负。以盗其名位。正如白昼攫金。不见其人而不知其有且评者也。是固夏虫不可语并^8□。乌足为言之。然达磨一宗。欲堕地矣。将若之何。在于英杰切宜深究。究而得之却曰。果然多少人。错会却好事。而我即向伊道。好事不如无。

答书示象先居士

    自旧年二一度。不远千里。蒙惠书问。且未曾言及一毫世间之相。但孜孜以此一段大事咨决。此非从多生。承事诸佛菩萨。承事大善知识。宿植善本。深固不忘。曷能如是。既能如是。而诸佛菩萨。及一切贤圣。岂不为之加被。而诸佛菩萨及其贤圣。既为加被。则可无障难矣。即无障难。则能于做工夫处。得纯熟矣。工夫既乃纯熟。则自然有廓然处。不言可知也。新岁又辱书。且曰。此一段事。向以未彻为愁。又言。只恐到老体逢境遇缘不得胸中廓然。又谓。以多度获示诲。有个省力处。如何是省力处。本来无一物。使人见此不胜喜跃。乃引领千里遥为之贺。此乃六祖于碓坊中。夺却黄梅七百高僧衣□。作禅状元底消息。只今我等儿孙。承其恩力。皆此消息也。而此消息。是其从金刚般若。应无所住而生其心已前便乃一念脱然。廓彻自己本源。及与诸佛祖师绝其异同。知其一切万法不离自性。知其自性本然清净。知其自性本不生灭。知共自性本自具足。知其自性本无动摇能生万法见到而说到也。合下既以得之。则知彼此无二无别。而佛祖菩萨。及其一切圣贤。洎诸有情。同一性体。清净具足。不生不灭。出生万法。不离当体。而能超越无量阿僧祇劫。阿僧祇世界。阿僧祇诸有大城。阿僧祇诸烦恼海。无第二人也。然则更当捩转返覆观看。掷去抛来。捏聚劈破。得其自在。使无纤毫渗漏可也。亦切不可坐在者里。亦切不可便恁^8□倚靠。亦切不可便与^8□会。亦切不可谓坐非坐。倚靠非倚靠。会不会。总是总不是。庞居士云。但愿。空诸所有。切勿实诸所无。龙济云。具足凡夫法凡夫不知。具足圣人法圣人不会。圣人若会即是凡夫。凡夫若知即是圣人。此语具一理二义。若人辩得。不妨于佛法有个入处。龙济之说其理甚至。然亦但是钉桩摇橹之义。于中较些子。又云。是柱不见住。非柱不见柱。是非已去了。是非里荐取。大惠云。点石化为金玉易。劝人除却是非难。大惠固是轻轻道出一句。其中有糁然。检点将来。也是徐六担板。虽然且道。净妙恁^8□舌头。又长多少。可发殿下一笑。

示照庵主

    六祖。以非台明镜。照彻大千。乃至一草木。微尘许物。亦乃莫能逃其影质。所以东山衣□夜半负之而趋。无他。以其如镜照镜照破之也。既曰明镜非台。作^8□生照。龙山住庵时。僧问。见个甚^8□道理。便住此山。山云。我见两个泥牛□入海。直至如今无消息庵主以为如何。

示小师裔贤都寺

    三贤十圣。不解斯义。狸奴白牯。却较些子。虽然且道。杨岐三脚驴。石□漏灯盏。于前二者何同何别。贤者度下一转语。看。

示小师裔泽知客

    僧问赵州。如何是祖师西来意。州云。庭前柏树子。信手入荒田。僧曰。莫将境示人。州曰。不将境示人。僧曰。如何是祖师西来意。州曰。庭前柏树子。双剑倚空飞。觉铁觜对法眼曰。先师无此语。莫谤先师好。不翅子证父羊。明觉典客于大阳时。与客论之。被韩大伯一笑。直得乾坤失色日月无光。是其于后法道大行。主翠^8□雪窦。天下驰骤。象龙以争趋之曰。云门中兴。其以妙语法句阐发宗趣。遍致丛林。照映今古。凡今参学。未有不□之者。是其从初于酬对间。虽曰未至。已非泛泛。且被其匿哂之者。固非巍巍而堂堂炫耀声色之流。乃能心异之。遂结为友。厥后逢场为之激扬。莫不使人惊且讶矣。所以雷霆百世。见其初步。犹堕地驹。已有万里汗血之气也。汝今之职不异前修。而实所为果如何也。此事且止。只如赵州柏树子话作^8□生会。塞尔聪掩尔明荡尔意志绝尔思惟。试端的道一句。看。吾当为汝证明。

示祥戒大师

    祥戒大师号定山。求言。示诲尔。名曰戒。复以定号。大哉尔名尔号。一切菩提涅槃。解脱知见。悉从是生。或能生定。定能生惠。有其惠即能解脱。解脱知见而通达佛道也。行通佛道。亦有诸乘大小不等。曰小曰大。曰上曰最上。复于诸乘各有理事。然万别千差。无过见性。顿渐异轨。但欲明心。试略其广。但从三学。聊举一二。北宗曰渐。则曰。诸恶不作名为戒。诸善奉行名为惠。自净其意名为定。六祖曰。此实不可思□以接大乘之人。戒定惠也。吾此又别。乃接最上乘人。曰。心地无非自性戒。心地无痴自性惠。心地无乱自性定。智人若悟自性。亦不立菩提涅槃。亦不立解脱知见。无一法可得。方能建立万法。是真见性。若解此意亦名佛身。亦名菩提涅槃。亦名解脱知见。亦名十方国土。亦名恒河沙数。亦名三千大千。亦名大藏小藏十二部经。能至于斯莫不由戒定而始。今且复略其定惠。姑言其戒。凡曰戒者。必坚持勿轻犯。乃可步趋佛道。又或曰。戒特易事。但防其非耳。试探其奥持犯茫然。岂易哉。如世五无间业。犯一莫能忏。佛则曰。若男子女人。行五无间业不入无择地狱。临济曰。造五无间业方得解脱。何谓五无间业。所谓杀父母。害罗汉。焚烧经像。破坏和合众僧。恶心出佛身血。以是五者靡不知为大恶业也。其可轻犯而返言耶。不然岂知贪爱为母。一念心入欲界中。求其贪爱。唯见诸法空相。处处无著。名为杀母。无明为父。一念心求起灭处不得。如响应空。随处无事。名为杀父。觉境识为佛。向清净法界中无一念心生解。便处处黑暗。是出佛身血。诸使为罗汉。经像。见因缘空心空法空。一念决定断。迥然无事。便是焚烧经像。害阿罗汉。阴集为和合众僧。一念以正达烦恼结使。如空无所依。是破和合僧。所谓男子女人行此五者。无间则不入地狱。方得解脱。此从实说。非为曲论。因尔名故。卿语至此。非孤起也。戒其勉之。

示正吉庵主

    道之一字。也大难言。然则三百余曾。其所谓何不曰其道之不可言。非求道者难与言。非知道者难为言也。是故灵山岂无退席。虽在佛世亦有哑羊。然又道之与言相预耶。不相预乎。斯则勿论。姑近言之。蒙不远千里特赐书教。所示求一语。为进道之媒。即是可知为道而知道者矣。抑且自昔数尝对机征诘。箭锋相直。彼此深知。尝亦莫不为之授记焉。得不为言哉。然道固何在。而欲进之。固何不在而欲进之。又曰。胸次积襞。崇如山岳。日居月诸。何胜驰慕。此亦果何物而积襞。日居月诸及其驰慕与积襞者。为同为异。然我以是谓母。以即此辄作道会。亦莫复以是谓。辄作非道会。是则去道转远。不能岐及矣。宗门未当寂寥。喜闻圆顶缁衣。盖乘愿力而所致。而亦宿有般若种智。超然卓绝如此。岂易哉。既至于是更当使其心。如大海无有边际。不宿死尸。一切根尘。学识知见。切莫错认。以为究竟。毋以一法不违以为精进。毋以纤毫不立为脱洒。傥或有之。悉为黏缚。傥或无之。尤黏缚也。去此二边。黑山下汉总不恁^8□。无孔铁锤。有甚^8□用。我作是语不能为汝进道之媒。但能夺汝道也无诮。

示衣□侍者

    达磨西来。至六叶。置东山衣□于曹溪。如盘石之固不动。惟传其法。犹障山川而东之。所以其源脉混混而不绝。滔滔而无穷。至于分其宗列其派者。汪洋浩渺。弥漫穹宇。衮衮而至于今日。皆由是也。若其不然。则佛祖惠命不啻悬丝矣。今而寿于久远。被于天坏者。则靡不悉其衣□也。得不伟乎。而亦所以我等所有一针一线。亦莫不由是而来欤。审哉。尔侍于我。乃掌其事。其不少致思乎。勉之。

示禅人

    香严独脚颂曰。了啐母啄。子觉母壳。子母俱亡。应缘不错。同道唱和。妙云独脚。若晓得者一颂便可做得半个禅和。张无尽被兜率悦和尚拶之云。于佛祖言教有少疑否。曰有。疑此颂并德山托□话。是其不遇此拶。亦未免麻缠纸裹也。观今之未证谓证之者。莫不只在子啐母啄子觉无壳八字。境界里作活计。或遇拶之。亦只自若。不肯知非寻常。或见宗师就人初心说个小道理。便乃欢喜□叹。及乎少举本分话。即为茫然。既乃茫然。便当起疑究之可也。却心里倒谓宗师。不俣他底。不可其意。只如香严颂。虽有无壳八字。以后之语。往往亦不^8□着。亦不究之。如张无尽俗士也。可谓奇人。是其傥不究之。安有疑哉。五祖演祖云。而今切恐佛灭去。正知正见者。□无一人。其余尽是传授来。是时佛鉴圜悟亦未知非其大彻后方知也。

示烧香侍者

    世有善描画者。无能描画虚空。莫不描画之而转不似也。水墨唯是水墨。丹青唯是丹青色耳。但加以障于虚空也。奚虚空哉。然水墨丹青之内。悉是虚空。并水墨丹青即是虚空。而人因其水墨丹青之故。但□水墨丹青云为虚空而正返。不识水墨丹青内之虚空。并即水墨丹青之虚空也。且虚空非唯在于水墨丹青。并即水墨丹青。是虚空而已矣。何所而非虚空哉。海印提藏主。为吾侍者。数以左手代为大众烧香。请吾说法。于是莫不即为。或拈佛子或□杖等。并口唠舌沸。无量作用。其犹描画虚空也。而不知费我多少水墨。狼藉几许。丹青固亦充塞十方矣。正虑基人。或是唯玩我之水墨丹青。不□虚空为患。兹又特以此纸为请。若之何而可也。且余水墨丹青。狼藉亦殆尽矣。不他言唯书此。且道。是描画耶。非描画耶。是水墨丹青耶。非水墨丹青耶。似耶不似耶。见虚空耶不见虚空耶。其或未然。如我按指。咄。

示蕴坚居士

    尔之法名曰蕴坚。世间一切万物。悉是虚伪不实之物。何为坚耶。只者目前虚空。无形无迹。水火莫能坏之。尚非坚者。何故。佛曰。一人发真归源。此十方空。悉皆消殒。当知汝之真性。逾于虚空斯为坚也。又曰。竖密之身所谓发真归源。能见此耳。

示道威庵主

    道威庵主。昔尝求警策于清拙老人。遂选择其一络索古德语。但谓无可用心。休去歇去不可得。不可得者。写与之。于后复书云。此皆古德语言。多去道转远。不知且止。清拙去世三四年。后乃携其所书。复求于余。且余乏多闻。性不能记忆。而又于自胸中了无文墨。将何以示子乎。又观彼之所书尽之矣。又何加哉。然若夫实要参禅学道。此乃实在自己分上。譬如饥之欲食。而食不至则外求之。在吾前则自餐之矣。不应更他求而重问。何以为餐也。今之目前。及于自己何所缺少哉。古德及清拙。但欲教伊休去歇去。今我不然。唯思之。

示妙珍庵主

    佛法无人说。虽惠莫能了。然则森罗万象。未尝无说也。且道。是了不了。如此之说。若也一见便见。则通身是佛。通身是法。无不已了。则八万四千波罗蜜门。皆在我身中流出演一句。经无数劫。使彼有情无情同证佛身。亦无男女等相。所谓人人本具。各各圆成。以我是说。试于八识田中谛审返观。以为如何。
    达磨一宗。上立文字。直指人心。见性成佛。如今动是文字曲说。意识转心成魔。何则岂不见教中道。佛真法身犹若虚空。况吾宗耶。然本固如是。若也一向以直则。又何由能化凡小哉。是故。教中亦谓。与其同事化令成佛。是则固是。余又不然。□若野干鸣我便狮子吼。尔若狮子吼我便野干鸣。□若狮子吼我亦狮子吼。又作^8□生。参。

示小师胄惠

    佛以一大事因缘出现于世。所以四十九年三百余会。乃至半满遍圆。不为他事也。然众生根器不等。言空即着空。言有即著有。故永嘉云。弃有着空病亦然。还如避溺而投火。今则不言其余。只天台止观定惠。其三观之法具之矣。故曰。只一具字。弥显今宗。然文字之流。唯逐其文。不审其旨。不得其心。不得其心。则迷其性。随业生死流浪散失。虽下愚人。不得为也。况其贤乎。圣乎。况其佛乎。祖乎。是故。至人哀之。不立文字。直指人心。见性成佛。是所谓教外则传也。而教之内未尝不指之人。人自不觉也。胄惠上人素禀聪惠。而天台观同。乃是其家常茶饭。莫不餧饱矣而求余语。余禀达磨。皆自佛世岂有二哉。然固有繁简耳。惠言。于时匆匆扰扰无暇。以究其^8□。遂问之曰。今年年几。曰三十四。曰三十五年已前。尔在何处。曰。不知也。汝但自今毋问匆匆扰扰。一切时中以是参之。若也知得。佛祖即汝。汝即佛祖。

示蕴规居士

    史大夫木规氏硕儒也。慕佛出世之道。为□□□家弟子。遂以蕴规为法名。别去逾岁。乃以胄龙书记来求法语。欲参禅也。然若夫性命之说。而中庸大学之书。盖具之矣。唯是无声无嗅一言可尽也。复何谓哉。然此乃指其径路是矣。当由共径入共门。升其堂。造其室见其人。然后宾主互换。渠即是我。我即是渠。可也。斯唯自得不由人也。今夫人之小见浅识之者。或谓。天地万物与我同体。以为极则。故陆亘大夫谓南泉曰。肇法师也大奇怪。解道天地与我同根。万物与我一体。泉遂指其庭前一株花云。人人见此一株花。如梦相似。此盖南泉见陆亘之迷滞。当头挥以金刚宝剑。欲脱其羁锁耳。若夫迷中倍人。则曰。泉指花以证。肇及陆若欲知出世之道。则犹趋越而首燕也。但以是参之。

示小师裔象

    汝名裔象。所谓龙象蹴踏。非驴所堪。尔既得美名。乃当成就美德。第一是明心见性。次有无量三昧。既能自利。乃利于人。斯为德也。若也悠悠白日。荒之于嬉。唯虚名微利是竞。非特孤尔名。而无所利三涂之报。诚岂诬哉。但当痛思自强。乃男儿志耳。勉之。

示讷侍者

    自达磨来东传持此道。古古今今。相承宣化。岂为鲜哉。然名实二字。难为言论。而有志之士。韬光藏器。必待其宜。终不轻忽。妄为造次。于是源远流长。根深干茂。至于时至。泽霈天下。荫凉大地。绰绰有余裕矣。如彼千岁蟠桃。非是褪花杏子。无底溟壑岂同暴流洿渎。讷侍者久处众中。抱其才德以阅其事。不为不多也。洎不腆来董兹山。烦为侍者。乐然而从也。顾余何以相待耶。无过逸之自强。日以继夕。以所蕴所抱。而重如之。力扶此道。以振此宗。余所望也。出纸求语。不他书。唯嘱此耳。

竺仙和尚法语终

四明竺仙和尚偈颂

 　　   侍者  裔云  裔荪  等编

送凤禅者南游

    我忆南方旧知识。梦寐只今忘不得。机宵携手入无何。白日堂堂□颜色。黏空碧海连三山。春猋吹暖晴波翻。我有怀思不解寄。无能为驾飞云轩。凤兮凤兮向南去。自与群飞不同趣。一鸣一止知几秋。为吾寄此无言语。

闲一轩

    人生世间闲第一。揭以闲一无等匹。闲人不是等闲人。不是闲人闲不得。白日正静春未央。心绪已及游丝长。笔梭织句彩纬动。神机截锦天葩芳。有时闲闲闲且喜。闲闲无事闲无为。闲一平吞万法闹。本来闲处人何知。

赠友藏主

    如来藏教无可说。掉棒辽空打明月。四十九年神力疲。明月堕地何人知。金色波罗花一举。金色头陀眼卓竖。三乘寥寥孰解言。万众茫茫皆罔措。宛转少林深雪中。五叶结果分西东。天下孙枝从此多。绿阴满地青婆娑。

送承待者之京

    捩转天关并地轴。刹海周旋不干足。途中家舍未能知。铁鞋无底空驰逐。俊哉跳波赤捎鲤。一跃风雷起平地。眇视沧溟井底天。肯堕他家ＴＭ瓮里。梧桐落叶秋风长。一息万里趋帝乡。八万四千岐路绝。目前大道何堂堂。

送智藏主南游

    智不到处道不得。十方世界皆充塞。去去南询知识门。勿用需言赠行色。智不到处无不通。十方世界皆虚空。曾经打破复^8□聚。至今无别还无同。佛祖众生共行履。得路解知无彼此。明朝发足濯沧溟。蚊龙岂卧澄潭水。

送麟知客南游

    众角虽多一麟足。异类奚堪□高躅。像法声沈不可闻。如弦欲断需胶续。玻□盏倾东海枯。春风煮茗成云腴。啜尽门前不来客。复施东海苏龙鱼。龙鱼头角竞云雨。万里滂沱会时注。木落秋高天正空。乘风又见图南去。

金船

    百炼纯精作舟楫。万斛龙骧轻一叶。高挂云帆济巨川。满载乾坤悉容纳。何如脚踏海月高。性波无风自涌非。狂涛六合茫茫混。泥杂沙随流忘返。不知数往往漂沈。干没莫能度个个。教化洗脚上载来。令其如意所适游虎如浮杯。固胜长风破巨浪。千钧锱铢浮沉得失势相尚。孰知陆地虚空总可行。回墙转柁鸣铮铮。

送已上人旋京师

    长篇久不作。若可为词端。秉笔绝搜索。捻碎青琅玕。天风忽然至。激籁如惊湍。使我侧耳听。一一如谓言。特云己躬事。被及天地间。己躬匪所窄。天地奚为宽。尝笑日与月。局促相循环。流光灿下土。未能窥覆盆。何如暝目坐。照彻天地元。森罗万象类。与己同其根。不来亦不去。非往还非还。上人治行履。谛作如是观。

送小师裔正知客

    火伞张汗流雨。别我迢迢往何所。途中家舍事寻常。亦须要辨宾中主。清风一点呼不来。渴心自欲生尘埃。临济大师的的意。当初曾到高安回。汝今此去亦复尔。佛法到头无彼此。他日归来捋虎须。六十痛棒蒿枝似。

送信藏主归西府

    一大藏教五千轴。发转玄关机辘辘。赵州当日绕禅床。烦他婆子来推毂。倒一说对一说。韶阳老汉得一橛。何似西州信义堂。千里万里一条铁。别别手披云汉。杖桃日月。归去都府楼前。不审谁能甄别。

绝照

    打破大圆镜。吹灭无尽灯。2瞎摩醯眼。槭碎夜明符。日月星宿及珠水。一一灭却光明无儱侗。乾坤黑如漆。尽大地人觑不出。靡见长短纤洪。奚为是非得失。靡见姘丑青黄。曷可异同等匹。无用神而明。不以默为鉴。纤粟毫厘净不存。奚啻眼前三尺暗。从教撞着露柱。一任堕坑落堑。待他气息全无。然后再苏自起来。却教他作光明台。

送音侍者归里省师并父

    侍者参得禅。口里说不得。鸡啼白昼明。犬吠黄昏黑。父母师长俱不知。迢迢归省将何为。春风弗弗吹花柳。春色醉人浓似酒。几许长途游冶郎。尽力呼之不回首。勿用古灵一机。谩学洞山一着。但把家丑外扬。个事何曾踏着。岂知汝父汝师。个事未举先知。扬却从前伎俩。到家慎勿施为。待他问着何似。近前展手向伊。更若如何若何。不用哆哆和和。便与栏腮赠掌。作个当今榜样。不谓子生五逆。管取有功者赏。

送元侍者省母

    侍者出门何处去。天此春风及春雨。忽然门外大王来。左右无人若为语。前村后村泥没膝。村泥入膝拔不出。黄金鞍马不可骑。空鞭击折珊瑚枝。时闻点滴栏声响。门草只应长一丈。免将万福对伊称。爱他门草时时长。阿母在家成倚闾。昨宵接得天边书。重言此事实不虚。好归问信今何如。

赠泽禅友

    樱花如雪还如云。东风堕片成纷纷。分明炽然说实相。大音塞耳谁能闻。甲天下士泽禅友。云梦岂止吞八九。三世如来只一口。只今个事谁解知。笑指花树君掀眉。

送通禅人之京

    袖中出纸欲觅语。我语本来无觅处。天风忽起锵有声。挼落庭花乱无数。耳底眼底着不得。何况皇州满春色。广长笑语何其多。一一语谓通玄客。

送泽侍者

  门前大道长安路。千人万人行不住。我自从来不出门。奚堪赠子京师去。^8□前灼灼黄金花。夜霜已着红粉加。尽日相看笑复语。能回冷脸生丹霞。昨宵语我君应至。迟若共说参同契。出纸胡为索赠言。来因少诘天渊异。去去去无奈何。为君一曲风前歌。

送简侍者之京省师省母

    简径三昧无一字。胡为觅我长长篇。况我胸中本空洞。欲觅一字应无缘。我作是语已繁冗。要把死蛇成活弄。拈头作尾几人知。知者除非灭胡种。君有五彩笔。吐气如长虹。文华耀日月。不与寻常同。我语^8□无味。奚敢欺盲聋。汝师知识我知者。眼光灿破四天下。汝母夫人摩耶身。清净不比尘埃人。千里京师远相觐。为吾通此无言信。

因热戏成示葩侍者

    不知今日如何热。呼着南薰不肯来。幸然座中有好客。解衣携手登高台。东溟在眠南岳远。苍波有路青天开。只消坐地游八极。一尘不动心悠哉。春屋闻此亦抚掌。飕飂万木声喧豗。

送专禅者之京师二首

    天寒晷运短。白日如飞梭。道路阻且长。毋使成蹉跎。我有临岐赠君句。口泻悬河无一语。涨入沧溟海底天。惊起骊龙头角露。头角露生云烟。怜君岁晚苦途路。为君乘足参皇天。
    我无一说为法语。才有一说成露布。譬若清明万里空。无端雷电生云雨。雷电收云雨休。山悠悠水悠悠。几许骑牛还觅牛。

赠定山禅首座

    迦叶抱衣入鸡足。以地为床天作屋。身心不动长如如。一任天翻并地覆。慈氏老人来不来。天门地户无时开。几度清风振绿野。长年白日明瑶台。

赠硕藏主

    一大藏教无所说。赤手要钉虚空橛。四十九年钉不成。徒使虚空成百裂。百万人天不能补。拈起枝花教人□。迦叶头陀笑展眸。百万人天皆罔措。只今已是三千年。孰传消息来南禅。老仙从来不解事。硕人自合知其缘。我问硕人但一笑。乘时笔底生云烟。笔底云烟无尽意。说过四十九年事。不知此外还有无。笔不能道觜卢都。

送源侍者

    慧日^8□头日卓午。日里金鸡啼不住。报道侍者参得禅。晓来飞上扶桑树。放大光明照天下。更无一个昏昏者。佛祖从来眼搭眵。至今不识如何也。我有金錍能抉膜。贤圣劫来久不作。所以法界毗卢师。个个浑无顶门着。秋初夏末诸方去。向道南禅作斯语。逢着今人莫与言。但可聊谈佛与祖。

送明侍者

    者些道理。佛亦不会子既明之。佛宜倒退。正恁^8□时须见人。切忌不动在者里。秋风吹凉天正清。铁作□杖秋毫轻。百亿世界一抹过。黄头老子空复情。

送汕侍者

    一夏为吾侍汤药。十九青春洞肝膈。佛病祖病谁不然。世上无人解方脉。我有膏盲上并下。虽然有之不可把。此意从来侍者知。此去途中好善为。

送硕藏主之九州

    秋初夏末时。正是今日节。别我出门去。使我肠内热。东去西去如有神。千里万里作一歇。不用□杖横分世界。何须草鞋踏断乾坤。奴儿婢子佛与祖。驱来唤去吐复吞。大藏教中说不及。万象森森目前立。一宵肥雨涨前溪。山中木叶琉璃湿。九州四海闻不闻。行脚衲子何纷纷。向道南禅传语伊。从来此事知不知。

送言禅人

    利于言者炽然说。开口何尝在于舌。维摩一默如雷霆。空生宴坐崖石裂。如我笔端剉万物。万物从吾笔端出。三世如来亦复然。纵口吞吐无中边。从头子细捡点看。都卢不直半分钱。

送小师裔全侍者

    秋风正生凉。衲僧雨脚活。要知瓮外天。彼有多少^8□。我有一寻杖。赠子横该抹。不学芭蕉老。空言与并夺。或挑须弥山。或担日与月。篱根破草鞋。亦与拨一拨。

寄诉藏主

    如来藏里珠。得之诚大喜。照古复照今。光明绝方比。当年达磨三弟昆。名以所见相共论。照今照古绝方比。达磨乃作如来孙。今人古人唯一揆。如来藏实无表里。一合乾坤八面开。清风飒飒中间来。

示小师裔岩侍者

    深山岩崖中佛法。大小石头活鱍鱍。空生宴坐天帝痴。解将恶水当空泼。岩也于今在吾侧。我欲问岩岩岂识。点头一笑生春风。已如动地花狼藉。优昙吐香天上来。人间桃李毋须开。柔红软白恣轻薄。宁知岩宇高崔嵬。君不见。狮子一掷万仞险。挂枝抱树胡孙哀。

示小师海寿侍者

    既为丈夫儿。须作丈夫事。欲作丈夫事。须发丈夫志。譬如欲到家。岂肯半途废。既获到家已。尤须极玄秘。上可极高天。下可穷厚地。大可包虚空。细可入一切。到家事如此。未及这个意。除是佛与祖。千圣亦不会。
    壬千午秋。海舶既发。春夏间欲南游者。竞乞赠行。师乃信笔应之。若干首。今以一类录之。

泉侍者

    要见南方善知识。具金刚眼方见得。低头问讯阿逸多。□头俄然□弥勒。我衲僧家不恁^8□。释迦出头亦合打。三尺炊巾七尺藤。将报不平绕天下。龙泉太阿还没用。拈取死蛇须活弄。南禅亦是南方人。却非知识聊能颂。

关禅人

    透得祖师关。十方恣来去。佛亦不奈何。觅甚闲言句。富士山头雪千尺。苏公堤畔柳摇碧。阅尽中间来去人。不为沧波限南北。作字送君行。问君作^8□生。春光正明媚。□外啼黄□。

顿侍者

    丈夫事远游。不求名与利。挂席浮青天。铺心藉平地。无言乃可知。欲为写不及意。君不见。若木树头花正吐。五色辉光遍寰宇。绝尘天鉴烛无方。古往今来谁不□。无用顶门眼。及与肘后符。全身彼及此。悉是我与吾。不知天地内。更有谁可俱。

小师裔节书记

    三界无有法。大地俱是心。无法不用觅。是心何用寻。岂不见道。达磨不来东土。二祖不往西天。此乃玄沙跃破脚指头。不过飞鸢岭。便解如是吐露良独深。然则彼为彼此为此。我为我尔为尔。要行便行。要止便止。横担□杖定乾坤。此事不拘师弟子。行矣母留急急去。表义赠伊一则语。八万四千岐路多。一一路岐谁是主。蓦然撞着须问伊。3却眼烧即眉。然后化其为罔两精灵。或现三头六臂之忿怒。或现千手千眼之慈悲。三界大地置掌上。四生九有同推移。莫管达磨。休问玄沙。我有先师未了底。欲说向□早归家。

洲侍者

    明明是□会。却又随他去。累他昆仑儿。夜半遭指注。天门起来一何有。笑看白云变苍狗。红霞霭霭碧落空。白日自绕须弥^8□。照见四大洲。断岸随波流。东西总不定。俱入南阎浮。阎浮之地如盏大。只我一身无处坐。几多蚊蚋闹啾啾。不知白鹤天边过。君去几时回。勿使成徘徊。看看沧海水。^8□忽生尘埃。

瑞侍者

    建仁寺里瑞侍者。分明参得禅丁也。东山报众古犹今。堪笑时人多错解。扶桑树顶金鸡啼。大唐国里日转西。眨得腲来一万里。与谁携手登天梯。明极眼灿四天下。万物由来同一马。三世如来不会禅。一例呼来面前打。大唐国里人未知。侍者此去举似伊。向道南禅长老说。大家钉取虚空橛。

宗侍者

    发大道心去行脚。未出门时先踏着。宝街三道接遥天。日月两轮光赫赫。尽尘沙界无禅师。大唐国里欲见谁。刹竿头上进一步。金刚脑后加三锥。当年黄檗打临济。瞎棒至今扶不起。高安滩上筑拳头。方觉蒿枝佛相似。我忆凤凰台上游。宗师示我六指头。有时无事抱膝坐。令人思量笑不休。
    小师裔训侍者欲南游需赠言。遂问欲何所为。答云。无人知此意。教我如何说。既续之以赠云。
    无人知此意。教我如何说吾意政若斯。吾常于此切。吾子既已然。吾子何不瞥。乃需作赠言。必欲鼓唇舌。况尔解酬对。忍向此时别。从尔所须酬尔愿。不得不发弦上箭。一镞辽空不可追。绕我心胸几千转。满贯我弧放吾手。要射南辰中北斗子。细看来是簸箕。米跳不出狮子吼。训尔训尔。良弓之子。去兮去兮。不胜思尔。学得佛法参得禅。何如日日在我边。鸡啼白昼海水涌。不是父子相熬煎。训伊训伊。良冶之儿。去矣去矣。不胜思伊。业既成行挽不住。不如索性教伊去。仍须急急早归来。我欲分付末后句。

策侍者

    我有乡人无限数。莫把吾言向伊举。不辞言鄙羞似人。笑裂鼻孔如何补。当年达磨从西来。道个不识如奔雷。直得梁王眼睛突。黄金殿上生尘埃。竺士大仙岂有语。迢迢特来向人吐。日往月来几出没。地厚天高自今古。古人自西来向东。今人与古还不同。亦莫对人道不识。乃令平地生荆棘。当年与我为侍者。此意如何向人写。临风作句送君行。有意不尽如天长。

云禅人

    云行雨施禾稻熟。幸是家山无不足。既有寻常地与天。岂没长行饭并粥。吃则任君吃。不吃任东西。丈夫有志出天外。岂肯舞瓮如醯鸡。君不见。大鹏一举九万里。我观亦止醯鸡耳。祖宗门下阔于天。入得个中无表里。去去不须□□□□□□□□□折。

小师裔泽藏主

    必去必去。不住不住。万里相别。一言送路。四大有限众生躯。百亿无边诸佛土。必欲一一观国光。未易区区事芒屦。遥遥僧祇大劫海。荡荡不尽一人波。浮萍云水偶相值。聊期百岁相谐和。今既不然。固宜善宝。举足下足。毋自草草。莫揠尔苗。宜培尔4。男儿奋负丈夫气。肯与人间论琐碎。曷把黄金铸此心。金可灭磨心莫替。期子宴坐超八荒。然后衣锦归故乡。依然如旧在我傍。追逐佛祖参翱翔。

净智玙侍者

    行脚毋须渡海。此事何所不在。脚头跃着便知。纵见佛祖奚为。君不见。玄沙不出飞鸢岭。不妨透底复透顶。谓言达磨不来东土。二祖不往西天。乃能自肯。况子亲曾见达磨。净智妙圆自唯我。不比寻常小艳诗。小玉檀郎空话堕。然则既知地阔天高。切忌当处生苗。拔脱□杖倚天外。笑看世界如牛毛。然后归来再相见。与伊笑开日月面。

小师裔翔侍者

    只一心是甚^8□。固可赏还可打。把得定降得下。堪横行遍天下。何况区区尺寸间。等闲步履如天难。赤县神州君子国。统彼河沙接无极。子今欲行一步初。无极河沙在门隙。人生天地间。犹若白驹过。不省者个意。空踏草鞋破。东南自高西北倾。龟毛兔角何峥嵘。智过于师如子少。威音已前传授了。再向南方走一遭。归来重看扶桑晓。

苗禅人

    无若宋人然。急心助苗长。欲得此道成。先须灭万想。大唐国里无禅师。领徒行脚不是伊。宝华王座坐说法。象龙蹴踏千人围。耳听不出眼可观。碧潭死水无龙蟠。举首天边。白日堕。照见万^8□青^8□^8□。

楚侍者

    男儿四方志。不肯屋下坐。峥嵘要出头。掣断黄金锁。驴脚马脚必欲行。猫儿狗儿难为情。天涯地角只一路。瞻风拨草多留程。行不到处重进步。刻船守株失剑免。百尺竿头上□天。万仞崖前是难措。师子一掷何人知。千猱喔实争^8□颐。吾侬不肯孤负汝。去去去也归何时。

椿侍者参南堂和尚

    大唐国里去行脚。未举步前先踏着。不料黄金烂似泥。黑漆昆仑雪花白。青天复青天。不方复不圆。澄澄湛湛一池水。在我头上知几年。佛祖不作唤不应。可怪后人无圣性。逆顺纵横方便多。非去非来无少剩。此事子已知。再欲寻明师。了庵我法兄。何人说向伊。声名道德塞天地。子乃欲见斯人斯。就烦为寄百千意。天地阔远长嘘戏。

慧日喜侍者

    妙喜世界无彼此。岂用迢迢涉行履。堪笑维摩臂屈信。消得吾侬一弹指。人有慧日争得无。令人长忆钱塘湖。鸡啼阑干水倒涌。叶殒若木扶桑枯。孰谓真如净境界。于中或现小与大。吞却乾坤□杖头。一坐小劫浮提洲。君今又复向南去。我此□杖堪付汝。不识南方事若何。到时一卓还一□。

小师裔翰侍者

    前度去复回。今番再欲去。一片坚固心。已把生铁铸。不知为何事。若此苦专注。云从头上飞。龙向脚下过。走遍四天下。不知蚁旋磨。万里海浪吹天风。手援真珠撒龙宫。蚩尤幡旗女娲舞。^8□夷击鼓声隆隆。听不彻喜自如。看不足欢有余。居常何曾有此事。懊恨百劫徒守株。船到岸万人着。历遍南方知识门。归来与汝重相见。

柔侍者

    我初入南禅。君为作内记。转眼过六载。观变知几几。丘陵或为谷。君心若平地。旷哉常坦如。不妨人践履。此地何处无。只隔一闻耳。若人踏得着。元来在脚底。当年达磨从西来。一华五叶因兹开。自从葱岭去不返。千年古路生苍苔。送君此去觅其□。岂比徒劳事行役。不出门时撞见渠。为吾一喝通消息。

次韵送充书参了庵和尚

    禅悦法喜青萝筵。请君观我心内天。金乌飞兮玉兔走。空劫后也威音前。两轮明镜照今古。六合世界浮轻烟。我无笔底一元字。君有胸中书五千。百炼黄金色不变。久别不殊初对面。惠我伽陀席上珍。落落珠回并玉转。觉城东际行脚初。乃欲南询急如箭。南方知识多贤豪。见得了庵方始高。

广侍者

    广大门风包法界。左出右入非内外。踏着玄机八字开。天旋地转无人会。大唐国里禅。来向日本说。惭愧百世身。孤负三寸舌。满空飒飒天花飞。阿难耄矣徒见讥。袂属肩摩水潦鹤。与谁可语诸佛机。大唐国里禅。只今应有在。宜向那边去。彻证此三昧。广大门风贵力扶。天关地轴同一枢。

恢知客

    恢张宇宙。展拓乾坤。迎宾肃客。主此宗门。三界一家。千里同彻。孰为去来。何云兴歇。大唐日本一粟里。有句无句八万义。转得傍边到者边。海印发光天在水。不用举心。毋劳按指。却笑迦文作意多。只今如我儿孙何。分明举似或不信。不妨随处萨婆诃。

古知客

    自古南询访知识。不惮迢迢去游历。孰谓普贤毛孔间。不涉当人心意识。巍巍大坐毗卢师。分明认着不是伊。玻□盏底厌茶苦。孰知一滴甜如饴。宾中之宾主中主。翻手为云覆手雨。不是当年杜甫诗。直下宜观箭锋□。寄语南方善知识。为吾试下一转语。

小师裔龙知客

    潜龙勿为用。宜尔今朝起。观彼方外天。出此坎井底。奈何千尺身。处此一滴水。我为尔师尔为资。于斯宁忍言别离。濡毫作句赠行色。心绪扰扰如乱丝。风吹客衣日欲落。雪飘去思谁先觉。因忆南方旧日游。古凤台高屹寥廓。子行宜去观遣踪。观罢展翅归向东。

忠藏主

    侍者参禅悟真智。大藏教中空本义。有时演出复演入。元是西来祖师意。我曾有句说向□。不道庭前柏树子。坐断南禅最上头。孰谓东山左边底。大唐国里无人知。烧香写字穷毫厘。照天照地五色日。晓来挂在扶桑枝。扶桑枝折作杖。五色日光耿耿。东涌西没兮北去南来。寂寂无言兮渊默雷响。

送贞禅者之补陀

    补陀有观音。内院无弥勒。日日长相逢。但是声与色。不与眼作对。耳根亦无识。六处共相似。诸尘竟何觅。乃见无上觉。应念化已悉。是谓如来禅。未可言宗极。欲入祖师门。上下皆充塞。若能不动步。天地自开辟。弥勒与观音。何翅千百亿。

寄圣兴秀崖禅师

    每恨不会颜。时爱常觌面。譬如今年来。未及正月半。脑雪未尽消。春风已吹遍。雪消觅不得。风只看不见。庭上乃有梅。飘堕白玉片。溪边岂无柳。袅舞黄金线。觌面复会颜。对此长欣朴。

送闲侍者归大龙省师

    大龙庵里省师去。瑞龙山中求法句。大龙既已兴法云。好向瑞龙为法雨。之子此意良已闲。是故归省瞻慈颜。百花正发锦步障。一筇乃起高安滩。石崇富当贵临济道。两个看来都不好。莫学当年捋虎须。金谷园中亦无宝。去去去复回。试问渠是谁。一句道得出。空中日月颓。

送为知客往南都礼大佛

    南都佛高十六丈。顶相已出青天上。□人在地如蚁子。雄雄之尊难近傍。我虽未相见。已是长相识。大兄是释迦。小弟为弥勒。中间一个字。至竟道不得。知客若相逢。与我骂作贼。

示光侍者

    侍者参得禅。一句如何说。报道大王来。使我喜不彻。万福万福谁知音。山之高兮海之深。穷其顶也极其底。昨宵风雨如龙吟。与君携手同上下。拾得真珠握成把。撒向龙王宫殿中。吓倒东村王大姐。南禅长老忽发笑。一双鼻孔三个窍。侍者参禅会也无。大王来时更相报。

示宗侍者

    宗门下事不可说。笔头有觜元无舌。昨夜前村新雨过。溪声迸似黄河裂。观音菩萨不奈何。从教涨作沧溟波。鱼龙虾蟹演说法。夜半击鼓闻鸣鼍。须弥山上天花落。飒飒清风满寥廓。宗门下事不可言。万象森罗鸣剥剥。

送素藏主归天龙省师

    真规素范久不复。佛祖玄风孰能续。一气转一大藏教。森罗万象争推毂。金刚铁橛居中心。转时但觉风吟吟。三世如来听不足。祖肩跣足相追寻。只今已是三万劫。叉手叮咛问迦叶。曾击须弥顶上钟。结集将来不相合。此事只有天龙知。此行归省母迟迟。昨夜霜风刮地去。劝子出门宜善为。

送小师裔云侍者建海门庵

    能开大海门。手控诸有入。法界在屋底。大千俯可拾。石头老人徒结草。玉殿珠楼何足道。要见玲珑八面时。坐看阴阳割昏晓。教他古佛来泊船。不须竖指并竖拳。龙王宫里说法竟。然后为道楞伽禅。

送园首座住鹫头灵昌寺问其境前水后山

    前是水后是山。灵昌兰若山水间。灵昌主人今日发。后山前水遥欢颜。鹫头消息东来后。千载忽为师子吼。一旦人天眼目开。野干魑魅狂走。南禅豢龙陂水浅。我欲致龙转辽远。然岂欲龙长在陂。但愿。飞天兴云致雨。顷刻泽大千星驰电卷。

赠伊禅者

    伊禅者。自相阳。闻关西乃父讣音。不远千里奔其丧。然自起相阳历筥根。至伊豆州之非常艰难。乃属以词。有类杜子北征行。余曰。此可为西征行也。就为说偈。以祖之云。
    壬午腊月二十二日。伊子东来复西去。为闻父讣奔其丧。以所历作西征句。相阳筥根伊豆州。我昔两度曾经由。万仞巉岩百里险。一朝劳攘千日愁。迩来不知几亿劫。但觉昆仑与须弥。在我眼底长悠悠。固我从来自无父。彼此更没生死苦。不知因底乃如斯。手足胼胝竟何补。伊子自是吾家人。心怀至孝常思亲。岂知汝父亦不死。徒怀罔极如青旻。天高地厚虚空阔。汝父不死常时活。日面月面同时明。千里万里横该抹。

送小师裔达之九州

    春日青贡□鸣。脚头步步清风生。九州四海方寸里。万年一念无留情。我有一句佛不会。未曾出口遍天地。夜来却被黄□知。声声鸣在青山外。子欲去九州。不复相^8□留。即以此赠子。问取眼及耳。

送小师裔全侍者

    白日何处去。昏黑来请假。且求遂行篇。毕竟如何写。因忆忠国师。三度呼侍者。后人批判之。如暗书字也。正是此时节。是汝岂不解。汝为我侍书。文章固潚洒。岂知胸中锦。不用着钱买。赠行愧无文。昏黑益草野。

送在书记住九州圆通

    圆通境界头头是。拟议便成千万里。直下承当归去来。六用门中无彼此。九州道路何迢迢。我爱此山干青霄。□杖拂子净名室。□囊鞋袋壶公瓢。日往月来兮天高地厚神通妙用兮驴脚佛手。他日再相蓬兮一二三四五六七八。南辰北斗。

送小师裔云侍者之九州

    懒来一字何曾有。岂能对子虚开口。忽然一句道得出。白日已落青山后。青山白日不同调。青山不动白日跳。悠悠闲云浑不管。忽被风吹连复断。白日青山总莫论。好去为霖为雨。使彼九州四海俱充满。

天地谣

    吾观覆载内。万有迭化生。乘彼阴阳机。天合三缘成。孰知积缘气。中与四大并四大本无主。缘气岂有灵。旁罗互轇轕。鼓激成无明。虚妄乃如此。何处是其情。
    太极谁云主。阴含与阳变。以至天地交。水火互相战。成兹要鼓颡。宅兹幽室见。孰谓空王佛。处此无为殿。灵通本自然。神圣非所倩。常辉大宝光。亹亹而不倦。
    谁植溟涬鸿蒙苗。发生天地厚且高。却笑空花不结果。春风鸣我□前条。

送师侄绍意藏主

    祖师意要人绍。九年面壁没人知。雪晴月霁千^8□晓。庭前有个齐腰人。只手挽回天地春。一华五叶世界起。声香遍地光无垠。谁知根入东海底。昨夜扶桑初着□。天明起看日轮高。六龙下曳黄金尾。

送辉藏主

    如来大藏教。演出复演入。光明一照中。眨眼觑不及。手操乌号弓。射落日与月。拾得兔角杖。拨出火中雪。由是与我左手烧香转身问讯。八万高人似鹄立。三千刹界如雷震。相别如九州。写作赠行句。他日再相逢。清风动寰宇。

示统禅人

    大统纲宗浑无可说。直饶有也。掉棒打月。我作是言。如何分别。缚取龟毛。火中扫雪。

闻钟鼓示玙侍者

    钟声鼓声说法了。十圣三贤俱不晓。只有观音一个知。更有些儿未能道。范围法界谁不然。见思未断诚堪怜。水底火发石人语。相招共赋归来篇。

寄大友式部丞独^8□居士

   鲲鹏变化时。水击三千里。一举或小歇。再举动天地。无物堪□芹。聊有屠龙器。清水与越砥。锋锷久敛淬。匣中收不得。时常倚天外。愿奉终佩之。无适不如意。

送从师侄归省大梅禅师

    从朝至暮。即是者个。不审者个。复是甚历。一合乾坤上下开。三千刹界清风播。山中梅子熟。屋下儿孙大。归来捋虎须。掣却黄金锁。一掴栏腮看始终。乃知饶舌还非我。

示訄侍者

    别段别段。有甚公案。四十九年不说。一千七百成现。开一花五叶之阳春。存万亿无穷之机变。闲电未收。霹雳已至。有语有言。何说何示。但识本命元辰。此外别无道理。

送方藏主归省乃师

    大方无外。大圆无内。绝去绝来。非向非背。春波湛湛兮碧□挼蓝。春山叠叠兮青^8□列翠。聪不出声。见不超色。黄□紫燕兮睍睆呢喃。红尾金鳞兮鼓跃跳掷。正当今日龙门开。百川水接天上来。性海无风或自涌。现出百宝黄金台黄金台古佛堂。归去问师是甚^8□。二六时中长放光。

赠驯侍者

    侍者参得禅。顿舍文字学。鸡啼海水涌。犬吠虚空落。虚空本无语。万象鸣剥剥。报道大王来。开却普明阁。善财合掌观音笑。一双鼻孔元无窍。刹刹尘尘本现成。黄金铸出钻天鹞。

赠规书记

    大方无外。大圆无内。一统乾坤。绝向绝背。毗卢之师法身主。在我目前横复竖。信手拈来^8□作团。来者教渠看规短。昔日黄龙精。今日头解生。触倒须弥山。大地如掌平。留得南洲一泓水。日日无风浪花起。涨入吾家铁砚中。蘸笔书成祖师意。

赠旻藏主

    藏海语言何限数。子细看来无一句。金波自涌不因风。好似扶桑日出处。泥牛吼罢金鸡鸣。天影照水玻璃明。对一说兮倒一说。玄机落落无留停。盘珠绝颣。日转青冥。

示提藏主

    一句不相到。万事悉差忒。世无钟子期。空言竟何益。缅彼最胜子。未□谈一字。怪与赵州无。因缘略相似。千人万人提。万人千人举。人皆共点首。思归未相许。宝剑掷虚空。虚空没痕迹。千人与万人。聚头空唧唧。

示英禅人

    短短复短短。百年苦易满。一坐十小劫。终始席未暖。明日复向东。短蓬随长风。缅彼四天下。有若一芥同。

示万侍者

    一复万万复一。数目分明。数之不出。金鸡拍翅阑干鸣。红日团团海波溢。须弥不动何其高。上有天乐声嘈嘈。宝丝网振迦叶舞。金刚俯动虚空摇。正与^8□时会不会。庭前柏树西来意。

示一侍者

    识得一万事毕。半夜子黄昏戌。面西方看日出。雄鸡忽上阑干啼。海水涨满青天低。观音菩萨耳根塞。凤凰不向梧桐栖。东山昔报众。思归因作颂。今昔两相同。始终无缺空。二由一有。一亦莫守。祖祖相传。佛佛授手。直下会取狮子吼。

次南堂和尚送彻藏主韵

    一大藏教何所言。四七三二何所得。四七二三有若无。一大藏教说而默。君不见。清庙朱弦实非乐。击石抚石舞而诺。百蚿不如夔一足。群鹿何如鳞一角。天生丈夫出英伟。一言解廓佛祖閟。当年万里越沧溟。水底鱼龙亦惊畏。栏游携李春风闲。袖中掷出须弥山。禅指声中三万日。撒手悬崖独足立。

送明侍者之京

    侍者参得禅。一夏相随逐。忽见秋风生。欲趁南飞鹄。丈夫志千里。不肯自局促。大王在京师。为我称万福。子亦宜自观。毕竟甚面目。非谓峨其冠。非谓伟其服。见说鼻孔□。不妨与一^8□。

送甲侍者

    日轮卓午雄鸡啼。眨眼已在青山西。黄河倒流海水涌。扶桑叶长青天低。东山翠压阑干曲。一众传呼喜不足。遗音余响几千年。断弦孰谓无胶续。我有琴一具。不丝还不木。能使虚空笑。不特鬼神哭。甲侍者会也^8□。譬如青天万里。有云有雾。或开或遮。

赠瞿藏主

    一大藏教瞿昙说。见说当年不摇舌。不识如今何处来。人人共钉虚空橛。直得金乌飞玉兔走。万象森罗狮子吼。空生逃迹入深岩。大似无端肘生柳。天花乱坠如絮飞。天人无迹高巍巍。无说无闻真般若。近一指兮远一马。遍问人间无个知。但觉千年万岁乃至尽尘沙劫。浩浩春风吹。

送琛禅人南游

    南阎浮洲一何窄。坐看日月□前落。不骑骏马走须弥。□杖横担去行脚。金茎露滴秋气清。万里灼灿双瞳明。三事畦衣卷云叶。凉风吹入天冥冥。

赠日书记

    发明大事非小小。百千日月同一照。无明长夜暗昏昏。几个众生得分晓。笔觜吐花煇长虹。众生摄入光明中。教他个个得途路。还令透出光明去。

送仙知客省母

    仙知客即仙陀客。比渠更自高一着。无言曾勘不来人。奉马奉盐皆点额。阿母故家非瑶池。春风归去来何时。庭前蟠桃萱草碧。花香吹入优昙枝。
    西光寺主既没。硕藏主携其金花故纸来请说。

偈云

    黄金花开白玉地。银云拽风香扑鼻。西方宝殿回日光。中有真人金玉相。十万亿土在方寸。百千法门唯本分。譬我庭前白桂花。香开一粟浮天涯。

次韵赵州十二时歌

    乙酉腊二日。与小师寿同见一所屏风。书赵州十二时歌。归出纸仍俾书。复请和之。然赵州以自在游戏三昧。提持向上真机。古今作者莫有出其右者。余又何敢拟哉。然不违所请。第以现前境界。假其声韵。ＩＶ之云尔。
    鸡鸣丑。欲起下床还少逗。直裰袈裟在眼前。从头检点般般有。贫一身富千口。羞向时人贷升斗。从来开口告人难。直饶开得不顺溜。
    平旦寅。日日朝朝不用论。米多作饭少煮粥。却笑古人甑生尘。无外客总是亲。叶落花开莫厌频。憎爱生兼憎爱断。何曾难得这衣巾。
    日出卯。清净本然休懊恼。山河大地没纤埃。未容闭门专却扫。闲时多忙处少。谁似退居仙长老。祖翁田地不须耕。但教拔却无明草。
    食时辰。有盐无醋乞诸邻。失处不言愁寂寂。得是呼唤喜津津。称意少逆志频。世间多是一般人。昨日街头张上座。相逢也使笑中嗔。
    禺中已。平生所料岂及此。布袋中间置老鸦。虽然得活如死。七十三八十四。总称如来法王子。道高可拟释迦文。一片心情薄如纸。
    日南午。自笑平生无调度。只求一饭塞饥坑。此外有何堪解注。乞得盐又无醋。明年不必栽苦苣。口腹无厌几日休。随分些些纳无固。
    日昳未。莫负檀那金布地。释迦老子住祇园。子细看来谁不是。论高低说理义。我方困到垂头睡。睛檐日暖乐无穷。只缺麻姑为爬背。
    晡时申。看却人间多少人。亦有深居面如玉。更多奔走脚皮皴。但有钱席上珍。不须东海取龙筋。说向自家无尽藏。都卢不直半分文。
    日入酉。独向蒲团宜默守。千般造作总徒然。一毫功德何曾有。无益言休出口。自看身前与身后。莫诮卑微过此生。天地由来一刍狗。
    黄昏戌。也有学人来入室。去粘解缚一无功。颠倒胶盆更添漆。悟真机在何日。四壁但闻虫唧唧。善柔便^7□岂能为。口头言语甜如蜜。
    人定亥。静定安详绝憎爱。□思明月落波心。一片晴湖本无盖。少沙弥大新戒。劳伊给侍休相怪。提瓶挈水点茶汤。与君共结龙华会。
    半夜子。一切足时当自止。灼然求足足何时。知止之人世能几。龙须席芦竹ＨＥ。红锦绣衾黑纸被。眠熟来时无两般。有鼻孔人俱出气。

答灵江彻侍者

    辛已十一月二十日。灵江彻侍者。乃吾法兄也。自南询归来。未尝相见。今此特携先凤台老人顶相见惠。仍赐以偈。因次韵云。
    无位真人白玉肌。相看不减昔年姿。我何流落狗失主。公乃来归凤有儿。洗劫有缘能再遇。大方无外果何之。我诸弟子君知否。悉是从前七佛师。

次韵送观知客

    鹏程一举向南游。使我凄然意似秋。大道接天行即到。寸心如水了方休。莫于尘芥里藏迹。宜向虚空外出头。对子有怀千百亿。可能说似我同流。

寄迪上人

    多载相知迪上人。每于今古得同论。堪师后学垂千载。可起先贤向九原。莫把丛林将眼看。但宜德行以心存。天关合启教人入。何事青山却闭门。

寄硕书记

    大机硕公余故人也。近于九州辅大友公。同载欲至京师。一夕海宿。舟为风涛所损不复至。提藏主作偈以寄。余亦次韵寄之。兼简大友公也。
    已将春色满皇州。何日来同上苑游。风伯暮号云接水。天吴夜负壑藏舟。万般施设至方是。千种因缘了即休。莫怕龙门千尺浪。怒雷声里跨鳌头。

送淳首座住景阳山安国寺

    优昙花现景阳春。匝地人观出世人。应以片言传万古。不妨一发引千钧。拈来^8□斧堪安国。未必龙泉可护身。遥望彩霞封岳顶。乃知翊□有明神。

次韵答第一座柏西堂

    不入千^8□与万^8□。强颜来作住山翁。堪愁坠地迦文业。复愧弥天达磨宗。相马遗形真可笑。画蛇添足实非工。堂中幸有人天眼。正令当行草偃风。

次韵答讷藏主

    自来成佛亦无心。愧出头来是即今。对子有文能达道。使人点首为披襟。真珠撒下谁知宝。黄叶拈来不是金。行尽天南并地北。掀翻海岳觅知音。

次韵答琛书记

    地户天门一道开。十方三世去还来。黄龙头角冲云起。黑蚁程途绕磨回。霹雳转空为语话。阳春着物作情怀。缅思去圣浑如电。毕竟于今安在哉。

次韵悼径山南楚和尚

    径山老子没处去。应将大地作禅床。遥闻道振余杭上。忆别言辞楚水阳。玉兔金乌双影转。珊瑚碧树满林芳。龙王殿上水倒涌。我向海东犹宿桑。

次韵答文藏主

    相见又相别。浮云共合离。好语为我吐。此意何人知。后恐有杨子。今叹无钟期。报琼惭句恶。庭叶正飘时。

送禅居和尚赴东山建仁

    身在四禅居正药。诏飞九野趣非闲。莫言琐屑人间事。一担横肩重似山。
    幸有东山消息在。倚天拔地不寻常。当年七百高流外。接得曹溪涨八荒。

次韵答明首座

    惠来佳句惊人眼。捧出仙人玉露盘。五色云霞同灿烂。不知身在寂寥间。

送齐藏主南游

    南方去复几时回。高驾征帆破浪堆。知识门头生铁铸。不妨弹指一齐开。

贺建长圆首座秉拂

    天宫说法阐雄机。白日堂堂岂梦时。想五百僧齐侧耳。与三千佛共掀眉。

次韵美明首座阅藏教二首

    五千余卷旧公案。结集多年孰解翻。首座为渠重阅实。老胡伏罪合无言。
    照人心眼一何明。照见扶桑水浅清。信手取来龙藏教。喃喃读对篆烟横。

示禅人

    门前鼓声笛声急。狮子舞兮鬼神入。忆着当年有道吾。对人载出莲华笠。
    空手满握摩尼珠。就地打落天边日。夜半拈来白昼看。五色光明黑如漆。

贺常牧山元公自庵居出世

    桃花浪暖正当时。兼此青青溪草肥。牧得泥牛纯熟了。倒骑入海趁龙归。

悼净光明寺仙律师

    忆师畴昔论心源。日照扶桑海外天。沤灭净光元不昧。是心无著复无缘。

禅居集□性仙道空律师

    一片心源若湛渊。袈裟日夜不离肩。观经已入东吴去。管钞同将浙水传。大觉网□遗跳^8□。终南流远见耆年。净光明寺山头月。长照寥寥永夜禅。

寄题宇中庵

    卜筑乾坤法界基。东西南北不相依。柴门固是无花鸟。笑看躔空日月飞。

示小师裔晓值祷雨作

    性天长明无昏时。勿使虚空或生翳。圣师嘘吸风雨随。欲为群灵泽心地。
寄明首座

    闻说蒙山去独居。我方逐队竟何如。乾坤只作一间屋。那得诛茅别置庐。

送泽上人之京省师

    洛阳城里已新秋。去觐师颜向御楼。好把古灵揩背手。擘开云雾见龙头。

谢禅居和尚遣才侍者见访

    未获禅居觐释尊。先迎神足枉寒门。何堪梵苑如来使。见此萧萧黄叶村。

送班藏主

    圣明天子圣明时。路上行人只似碑。一默酬僧无会者。玉楼金殿有人知。

寄西禅雪村禅师

    两载无由一寄笺。但闻槌拂过西禅。好开云路挝天鼓。却使声来到耳边。

示拾侍者

    佛法两字是甚^8□。鸟窠曾把布毛吹。若人千载不复返。笑看庭前黄叶飞。
    打失鼻孔拾得口。口堪吃饭复何为。谩须骂佛并诃祖。与我长吟小艳诗。

送僧之京

    去去京师道路长。草鞋脱取挂龙床。三千诸佛在脚底乘此教渠识上皇。

次韵答天岸禅师

    身外万般惟困懒。人间五月已炎蒸。因看变化纤洪事。梦驾飞鹏羽翼轻。

偶成

    昨日风起今日阴。正时不测谁知心。山中寂寂行复坐。老松偃壑如龙吟。

赠建长泽侍者

    常忆南阳呼侍者。暗中文彩未全彰。好拈五色金膏笔。点出三千古佛光。

示禅者

    海宝千般觅如意。得来只在斯须间。授受相传佛与祖。拟议已隔须弥山。
    虚空无翳绝朕迹。莫将五彩徒自描。当轩大坐寂不动。海日辊出须弥高。

次韵题旨首座纵性窝

    纵性窝中岂有涯。四无壁立可为家。不知更有何□户。睡醒云看月照纱。
    地狱门前滑似油。古今失脚竞喧啾。修行肯学驴拽磨。爱死但教狐首丘。
    舜若多神展笑容。青天霹雳打雷公。只因错唤钟为瓮。我教今呼瓮作钟。
    口宣妙揭若悬河。八万四千今更多。须弥笔秃我亦写。沧海砚^8□谁解呵。
    绪草从渠满法堂。更深一丈未为长。为人不是无情绪。开口教他见肚肠。
    浑仑擘破复完全。便是虚空一块绵。是我不妨会得好。更知薄处必先穿。
    昔年猎县复游州。猎得看看雪上头。一步谁知阔一步。不能归隐旧林丘。
    我有□前枯木岩。天然奇特匪庄严。升天梦与佛说法。坐地试同渠对谈。
    人不知君我乃知。知君安乐乐还疲。如何安乐还疲处。得句无心力写时。
    十恒河水笔头翻。发自心渊出口门。散作人间甘雨好。几多花木得春暄。

送哲首座

    哲明叟与余昔为冷泉共住故旧也。昨自京之东山来。未数月。以母故又欲返之。唱六偈见示。中间不无感时伤教之意。且言且别。就倚韵以祖其行去。
    东山石女夜生儿。不忘三更嘱付时。好似力樵因母故。担头增重没闲枝。
    从空累卵未为危。大法千钧力要持猛虎何曾看凡肉。洪炉终不铸囊锥。
    教外无宗作^8□传。元无一法谤云禅。云禅千载返不得。脱口犹如箭篱弦。
    谁复于今话道情。不堪相送出门行。断肠过似闻猿日。堕泪无因霜夜声。
    祖纲力重不能提。况我从来无矩规。勉强撒沙兼撒土。自惭奚可作人师。
    佛法千年日会颜。眼头绿水与青山。驴前马后君知否。只在当仁左右间。

锁春亭


    玉钥扃云镇劫壶。尧风舜日蔼天和。禅林不用司歌鼓。五叶一花开更多。

击蒙轩为掌国左武卫将军古山居士题

    打叠尘昏净尽时。放开日月槛前飞。乾坤上下及万象。匍匐相从听指挥。

寄大龙雪村禅师

    见说大龙行雨罢。更无心去作云雷。暂将横海身千尺。来卧坳堂水一杯。

题竹林院大纳言自作山水

    万里山川在目前。与他鱼雁乐无边。主人欲放乾坤阔。旋复移添石数举。

游善^8□往走院

    步入青林最上巅。手扪萝欲扪天。下方世界人如蚁。不识青山路可缘。

寄月山桂首座

    别后频频会寄书。殷勤不遣雁和鱼。山云海月知多少。倾尽家私曾看无。

阅大梅皎首座拈古颂古寄之

    已闻梅子熟多时。无数黄金缀满枝。可惜无人能下口。大堪止渴与充饥。

示小师海邑

    得得相看千里来。相看既罢复空回。从前佛祖皆如此。极到空空眼自开。

次韵答横洲别传禅师

    一舸迢迢绝巨溟。西来不解救为情。待时吾必还归也。回首扶桑千岁荣。
    宾中主也主中宾。日日思归念念新。自是故乡田地阔。岂应无处着闲人。
    优□罗花不妄开。老天于此岂无怀。南禅欲借维摩手。断取横洲入座来。

示提藏主

    尽大地是如来藏。演出何如演入时。最喜摩尼归掌上。时时一□笑掀眉。

次韵答圣福蒙山禅师

    一笺寄我万金重。千里看君双眼青。堪羡笔端能说法。玄沙白纸太无灵。

山水图

    长松古Ｔ８标天出。深洞流泉滚地来。白石可眠还可坐。燕昭徒事筑金台。

示镜禅人

    正月十七雨初晴。又见庭前百草生。不是祖师心地印。鹁鸠飞上树头鸣。
    正月十七雨初歇。日脚曈昽下林樾。翠羽无人自在飞。触翻梅萼红香雪。

月眼轩

    万里明蟾作两眸。著书不用皱眉头。青天在我晴檐下。察及秋毫鬼亦愁。

次梦□国师题三塔韵

    生生死死本同风。积骨如山绝篑功。入得国师字塔。死生不在死生中。

寄慧日无德禅师

    一处豢龙陂水涌。曾观云路出身时。品谈安国无为法。慧月回光天下知。

寄南禅干^8□禅师

    菩提树下十小劫。薝卜林中几度春。一日花开世界起。法筵龙象竞推轮。

示大友式部丞独^8□居士二首

    我有一句语。未吐人已会。问伊作^8□生。依然没碑记。
    开口即已错。何况落笔书。相见不相识。试问谁似渠。

次韵无德西堂偶成五首

    万事不如闲。一身天地间。岂能如磨蚁。扰扰自循环。
    昨夜五更时。谁将玉管吹。万般嘉韵发。如各有攸司。
    海变几千回。须弥土一堆。偶来同寄迹。吾岂有心哉。
    弹铗叹无鱼。山僧竟不须。何当逢道者。可以付衣盂。
    一冬还二冬。转见晓霜浓。往往寒侵骨。何人到妙^8□。

竺仙和尚偈颂

四明竺仙和尚□语

            侍者等编

释迦佛出山相

    六载坐消太古雪。一夜挽回空劫春。从此唠唠四十九。大师子吼斯其人。

千佛名经塔

    千尺浮图千佛名。直从平地到青冥。孰知一字不着画。子细看来是此经。

观音大士十首

    耳听众妙色。眼观诸音声。十方诸国土。无刹不现身。乃至具一切不可思议功德菩萨自在之业。然岂止是而已矣。谛审谛观穷诸玄辩。竭世枢机欲□万一不可得也。飞瀑飘飘。悬崖嶷嶷。是声非声。是色非色。声色俱非。观听悉泯。演说炽然。谈舌无尽。瓶柳垂海波沸。不动舌头真实义。如是则十方诸国土。无刹不现身。又胡为从闻思修。入三摩地。若然者而擘开面门。现八万四千灿迦罗首。乃至不可说首未为之多。奚止数至一十二面而已矣。
    千手异执。千眼各视。事有众多。理无二致。然于理事。广不可既。随众生心。聊复尔耳。若其菩萨。全体作用。运大悲智。则尽虚空界极微尘刹。不可得而思议。作为□言。濡毫染纸。夫何蚍蜉撼铁树。稽首圣慈。使人拳拳不胜自愧者也。
    以大悲心出千手眼。所施随意。所作随辨。而众生以为其多而希有者也。岂知其母陀罗灿迦罗。照用同时。同时变现。未之办欤。我欲有情咸归其大。勿泥于小。故作是□。
    千手异执。千眼同视。执体有殊。视性无二。譬如乾坤与夫物色。本乎一气。滋于众德。乾坤物色。浩浩森森。大慈悲相。诸众生心。千只眼千只手。人人分上谁不有。通身是遍身是。奚止千千而已矣。觑不见用不着。天旋地转。日闪月灿。风前飒飒天花落。
    通身遍身。是眼是手。光照大千。力控万有。春山峙青。春波摇碧。愿海何深。悲智莫极。
    稽首白衣圆通仙。普应一切寂不动。譬若□此飞瀑流。如雷霆震无音声。
    千眼千手。人人本有。观照执捉。非前非后。稽首大悲。特现斯丑。以大悲智。现千手眼。随意运用。随心顾盻。物物头头有何限。

地藏菩萨

    贞和二年丙戌仲夏。楞伽院主裔湛来言。人有托湛。地藏菩萨希有之事。愿垂慈听。即出所录言曰。康永二年癸未九月二十四日夜。僧义庆梦唐僧竺仙和尚乃地藏菩萨化身。于此。即见和尚。左手持榓化叶甚繁多。寻又其榓化为锡杖。其数有五。顷刻变现无穷之相。莫能毕录。以知。和尚即此菩萨。深加敬信。欲求和尚亲手自画此菩萨像并以□词。赐与供养。为此末世奇特之事。不致泯昧。湛又言曰。兹事已逾三载。而义庆与师未尝相识。远在他州。今居伊豆。非旬日莫能到。彼获瑞梦久有以达于师。展转委托。近以至湛。或赐慈悲。不违其愿。幸莫大矣。余曰。噫。佛与菩萨化身盖常事也。非为希奇。第余非是。况余不善绘事。然其非所求诚至若是。强塞其命。当以求此菩萨本相。左手持锡者。酬其所请。期而得之。名曰延命地像菩萨。临之以付义庆□以颂。曰。
    内秘菩萨行。外现是比丘。分明相好具。乃非梦中中。于梦中所见。是梦亦非梦。榓叶与锡杖。非一还非二。众多及五数。聊示世间相。譬如总一身。别相有五体。又如人一手。五指出其掌。身相与手体。非一亦非二。复如彼一切。总备我一身。变化隐与显。在我掌握中。即如此妙相。我以五彩膝画。于是此菩萨。从我指掌出。当于未尽时。此相竟安在。谛审复谛观。乃见真菩萨。而此彩画者。非真非非真。谛观复谛审。了了当自见。

罗汉图掌国古山居士请□

    佛世比丘。天然尚有。古貌奇心。显妍示丑。或面如月。或显似臼。或拍其肩或拱其手。或指点其文字。或谈论其可否。或坐高而立低。或来前而去后。天神仙鬼导驱侍从。节銊瓶盂。参错左右。眷此会同。非常交友。是谓偕彼天高。同此地厚。天高且长。地厚且久。象龙蹴踏。师子哮吼。

初祖达磨大师

    眼睛大鼻孔□。肚肠直牙齿□。曾对萧梁。说道理。何殊钟鼓记鸡鶋。怒涛千里。康壮一芦。少林铁树花开初。
    梁王殿上道不识。杨子江中波卓立。脚踏茎芦去似飞。阖国人追追不及。

灵照女

    熏天富贵作贫穷。莫是爹爹累汝侬。贱卖笊篱人不要。携将归去漉春风。

一山国师

    披精进铠耀金光。鼻孔辽天须须苍。一国之师千载士。开云种玉接扶桑。

佛性和尚

    千古凤台。一代龙门。或吐一语。或发一言。四海水涌。六合雷奔。鱼鱼雅雅。来学云屯。一闻謦咳。千里鹏鲲。回狂澜起既倒。兴灭宗继绝世。非夫手探月窟。足蹑天根。但以直指极彻宗原。仰瞻顶相。譬若昆仑。洪造大撰。讵容抚扪。所可见者。日月乾坤。愧斯作□。金注者殙。

自□

    黑漆禅板金刚剑。黄锦袈裟弊垢衣。面前指出大宝藏。虚空产下昆仑儿。
    海底拈来铁弹子。袖里掷出金刚圈。密密堂堂祖师意。西天此土俱不然。
    九苞凤产破镜子。三脚驴生狮子儿。金陵市上打折本。却来东海讨便宜。
    迦叶头陀一破颜。虚空突出须弥山。二千二百余年后。马颔驴腮知几般。裔泽藏主请。
    或嗔或喜或平和。一种风吹万种波。却笑古人无伎俩。九年面壁吃茶多。裔孚首座请谁将五彩画虚空。八字眉青两睑红。珍重天边双日月。劫初先已点重瞳。蕴程居士请。
    巨灵□手擘泰华。帝禹奋力疏九州。从此百川东到海。没来现也有来由蕴泰居士请。
    凤台压地梧桐老。鲸海□空若木高。一片老婆心不歇。六时行道说儿曹。众徒弟请。
    无量劫来金刚身。子细看来即者是。不因眼高鼻孔深。世上有谁能识你。蕴刚居士请。
    天晴海晏日无云。描画将来转失真。鼻孔里头藏世界。从教笑倒世间人。海晏侍者请。
    遍周沙界即者是。北外何须求别理。随顺人情亦不妨。一笔春风满容喜。海周都寺请。
    摩诃衍法古今传。不若毫端廓性天。^8□聚夜开还在我。不须胶桂更调弦。裔衍侍者请。
    大庄严事唯质素。无有言说及字句。拨动乾坤向上关。尘尘刹刹河沙数。裔严侍者请。
    载重行远在尔躬。不在顶相并喜容。春风笔阵祖师关。天地有尽无终穷。裔载侍者请。
    金镫晃煜佛祖寿。海慧照彻天地心。迦叶当年一微笑。千古万古传至今。海寿侍诸请。
    万福大王由昔日。流传今古亦悠哉。师资心胆即者是。何用丹青生面开。裔荪侍者请。
    看山看水无一事。谈空谈有何其多。侍者参禅无第二。却笑东山太老婆。偕彦侍者请。
    法法本来无一法。一法不有何其多。夜来睡起推□看。松月当轩照薜萝。裔法监寺请。
    口里说话晓不得。意外识情难可测。拂子吞却须弥山。撒下黄金教人觅。宝善请□语。

建长禅寺竺仙和尚行道记
    慈云普济禅师前平江路
    灵岩禅寺住持清欲撰

    昔我佛释迦文世尊。以正法眼藏。涅槃妙心。实相无相。微妙法门。付属摩诃迦叶。二十八传而至菩提达磨。入此土为初祖。又五传而至曹溪大鉴。是为唐土六祖。道满天下。而衣止不传。于是南北分宗五家列派。魁垒逸群。星分棋布。而其法化无往不至。若我临济大师秀拔五家。而其子孙逮今特盛。前保宁佛性禅师古林茂和尚。望临济为一十八世。望达磨则亦二十八世焉。日本国建长禅寺竺仙禅师。实自保宁出。讳梵仙字竺仙。雅称来来禅子。居楞伽。因号寂胜幢。莫年怀土。故曰思归叟。中华古明州象山县徐氏子。祖某本州儒学学正。父应。字景阳。隐德不仕。母欧阳氏。生三子。师其季也。以至元二十九年壬辰十一月十五日生。六岁入乡校。不一年而韵书切纽之法若素习。闻人诵般若心经辄能记。臞不胜衣。而恶荤血。父母视其无适俗韵。逾十岁舍之出家。从湖之资福别派源公作驱乌。诵经如流。源甚器之。年十八。依杭之灵山瑞云隐公试所习为安名。给公符。礼其师虎岩和尚塔削发。预僧数具戒游方。首谒净慈晦机。次依天童云外。闻开寿商隐。亲见此庵。渴思一见。既至。薄暮。升堂。作咳嗽声。隐隔壁闻曰。谁。师曰。行脚僧。隐曰。尔何僧。不知时节。师曰。预晚通谒。来早相看。隐异之。出而问曰。作^8□生是行脚切要事。师曰。非时要见主人翁。隐云。作^8□生是□主人翁。师曰。今日相见太晚。隐曰。且坐吃茶。留数日。还浙西。依灵隐元叟。净慈东屿。见止岩成公于虎跑。示以镇海明珠话。征诘无滞。岸肯之。师自以为未稳。祈观音觊早遇明师。决了大事。登天目见中^8□。^8□曰。奇道人也。作竺仙说以赠。偶僧自建康来。能言保宁钳锤妙天下。即宵征。适宁过万寿。众请升座。一闻举唱。心地豁然。下座进拜。问乡里。师曰。明州。宁曰。明州。有布袋和尚是否。师曰。是。即今又不在那里。宁曰。他说等个人。^8□。师曰。即今来也。宁曰。作何面目。师曰。且请趺坐容。梵仙礼拜。宁欣然许就弟子列。一日斋次。宁曰。菩萨子吃饭来。师曰。来也来也。宁曰。是什^8□物恁^8□来。师曰。和尚唤底。宁曰。唤即不无。来底不是。师曰。和尚年尊。认他不着。宁喝曰。吃饭去。入室次。宁曰。一定不着画。是什^8□字。师曰。金刚铸铁券。宁曰。一字也不识。师曰。不识最亲。宁便喝。师机锋颖脱。英气逼人。故宁□示以卍庵在佛果处杂妄想之语。不觉汗流浃背。游汤泉阅大慧广录。所重脱然。洎归宁问曰。□前日因甚纳败阙。师曰。不敢。宁曰。放□三十棒。自此师资相契。洎典藏清凉。道声借甚。俄有江阴自龙之招。师曰。吾方问道。其可为人。还东浙游荆楚。一锡去留。为时所慕。登径山。会明极赴日本之聘。挽师偕行。师追念保宁异时当大化日本之记。因从之。己巳五月离福建度海。六月至本国关西。掌国诸官。迎劳勤至。馆于大庆宅。江守大江氏直庵。即欲以丰州万铸处师。僧意曰。大名已达京师。未可也。庚午届京。二月至关东。□于建长。相模州大守平氏高时。一见如平生欢。明极住建长。师为第一座。别驾藤氏之子高景。为极弟子。以御前南禅禅寺。奏师瑞世。意在嗣极。师笑而却之。大江氏知师不赴南禅。复以万寿聘。师亦不赴。壬申。平氏。以净妙起师。高景峻阻。平氏曰。惟我命。开堂日瓣香。为保宁拈出。直庵欣然致贺。洎平氏亡。源氏当政。兄尊氏仁山。弟直义古山。尤笃于师。为其母夫人延之私第。兄弟侍焉。供馈无虚时。寺之前迫于官舍。一夕丘燹。夷为广墟。古山尽请以属寺。开拓门径。为一方伟观。甲戌直庵亡。遣命复以万寿延师。源氏固留。而延论起师。主净智。入寺赐官币三万。地三千亩。乙亥。赐天柱^8□下故址为寿塔。其山下瞰大海。绝类楞伽山。师乐其胜。作楞伽院。傍曰。心地要门。燕居之所。曰一粟乾坤。曰语心堂。曰含晖室。曰最胜岩。绝顶作亭曰妙高。日以楞伽为事。戊寅。吏部侍郎大江氏泰。故直庵之子。承先志。以关东三浦无量寿禅寺命师开山。乙卯退净智。称疾居东堂。辛已奉旨。仍住御前瑞龙山南禅禅寺。以四月十三日开堂演法。中使缮录以进。升本寺于五山之上。七月二日。大纳言兼征夷大将军仁山。偕左武卫将军古山入寺饭僧。请升座开室。加叹而去。逾年远别。重请入寺。由是相寺之宜。凿陂潴水。辇土为山。左环右抱。路经其中。山曰瑞龙。陂曰豢龙。亭曰锁春。寺以日裕。境以日胜焉。癸未五月太上天皇临幸。对御谈玄。龙颜大悦。赐馔曰。师其加餐。毋视朕也。海内荣之。师固自若耳。未几勇退。被旨。于本寺建寿塔。亦称楞伽陀。乙酉。仁山施田资香铠。丙戌春。受真如命。冬住建长。丁亥入寺。凡禅林典礼悉行之。俾后昆见古道颜色。戊子四月。以疾谢事。居布金□七月回净智楞伽陀。问疾者至。酬应如常。初八日。户部侍郎宪显藤氏来讯。归告仁山公长子左典厩将军义诠君。翌日舍安房州正木乡田庄若干。以赡其塔。弟子辈悲泣。竞求真□。师随手应之。既而治命毕。大书祇夜。泊然而逝。即戊子七月十六日。归全身于最胜塔。世寿五十七。僧腊三十九。度弟子若干人。示灭十二年。其徒海寿。以其师与予同参。携行述来求予记。义不得辞。为之记。

　　日本建长寺竺仙和尚塔铭
    翰林学士承旨荣录大夫知
    制诰兼修国史临川危素撰
    资善大夫江浙等处行中
    书省左丞番易周伯琦篆

    禅师讳梵仙。字竺仙。族徐氏。世居庆元之象山县。大父某为校官。父应。母欧阳氏。生三子。师其季也。生至元二十九年十一月。六岁就学。逾年通韵书□切。能诵心经。体清臞而绝荤腥。十岁亲命从别流源公于吴兴资福寺。十有八依杭之灵山瑞云隐公受公牒。礼其师虎岩伏禅师塔落发具戒。首见晦机熙禅师于净慈寺。复从天童山云外岫禅师。时景元端禅师在灵隐寺。东屿海禅师在净慈寺。止岩成禅师在虎跑。师皆造焉。至金陵保宁寺以古林茂禅师。为之依归。古林呼为日本国师。宅日留径山。会日本聘明极俊禅师。挽师偕行。岁己已夏。繇闽至日本。掌国诸官迎劳勤至。授□大庆宅。江守江氏直庵。即欲以丰州万寿寺处师。僧意曰。师名已达国中。未可也。明年入国。□于建长寺。相州寺平氏高时。一见如平生欢。明极住建长。师为第一坐。别驾藤高景为极弟子。请于国主。以师主南禅。欲其嗣明极。笑而却之。大江氏复以万寿聘。皆不起。岁壬申。平氏以净妙寺起师。高景峻阻。平氏曰。惟我命。开堂然古林香。直庵甚喜。平氏亡。源氏当政。兄尊氏仁山。弟直义古山。为其母夫人延致私第。敬礼尤笃。寺前迫官舍。一夕兵燹。古山请以畀寺。开拓门径。为一方伟观。岁甲戌。直庵亡。遗命仍以万寿聘。源氏固留。而延论起师。主净智寺。赐金三万三千亩。及天柱^8□下故阯。为寿塔。下瞰大海。绝类楞伽山。作楞伽院构亭。绝顶。曰妙高。燕居曰一粟乾坤。曰语心堂。曰含晖室。曰最胜岩。岁戊寅。直庵之子。吏部郎中大江氏泰。承先志。以关东三浦无量寿寺请师开山。明年辞净智。岁辛已。住瑞龙山南禅寺。中使录所说法。命升其寺五山上。大纳言兼征夷大将军仁山。偕左武卫将军古山入寺。饭僧。请升坐说法。嘉叹而去。退处逾月复主寺事。相其形势。凿陂潴水。曰豢龙陂。作锁春亭其上。岁癸未五月。太上皇。咨叩法要。大悦赐饶。且曰。师其加餐。国中荣之。未几勇退。被命建寿塔。亦曰楞伽陀。岁乙酉仁山施田资香灯。明年受真如寺命。又明年主建长。举行禅林典礼。岁戊子四月。以疾谢事。七月还净智。户部侍郎藤氏宪显来讯。言于仁山长子左典厩将军义诠君。施房州正木乡田若干亩。澹其塔。将终。门人悲泣。竞求真□。援笔应之。大书遗偈。泊然而逝。七月十六日。归全身于最胜塔。世寿五十有七。僧腊三十有九。度弟子若干人。后十有七年。门人海寿。致师同门了庵欲禅师所记求铭其塔。且谓。师初闻开寿寺商隐予公。亲见此庵珙公。商隐隔壁闻咳嗽。问何人。师曰。行脚僧。曰尔胡不知时。师曰。豫晚通报。来早相看。商隐异之。出问。行脚切要事。师曰。非时要见主人翁。曰。若何是汝主人翁。师曰。今日相见太晚。曰。且坐吃茶。□宵征造保宁。适姑苏万寿寺。众请古林升坐。一闻举唱。心地豁然。及下坐进拜。问乡里。师曰。明州。曰。有布袋和上否。师曰。今不在彼。曰。他说等个人。^8□。师曰。即今来也。曰。作何面目。师曰。且请趺坐。容某礼拜。古林欣然。许就弟子列。仍侍香保宁。他日方馔。古林曰。菩萨子吃饭来。师曰。来也来也。曰是何物来。师曰。和上唤来底不是。师曰。和上年尊。认他不着。古林喝曰。吃饭去。他日入室。古林曰。一字不着画是何字。师曰。金刚铸铁券。曰一字也不识。师曰。不识最亲。古林便喝。师机锋颖脱。英气逼人。故古林示以卍庵在佛果处杂妄想之语。不觉流汗浃背。阅大慧广录于汤泉。所重脱然。古林问曰。前日因何纳败阙。师曰。不敢。自此无所滞碍。则其所承传者。宜载诸此。师有六会语录。行于世。可观其所造矣。铭曰。

    大洋海上为榑桑  土俗柔仁性则良
    身毒之法其源长  相承笃信久益昌
    禅师蚤岁流声光  漫驾大舶天吴藏
    稻荷之山瑞龙阳  真如建长法雨滂
    机锋迅疾莫敢当  楞伽兰若生清凉
    临行偈□何浪浪  曾台林古栖凤皇
    众雏蜚徕五釆彰  和鸣邕邕应宫商
    纷敷宝塔功德香  弟子雪涕俱旁徨
    史家述铭示无量  行业终古传东方

    竺仙和尚。与余同禀休居先师。□记其为日本国师。既而化行于彼。
    王臣钦敬。龙象交参。知子莫若父也。神足天宁寿藏主。录其三会语求校正。称性而说。千变万化。如天马驹不受鞚勒。造次颠沛。不失吾家宗旨。节为二卷。凡若干叶。叶若干行行若干字。夫其归而刻之。以惠后学。其间有一句半句。大段^8□讹。能开天下衲僧眼目。亦能瞎天下衲僧眼目。若也检点得出。方知日本国里。有禅师耳。

皇元至正十八年八月十九日
    南堂遗老题

    达磨西来。不立文字。直指人心。见性成佛。直下无性可见。无佛可成。坐断古今。壁立千仞。方堪为少室儿孙。才有所重便成窠臼。要如金翅擘海。直取龙吞。香象渡河截流而过。岂不俊哉。竺仙禅师远涉鲸波三万余里。唱凤台无说之说。度日本无生之生。屡董名蓝。为彼国王臣之所归敬。所谓良玉必生昆阜 。大材皆出邓林也。徒弟寿首座于师示灭之后。以笔端三昧编而刻之。先布大唐。即留日本。用心可谓勤矣。余甚嘉尚。题于卷末云。

至正二十五年秋九月甲子
    四明比丘

竺仙和尚语录卷中
_




竺仙和尚语录卷下

  竺仙和尚住金宝山净智禅寺语录上
                侍者裔泽妙葩等编


    师于建武元年甲戌十一月初八日。于净妙禅寺方丈。奉十月二十所降纶旨。迁主本寺。初九日受请。当月十五日入寺。诣佛殿烧香云。道个佛字。嗽口三年。是则固是。者里不然。展坐具云。稽首西方大哉圣人。不治而不乱。不化而自行。荡荡乎民无能名焉。
    土地。我以无边刹境为一伽蓝。尔以历劫神明守兹土地。维尔与我非中非外。毋忘昔日灵山记。
    升座拈香祝圣云。此香。叶覆上苍。根蟠厚土。建武元年十一月十五日。钦奉纶旨住持金宝山净智禅寺开堂。传法僧梵仙。虔爇宝炉。端为祝延今上皇帝圣躬万岁万岁万万岁。陛下恭愿。金轮圣御。睿泽雱流。统六十六国山河作四天下。摄三千大千世界为一提封。寿等金刚不坏之山。福并香水无边之海。
    本寺大檀那左马头殿。伏愿。现居士身。手抟妙善世界。行菩萨行。身严净智光明。寿岳唯高。福源无尽。
    复拈香云。此香无可比喻。不通商量。有钱过北斗买不得。贫穷无卓锥不肯卖。一番拈起一番新。他家自有通人爱。爇尚炉中奉为扶宗普觉佛性古林大和尚用酬法乳之恩。
    就座。建长和尚白槌云。法筵龙象众。当观第一义。
    师曰。作^8□作^8□。良久。大众默然。乃曰。早似如今。却较些子。虽然若也一向恁^8□管取瞎。若也一向不恁^8□直须聋。恁^8□不恁^8□。以拂子划一划云。别有灵犀一点通。还有相见者^8□。
    僧问。一幅纶言下九天。森罗万像亦忻然。宝峰特地增光彩。愿祝吾皇亿万年。学人上来。请师祝圣。师曰。昨夜妙高峰顶望。扶桑枝上又添长。进云。祝圣已蒙师指示。向上宗乘事若何。师曰。黄河辊底流。日轮海中出。进云。可谓优昙华易见。知识实难逢。大众证明。谢师答话。师曰。阿谁信你。
    师复云。更有问话者^8□。良久云。观此大众善通方语。上士尤多当此胜集。何不激扬。复良久云。有则固美。无则亦佳。何故。适问白槌云。当观第一义。而第一义中亦无是说。岂况展演言锋。交驰唇吻。直饶尽此大众一一如普慧云兴二百问。者里亦复一一如普贤瓶潟二十酬。亦无交涉。勿谓如二大士。纵使河沙菩萨。及河沙诸佛。一一河沙菩萨。一一河沙诸佛。有一一河沙大众。总以虚空为口。以一一无量河沙差别极则难义。或一时出大音声。百千万亿世界。一一世界百千万亿雷霆霹雳。同时普震。及于中间。或以默然不语。如万象森罗处虚空中。各各放无数种种差别光明。如帝丝网珠递相交贯。至于总不如是。以为问端。不消山僧一个摇头。又于中间所有。譬如仁者谓仁。智者谓智。各各咸逗其机。悉皆各自谓言。如是微妙特为于我。亦复各各乘时不动本际。作大佛事。能使一切有情无情。悉得一切禅定解脱神通妙用。至一切世界。普现色身。或示成等正觉转大法轮。入般涅槃。使无量入毛孔演一句。经无量劫。其义不尽。教化无量。亿千众生得无生法忍。可谓至矣。然尚唤作所知愚。极微细所知愚驴唇马觜。取次交锋其可得乎。觉皇释尊历尘沙劫。至于四十九年中间横说竖说外。坐狮子床回紫金山。湛青莲海。以瞬大众底时节。是何消息。于是而下。乃有西来道个不识。天高无极。地厚无垠。至于今日岂通容易。虽然且道。今日事作^8□生。呈起拂子云。从前汗马无人识。只要重论盖代功。
    复举。赵州和尚因侍者报云。大王来。赵州起身鞠躬云。万福大王。侍者云。未到在。赵州云。又道来也。黄龙南禅师云。头头漏泄。罕遇仙陀。侍者只解报客。不知身在帝乡。赵州入草求人。不觉浑身泥水。
    新净智道。赵州古佛。与其国王把手共行。未尝有间。黄龙因他侍者。方始觑见一班。是其见赵州则易。要见侍者则难。若曰见王。直是远在新净智者里。更与他古赵州不同。何故。适间披宣纶旨作大佛事之时。岂不是人人亲见王来。且道。即今在甚^8□处。遂起身鞠躬云。皇帝万福。乃下座。
    当晚小参。垂语云。小参不答话。小参要答话。总是除六担板。山僧与他坐却了也。还有道得底^8□。
    僧出问云。欲识佛性义。当观时节因缘。时节既至。其理自彰时如何。答曰。日日日东上西落。时时花开豆爆。问云。德山小参不答话。赵州小参要答话。为复各展门风。为复同途异辙。答曰。拟之则差。进云。不拟时如何。答曰。半夜放乌鸡。进云。只如和尚云总是徐六担板。与他坐却了也。因甚即今却在和尚眉毛眼睫上^8□跳。答曰。山僧方始困。进云。此事且止。只如和尚小参与他德山赵州相去多少。答曰。教与山僧洗脚。僧云。万山不隔今宵月。一片清光分外明。师曰。惭愧惭愧。
    乃举。南泉和尚云。王老师自小养一头水牯牛拟向溪东牧。不免食他国王水草。拟向溪西牧。不免食他国王水草。不如随分纳些些。总不见得。
    拈云。者水牯牛也甚奇特。不止南泉者一头。在今天下不知几头。食他国王水草。但鼻孔在别人手里。解能作水牯牛事。山僧今日既亦入诸个群队。未免代他偿债去也。乃以拂子置肩。以两手捏拳安头上云。叱叱咄。
    上堂。一句横空白云自异。百匝千重阿谁知有。直钩钓鲸鳌。曲钩钓鱼鳌。只如道。今日所有无非鲸鳌。因甚如此。谁知远烟浪。别有好思量。
    上堂。谢灵山和尚神足自南国回。人从南土来。接得北海信。报道。西天老比丘。灵山一会俨然未散。山僧闻得。便问果然。即今在甚^8□处。他便指云。东方日出卯。山僧乃点头云。将谓无人。元来有在。侍者明窗下安排着。
    佛成道上堂。明星夜出如撤沙。撒着瞿昙两眼花。尽大地人从此瞎。不知明月落谁家。
    师一日执禅板在手。问侍者。临济金刚剑。净智木禅版。相去多少。者云。日热月冷。师曰。我问你。金刚剑木禅板。于他日月甚^8□事。者云。一有多种二无两般。师曰。即今是一是二。者拟议良久复欲进语。师曰。韩信临朝地。者云。此意如何。师曰头落也不知。者云。虚空有落不落。师曰。你是虚空是人。者云。请和尚看。师蓦以禅板重打一下。者惊作忍痛声。师笑曰。敲空作响。者亦笑曰。正是敲空作响。
    师一日向火次。指火并炭问侍者。火性热炭性如何。者不答。次日吃茶次。者云。昨日和尚曰。火性热炭性如何。下得语了。师曰。说看。者云。观世音菩萨将钱买胡饼。放下手元来却是馒头。师不语。者云。和尚如何。师乃侧首。者云。请和尚代。师遂指茶盏云。者个是炭。者云。诺。师遂拈茶盏吹一吹。
    除夜小参。谢檀那施入门前屋地三千间并展辟门前大路。垂语云。适间出方丈门时问侍者云。却今年穷岁尽。佛法亦尽了。说甚^8□法好。侍者云。即今鼓响好。诸禅德审如是。则又何用山僧开口。山僧恁^8□道。莫有不甘者^8□。良久。众默然。师乃云。无则山僧说去也。一年今夜尽。明日又重新。今夜底今夜商量。明日底明日理会。年尽月尽日尽时尽。以拂子划一划云。山僧向者里开却门前大路了也。不许过界。不许^8□跳。不许坐在者里。若也踏着。便见三千世界总在门内。是自家底。东涌西没。左出右入。不由他人。其或未然。一年今夜尽。明日又重新。复举。五祖和尚云。山前一片闲田地。叉手叮咛问祖翁。几度买来还自卖。为怜松竹引清风。
    山僧亦和一首。山前一片闲田地。几度图谋事未谐。一旦个人分付了。百千亿劫属吾家。
    岁旦上堂。垂语云。适间鼓响时。室中亦问侍者云。昨夜说昨夜底法。今日更说甚^8□。侍者云。元正开旦。万物升平。山僧云。好个消息。众中还有共相庆贺者^8□。僧云。元正启祚。请师祝圣。师曰。家家人唱万年欢。问。古德云。乾坤之内宇宙之间。中有一宝秘在形山。如何是形山之宝。师曰。是甚^8□干屎橛进云。白云端和尚云。大众眼在鼻上脚在肚下。且道。宝在甚^8□处。又作^8□生。师曰。黄金自有黄金价。堪笑和沙卖与人。
    乃云。今朝正月初一。普请从兹证入。何故不见道。识得一万事毕。击拂子一下。
    复举。金牛和尚。凡吃饭时。舁饭桶向堂前作舞云。菩萨子吃饭来。遂抚掌呵呵大笑。净智谓。金牛大似暴富儿。谩将七珍八宝呈似人看。争奈开眼者少。山僧当时若见。但向道。常住底物。人人有分。何用如斯。良久云。虽然常住若无个汉又争得金牛。既已收铺金峰。正当开张却不似他暴富伎俩。要与诸人庆贺新年。各宜饱取。遂以两手作舁饭桶舞势云。菩萨子吃饭来。
    上堂。僧问记得僧问香林云。如何是室内一盏灯。林云。三人证龟成鳖。意旨如何。师云。一个乞儿拾得锡。一个贫人遇馊饭。
    乃云。今日元宵无可供养诸人。试听说颂。我有无尽灯。只是日与月。能照大地人。光明长不灭。虽然更有一首。我有无尽灯。却非日与月。能照大地人。光明常寂灭。不然复听一首。我有无尽灯。是非俱不说。能照大地人。万里一条铁。乃喝一喝下座。
    涅槃上堂。释迦老子四十九年。只供一个死□。无人解与结案。所以及至灵山会上。又拈一枝花。无端金色头陀。破颜微笑。被他一翻翻却。便云。吾有正法眼藏涅槃妙心。引得后代儿孙尽解捏怪。乃至西天此土。或把明鉴执赤幡。钵水投针。示圆光相。棒底喝底。似者般冻脓。知是多少。所以净智今日直是忍俊不禁。乃起身下座。顾侍者云。侍者把将坐具来。
    上堂。黄金未为贵。安乐直钱多。珍重。便下座。
    上堂。一二三四五竿竹。六七八九十枝花。路逢酒店须入去。不醉不倒不归家。喝。寐语作^8□。
    一日僧问。十二时中如何可做工夫好。师曰。十二时中不为底工夫好。进云。十二时中不为底工夫如何。师曰。十二时不为更有甚^8□如何。僧以纸写云。离却所作所为即乞提唱。师阅罢徐扬其所书纸于地。但相顾而已。僧乃起身礼拜云。某甲今日得法师亦不釆。
    上堂。谢万寿胜荣和尚并诸江南故旧至云。古佛家风逢古佛。方堪拈出。衲僧巴鼻遇衲僧。乃可施呈。看看。山僧今日大作佛事去也。良久云。休休何故更有一说。不见道。座中尽是江南客。何必樽前唱鹧鸪。
    复举。金牛和尚因临济来。金牛横按□杖坐方丈前。临济遂拊掌三下归堂。金牛却下去。人事了。便问。宾主相见。各有轨仪。上座何得无礼。临济曰。道甚^8□。金牛拟开口。济便打一坐具。金牛作倒势。济又打。金牛曰。今日不着便。乃归方丈。
    师曰。二尊宿相识犹如不相识。古人且置。只如净智。今日人来。是作^8□生。良久云。将谓春归无觅处。元来却在此山中。
    僧问。生死一大事因缘如何。师云。此一大事虚空包不过。乾坤载不起。无有生死。僧云。无生死处如何理会。师云。才理会便有生死。僧云。本自无生死处。即是佛也无。师云。认道是佛。即有生死。僧云。若然某甲放手虚空。心不挂生死一大事好否。师云。即今你手把着甚^8□物。心挂在何处。僧云。生死无身体无处。则是向虚空里放手处也。师云。谁教你将手执着不放耶。僧云。某甲不知。故问。师云。执着也是你。要放也是你。因甚你却不知。僧云。请师指示一句。师云。我说许多了。又计一句。
    一日师请谢挂塔人点心吃茶次。是晨大雨。天气郁蒸倏尔开霁。天清日明。顿觉清凉。师曰天阴雨下时。为其^8□颠倒热。天晴日出时为甚^8□颠倒凉。众皆无对。时首座分手光伴。乃曰。阴阳不相离。天之自然理也。师曰。此是日本样天理耶。座曰。普天匝地皆然。遂举手中茶盏云。岂不见。者个若近火则汗下却不干。何也。即是阴阳不离。而地水火风等一大各具四大故也。师曰。此是阴阳相即底道理。还有不相即底也无。座云。当明中有暗。当暗中有明。师曰。者个即是属阴阳底。不涉阴阳底。^8□。座。摇扇云。青绢扇子足风凉。师曰。犹是丛林之说。更别道一句看。座。乃近前问讯。师乃谓众曰。今日点心粗恶。所以首座作法供相助。今日檀那即是首座。不可不知。座云。为法檀度愚所愿也。然但恐美食不中饱人。师曰。醉后添杯礼更长。座。乃与师。一众俱皆欢笑而起。
    佛诞上堂。云门和尚四月八日示众云。十五日已前则不问。十五日已后道将一句来。有商量。者曰。谓八在中也。云门复自代云。日日是好日。商量者曰。谓何日不是。佛降生时节也。好大众。有意气时添意气。不风流处也风流。
    结夏上堂。遍尘沙界众生佛。尽在吾侬布袋中。今日与君聊一结大家相聚话西东。
    谢秉拂上堂。诸供养中法供养为最。所以。世尊四十九年三百六十余会。乃至从古至今。出广长笑相。遍覆三千大千世界。为一切有情作此供养。然而未尝一句一字而能说著者个。孰知我此四员头首。只向一刹那间莫不远印尘劫。亦复出广长舌相。遍覆三千大千世界。而句句字字。未尝不说著者个。于是释迦老子在大寂定中。闻之廓然。为之掀眉耸身。安祥而起。从空而下。竖起拂子云。即今在山僧拂子头上。现三十二相八十种好。亦复出广长舌相。遍覆三千大千世界。乃作听势云。而出诸种种音声乃至风声水声。金银琉璃声。象马声。狮子吼声。及诸一切不可说声云。善哉善哉。希有希有。是我诚以一切譬喻。说种种法。无有譬喻。能说此法。岂料二千年后。有此冲楼跨灶子孙。乃能说之。又云。虽然且毕竟如何是者个法。山僧被其一问。直得无言可对。无理可伸。但发一笑。其却将错就错。便乃点头三下云。如是如是。作是语竟。即今又作师子奋迅三昧去也。诸人还会^8□。看看。乃掷下拂子。
    上堂。如我按指。海印发光。释迦老子好劳攘。汝暂举心。尘劳先起。果然。
    上堂。乾坤之内。宇宙之间。中有一宝。展两手下座。
    上堂。横身当宇宙。一句定纲宗。以手拨一拨云。佛殿从者里过去则且置。遂指云。还见空中一片石^8□。
    上堂。处处壁立万仞。历历常光现前。山河大地有甚过。若也会得。狂歌于碧洞之前。大醉向玉壶之里。拍手一下云。昨夜山前虎咬大虫下座。
    为先相模太守鉴公大禅定门拈香。生以不生生为生义。死以不死死为死义。生生死死不相干。大圆鉴内无来去。虽然才有内便有外。既有内外即有去来。去来之相即是生死。然此生死非浪生死。于生死中现种种事。如佛所谓我灭度后。敕诸菩萨及阿罗汉应身。生彼末法之中。作种种形。度诸轮转。或作沙门。白衣。居士。人王。宰官。童男童女。如是乃至淫女。寡妇。奸偷屠贩。与其同事。称赞佛乘。令其身心入三摩地。终不自言我真菩萨。真阿罗汉。泄佛密因。轻言末学唯除命终。阴有遗付。大众此鉴公大禅定门。承佛教敕。现宰官形。称赞佛乘。至于命终已及三期。且作^8□生是阴有遗付底还会^8□。插香云。一炷清香满石栖。今日分明为君举。
    为清公禅定门拈香。梦幻空华百世身。纵经千劫亦如是。好参实际毗卢师。本然清净无尘滓。恭惟。某人。净智妙圆功德之主。冰壶玉鉴行世其人。既悟关空锁梦不可依凭。由是截铁斩钉。竟成长往。时犹一瞬。岁已三周。于是本寺集诸清众。看阅五部大乘妙典书写率堵婆妙法华经作诸功果。今兹满散。为拈此香。奉为神仪供养。云云。仗此良因。悉资超越诸佛有言有为之法。其性无常。生已不住。寂灭为乐。
    上堂。无问则休。有问则答。有则鲲鲸浪里出作清游。无则龙象窟中归来稳坐。所以道。孤峰顶上十字街头。十字街头孤峰顶上。蓦拈□杖划一划。喝一喝。下座。
    半夏祈祷安堵田地上堂。六月不热五谷不结。人心不精道业不成。且道。是甚^8□道业。人人有个自家常住田地。却被他人管领。岂肯如斯。南泉和尚云。尽大地皆吾檀越。此乃一切田地皆我之物。当作如是。所谓若能转物即如来。且道。净智门下又作^8□生。唵悉干度谩陀罗娑婆诃。
    上堂。得我之小者。散而为草木。得我之大者聚而为山川。山川草木则且置。作^8□生是我之一字。道将一句来。
    师一日。手执禅版与麟首座说话次。座。伸手云。试借一观。师不与。乃振威以禅板。
    作打势。座曰。已在某甲手里。师乃以禅板置膝上。以袖掩而据之云。在甚处。座。竖起拳头。师乃坐却禅板。呵呵大笑。
    解夏上堂。今朝七月十五日。那个师僧心未明。鼓击三通聊聚集。事无一句可论评。天边若木金鸡语。野外髑髅狮子鸣。撞着前村黑黄老。问渠消息若为生。
    进退两班兼谢圆觉别源首座上堂。是日邻邦有乱事。军官入寺。诸寮检点方退。师垂语曰。他邦甚闹。我国宴然。然则复恐有人。向黑山鬼窟里坐。未免向诸人衣单下。一一搜过。正当恁^8□时。还有道得无私句底^8□。
    乃云。进一步超越无数河沙诸佛国土。退一步蹋断八万四各三有大城。此乃衲僧寻常行履。未是奇特事。且如何是奇特事。人从圆觉来。却在宝峰住。报道一时婆伽婆。上无脑盖。下没脚版。昔日大光明藏今为聚墨。
    退院上堂。人人脚跟下。一段大事蹋不着。者病在于何。只贵退步便乃蹋着。大众若也不信。山僧作个样子。行者打鼓着。便下座。
    再住上堂。垂语。雪峰道。备头陀再来人也。山僧道。阿那个不是再来。山僧恁^8□道。莫有傍不甘底^8□。
    乃云。人人脚跟下。一段大事因缘。山僧前日曾对大众道。直得声闻于天。元来却是山僧错。何故。夜来天帝释。遣个直符使者报道。万古碧潭空界月。再三捞摝始应知。
    复云。百草头上罢却干戈。万仞崖前地平如掌。正当与^8□时。且道。退步即是。进步即是。不进不退即是。总不与^8□即是。良人。清平世界切忌讹言。
    上堂。法不孤起。伏境方生。又曰。说法不应机。总是非时语。山僧试说个时节因缘底话。供养大众。尽十方世界。是一口利剑。不待有罪者斩。一斩一切斩。尽十方世界是一颗明珠。不待有功者赏。一赏一切赏。正与^8□时忽有个汉道。人人是剑是珠。又作^8□生。师乃嘘一声。下座。
    上堂。长庆和尚云。撞着道伴交肩过。一生参学事毕。古人恁^8□道。山僧大未肯在。何故。屠儿魁脍。不是道伴。指露柱云。露住不是道伴。是即是。只缘太杀撞着。虽然你唤那个作露柱。喝一喝云毕。
    上堂。九九九。不折黄花懒开口。听教风雨自商量。吹折门前一株柳。哑。可惜许。下座。
    上堂。举。赵州因僧问。狗子还有佛性也无。赵州云无。赵州似个杀人不眨眼底大将军。不施弓矢但持白刃。直往而前。天下谁能当者。既无当者。则尽十方世界。若佛若祖。若凡若圣。悉皆乞命。虽然即今却在山僧手里。且听分付一句。何故。若也尽法则无民矣。山僧恁^8□道。赵州必则又云。重赏之下必有勇夫。然则汝等诸人。阿那个是弃身命底。
    开炉上堂。谢书记。藏主。浴主。净头。典座。都寺。衣钵侍者。圣僧侍者云。三通鼓罢。大众咸臻。闲却僧堂一炉新生好火。火且莫管。还知一件事^8□。释迦老子见汝诸人出来。便乃入在炉头。傍若无人。与圣僧喃喃。共语云。如今少有一个半个知触净者。难为共语。又云。然则譬如暗中书字。字虽不真文彩已彰。使其演出一大藏教。亦只是者个。演入一大藏教。亦只是者个。妙触宣明。成佛子住。亦只是者个。变生为熟。调和众口。亦只是者个。正此语时。被山僧闻得咄云。有许多者个。离却者个。只如都寺房中。上下安两个灯盏。衣钵合内。新旧有三顶衲衣。又作^8□生。其便以手招云。元来有人来。来共你暖处商量。大众下座。向暖处商量达磨祖师忌拈香。对梁王不识。也合烧者一炷香。谓。神光得髓。也合烧者一炷香。乃至遗双履西归。也合烧者一炷香。此三炷香。一赏二罚。半合全张。若人辨得出。日午打三更。
    上堂。谢后堂首座。山河大地。草木丛林。尽是恒沙劫千佛。当仁自己。岂外于此。若也一时会得。不妨如白衣拜相。平地升天。白衣拜相即且置。且平地升天一句。作^8□生道。乃以拂子击禅床作白槌势云。摩诃衍法。离四句绝百非。咄。大似寐语。
    上堂。叙谢次。说细大法门竟。于结座乃云。口唠舌沸一何功。霜后千山万树红。细听是渠言最直。良久间。乃有一叶。于堂前舞空而下。遂以拂子指云。大众。又看一叶舞晴空。
    上堂。即心即佛。白鹤□苦花。非心非佛。波斯入闹市。不是心不是佛不是物。猕猴弄黐胶。以□杖划一划云。总不恁^8□时如何。三年一闰。
    上堂。举。投子和尚。一日送茶与嵇山章禅师云。万像森罗总在里许。嵇山遂泼却茶云。万像森罗在甚^8□处。投子云。可惜一碗茶。明招谦禅师云。嵇山未泼茶前。合下得甚^8□语。免他投子云可惜一碗茶。山僧代云。可惜一碗茶。此是古人有恁^8□机缘。山僧代语如此。只如在今东边寮舍里。西边寮舍里。每日吃茶。知是可惜了多多少少。然则若也倘或一个半个。有何闲言长语者。则固是若但只恁^8□地。因甚也道可惜。良久云。可惜可惜。下座。
    启建圣节上堂。僧问福海既深。寿山还耸。学人上来。请师祝圣。师竖起拂子云。天柱峰高高更高。
    师乃云。黄河三千年一清。圣人五百世间出。天柱峰高高更高。摩诃般若波罗蜜。
    因事上堂。欲得不招无间业。莫谤如来正法轮。谤佛谤法谤僧。教有明文。不复重举。只如道禅以何为义。以谤为义。若如教说。何得故为。所以。山僧二六时中未尝敢道一字。是渠鸦鸣鹊噪。合入无间地狱。山僧既为大善知识。且作^8□生为伊忏悔。良久云。鸦鸦鹊鹊。归依佛法僧。
    上堂。举。洞山和尚云。贪嗔痴太无知。赖我今朝识得伊。行便打坐便槌。分付心王仔细推。无量劫来不解脱。问汝三人知不知。禅鼎和尚云。贪嗔痴实不知。十二时中任从伊。行即往坐即随。分付心王拟何为。无量劫来元解脱。何须更问知不知。
    净智则不然。贪嗔痴知不知。渠正是我我非伊。行亦妙。坐尤奇。分付心王正是谁。不解脱。并无解脱。风前一曲啰啰哩。
    冬至小参。僧问。洞山问泰首座底一物。未审。是甚^8□物。师云。你要俾贩他古人那。
    乃云。日月如流。不觉明朝又是冬至。日就月将。若论佛法二字。阿那个不会。遂召侍者。侍者乃动目趋听。师云。岂是不会。复召大众。大众默然。师云。岂是不会。所以山僧者里觅一个不会底。直是难得此事。非特今时者里。古亦如之。僧问。六祖黄梅意旨甚^8□人得。祖云。会佛法人得。僧云。和尚得否。祖云。不得。僧云。和尚为甚^8□不得。祖云我不会佛法。可谓尺璧千丈石。寸金万里沙。而东山衣钵。夜半负。之而趋。非其而谁。在今妄想沿袭。不图见性。多知多会。欲冀真乘。譬犹趋越而首燕也。嗟哉。又忆。风穴和尚一日见念法华立次。垂涕曰。不幸临济之道。至吾将坠地矣。念法华曰。观此一众。岂无其人。风穴云。虽敏者多见性者少。念法华曰。如其者如何。风穴云。吾虽望子之久。犹恐耽着此经。不能放舍。念法华曰。此亦可事。愿闻其要。风穴上堂。举。世尊以青莲目观大众。正当恁^8□时。且道。说个甚^8□。若道不说而说。又是埋没先圣。且道。说个甚^8□。念法华拂袖而退。侍者随后请盆。风穴云。会也。且道。者个会与适间不会是同是别。虽然道到者里。山僧亦自分疏不下。即者分疏不不。亦切忌错会。喝。
    冬至上堂。僧问。昔日外道问世尊。昨日说何法。佛曰。说定法。今日说何法。佛曰。说不定法。如何是世尊定不定法。师云。摇摇海波浪。岌岌须弥山。进云。外道云。昨日说定法。今日因何说不定法。佛曰。昨日定今日不定未审。世尊舌头落在甚^8□处。师云。不在海波间。便在须弥顶。进云。如此则可谓是法无定相耶。师云。阇黎恁^8□见那。进云。只如和尚。今日昨日说法是定不定。师云。两头俱坐断。无汝着浑身。乃云。古云。冬至月头。卖被买牛。者里则不然。冬至初一。卖刀买笔。何故如斯。天下太平应在今日。所以偃武修文去也。且道。正恁^8□时如何。红霞穿碧落。白雁下沧洲。
    复举。夹山和尚云。百草头上。荐取老僧。闹市里识取天子。净智却不恁^8□。百草头上赏遍春风。闹市里高骑骏马。
    上堂。举。夹山和尚云。百草头上荐取老僧。闹市里识取天子。日面佛月面佛。
    谢秉拂上堂。威音那畔。有祖师句。能放能收。能杀能活。然而垂二千年似乎蔑闻。为之太息。岂料目前分开泰华。裂破黄河。若总如斯。老胡有望。且道。望个甚^8□。春色渐随人意好。寒梅昨夜一枝开。
    复举。药山和尚。久不升堂。院主云。大众久思示诲。山云。教打钟着。众集。山下座。便归方丈。院主续问云。和尚既许为众说法。为甚一言不施。山云。经有经师。论有论师。又争怪得老僧。
    药山不施一言太杀饶舌。净智欲说两句无处启口。何故岂不见道。你若狮子吼。我便野干鸣。你若野干鸣。我便狮子吼。你若狮子吼。我亦狮子吼。又且如何。击拂子下座。
    因观时事上堂。地味不生田主之所由。立中心树子则未问。因甚各各本有基业。四至界分多是不定。良久云。且道。净智长老恁^8□道。又有甚^8□长处。拈□杖卓一下云。还会^8□。有者便道。此乃剑为不平离宝匣。药因救病出金瓶。果然果然。
    复云。蜗牛角上展拓世界三千。藕丝窍内隐伏修罗百万。百不思时是汝本心。又云。正句曷有许般消息。心王一变便见东涌西没。且道。与正句是同是别。
    佛成道上堂。是时数日间昼见三光。师云。昼见日夜见星。泗州人见大圣。释迦老子大似眼方始开。霍然悟去。是他更未曾见。昼见日昼见星。与夫三光并现底时节。汝等诸人即今见了也。可谓奇特。然则见彻则瞎。不见乃盲。盲乃手擎日月。瞎则背负乾坤。若辨得免角长八尺。辨不得牛角长三寸。
    闻筥根山大战上堂。举。云门大师云。天帝释与释迦老子。在中庭里。相争。佛法甚闹。云门只知彼一时。大似脱空。岂知此一时。事存诚实。何故。即今在筥根山下两阵交锋。直得剑气凌空。风飞云起。昨夜富士山头雪消一半。
    除夜小参。僧问。三百六十日。循环不已。七十二气候去却还来。正当结交头如何趣向。师云。恰恰用心时。恰恰无心用。问云。记得。僧问香林。万顷荒田是谁为主。林云。看看脑月尽。意旨如何。师云。当言不避截舌。叙谢告示罢。复云。岁寒烦久立。听我语谆谆。番忆毗耶老。由来难重陈。
    岁旦上堂。竖起拂子云。新岁君。即今在拂子头上。告报诸人。一年三百六十日。始从此日。总是自家工夫。尽十方无边世界。不逾脚跟下。无非自家田地。田地稳密工夫相到。鼓腹唱讴歌。任从昏复晓。却番思。昔日世尊拈花。迦叶微笑丛林商略古犹今。引得儿孙闹浩浩。
    复举。灌溪见临济。济扭住良久放之。溪曰。领。住后谓众曰。我见临济无言语。直至如今饱不休。
    拈云。临济当时只以草饭相待。因甚便乃如此。若也拈出百味珍羞。又作^8□生耶。大众会^8□。不见道。人情若好吃水也肥。
    上元节谢诸执事上堂。然一灯解破千年之暗。出一手可扶已坠之纲。何况神光照彻。大千灯灯相续不断。万有全归掌握。人人戮力赞成既已如斯。便见得男子身中入定时。女人身中从定出。蓦回顾问侍者。香炉内有火否。侍者云。有。遂合掌云。戒香定香慧香。便下座。
    师一日向火次。指汤瓶盖上狮子问侍者云。既是狮子儿。因甚不会咬人。侍者下十数转语。师不允。者请代。师云。何不道。亲遭一口。师又云。汝若不信。试教狮子说向你。遂拨火令汤瓶出声。乃云。谛德谛听。良久复云。即今是汤瓶鸣狮子鸣。者云。狮子鸣。师云。狮子鸣时狐狼野干悉皆屏迹。你因甚却在者里。者云。某甲是狮子子与其同类。何故不在。师云。既是狮子子。因甚不解狮子吼。者便喝。师指云。野干鸣。
    一日僧问。唤作一物则不中。正当恁^8□时如何。师云。你唤甚^8□作一物。僧便喝。师云。者个是一物耶。僧乃打版头。一下。师云。雪上加霜。
    佛涅槃因事上堂。涅槃心易晓。差别智难明。花作花红。柳为柳绿。葵随日转。犀玩月纹。香枫化老人。螟蠕成螺蠃。阿修罗王无事发嗔。大悲菩萨一心救苦。此事且止。且道。释迦老子肚里又作^8□生。
    上堂。错错落花满地春风恶。恶恶。不得春风花不开。花开又被风吹落。也不错。也不恶。潘阆倒骑驴□杀黄番绰。
    上堂。拈□杖复靠云。既已天下太平。何用更动干戈。下座。
    谢副寺维那上堂。绿阴满地。黄鸟喧空。总是常住底物。分付副寺着。且与大众商量一则公案。克宾承嗣兴化。为复是以德报恩。为复是以德报怨。又且古之与今是同是别。先请新维那下一转语。然后与大众斟酌。
    佛诞上堂。召大众。众举首。乃以手指空中云。悉达太子今日下生。
    结夏上堂。以大圆觉为我伽蓝。身心安居。平等性智。者个便是结却布袋头底语话。结则不无。释迦老子不知自家露出尾巴。然则你诸人还见^8□。若也见不妨。便乃譬如蝇附于骥。其或未然。九十日内试觑捕看。
    谢秉拂子上堂。大智圆明。大机普应。如洪钟待扣声应长空。宝鉴当轩。影临万像。竖起拂子云。皆由得者个入手。虽然到者里须是寒却耳根分明听取。打破镜来。与汝相见。若以师旷之聪。离娄之明。欲希闻见。总没交涉。除此之外有^8□有^8□。良久以手斫额作望势。召侍者云。头长三尺知是谁。相对无言独足立。
    为通上座秉炬。涅槃城里路头通。圣制难拘鸟出笼。借问灵踪何处去。炎炎火聚亘天红。
    上堂。东家有佛。不解说法。西家无佛。动地放光。赵州和尚云。有佛处不得住。无佛处急走过。又作^8□生。摘杨花摘杨花。
    六月旦上堂。僧问。凤栖岭远蟠空窅。天柱峰高插捏汉低。如何是棱伽境。师云。十方无壁落。四面亦无门。进云。如何是境中人。师云顶天立地没人情。静坐有时长发笑。进云。顽石点头还有意。青山抚掌赏音多。如何是语心台。师云。一句不相倒。满目青山青。
    师乃云。杨岐和尚云。景色乍晴。物情舒畅。举步也千身弥勒。动用也随处释迦。文殊普贤总在者里。杨岐不特和麸粜面。大似指鹿为马。要且空簁意气。阿谁相信。净智门下终不如是。月兔走入海。日乌飞上天。若不同床睡。焉知被底穿。
    叙谢罢。复竖起拂子云。拂子为诸草木。故自从五月已来化为娑竭龙王。广澍甘雨。辛勤不少。又复念诸众生。无处晒朗皮草。再竖云。即今又化为大日如来。放大光明。照耀一切诸人。乘时不妨晒朗虽然且道。于中还有佛法道理也无。良久。顾谓侍者云。且收取拂子。何故。六月卖松风。人闻恐无价。下座。
    为楞严头运上座火。举起火云。者个即是世尊。从肉髻中涌出底。百宝光明中有化佛。为汝说法。九旬禁足大似死鱼投网。俊哉衲僧。终下如是。譬如游鲲独运凌摩绛霄。地水火风。管汝不得。如来圣制拘汝不得。
    为妙义上座秉炬。会得百千三昧无量妙义。总是死法。若也不会。正是死法。非死法。火里乌龟头载雪。
    上堂。三通鼓罢。合谈何事。还有证明者^8□。乃以拂子向空中书七字下座。
    解夏小参。一夏工夫不做已彻。万里前程未行先到。明日东去西去。拈□杖云。毕竟无者个不得。只如者个是山僧底。作^8□生是诸人底。良久云。始看杨柳垂堤绿。又见梧桐坠井黄。
    复举。僧问。风穴云。夏终今日。师意如何。风穴云。不怜鹅护雪。且喜蜡人冰。风穴拈出绵里秤锤。往往知音者少。净智与他颂出。
    不怜鹅护雪。且喜蜡人冰。截下兔头角。挑来水底灯。龙门留宿客。鲸海看飞鹏。更问西天事。迢迢十万程。
    上堂。大众各各所证自恣三昧。直须如师子返踯。南北东西无有定止。上下四维不失其仪。然后敢称衲僧。其或顾伫停机即是野狐恋窟更若点着不来还同死汉。蓦举拂子指屋梁励声云。直上觑众方举首。即掷下。下座。
    请烧香侍者上堂。拈□杖横按云。直饶侍者未烧香已前会得。早是落落八。更向山僧鼓两片皮处。摸^8□景何啻郑州出曹门。郑州出曹门。灯笼穿露柱。灯笼穿露柱鹞子过新罗。正与^8□时。芒芒之者匝地普天。良久云。当日世尊拈华。唯有迦叶微笑。又争怪得。今日遂度。□杖与侍者。下座。
    达磨忌拈香。深心珍重赤须胡。回首重观震旦无。五叶一花开遍地。岂知滋蔓转难图。
    上堂。十月中吃了舂。眨眼看他金乌西坠。玉兔东生。急急复急急。行行重行行。且道。行个甚^8□。相逢不下马。各自奔前程。下座。
    明极和尚讣至上堂。前月二十七日明极和尚与三世如来。把手共行。转化他国而去。汝等诸人还知落处^8□。良久云。苦屈。三千刹海夜沉沉。八万四千岐路绝。须弥南畔海龙吟。井底虾蟆吞却月。拈□杖云。即今复来也。下座。诣灵前讽经。
    上堂。路遥知马力。日久见人心。何似生。七凹八凸。
    冬至小参。垂语。古德云。风头稍硬。暖处商量。净智则不然。风头稍硬。正好就者里商量。还有商量者^8□。禅客不出。乃云。滴水滴冻。天寒人寒。大家在者里。禅客不问。山僧无答。石牛拦古路。一马生三寅。
    复举。赵州和尚因僧问。如何是祖师西来意。州云。庭前柏树子。僧曰。和尚莫将境示人。州云。我不将境示人。僧云。如何是祖师西来意。州云。庭前柏树子。
    赵州始伏龙泉后飞太阿。但欲断人命根。虽然且道。断后又作^8□生。来夜问取四头首。
    冬至上堂。是夜大雷雨。清晓晴明。师云。至节人人庆履长。不须葭管验回阳。夜雷喜送千山雨。晓日忻开万像光。
    谢秉拂上堂。肆口而说。作狮子哮吼。惊倒狐狼野干。全机而用为人天牓样。吓杀诸魔外道。乃至拈一□杖举一拂子。直得须弥岌嶪海水胜波。开觉花于无影树头。结胜果于不萌枝上。唯我头首乃能尔也。然则此其游戏边事。若其正令全提孰能观听。拈□杖卓一下云。三九二十七。睦州道底。
    谢藏主知客上堂。吾有一言匝地普天。觅即不得。有时自然。且道是甚^8□一言。三藏绝诠。吾有一句。为君直举口说得。着眼听取。且道。听取后如何。可使与宾客言语。
    除夜小参。好好。自年头到年尾。着衣也好。吃饭也好。好好从寅旦直至暮坐禅也好。行道也好。蓦击拂子云。上来讲赞无限良因。虾蟆^8□跳上天。蚯蚓抹过东海。
    复举。僧问鹿苑和尚云。如何是实际理地。苑云。南瞻部洲。北郁单越。僧云。恁^8□则事同一家。苑云。犹隔须弥山在。拈云。实际理地不受一尘。若是蹋不著者。争能如是。然虽净智则不然。僧云。恁^8□则事同一家。事同一家。
    浴佛上堂。如来今日降王宫。紫磨金躯被垢蒙。作^8□雪渠千古屈。好将恶水泼虚空。
    谢秉拂上堂。竖起拂子云。大众者个拂子。居常在山僧手里。只是一个拂子。观我头首。举起也天回地转。放下也草偃风行。又如一尺之镜照千里之像 重重无尽。无有出入去来之相。而了然见其出入去来也。乃至百千万变。无有尽极。当是时也。不妨于出入息中。供养恒沙诸佛。虽然。乃再竖起云。即今复在山僧手里。且道。还有奇特也无。良久。击一下云。又是一番疏雨过。枝头梅杏半传黄。
    上堂。大众。从朝至暮。千思万想。为甚^8□。从朝至暮。口唠舌沸。道甚^8□。从朝至暮。扰扰忽忽。干甚^8□。乃叩齿三下。下座。
    为悦侍者火。是身是病。是身是药。病去药除。禅悦为乐。虽然。切忌死在者里。悦侍者诺。回程堪作火中牛。未了因缘重了却。
    进退两斑上堂。虚空无内外。万像绝去来。人事有进退。大道没行踪。乃问侍者烧香了耶烧香了。两班问讯了耶问讯了。乃云。过去诸如来。斯门已成就。现在诸菩萨。今各入圆明。未来修学人。当依如是法。
    复举。沩山问仰山云。即今事且置。自古事作^8□生。仰山叉手进前。沩山云。犹是即今事。自古事作^8□生。仰山叉手退后。沩山云。汝屈我我屈汝。
    拈云。净智者里更不问人。古今自然一个个。进退可观。且道。有相屈底道理也无。良久云。三十年后。
    常住产业安堵归上堂。自家田地加安堵。稳密无过者一回。万顷黄云秋正熟。不妨吃饭唤人来。
    上堂。赵州狗子无佛性。开口直下取人命。妖狐夜戴髑髅行。借间相逢作^8□生。
    达磨忌拈香。自携只履去不返。几度嵩山合暮云。万想千思无可奈。为浇茗碗炷炉熏。
    上堂。昨夜一夜。千思万量。向佛祖说不到处。如花似锦。做成一片言语。用在斯时。供养诸人。今当宣说。谛听谛听。良久云。不期于斯。恰尔忘却。莫怪空疏。伏惟珍重。下座。
    上堂。师乃如常祝香毕。不据座。遂分手指上下。召大众云。天上天下唯我独尊。便下座。
    观音大士点眼执笔云。八万四千清净宝目。尽在此笔头上。乃回顾问旨首座云。尔还信得及否。旨□□曰。照天照地。师云。既是如斯。分明点出。遂点之。
    谢秉拂上堂。抱猛虎乳边之子。抉苍龙颔下之珠。不为难事。举起拂子云。唯秉者个诚过于是。昨观四头首。纵横妙用。不假纤毫之力。而且中间节角宛转之处。一一不同。一一不异。即如夜来下雪相似。缤缤纷纷。纵横飞舞。千山万壑。风凛凛地。将谓今日遍满世界。白皑皑地。洎至此时依旧天清日明。山川溪谷。了然如昨。更无一点夜来之状。与人觑着。大众还知^8□。更有一事。即今露柱闻得。便谓灯笼曰。长老者般说话。即是将尽大地人。从空放下底时节。山僧闻得。不觉吐舌。何故。元来座下有人。
    除夜谢首座小参。迎新送旧。此夕明朝。自古自今。无增无减。乃至天回地转。岳立波腾。在在逢原。头头合辙。岂不见前日关东大战。炎炎火聚。凛凛刀丛。彼或作鲁阳挥戈。此即为眉间挂剑。挽回佛日。只在须臾。血溅梵天。不劳余力。抑且个个立在转处。人人坐致太平。心王不动。家国晏然。便可向者里。指挥佛祖。眼目人天。然后向手袖里掷出金圈。从虚空中分开泰华。却问时人会处。岂不伟哉。然虽如是。个般说诱。切忌浪传。何故。不是知音者。徒劳话岁寒。
    复举。达观颖禅师云。平生好相扑。只是无搭对。今日共首座搭对。遂卷却袈裟下座。索首座相扑。首座才出。观云。平地吃交。便归方丈。
    净智平生好话。只是无答对。今夜共首座答对。乃下座。问首座云。首座说得是^8□。首座即含笑云。说得是和尚。师即召大众。云。寒却耳根分明听取。遂招首座同归方丈。
    上堂。举。僧问本仁和尚云。文殊与普贤万法悉同源。文殊与首贤即不问。如何是同源底法。仁云。却问取。文殊与普贤。僧云。如何是文殊与普贤。仁云。一钩便上。师云。尝问任公子之钩。以五十犗为饵而得若鱼。本仁却以文语殊普为饵而得者僧。皆是无用。净智不欲许多劳费。虽有个臭猫儿头。亦自不须拈出。何故有鼻孔者自解来。
    上元节进退两班上堂。谛观四大部洲。不如灯盏来。大一切草木丛林。鱼龙虾蟹。佛祖贤圣。悉在里许。放光动地。无端引得衲僧家。成群作队。向百尺竿头进底进。退底退。问他作^8□。乃曰。为观灯明如来。山僧不觉一笑。及乎仔细看之。元来只是我自家两班知事头首。虽然且道。正当恁^8□时。山僧在甚^8□处。
    因事上堂。一句无私天合识。三市有虎神亦迷。令人长忆江南景。无限青山叫子规。
    一日僧问。南泉到庄上。庄主云。土地预报南泉云。土地前更下一分饭。为复是赏是罚。师云。南泉事一任卜度。若是山僧。当时便到土地前。烧一炷香。师逐以两手捏拳作交加云。复如是向之。首座云。若是某甲则烧香一炷。作女人拜。复扣齿三下云。又如是向之。师云。虾跳不出斗。

三月旦上堂

    前日谢栽松上堂。意欲略去前面散说。今侍者不必收。首座请曰。此诚普说也。中间之事不问。西班东班。在家为僧。修身学道。行圣贤事业。代佛祖宣化皆可也。愿并录出。愚以一时之说。无甚好处。又说则易录甚难。且首座一人高见如此。他人见之。未必不哂骂我也。首座曰。既已对人天大众前说出。而又曷惧人哂骂耶。力以再请勉强思之。笔以揭于堂前去。
    近来相劳大众栽松。辛苦不易。因这栽松。乃见大众有好处。何故山僧出令。但令后生结缘。少者一株。多者三五株而已。大名字老成者并免。岂期老僧大耆旧。各各乐然。争要去种。或十本二十本。乃至四五十本者有之。此不是种松。乃是诸人种德耳。所以佛经常说。植种德本此之谓也。此亦是将树木之有根本。种植培养。然后渐见佛云参天。覆荫于人。郁然可爱。众人爱敬之义也。有者便道。好笑明明是种松。却言种德。德底种是何模样。愿赐见教。我亦要觅些子。将来种看。不然兄弟我便教你。只是你心也。不用外求。但发一点好心。便是你德本也。既已发心。则每常闻但有利益人者。可随力作之。反此者勿作。久久自然积德。永明寿禅师。每日行一百八事。山僧日逐看来。亦无许多得行。不知如何行这等事。譬如路上。或有一块土。或有一根刺。稍似碍人。勿以自胡乱过了。便休。即念他人舍将弃于空闲之处。也是一事。或到后架东司。忽见有触秽不净。狼藉之事。即便出手打并。心中恐污他人也。又譬如洗面。合用一杓汤。心里思量。但用半杓亦可。一者免折自福。二恐后来者。或有缺少也。你如今不然。但要恣意受用。唯恨不足。或见狼藉。却颠倒生烦恼。嗔骂他直岁。修造司。净头人工不了事。如是则德从何来。福从何生。你却都不知用一点好心。便能立地转祸为祥。转灾成福。古有一人曰。孙叔敖为小儿时出游。俄见两头陀乃打杀埋之归。大泣向母。母问其故。曰。儿闻。人见两头陀者必死。适见之。复恐后人见。儿乃穴土已埋盖之。然儿必死。母曰。勿哭。尔有阴德。必有阳报。德胜不祥。仁除百祸。汝无忧矣。后敖果为相而寿。古人者般事甚多。聊举其一。又山僧少年时。每见人诵祖英集。自亦观其语句。雄伟超拔。亦慕敬之。乃想其人物必英姿气慨。方颐大耳。巍巍不可近者。及游雪窦。观众寮前石碑。所镌顶相大不相似心中所想者。如绝无福之人。而有大福。大慧和尚。自以禅道行世。惊天动地。眇视古今甚生意气。乃作一篇长赞在其上。看他钦仰明觉之德。自谦自叹。于己说得非常。首句云。太湖三万六千顷之渺茫。即师之口也云云。即大慧录中有你道。其大福从何而来。他昔在灵隐做净头。今灵隐净头寮名曰雪隐。即今圆觉争头寮二草字即是。不知何人好事者摸来。他做净头时。将众人用过筹子。虽把水浸渍洗涤。其上有干垽之物不去者。躬以指甲剔洗。又恐不光滑。或少伤你所用处身体。乃于自面上荡试之。如此。若看其顶相。穷寒寂寞。而其语言道德。如此之行。人之敬慕。在今禅和子。稍有智识者。那个不看祖英集凡做长老说禅者。若曰不识雪窦语。亦是好笑。虽然我也不会说禅。亦不识雪窦语。也做了长老。又昔黄梅会下有南能北秀。秀禅师为七百高僧教授师。道誉闻于天子。诏入内宫供养。秀乃奏。六祖道德尤重。可诏之问道。乃诏之。至于秀自修书。勉其赴诏。而六祖坚不赴。你道六祖口里说甚^8□。说道我形貌丑陋。彼见之。或不敬吾法。彼不敬则折彼之福。故吾不去也。看他六祖非德人之心耶。若是如今之人。心里便曰快哉。我有道德。国王诏我。便去讨个国师做。正自要作方便去朝见。何况彼诏自来。更有重虚名者。无端使人去。托相识人讨师号。若生前不得见帝无师号。死后弟子必去讨。此等而他以为荣。我以为丑。当初六祖。一向不去见帝。也没师号。也做了六祖。不曾见有一人。说他做六祖不得。更看他有个弟子。叫做南阳忠国师。先与懒瓒居山坐禅。值寒以手拥落黄暖膝。被懒瓒呵。曰。汝犹有娇奢之心。欲如此受用。他日对俗人吃饭去在。后帝闻忠之道。召为国师。赐御膳。忠乃不觉泪堕。帝问。忠曰。我居山时。被懒瓒授记。对俗人吃饭去在。今日对陛下吃饭即此是也。你看他忠国师。拥黄叶便被罚对人主吃饭。我今身上。搭着金襕袈裟坐宝华王座。呵佛骂祖。他时后日复是如何耶。敢是被罚。对三十三天主吃饭去耶。不然便敢是被罚。对释迦老子。吃饭去在。帝复诏。径山钦禅师至。谓忠曰。朕欲赐钦师一名。忠欣然奉诏送遂国一禅师。此皆诚有道德。感于君王。召赐如此。而本无道德。而求讨一个虚号。不知何用。后来尔祖也不讨。不知何人也谥他为大鉴禅师。达磨也有人谥他曰圆觉大师。如今方讽经回向时。便口里念。我道也不消得。他达磨六祖心里也不以为荣。也没甚^8□欢喜。者般说话。若如今人。本师已死。有师号者必定怪杀我。其师未死无号者未定。我死后必定小师也。者般弄我必在阴空里打。莫言不道。又有好笑底事。你道。是甚^8□事。释迦老子却没人谥他。不知如何毕竟无道德耶。又说者个老子。他是从无量劫修来。末后烧出八万四千颗舍利后来人也修。也有有底。也有无底。有则固佳。没亦不恶。便休。有甚要紧。更后来中间不依本分者。有万千不可说底事。岂知。直饶你有八斛四斗。更多似他释迦老子也得。你且还我生前一转语来。不然则只是一堆脓血。有者便道。你怕自没舍利。作者般说耶。我却有。如今便说向你。我底舍利。又大又多。又光明照天照地。即今便教你识些子。第一便是两个日月。其余便是许多星辰。又不特只是。你如今所见底。一天地间。日月星辰而已。乃至四天下。及百亿四天下。无数四天下底。无数日月星辰。皆是我底舍利。舍利名坚固。而日月星辰也无甚^8□坚固。须知别有坚固底。不向你说。我有号。便是无数四天下底。一切万像森罗。乃至驴马畜生名字。皆是我号。我作者般说。你心中却道。好人如何却道。驴马畜生是自名。可厌可厌。又你见说得忒杀怕人。又不信。不是又不信。明明是不信。然则我不免略略地者般说。你信也好。不信也好。适来说甚^8□说到者里。良久云。因说种松乃是植德。不觉便牵枝引蔓。说到者里我看大慧普说。也只如此。若是有人能记忆。三四个。十来个。共相2插。编写出来。亦有可观处。你道。只是大慧便能。山僧亦能。始初只要谢种松。又说向别处去。且住且住。试举个种松因缘。供养大众。
    记得。临济在黄檗栽松次。檗云。深山中栽许多松作甚^8□。济云。一与山门作境致二与后人作标榜。道了以钁钁地三下。檗云。虽然如是。子已吃吾三十棒了也。济又钁地三下。作嘘嘘声。檗云。吾宗到汝大兴于世。沩山问仰山云。黄檗当时只嘱临济一人。别更有在。仰云。有。只是年代深远。不欲举似和尚。沩云。虽然如是。我也要知。汝但举看。仰云。有一人指南。吴越令行。遇大风即止。此段因缘。每见佛性。先师云。多有人谓是谶语。直是好笑。独有应庵老人较些子。先师乃有上堂。举临济事至大风即止。乃曰。后来诸方咸谓。谶风穴和尚大行临济之道于江南两浙之间。是皆已见不明。妄生穿凿。应庵和尚云。当时何止。遇大风则止。直得虚空界尽。此语方始大行。先师乃喝一喝云。听事不真。唤钟作瓮。净智谓。当初临济只是与黄檗栽松。父子间且钁且语而已。谁知。向平地上生出许多葛藤。直得绊杀天下人。拈□杖云。山僧今日与伊一时剪却。教他一个个赤洒洒净洁洁地。自由自在去。岂不快哉。良久云。休休。尽法则无民。乃靠□杖云。不若以毒攻毒。更与葛些子。何故。若据山僧所见从人谓是谶语也得。何用别白。即今净智者里亦栽松。山僧也曾看来。但不曾与伊说话。任他胡钁乱钁。不是不与他说话。但他不解听耳。如今自家也。要说个谶语。不用借他人之口。会^8□。一株株。他时后日。覆荫天下人去在。且道。以何为验。东山西岭青。下座。
    为真净头秉矩。真元不立妄还空。非死非生绝异同。真上座。者里若能分触净。南山烧火北山红。
    上堂。山僧人微言轻不能自道。试举一两句古话。供养大众。临济和尚云。你欲识祖佛^8□。秖你面前听法底是。良久云。休休。下面底莫念。何故。子期一去不复返。千古万古良可悲。下座。
    上堂。尽十方世界。莫不悉皆共向今朝浴佛。泥里洗土块。夜来檐间滴滴。耳根历历。泥里洗土块。即今云开见天色。风生满衣□。泥里洗土块。若也不信。下座普请。向佛殿里。泥里洗土块。
    上堂。九旬圣制又从初。云水高流知也无。欲识祖宗家活业。须为自己底工夫。擘开混沌窥三际。握定权衡核万殊。减少添多。随手面与君。然后说安居。
    谢秉拂上堂。大智洞明。大机圆应。水到渠成。风行草偃。是则固是。竖起拂子云。只如者个阿谁无分。唯在松源老人手里。竖则山河大地一时竖。横则山河大地一时横。前前后后。虽诸方提纲举令。气吞佛祖。此个消息。居常未闻。今观净智门下。蓦再竖起云。山僧言未竟。拂子忽然踊跃出来云。作^8□作^8□。山僧被其一惑。忘却前话。但合掌向道。摩诃般若波罗蜜。甚深般若波罗蜜。拂子乃欢颜微笑曰。如是如是。孰是知音。大众还闻^8□。乃击一下。
    上堂。眼睛在面上。鼻孔在面上。看不见。牙齿在口里。舌头在口里。咬不着。且道。^8□讹在甚^8□处。昨夜镰仓县里。虎咬大虫。长胜寺前石塔汗出。
    上堂。释迦师兄去不返。弥勒老弟犹未来。终日与谁开口笑。几回独上妙高台。
    六月旦。种竹值雨上堂夏过一半了也。其中事作^8□生。好大众。譬如种竹。若能暗地着鞭。自然稚笋抽茎。岂不见僧问多福。如何是多福一丛竹。多福云。一茎两茎斜。三茎四茎曲。多福恁^8□答话。不妨数目分明。检点将来。大似空腹高心。若有人。问如何是净智一丛竹。但只向他道。一节高一节。一根长一根。毕竟如何。六月三时雨。萧萧爽气多。
    上堂。垂语云。山僧今日不答话。还有不问话者^8□。寿侍者出云。有。师云。向你道。不答话。问云。人人有一段大光明。因甚^8□看不见。师云。只为瞎。进云。如何是学人光明。师云。你脚跟下黑洞洞地者是。寿乃指云。者个是烛台。那个是香几。动人春色不消多。礼拜而退。师云。杲日当天。盲人模地。
    师再垂语云。寿侍者适间违条犯令了也。不恁^8□底。更有问话者^8□寿再出云。达磨西来。言语不通。已曾传法。学人上来。和尚如何。师云。汝还得法也未。是时寿却转其舌音。作日本乡谈云。如何是祖师西来意。师答。亦操日本音云。庭前柏树子。进云。此是古人底。如何是和尚底。师云。既是古人底。因甚却在山僧口里出。寿乃礼拜。
    乃云。洪钟待扣声应长空。宝鉴当轩影临万像。禅客唐样问禅。山僧唐样答话。禅客日本样问禅。山僧日本样答话。此事且置。一拽石二搬土。喝。孟八郎汉又恁^8□去。下座。
    请知客上堂。开却心地要门。普请大地人入。入则不无。里许事作^8□生。有者便道。自从断臂师僧后。直至如今识者多。如是如是。乃召知客云。南来看者也。明窗下安排。北来者也明窗下安排。下座。
    一日师在棱伽庵。有数衲子。备珍果之类。共师吃茶次。远睹一僧自庭外而入。师云。入者何人。左右云。僧。师曰。是何僧。请来同吃茶。左右曰。外方僧也。师曰。若是外僧则休。良久间师乃曰。既是外僧。因甚却在里面。众人随意下一转语。众下语。皆不契。师意。乃请师代之。师曰。虽在里面不得里面物事吃。
    解夏小参。迦叶老人一微笑。随后嵩山不同调。久久逗到天柱峰。土上加泥又一重。蓦拈□杖划一划云。此是屋里底事则且置。明日秋初夏末。汝等诸人东去西去。撞着乌张。三黑李四。忽然伸出双手。向你面前横两横。作^8□生道。良久。若他道得。渠即是汝同参。脱或未然。汝却与渠同老。以□杖卓一下。
    复举。僧问。投子和尚。如何是十身调御。投子下绳床立。又问。凡圣相去多少。投子亦下绳床立。
    拈云。投子放雨下弹丸。打落三个鹁鸠。可谓好手。净智今夕效颦去也。然但只看抛些子瓦砾。却要打他一群。遂下禅床云。大众一时拾取。
    上堂。翠岩和尚云。一夏已来。东语西话。看眉毛在^8□。翠岩恁^8□着甚来由。净智则不然。一夏已来。不说较子。试看舌头在^8□。自答云。在。好大众在明年更有新条在。恼乱春风卒未休。
    复举。云门和尚云。直得触目无滞。达得名身句身。一切法空。山河大地是名。名亦不可得。唤作三昧性海俱备。犹是无风匝匝之波。直得亡知于觉。觉即佛性矣。唤作无事人更须知有向上一窍在。师云。尝闻云门之名及其说话。是何龙象。腾天蹴地。谁敢近傍。及乎看到者里。元来只是个饭瓮里底老鼠精。
    进退两序上堂。顾视左右云。东边底西边底。进退俯仰。如风吹水。百千三昧门。百千神通门。喝。虽然如是。白云西去。红日东升。古佛堂前。如何下语。良久目侍者云。侍者碑记着。
    侍者录上堂语呈师次。师问云。上堂时我赞叹你。还曾闻否。侍者但酬以笑。时正吃茶。师问云。我问。你闻。不闻而不答。乃笑而如何。侍者复笑而已。师令沙弥点茶与侍者吃。吃罢师复问云。且道。此茶是赏你是罚你。侍者度茶盏云。再乞一盏。师令再与之吃。罢。复问。如今一盏何似前底。侍者云。寮中偶有客。珍重。师微笑而已。
    上堂。夜梦黄金吐花。昼对青山发笑。如来说一合相。则非一合相。是名一合相。蓦竖起拂子云。风之来兮天之庭。过岩谷兮韵秋声。遂起身云。有美人兮路修绝。隔秋水兮共明月。乃长嘘。下座。
    八月旦上堂。一二三四五六。何不道七。才有七便有。乃喝一喝云。几乎道着。下座。
    上堂。山僧有个真实底话。举似诸人。日本国伊豆州。海中有一座山。名曰大岛。每年三百六十日。日日火出自燃。声如雷迸。烟焰张天。近日以来。又复灰飞数百里。夜间扫却。天明复积雨如霜雪。汝等诸人长连床上。饱粥饱饭。但只朝思夕忖。禅道佛法。知得甚^8□茄子落苏。汝今闻之。便谓前面底是。后面底非。却是山僧罪过。
    上堂。陀那微细识。习气成暴流推倒须弥山去。也真非真。恐迷我常不开演。大似抱赃叫屈。且即今事又作^8□生。喝。
    达磨忌拈香。当年遗下一只履。无有后跟兼没底看来不值半文钱。直至于今动天地。好笑好笑。趫气趫气。年年此日为烧香。愁见千山万木黄。
    上堂。净智不会说禅。长时口挂壁上。忽然有一句子。突出森罗万像。且道。是作^8□生响。
    因观时事上堂。冬至前后。砂飞石走。直得地不动虚空摇。穷大千亘万古。未曾有。虽然如此。乃竖起拂子云。且道。与仙上座拂子是同是别。良久云。南阎浮提。下座。
    谢秉拂上堂。一句子出于千圣顶门。一妙机发于无尽宝藏。始如辉大宝光。忽若当空霹雳。或则一亘晴空。或则千波竞起。所以令彼见者闻者。或曰此是文殊普贤大人境界。或曰此是衲僧门下。纵横妙用。山僧闻得。不觉点头三下云。当初达磨大师。尽力只道得个不识。岂知有今日事。今日底明日底后日底。又后日底。后后日底。匝地清风来未已。
    请维那侍者上堂。侍者参得禅。维那悟得道。门前石点头。华表青山笑。且道。笑个甚^8□。会青柱头木鹤飞。日面佛月千古奇。直得玉兔捣金鸡啼。且道。正恁^8□时如何。大家相聚吃茎虀。喝。
    上堂。竖起拂子云。拂子头上底事。直是难得。非通容易。是故。古人曰。在所游方。勿妄宣传。譬如一只船相似。山僧三十年来。自把梢自摇橹。任是八风横斜倒逆。我但一往直前。主人翁子既已正定。而乃自然到岸。于其中间。黄金白银真珠玫瑰。米麦丝麻灯心皂角。乃至猫儿狗犬。靡所不有。所以向者里开个铺子。正当恁^8□时。还有交易者^8□。顾视大众。良久云。交。下座。
    上堂。元正新旦。无可供养诸人。听说个谜子。上不在上。下不在下。而不在上。岂宜在下。若人识得。万事皆毕。虽然三祖道底。
    人日进退两班上堂。一二三四五六七。与其谁也不与其退也。七六五四三二一。与其退也不与其进也。拈□杖横按云。且道。正恁^8□时又作^8□生。此日此时人共得。等闲不是俗相看。令人却忆岩头老。日日江边打渡船。乃回问侍者云。你还要过那边去^8□掷下□杖。下座。

竺仙和尚净智语录

　　竺仙和尚现住金宝山净智禅寺兼开山三浦长阪
　^2□　　　　　山革律为禅金刚无量寿禅寺语录
　　　　　　　            侍者小师裔泽等编

    师于建武五年岁在戊寅十月初三日。寅旦未明。自净智方丈起程。至已时入寺。
    担室云。者个所在。岂是痪庠底汉所居之处。我者里。有时生抽虎尾。掷作飞蛇。有时抛出金圈。教伊看箭。此亦迫不得已。为尔中下之流和泥合水。若据本分如何近傍。汝等诸人队队上来。汝等诸人排头侧立。喝。
    升座。僧问。建法幢立宗旨。明明佛敕曹溪是。源远流长知几多。滔滔涨起沧溟水。正与^8□时。请师提唱师曰。大海若知足。百川应倒流问。海宝千般。先求如意。学人欲得如意之宝有何方便。师云。离娄不如罔象。
    师乃拈□杖卓一下云。一句定网宗。千差俱合辙。直得门前海阔。屋后山高。野老讴歌。渔人舞棹。也有权也有实。也有照也有用。堪报不报之恩。共乐无为之化。再卓一下。
    上堂。鹄白乌玄。松直棘曲。六六元来三十六牛角长三寸。兔角长八尺。十方世界目前观。一百五十是寒食。
    上堂。屋后山光。门前水色。良哉观世音。被人唤作贼。大众。我不敢轻于汝等。汝等皆当作贼。
    上堂。良久云。弄巧成拙。弄巧成拙。下座。
    上堂。向上一机。兔走乌飞。向上一路。飞乌走兔。一见便见。别无方便。直下来也。笑杀东村王大姐。
    上堂。雀噪鸦鸣柏树间。喝。驷不及舌。
    上堂。无风浪起。平地雷轰。是人知有。因甚脚下龙过。十个有五双。不觉良久。只缘太近。
    上堂。佛祖为一大事因缘出现于世。山僧不恁^8□。且道。不恁^8□又作^8□生。山中秋雨过。树上晚蝉鸣。乃击拂子一下。

问答

    一日小师裔翔侍者问。大凡作诗及文章。何者宜为僧家本宗之事。师曰。僧者。先宜学道为本也。文章次之然但能会道。而文不能。亦不妨也。翔曰。多见日本僧。以文为本。学道次之。翔见杜子美曰。文章一小技。于道未足尊。以此观之。况缁流乎。故窃以为恨。然如何学道可也。师曰。汝能知此犹可敬也。我国之僧。有但能文。而宗门下事绝不知者。人乃诮之。呼其为百姓僧。若僧为文不失宗教。乃可重也。翔曰。翔于幼年。虽知此非。犹仿核耳。殊于今年真实知之。乃单于学道之志有之。如何可学道去。师曰。观汝今之问答笔写之语。亦乃一一可观。此乃文也。知其事之非。引乃道之心也。以此二般之事皆不在人之下。但以道为大事。以文助之。乃可拨扬。凡世间一切不可嗜。而执着之。道法虽大事。然若嗜而执着。成偏僻为法尘。况文章乎。然譬如人食。有饭乃主也。若复有羹方为全食。无羹之时。未免咽滞而少滋味。以道之饭得文之羹。百家技能为菜为馔。斯为妙也翔曰。六祖不识字。何用文章。翔不求菜羹。只得一饭为足。师曰。此但随其根器。不可强为。若乃固有天姿。亦不可自舍自弃之。无学则不可大发扬也。是故释迦名文佛。无所不通。方能降伏外道。制诸魔军。又六祖不识字。非不识。示不识耳。试观其后来说法之时。沛然浩乎如江如海。汝能及之否。翔曰。达磨云。不立文字。翔但欲学道。譬如造屋。不得栋梁不成也。不须多语。但以慈悲愿闻学道一句。师曰。达磨不立文字之语。人皆随其语而不得其意也。是他何曾教人。烧毁却文字欤。若欲学道。但会得达磨者一句道得之矣。何用他求。又据汝云。譬如造屋不得栋梁不成。然唯得栋梁。而不用椽柱门窗之类。便成屋耶。翔曰。达磨不立文字。而于文字中不立文字欤。如是则学道不离文字。若于不识文字人。岂不得学道欤。师曰。汝言而于文字中不立文字。并学道不离文字。是测度语。道与文字没交涉。若心不得道。世间万事。头头是碍。文字亦是碍。若得其道世间万事头头是道。非碍也。文字亦然。识与不识非碍道也。翔曰。如何是心得道。唤甚^8□为心得道。师曰。汝若一心不退。自然得道。又无心是道。翔曰。寻常人人知无心是道。如何犹有立无心。师曰。此乃偷心也翔曰。罪过在于何处。师曰。在其心上。翔曰。心上无一事。如何无事生事。师曰。你若知即得。翔曰。若说知之。犹有一物。如何心上立一物。师曰。你者一问。甚处得来。翔曰。和尚处得来。然则。如此问答不休。无用端的。一句如何道。师曰。今日已晚明日来。与你三十棒吃翔曰虽死于棒下。亦不辞也。然刑依罪有。如何吃奉师曰。你今日来此。无风起浪。罪犹少欤。翔曰。翔不会。明日来可谢不过之罪。珍重。师曰。这不知痛痒汉。我早是打你百棒了也。尔不能死。明日堪作何用。

竺仙和尚净智并无量寿寺录

竺仙和尚语录卷下
_

竺仙和尚上天柱集(法语)

      小师裔淑等编


示裔震

    达磨遥观震旦有大乘根器。得得而来。直指人心。见性成佛。此其早已曲曲折折了也。何直之有。然今欲扶之。未免从曲折中又生曲折。和泥合水。作死马医。恐有少分相应。否则尽大地。是个荒岑草。亦无有说甚大乘根器。直指见性耶。然而岂知其后而有冲楼跨灶之者。绍其玄猷。如临济问黄檗佛法的的大意。三问而三以乌藤。用事斯其庶几为直指欤。一至于此。其唱既高其和愈峻。由是有临济之作。握金刚王宝剑。惊雷掣电。爆火飞星。杀活自在。纵夺临时从是而下。嗣续相承。变通逸格。历数百年。乃有圆悟犹张武库。靡所不备。犹大云雨。靡所不洽。以是遂有虎丘。应庵。密庵。松源天目。各各妙用。各各玄用。各各机宜。各各不同。天目之下得横川师祖。出古道颜色于宋末雕虫篆刻之秋。犹中流砥柱。以障百川。视其颓波狂澜。浮靡细琐。一时扰扰相袭肆其浇漓。而屹然不动者。特横川师祖也。其后佛性先师之作天纵玄机与师迥异。动而云兴泉涌。不涉忖思。随其所需。流演法句。心渊莫测。口海无穷。至于秉向上错锤。煆炼佛祖。与夫提纲振领。开发人天。非所谓集其大成。则卷舒回合。犹天垂地涌。新出胜概。令人竦观。叹未曾有。且道。此个道理。自何而得。此乃即达磨遥观震旦底消息也。且道。此个消息。达磨未来已前在甚^8□处。又我作是说。直耶曲耶。裔震求法语。且欲咨之。圆悟而下至此宗派之事故云。

示中岩月首座

    迦文老人。向空劫已前。便将一把沙。撒却大地人眼。至今无人开得及其降王宫出母胎。至于四十九年。亦只用者个子。胡撒乱撒。狼藉不少。末后甚者以迦叶微笑而着之。所以迦叶便以倒刹竿撒。阿难递代相承。至于碧眼西来而降派列五家。枝分四海。各各显大机明大用。逆行顺施。单提演说。隐显殊途。如大云雨。如百千雷。普洽迅奔。而甲折勾萌潜伏困蛰之者靡不被其渥泽。警省悉由此也。然此非上乘大达利根明敏之士。不可共语。且今尽虚空遍大地。至于自己。无不是者。不知何以无有一人能少拈撮之。纵有欲者犹奔阳焰如捉空花。徒益疲劳。无有是处。而迦文一宗。将为扫土果。将扫土。则所谓上乘大达。利根明敏之士亦不生矣。然而如中岩者。学通内外。乃至诸子百家。天文地量。阴阳之说。一以贯之。发而为文则郁郁乎其盛也。是则上士。天然有在如迦文者。莫不始学书而异于人也。年且少而诘其师曰。书有几种。师不能对而返谓之曰。或有梵书。或佉娄书有之有如是六十四书。中有提婆书那伽书支那国书而下具有天地八部四洲鸟兽等音声诸书。是其空劫已前识之乎。所谓识得一万事毕欤。一处通千处万处一时通欤。所以出广长舌。演说无碍。文釆粲然。故有牟尼之称。此云文也。所谓文者诚不易得也。至于一切技能。悉自然解其百千法门无量妙义悉毕之矣。故谓之无尽藏三昧。又谓之虚空正体。又谓之常住不灭。其可诬哉。以此观之。其上乘大达利根明敏之所谓欤。佛即人也。其谁无之然则到衲僧家说无为有指东话西。改禾茎为粟柄。将南辰作北斗。又不在于兹也。末世寂寥无人共语。常谓。首座其庶几也。不期言别有居山之行。区区不能抑留。令人为愁。不知忉忉。虽则云月是同。其奈溪山各异。言至于是。使人又忆。夹山以争教。无舌人解语之。沙折合洛浦。而洛浦大开却眼而受其撒。然且未能即瞎。直至龙衔宝珠游鱼不顾而后已。此则且置。既曰居山。又记。洞山问龙山云。和尚见个甚^8□道理。便住此山。龙云。我见两个泥牛□入海。直至如今没消息。此又何哉。首座此去万冀入海鞭起泥牛。欲以问之。果为可否。其或不然。明眼人前。不敢撒沙。勿以胡乱为诮。

示裔春知客

    参禅。禅甚易参。只是难会。不是难会。会即不堪。会之一字。堪与不堪。姑且置之。试言。其病夫为参禅。必欲见性。欲见其性。先能扫除内外空荡荡地。纤尘不立。空亦不可得。不可得亦不可得。然亦未出于教乘而宗门下事。未堪持论。有者不欲见性。专逐妄尘。或以见闻觉知。色声香味等目作真性。谈为大法。如钉钉胶粘自成桎梏。不肯解脱。勿说不出教乘而一筹不及教乘也。维摩云。法离见闻觉知。若行见闻觉知。是则见闻觉知非求法也。维摩所说。如法而说。非诳说也。然则尚有法尘。佛法。法尚应舍。何况非法。又云。无法可说。是名说法。此乃佛之如法而说也。出金刚般若人所诵者烂熟明文。然烂熟有之于其中间而孰少致思乎。且凡今古之人。莫不皆欲至于佛。能至于佛何极则哉。岂知。正是时人窠窟。以此论之则与前所谓逐妄者。可得同日语乎。然同不可譬。犹病者所感既重欲为瘳之而不丞攻其所感。无有是处。况今之人。禀受素薄。犹害时气。易地皆然。不得不为攻也。勿言今时在古亦然。但医鲜良者。或返以病病人而曰治人者误之甚矣。忠国师问禅客。南方知识如何示人。曰。彼方知识直下示人即心即佛。佛是觉义。汝今悉具。见闻觉知之性。此性善能扬眉瞬目。去来运用。遍于身中。挃头头知。挃脚脚知。故名正遍知。离此外更无别佛。此身即有生灭心生。无始以来未曾生灭。身生灭者如龙换骨。蛇脱皮。人出故宅。即身是无常。其性常也。南方所说大约如此。国师曰。若然者与彼先尼外道。无有差别。国师亦医者也。南方知识亦医者也。奚择之耶。然在今之人。闻人能言。南方知识之言。莫不点头咽唾聚而闻之。以其病相类而毒入深也。茍以真正应之。则目瞪口呿。无如之何。小师裔春知客欲参禅。书以令参。

示裔竺侍者

    据尔上言曰。于此大事。留心一十余年。不敢辄懈。又云。奈何祖道愈见陵迟。深心为叹。又云。今居侍司恐□其名失其职。宁无愧心。只此三段之语。在于今时诚为罕也又云。于此大事。切希慈悲教导。使有司处。审尔数言。果若心口如之。可为末流狂澜之砥柱也。然此事不可教。使教而能复。岂云悟譬如大鹏非教而能成也。然而我此未尝不教。而汝亦未尝不会。汝问讯时。我则合掌。我呼汝时。汝乃应诺。若此之类。其犹螟蛉祝之。螺羸亦不啻也。然以是教而能者不过。类我减我半德。又复狮子教子但欲迷子。唯真狮子子而自然会。然我此法门。会则不堪。况欲教乎。且道。会个甚^8□。鹞子过新罗。

示照体大师

    照体大师会尽禅道佛法。再求我语。果何用哉。所以不愁□不会。但愁□会耳。是故又不得不语之也。然语则不辞而语何可耶。道个禅字。满面惭惶。说个道字。没溺深坑。更复曰佛曰法。不止用漱口三十年。且作^8□通个消息。消息则且止。而我已是知而故犯。将奚为乎。然个消息。更没甚^8□消息。不待通而已自通矣。譬如明镜当台非有心。以分其姘丑。而姘丑自分。镆^8□在手。其妙用则在于杀活。而杀活临时。因思。昔日刘铁磨到沩山。山云。老牸牛汝来也。磨云。来日台山大会斋。和尚还去^8□。伪山便放身卧。磨即出去。且道。又是个甚^8□消息。山僧与汝相见。前后对机。千言万语。悉皆不录。只如昨日汝来报云。照体相看。山僧云。恰值长老不在。汝曰。正要不在。山僧云。如此则汝便回去可也。汝乃笑而拶入即而作礼。且道。与刘到沩山是同是别。道得同别两字分晓。然后许□个不会。

示蕴心

    在家弟子蕴心欲决大事因缘。故求法语。为参禅之要。此乃吾所望也。岂吝狼藉。然则此事本来无事。亦无用工处。譬如虚空不假造作。虽有造作空本如如。犹若即今山川日月。乃至风雨晦明。或寒或热。皆依于空。然彼空体曷变异耶。又复譬如有人欲以手掌取撮虚空。置几席间。贵图把玩而岂知彼不由人取。又几席间何尝无之。于其眼耳靡不充满。然亦□之无形。揽之绝□。而彼人者徒尔作劳。实斯虚空不由取撮。然则知是般事。乃可无为。其或未然。于一切时。眼之所见。耳之所闻。鼻之所嗅。舌之所尝。身之所触。意之所思。直须一一微细揣摩。一一微细观察。然于揣摩观察得之。亦非是也。揣摩观察不得亦非是也。得与不得。总没交涉。譬向百尺竿头走马相似。只可自知。难语于人。至是时也吾则与汝别言。

示海晏二首

    小师海晏。求法语。不辞为子书。然三思之。不若无言。此之无言。非所谓叮咛损君德。无言真有功之谓也。盖观从上诸圣。迨及后作者。不啻充栋汗牛。而人鲜为着目。甫有之而多不解举。皆错会。况我浅薄。虽书奚益。然再思之。政由是故不得无言也。天赋我质为丈夫夫。固当成就大丈夫事。是宜将彼世间一切好恶长短是非。一截截断。深谛观察。是为何物。当此之时。倘或^8□着便击。把着便扑。撩着便掷。既能若是。而彼诸圣。虽为奴儿婢子。犹不足用。亦奚以其名字挂吾之唇齿哉。然彼所有供下案□不可放过。直须一一搜索按过。核其是非。或与抑之。或与扬之。临时在我。然后转向那边。擘破面门。虽草亦斩为三段。使其再苏。一一卷舒。自在悉解。东涌西没。向衲僧门下。犹是死水中事。况复莫然而不为虚消信施仰愧龙天。否则错解谬会。犹折钉入木。固不可拔。诚可怜悯。鹅王择乳素非鸭类。尔既有志。力宜自勉。
    海晏求法语。遂诘之。欲语何事曰。但欲发明大事。以此观之尔有志矣。而我昌得不为语哉。古今大宗师莫不共以生死二字为大事。谓生不知来处。死不知去处也。诚哉若是以是则当推穷原。究洞彻源底而后可也。既已彻之。则视生死其犹夜且果何大哉。复有以生死为大事者。乃示以坐脱立亡行化倒蜕。以显去住自由。非不奇特。然皆小伎。聊以诱愚者耳。而人不识其大者矣。且夫不生不死。谓之涅槃。能证是者。其不极则哉。岂知。是犹客作。贱人求一日除粪之价也。宁知佛大宝藏不可思议乎。佛固莫大矣。而又岂知犹在佛地。然则且道。毕竟以何为大事欤。咄。

示先觉居士

    宗门下事。非智者不可与语。何故。彼则往往被名言转即。不可胜数。何益之有。稍蕴识见者。又必泥于玄微之径。不能臻于大道。大法不明徒自包于小见。譬犹黠鼠夜行。唯恃三寸之光跳梁上下。以为能事。烛龙吐火。以照天门。赫赫大明。万里同晷。顿失其威。如此之者比比是也。然此事不拣僧俗。唯得之耳。得之浅深随其机器。犹酌海然。持杯盂者得之升合。携瓮盎者得之斗斛。是皆得之。非不得也。然若其能负如海之器者。则乃可尽倾而取之。得其全朝。始能潜藏鱼龙变化不测。所谓天机深者得之深。天机浅者得之浅。倘能乘其机器。加以行愿悠久所得可且言哉。吾沙门辈置之勿论。如在家者流常思汉有牟子。抑是时佛法初至。唯是小乘。而其所得契佛心宗。饮法胜味。崇德辨惑。发辉大教。可谓深矣。此德宿昔乘大愿轮。而再来者曷有是哉。洎唐全盛。乃有庞公。到于其室家男女。而悉得之。直如狮子之王。嚬呻返掷。纵横游戏。于其父子之间。亦乃自相酬酢。得大自在。可谓深之又深者矣。自后圣贤迭出。或应身帝王。宰官大臣。靡不洞彻源底及其发扬。各各不同。各各不异。是皆禀此个消息而已矣。深叹。近来禅者根力微劣。欲冀真乘。万中难得一二。宗师垂兹。百种千般。改头换面。与之解黏去缚。或有语言而其返贪其语滋于心腑。溢于见闻。以为究竟。否则豁达空虚。昧于渊奥。以为超越。悉如蚯蚓之舞欲升云烟。无有是处。视彼牟庞等作何必着佛袈裟。始称释子。于今之世。易地寂寥可与语者诚亦稀矣。乃有先觉居士。妙智高识。卓绝过人。岂非再来人也。其所得者。想亦深矣。且其令闻久着。前年乃去年。徒弟泽藏主自京师归。每道其事。谓以愚之虚名在耳。亦甚慕之。而余亦闻其名。以来获荆识为恨。今年泽复书报。以千里之隔不得卒尔参谒。倘得法语。示之则使千里对面。岂不伟哉。愚自愧。空洞何可为语。所谓法语者则说法也。佛云。无法可说。是名说法。吾何语哉。冀先觉居士一笑。

示延首座

    法延首座道念根于心地。确不可拔。余住净妙时。数蒙访及悉以此事而咨询之。洎余董兹山如有缘契咨之益。密往往征诘难问。使其下语吐露于心性之理。不无所入。不无所得。而余亦不无为之点首。而若此者不知其几。然虽若是。于我宗门。犹有迳庭。今年十一月十五日。余为众上堂。有天上天下唯我独尊之语。有未解者议之曰。此四月八日语也。何故说之。首座即谓之曰。今日堂上庭生辰也。人始称奇。余既闻之。多识兄弟有未至者。遂于冬至小参。覶缕引言。痛为箴诲。乃及舜老。夫答古镜因缘。首座一历耳根。走谒丈室。忻然呈露请益。余即为之对机提撕。再三勘辨。见其始有超脱诚于在昔大段不同即许可之。于后亦复数数相见。见其开言。尤为□异。首座乃曰。从上佛祖。皆以此事时节因缘如此契合。方乃承嗣。为师弟子。我今思之。欲□先哲竟以所自愿为弟子。嗣续宗风。余以福薄德浅。为不可谢之。首座既以此事。根之于心。连旬累日。贩诚是请迫。不得已使其焚香。恭请三宝证明。顺而受之。仍书此为证云。

示蕴成

    祖师西来。直指人心。见性成佛。此是第一个题目也。然到我儿孙。吾则谓之恶口然若夫一向又安能随宜导此。并复岂肯自局之讳而不言哉。且汝特以是请当。为言之。如汝来前动汝足目举体。乃至足司行履。目职瞻视。司职攸分。惟在一心。举体若是悉无他物。又若举体无足与目其何能至。亦犹是矣。能识此心。当见本性。见本性已与佛何殊。或曰。心之与性孰不识哉。即如所谓瞻视者。莫不昭昭然。所谓行履者莫不堂堂然至于举体云者一也。余曰。非是乃心之所使为识也。如世下愚。认奴作郎斯害也矣。又复有者劳身苦体。百种千般。为之驰求。求之至急。或至狂失。而其人也不知最亲而最近。因以求之。乃转□而转远也。譬如有人怖自影迹。驰于日下。而欲逃之。而影愈疾迹愈多也。就阴而息。其理如何思之。

示蕴晃

    如汝所问一大事因缘。并出离生死之事。求以指示。冀得其道。奇哉丈夫。天然有在能问是事。然则据如所问。余合无言。何故言多。去道转远。虽则三百余会。浩浩宣扬。亦非少也。今既有请。岂能默哉。所谓出离生死者。即是大事因缘。大事因缘即是道也。然其道甚近以求之故如前所谓转远之矣。然已知之者乃可耳。倘或未能。而无师自悟之者。几何人哉。求亦宜矣。所求之法。乃当如失重宝恒作是念。毋令间断。所有世间一切善恶之境。为缘为对之者即就剖析而谛观之。有耶无欤。如是而求。求之不得。是为得也。如复未然。则当返觅所求之心。从何而起。极其根源。不见其相。处所亦无。所求忘心。即当寂灭。一切境界。同时消殒。所谓道者。斯现前矣。倘能至此。则如鱼饮水。冷暖自知。不可以告于人也。然后至于咳唾掉臂无不是道。然不可以为有所得有所趣。向为胜为妙。如一有其纤毫可当情者。即是生死根本。无有出离解脱之分。又复若乃既得解说。而复忌坐于解脱之处。是谓解脱深坑一堕。于是而无转身之路。犹水浸顽石不能变化。一无所用。古德云。百尺竿头坐底人。虽然得入未为真。百尺竿头须进步。十方世界现全身。僧问五祖演和尚。百尺竿头如何进步。祖云。快走始得。此乃三百余会之所。未尝谈者思之。

示聪大师

    聪明怜利。乃是入道之媒。又是障道之贼。其为媒者。能以善巧妙慧。如觅所失之物。固知。不远不动声色。运筹而已。一举而获。一见便见。一得永得也。其为贼者。唯纵奸黠种种狂妄。虽欲求之。计校过之。差之毫厘。失之千里。聪明怜利者。人之使也。唯在主人翁。任用如何耳。主人翁者。心也。一切善恶莫不由心。然道之一字。亦无所谓善恶也。参。

示禅贤居士

    据如所谓信向此道。孜孜不倦。而朝夕披寻经教并古人语录。匪遑宁居。即此是无量劫来。八识田中。菩提种了发生如是也。更非他物。又云。未蒙激发蒙滞。愿以不涉他涂。径直开示本分一路。此即含元殿里更觅长安。作如是说可谓直否。然世间人多是错会。便曰。一切动静。施为是皆自己如来藏海一切山河大地。无非自己妙明真心。若如是会则是无量劫来。八识田中。无明荒草。参天荆棘。根深而蔕固。未能^8□除。说甚菩萨种子而发生耶。然直菩提种子亦须^8□却。其庶几也。其况他乎。然居士已自实会。岂须忉怛。有此忉怛悉是无故横入他途。皆非直也。又奚能开示本分一路。然则直中曲。曲中直。^8□却菩提种荆棘。看他结个大葫芦。挂向赵州东院壁。

示蕴升

    百千三昧。河沙妙德。总在心源。悟之则头头是物物是。百千亿劫。尽未来际。受用无尽。出没自由。其或不然。流浪散失。堕入诸趣。虽或乘少胜因。偶得人身。愚痴顽钝鲜于智慧。倘乃诵持经典。称念佛名。自谓道心。人无能及。乃至妒忌谄曲。是自非他。无明犹甚。而其虽能称诵。不异禽虫舞鸣噪。风气所使初何谓哉。若能彻见自性与佛无珠。乃知。所念者是自佛名。无别身心。所持诵者是自经典。无别文字。是故达磨。不立文字。直指人心。见性成佛。唯是一心。初无别法。今欲明心见性。其亦易甚何哉。不假用力。向他求觅。但于二六时中。一切所为是非善恶境界之内求之也。求之而得。乃知一切所为善恶境界。皆非善恶境界也。且道。不是善恶境界。又是个甚^8□。参。

竺仙和尚天柱集偈颂
自题妙高亭三首

    到此虚空最上巅。却于足下看青天。德云行处日卓午。照见别^8□横翠烟。
    有生处世如括囊。恨不以手下取将。因思善财七日事。语之来者成慨慷。
    既乃举足到此地。无妨决眦观别^8□。倚栏噫气生天风。吹开^8□^8□青芙蓉。

寄禅林禅居和尚二首

    禅居大士主禅林。树树能为大地阴。然则不妨开线道。要看白日照天心。
    至人一别三千年。又隔弱水三万里。岂能缅慕铸黄金。不若寄音封白纸。说向时人转莫知。使我愁□海相似。

示禅人二首

    佛法两字道甚易。只恐无人着意听。留取耳根闻夜两。莫教和我不惺惺。
    佛法两字道不得。莫怪山僧口懒开。留取舌头吞饭颗。等闲焉肯谤如来。

送葩侍者之京省师

    古今道不得底句。道得不在多言语。不见灵山会上人。一笑迦文便分付。我兹欲写长长篇。检点将来何错误。只^8□相看无一词。已成狼藉河沙数。然而放去收来。何似舒开^8□聚。或曰一向不住。何似一向不去。汝师宗门主中主。之子游行应绝侣。汝师有道塞穹宇。之子毋辞振今古。曰佛曰祖古是人。为圣为贤无异路。污衫脱去清风生。纸袄着来淋墨污。何如倒挂百衲衣。等闲笑作三台舞。青山拍手为和歌。响遏行云动天府。天府开击天鼓就。跨行云作霖雨。霖雨施洽下土。无不普。然后正。好移腔换调入市□。听教千人万人□。我亦有一曲。十成无律吕。唱起赠君行。嘱君着眼觑。不曰折柳枝。岂云别虽苦。绿阴遍地何处无。架满蔷薇泣香露。此曲人间天上无。去觐师颜为师举。

次韵答别源首座盆石

    访仙不用蓬莱山。际天海路何漫漫。飞车固是不惮远。蓬莱今只居人间。语君岂不叹啷啷。免人远涉劳拍拍。世言弱水三万里。若果止此胡为艰。是路不可以程限。是山亦非巑与屼。我以是说尝自乐。高歌独步清溪湾。溪阔游鱼乱无数。似听我歌趍作团。我歌复拍鱼再跃。我嗟鱼慧人何顽。我歌鱼游诚一揆。鱼心我意非两端。鱼能听歌复听语。语以咄出千万般。或谓蜗居坎井窄。或言龙出沧海宽。或谓尘世闹而扰。或言仙境清且闲。我今有语或时默。鱼斯出游何当还。鱼听语竟去不听。我观鱼已空无观。涉波探渊觅无迹。但见怪石如^8□峦。状势拳奇胜蓬岛。巉岩屹立清溪湍。从兹怀袖有沧海。便知此地非人寰。上苑名园种桃李。长条小^8□争折攀。红白芬芳一时好。艳阳宁耐天风寒。十洲春色颇为胜。数尽亦见花凋残。何如得此一拳石。凛然相对长怡颜。蓬荚只今在人世。我先有语非相谩。我昔怜君令盛馔。以此作供希忘□。不知迩来解饱否。^8□盆酌水莓苔斑。

寄白云庵主

    昨者辱访。共游视所磨砻崖石上。欲作语心二字。今已成之。因便成四句。愿发一笑。复料中岩见此。其忍俊亦岂能禁耶默共虚空闲语心。分明入石已三分。世间无一匪侧耳。未审白云闻不闻。
　　拟古三首。次中岩首座韵
    何处来飘风。万事如转蓬。乾坤亦不定。道路成汗隆。尽愿作轮毂。不闻弹丝桐。南北阻且远。推入羊□中。飞廉撼海岳。抉云开穹苍。欲我□白日。令人依重光。两眸正睇望。六合忽开张。照见万种类。汰淘或播扬。□糠及砂砾。重轻各有常。如何此大明。不烛锦绣□。问天骑六龙。回游白云乡。
    常思谢灵运。挂席拾海月。匪从沧溟游。却作尘埃没。每爱李太白。天然有仙骨。纵不骑鲸鱼。高飞跨雕鹘。

赠愚藏主

    道贵如愚非智巧。墙壁其心方合道。如来宝藏玉钥开。海口至今谈未了。况吾无舌将奚言。凉□吹我青萝轩。大坐当笑不语。时闻落叶声敲门。道人扣别适相似。袖纸需言作云水。堪持剥啄琅然音。就作殷勤赠行季。不须此音写我词。等闲落笔何人知。大书特书没一字。变宫变征多流离。流离绝情理。无疑掩人耳。道人入细听。点头笑而喜。天机锦段金凤花。玉丝宝纬人争夸。道人掷地不肯取。愿持此纸游天涯。

悼明极和尚

    少林叶落夜飞霜。达磨孙枝扫地亡。不识归根何似样。海云千里暗扶桑。

维摩□

    法身大士无不身。弥天相好何其真。^8□相玉质服宝饰。重入尘劳此垂迹。尝闻弹偏击小。□大褒圆靡不为。然后一床方丈。独卧毗耶离。迦文致讯遣人至。虎凤蚊龙无不备。试令各说不二门。三十二人金玉粹。及其返诘默而已。三十二人俱堕地。我观亦复不堕地。是默声震如雷霆。同时证彼三十二。又复以须弥卢之高广。四大海之浩渺。置诸纤芥及毛孔。无所减增非大小。乃至断彼大千。犹若陶家轮。或如针锋持枣叶。洎内劫火于腹内。吸猛风于口中。促一劫为七日。延七日为一劫。其略说也如此与。夫室包九百三万之座兼人天。请彼香积一□饭。饱此无量并无边。手接无动妙喜国。如握华鬘不烦力。我观大士不思识。刻镂虚空谩碑记。九牛一毛传作经。岂知大士皆余事。我欲□之□不得。聊假容仪写胸臆。然而纵使以虚空。为口。万像为知。乾坤摆雷硠。遗响飞青天。穷大千而不渝。亘万古而匪忒。虚空可磨说莫穷。何如大士当时默。我观是默犹支离。妙德不作还可悲。我今非默非亦非。斯人既往谁同归。五天惨淡生苍^8□。只今已是三千年。手援日月出八埏。再瞻颜色万像前。

对花送小师裔楚侍者

    我有一句语。未吐汝已会。不似十九年。抄向纸衣内。别我事远游。壮志不可留。安将六州铁。打作万里钩。乌骓之马不可驻。象龙蹴蹋奚肯住。到头浩荡苍海波。何如阔远青天路。何日重来归。与子语细微。不堪今日别。对此花芳菲。

次禅林和尚韵悼融书记

    应是天台五百牛。相招归去看飞流。斯文不作浑闲事。失我同游可奈愁。

寄泽侍者

    天源泽公侍者遣中书君六辈见访。甚称人意。可以任用者也。于是就呼其说颂。使之传以谢云。
    久不接天源。使人心为渴。忽然飞远音。顿尔解焦热。且沐管城翁。与我写书札。六人成大器。劝请为说法。因使参墨卿。然后为提掇。不用动我口。渠固胜吾舌。澜翻千万言。纵横默时说。晴□着眼听。风雨龙蛇活。兼补造化功。何事不包括。审此一毫端。胜彼大千阔。诚以利如锥。固非坚似铁。时时听指挥。一一受曲折。常思泽天源。寸心终不竭。

示裔生三首

    昨朝既解制。今日宜自恣。白纸在我前。引笔书黑字。书中意若何。必竟没滋味。慈味少没人知。树头索索西风吹。飘来落叶一两个。拾之欲止伤啼儿。儿既不伤啼乃止。柏手笑歌啰啰哩。
    纸既已满。再请第二幅。不愧字脚长。岂惮笔头秃。言既无文华。语固绝珠玉。人见必笑我亦哂。怪底春蛇络秋蚓。何如一字不着画。与世无穷作标格。
    二纸与子书。不期再三索。走笔合乘兴。到头不推却。着墨龙蛇飞。振毫风雨作。可怜能大师。不会者一着。口占和偈倩人写。欺杀黄梅僧七百。裔生裔生知也未。千古清风动天地。

次韵别源首座五首

    欲劝飞光酒一杯。莫将年矢向人催。多应白发三千丈。竟到吾侬头上来。
    世间未有杨州鹤。海内多无叶县龙。日暮乱鸦啼散后。夜深□下泣寒虫。
    铁甲将军非剑客。锦袍公子岂诗人。献诗呈剑吾无用。毕竟孰于诗剑亲。
    常教惺性莫使迷。瓮天宁学舞醯鸡。直饶作佛无须羡。何况为人已自低。着句但愁惊鬼泣。出头非愿与天齐。有时独宿千^8□顶。梦绕昆仑万国西。
    大道如天谩陆沈。笑将分寸校千寻。虎头燕颔未足齿。虫臂鼠肝奚挂心。万古乾坤浑似旧。一期人事任如今。西风阵阵吹黄叶。拾得瑶花喜自吟。

赠足庵麟首座

    无言可说为法语。才有一句皆不是。何况濡毫染墨花。雪月烟云书上纸。无过对面瞒却君。劝君自合加精神。笔下龙蛇电光走。不啻独扫千人军。达磨西来乃不识。黄金殿上生荆棘。直入嵩山坐九年。从兹遍地成狼藉。人间头角其多。麟其足矣唯一只。迩来斯道如断愧。贵续余响宁无缘。我作是语君谓何。为君一曲风前歌。

示裔龙侍者

    今日不胜风雨作。独坐自觉情怀恶。出纸求吾肆意书。好句忽从天外落。座客戏云无乃雨。正值萧萧洒窗户。执笔搘颐着眼听。点点何曾落别处。不是榈外声。亦匪空中色。衲帔蒙头坐石床。一事不干心意识。正此时无人知。掇笔以是书示伊。

访别源

    一年不到此。快我今日来。见说纵性窝。不为他人开。长松老翠叶。石壁堆苍苔幽□面林隙。几见白日颓。有时发妙语。肆意无敲推。不我为抚几。四座惊奔雷。

示森禅人

    森森之木皆良材。当仁性地宜栽培。先要清阴覆天下。后为梁栋支倾颓。君不见。当年临济称后生。大树荫芘人间凉。祖师门户既高广。果然为栋还为梁。我观人根岂差别。杞梓楩楠□殊绝。幸有上条犹可攀。须教此心坚似铁。

示僧二首

    春风及春雨。飘洒何太急。吹来榈外花。打我□前湿。灼灼瓶中花。萧萧槛前草。得意当青春。相看转新好。

题别源首座建长秉拂佛事

    想像当阳秉拂时。三千开士合低眉。如何却把金刚眼。拈向空中打雀儿。

示海鉴二首

    我有一句语。遍在天地间。天地亦不会。化为水与山。日月亦复尔。四序相循环。人居天地里。譬如鱼在水。欲识水与鱼。由来只一揆。我作是说句非句。东风吹我庭前树。千尺游丝堕碧空。依然卷入青冥去。
    我有没毫笔。能写无字言。不须纸与墨。落处皆可原。是笺于吾竟何用。况子持来求法颂。八万四千尘刹说。河沙诸佛皆如梦。即今开眼为尔书。与彼作者相何如。能向此处道一句。三十乌藤赠君去。

代简先觉居士

    新春竟何如。纳福想倍万。我欲贡尺书。为祝加□饭。见说禅悦食。六时无少间。东风浩荡吹烟花。千林万壑生光华。朝廷有道门□静。饱嚼吐出虚空查。我身忽染维摩疾。休退不能居丈室。不识此疾起何许。不热不寒非痛楚。愿咨居士必我知。殷勤寄此一则语。

送玙侍者

    下山欲学佛法去。肯似鹊巢吹布毛。门外烧痕春正好。舞风碧草映行袍。

送定侍者

    定侍者来作别。值我匆匆没言说。没时亦有信笔书。欲觅其意水中月。水中月定有无。猕猴欲探长区区。侍者既定岂复尔。一念万年无可比。安详而起仔细看。怪我松煤污檀纸。

送小师淑侍者

    请假二十日。觅我赠行偈。笔口当为言。请君听仔细。古人一步不妄行。今人举足胡为生。门前大道透南北。翠螺万叠青山横。去兮住兮非去住。往兮来兮不同趣。往来去住知几多。坐断两头谁是主。之子此行诚若何。□前白日如电过。者些影子踏得着。往来去住还无他。不然且去学佛法。归日应将虎须捋。如今不把布毛吹。千里万里阿刺刺。

送足庵鳞首座出世

    佛祖为大事因缘故出世。至于吾侪之辈岂容易。陶汰炼磨知几多。善必先当利其器。吾观足庵公。眉间宝剑光射天。鷿鹈淬雪威音前。是我前来旧禅将。曾经敌胜诸方传。天今置剑提^8□斧。要把不平酬佛祖。因恩昔日三圣与化逢人即出。出则不为人。逢人即不出。出则便为人。不审此行与谁相接武。又思德山临济及彼诸师。与夫棒喝交驰千般作用。于其一期以时发之。足可观光。若乃于事检点将来。何异密云不雨。我作是语足庵笑。天外清风号万窍。大事因缘不暇论。笑看飞花如雨填衡门。

泊船庵作

    横洲泊船庵久闻其胜。未由获寓目耳。迨别传和尚尸之。始为一造庵之前。复有曰拈华山指月^8□者尤绝。乃悟。前人立名识在斯主。岂偶然哉。因作三偈以识岁月。用博一笑。时已卯三月十五日也门前有路透波心。谁敢来言水浅深。庵主一心过似海。几人侧耳听潮音。
    夕阳紫翠照余春。金色波罗正吐芬。自喜别传消息在。破颜微笑岂无人。
    如掌摽空境致殊。几多延首望云衢。主人笑举盘山话。却问时人会也无。

示禅者二首

    新语我本无。旧言何处讨。幸有天然资。不如逐旋造。若是那一事。语言不可到。
    一笑清风生。林木出音响。谭说浩劫事。不觉抚吾掌。风休响复销。是事奚可尚。

送荣侍者

    只将华偈当人情。别后迷人鬼眼睛。一句到家方可歇。不须长宿旅边亭。

别流歌

    百川竞注皆同波。滔滔天下何其多。中有一水异于是。进行不待盈其料。是水非湿亦非燥。来源不涉昆仑窍。五蕴山头脉路通。八识田中深莫料。洋洋乎兮美哉。浩浩乎兮无尽。教诲之外何沛然。当日滥觞唯一哂。

送仁藏主省母

    父母未生前底事。大藏已曾言仔细。万端曲折何其多。乃有胡僧来直示。是时错奉梁王昭。光充流支足微妙。廓然无圣复不识。忽尔风吹成别调。此风是谓仁风兮。不知何处来。可能吹我庭花开。当年一^8□五叶者。只今千载唯根甘亥。此调是谓清商兮。我恐世应少言之。使我伤怀抱续愧谁解合灵胶。萧萧大地多秋草。父母未生前底意。未出母胎君已会。今日归宁说似伊。足报劬劳返恩惠。萧萧大地秋草多。何由拔置青一外。愿言为出织蒲手。与我一拈生扫帚。
    送禅林序知客归京东山并再求二首。
    接尽门前不来客。不啻三千并八百。无边刹海诸圣贤。一一望风皆点额。玻璃盏酌飞瀑花。盏底不着黄金芽。禅林本自没枝叶。恐人认作杯中蛇。伊余有口本无舌。此味居常曾一啜。从此无边刹海枯。一一圣贤踪迹绝。尔今别我归京城。我有小语君为听。三世如来不是佛。好看东山水上行。
    送行之外别作偈。信笔一啜无所贵。笔端飒飒清风生。舌头衮衮波涛沸。非禅非道非佛法。但贵当阳活泼泼。亦造亦作亦天然。能卷能舒能纵夺。直饶临济德山着眼不及。任是云门赵州抬首犹迷。不知此外知者其谁。试问闹闹中间天子。此意胡为。

送裔楚侍者

    侍者参得禅了也。此语相传遍天下。当日东山口未开。不知孰是知音者。圆悟一染恶声后。便乃随他脚跟走。鸡啼狗吠知几多。变作当阳狮子吼。楚也参禅不须说。终始从伊嚼生铁。三年别去今再来。已自解钉虚空橛。重觅吾言出门去。满纸书成无一句。此意分明楚合知。莽卤莽卤河沙数。

送观侍者之京

    侍者参禅贵人识。九万风斯驾鹏翼。东山报众后至今。不啻一举六月息。得月楼前池水深。阑干鸡唱谁。知音。掉头别我京城去。乞我一曲风前吟。长安虽好不如在家。脚头脚尾地角天涯。十字街头见天子。何如笑折□外寒梅花。

送建长汤药崇侍者之京

    佛法不须学自会。有几人知此三昧。寻师择友苦劳神。见说诸方如鼎沸。君不见昔日会通侍鸟窠。师无所示不奈何。一朝欲别下山去。八万四千岐路多。吹起布毛聊一塞。翳却青天日月黑。己眼从兹始自开。方能了了分南北。此乃譬如药不瞑眩厥疾弗瘳。一着不着徒悠悠。又不见更有三登投子九上洞山。幸是有例可把有条可攀。子今发足京师去。岂是区区徒往还。

送裔岩之长门州香积寺

    岩也即是化菩萨。金粟如来欲使伊。满□好盛香饭至。娑婆界上有人饥。

遂裔泽藤主省母

    一大藏教对一说。拔出如来口中舌。三千刹海血淋淋。白似炎炎火中雪。如今此舌还复生。化为万像空中横。但贵时人着眼听。大音入何匉訇。中有八万四千义。一一义中宣祖意。迩来斯意无人知。散作春风塞天地。只将此个献尊堂。全胜黄金白银诸宝贝。

赠玙侍者

    春雨初晴山出色。红紫交加间青碧。画就多年古佛心。几许相逢不相识。待者与我相聚久。佛也心也皆知有。此事分明在目前。究竟何须重开口。开得口来无乃错。是错看来还不恶。侍者点首我抚髀。散作和风满寥廓。

示蕴守

    日月两轮如箭急。人生百岁似风过。放教八识须臾静。选佛场中取上科。

送容侍者归京建仁

    千里迢迢来复去。去来知是几时休。大王不到建仁寺。三世如来笑点头。

画竹四首
春景晴竹

    东风正吹暖。丽日方融融。名园□花卉。刺眼争白红。何人种绿玉。挻挻森作丛。寒梢滴烟露。高节凌云空。岂无青鸾紫凤。时来集其上。使我侧耳细听。引颈长相望。人间久绝箫韶音。燕语莺吟杂歌唱。又复野草芳菲连天蜂蝶知几何。厥性不与绿玉和。瞻彼淇奥念君子。风前彷徘闻鸣珂。下有龙孙露头角。ＮＪＮＪ满林人未觉。岂是人间桃李蹊。风吹未断花先落。

夏景两竹

    万本修篁绿参错。太半长梢解新箨。三时甘泽飞清凉。行亩渭川滋广莫。涳蒙远色天外来。压林云影空中颓。但见植物霢霂。不闻流水声喧豗。叶叶枝枝翠蓝滴。娟娟濯濯琅玕碧。萧骚渐似作龙吟。便恐拏云去无□。却愁七贤六逸无所居。又愁世没虚心抱节之者将何如。忍见人间恶草木。弥道周途满山谷。不可一日无此君。自欲举手披青云。

秋景风竹

    商飙起玉宇。爽籁无等伦。况以君子德。被及君子身。岂歌婕妤扇。不思张翰蒪。恩怨及治乱。终始非吾人。白帝□飞廉。发足来青苹。不驻松柏下。竟此舞翠筠。婆娑应节拍。袅娜合屈伸。修枝似长袖。翩翻一何频。回鸾展绿羽。宛转多逡巡。飘忽闻歌声。戛玉含清新。能振万林木。岂唯动梁尘。怪底再四听。耳与声非亲。自疑昆仑曲。得非湘水滨。复想土囊口。否则兰台闉。岂是太山阿。无乃北海津。胡为十万夫。与我为比邻。愿乘万里浪。宗懿□已陈。悲哉宋玉辩。词赋徒酸辛。有斐此君子。文质何彬彬。金戈映翠葆。活动如有神。何须为管城。以语书诸绅。昔人作汗简。训诲犹谆谆。炙削失故节。杀青灭天真。猗猗此丛绿。大化同陶钧。清声满天地。岂唯席上珍。但恐搏扶摇。变化腾青旻。

冬景雪竹

    江云不动风萧潇。贞节丈夫寒气饶。万里青天不可□。何人撒下瑛琼瑶。。可是玉龙初战罢。满天鳞甲随风飘。氛氲散漫既交错。蔼蔼奕奕何瀌瀌。崩腾排拶至委积。坛栾萧瑟如闻韶。贞节丈夫转严毅。甲刃摐摐如栉比。不骑铁马突重成。横驱玉凤森张翅瑶池玉妃争好丑。不住瑶池事王母。千乘万骑驾玉龙。却呼玉凤参前后。谁识婵娟岁寒事。子猷去后空臞瘁。虚白存心自凛然。本枝固有^8□霜志。琉璃剪花云母英。赖有姑射仙人情。密密□□点寒翠。随风结缀欹不倾。百万儿孙卧寒土。正此骈头饮云乳。密滋壮气鞭玉虬。更拂云霄战风雨。

示裔云

    裔云误闻虚名。不远千里。自九州得得而来。愿为弟子。值余休退东堂。不能为之安置。厥志既坚。乃居旅次。时以见参。谛审其诚。当此末世。风浇俗薄。不可胜言。而亦有是者欤。然茍能固此大心。久远不退。不被其风俗所回。而能回其风俗。不唯自度。兼度他人。是则诚犹火中之芙蕖也。其罕矣。夫孰不钦哉。一日求法语。且曰。欲明大事因缘。固已虽□终日孜孜用工。然而未得入头之处。今幸获为弟子。如有宿缘。望垂慈诲。委曲开示。倘得通达。则不负长途远来之志。又云。正当发足欲来之时。夜梦市以草履。及见之即圆觉经也。始意以为希有而尊重之。不敢着于脚。寻亦自谓。既是特为行脚不着。奚用即着之。及其出门。乃见蛇子多横道路。即超过之。复思济度而履之云去。吁吁尔有此志。有此休征也。尔固不能委曲开示。所谓大心不退。异日未易量也。乃为说偈。偈曰。
    大事因缘非小可。远自九州来访我。历涉艰辛知几多。不翅肩担并背荷。我惭无德为尔师。负汝有志空孜孜。丈夫行脚必具眼。岂如落叶随风吹。大光明藏草鞋底。说似时人梦相似。得来不用半文钱。但觉点头而已矣。尽大地人欲行脚。尽大地人着得着。无大无小非短长。维圣维贤共回薄。汝未出门进。我已先分付。一句遍天涯。铁蛇横古路。合眼跳得过。通身汗如雨。正当此时。不妨六月一息。千里一步。大事因缘是何物。几许乎人刚受屈。吾家行处异于人。不似常人求作佛。往往人间不同调。几向风前自歌啸。祖宗不作知音稀。几欲大呼并绝叫。此事由来难委曲。委曲中间转踡局。欲得通达无有由。无乃无端自拘束。我今说偈叶止啼。啼若止也儿自嬉。既不啼能自嬉。不日当成没量汉。我有□袋欲付伊。

雪鹭二首

    谁家作洲渚。叠石池塘坳。古梅拆红□。孤竹摇青梢。天公见梅缺清绝。一夜萧萧落寒雪。梅红变白竹减青。塘坳叠 石如瑶核。有客有客名属玉。时时来此池塘宿。通身洁白雪不如。爱向雪中翘乃足。沧波之侣何其多。目前相伴唯五六。一者举首欲振飞。客乎戾止还思归。彼兮此兮无恶斁。万里青天在目击。
    南矶有高柳。万缕银作条。一一各有态。绝者为枯梢。枯梢古怪如折戟。倔强杈丫照空碧。雪矶有柳复有石。磊磊落落如圭壁。千形万状如几多。突兀屈曲横溏涡潜波掩岸不可数。一拳突起高嵯峨。乃有舂锄八兄弟。以雪为衣俱一体。选住枯梢最绝枝。并此嵯峨映清泚。见说西雝奇。未必奇若斯。前山无云更同色。又俗共整高飞翼。

遂裔舜

    一句道不得。纵横何限数。譬如天与地。何曾有言语。四时及万物。总是天地句。会得此句者。即是佛与祖。所以道舜何人哉。余何人哉。佛亦人也。祖亦人也。于我自己。岂在其下。舜乎舜乎将出游。于此意也曾知否。
    小师裔竺侍者闻思归之意作二偈见留次其韵以酬之。
    堂堂大道接天平。要住即住行即行。行住难忘师子义。堂堂大道本无情。
    达磨当年亦只闲。何如今日得生还。神光一臂君全在。可举鼎兮堪拔山。

示裔翔侍者

    可惜此大纸。值我懒而拙。翔子觅手书。我欲珍重歇。翔乃不肯去。必欲得一语。我指虚空中。我语何限数。翔固解点头。觅之不肯住。捉笔为一挥。要使龙蛇飞。落纸不如意。如觉蚯蚓肥。措意超佛祖。兴言出今古。一一与愿违。自惭何所补。翔子当勉之。何妨过于师。

次韵怀净土诗

    落日明边幂彩霞。妙莲香吐碧池花。无端别作风尘客。日日思归兴可涯。
    净土无埃念是尘。有怀毕竟到无因。我今何事情如海。欲践花池足屡伸。
    人间有客类仙陀。岂在空王忆念多。唯佛是人称佛佛。借婆衫子拜婆婆。
    欲趋实地瞻毫相。不用金桥驾碧空。一念不生全一念。横河跨海与天通。
    七珍池畔没凡夫。势至观音数召呼。欲见弥陀真面目。别无毫相及金躯。
    导师垂手接吾曹。我亦胡为乃自逃。本性唯心皆具足。不曾缺少一丝毫。
    天雨宝花敷玉地。风吹仙乐度金池。真人日日遥招手。顾我自如牛着縻。
    人人尽是丈夫儿。我与如来愿不违。作佛固非奇特事。却惭挂在口唇皮。
    欲归清泰旧邦。岂有壶公缩地方。路在自家心性上。眼开眼合不曾忘。
    佛去我兮还不远。我怀佛也且宜宽。宝莲华捧黄金足。十二时中在鼻端。
    客携子昂赵公所书幻住老人怀净土诗墨本十首见示。而正中余之心事也。抑宇妙诗奇。而尤令人忍隽不禁。然其题虽曰怀。而语多劝意。夫是老人以佛菩萨特欲为人之心。而随宜若是乎。余因倚其韵以和。然不敢以劝人。但自怀之也。又佛方便多门。归源一致。所谓从是西方益过十万亿佛土而有弥陀者。由迦文所提也。而且唯言其彼彼互相称赞而无他说。何今之有人共于一佛门内。或宗一经一论一教一法者。则各如^8□炭水火怨对仇□也。吁其亦佛之心乎。余固莫能知也。余与幻住。所宗皆禅而作是持。人必以余二者。不知其宗。或将欲以摈之。然亦奇何哉。

古林和尚□

    玉几^8□头一鹗飞。凤皇台上凤来仪。巨元六合萧韶作。景定余音无孑遗。

送森侍者南询

    君欲学佛法。发足南方去。将错以就错。为君书法句。觉城东际棱伽顶。一言未吐君先领。根本既深花果繁。大树阴凉布清影。善财一童子。临济小厮儿。闭门不造车。出门俱合辙。辘辘转过百千城。或若见人谁一喝。我续孙枝十九叶。苗裔知来几千劫。欲接若木最上巅。光曜祖宗恢大业。南方知识一一知。南方知识天人师。踞空王座握尘尾。指挥佛祖如婴儿。就中佛示不可学。学之得者诚大错。不学不得亦是错。学之得之亦不恶。学与不学俱休论。弹指可开知识门。听彼为伊说甚^8□。重归共看扶桑暾。

赓休居老人韵寄物外首座

    偶阅休居老人语。有寄净慈断江首座偈者。因思。建长第一座物外什公年高德邵。而久不肯为今方一出。群衲喜之。于是敬赓其韵。以助其喜。并为丛林得人之贺。仍用其起结二句并书是老人旧作于其首云。
    巨福山中第一座。昔曾万里游南方。每念云门睦州死。痛嗟法海颓其纲。何况耆年压黄檗。行道已先威音王。与夫一时坐□位。何如大地为禅床。佛祖固无立地分。聊以道术能相忘。随其波也逐其浪。同其尘也和其光。否则人应无处避。北斗南辰俱易位。此事如今且莫论。不如下地巡堂去。

再赓寄别源首座

    建长第一座物外公既解职。别源兄乃再出。丛林之兴其在兹乎。因以昨所赓先师老人韵贺物外者。复以其法重和之。在用寄别源云。
    巨福山中第一座。圆机宛转无定方。愁见恢恢法网裂。再寻坠绪重提纲。前年说法似雷震。如撬大地修罗王。去载安眠默不语。眇视刹海如卧床。高枕无忧万想灭。先师公案犹难忘。动静出处只者是。可摧宇宙凋三光。担得版行人自避。者一路子无地位。莫教瞌睡被人嗤。不如下地巡堂去。

退院寄左武卫将军

    铁枷虽重担亦好。担久无端病气生。珍重檀那聊一脱。待身强健又商量。

南海歌

    凡吾大雄氏之言夫正下者必曰。海所谓浮幢王刹海。无边世界海也。如即此之地曰南阎浮提洲者。实须弥卢山以南之海洲也。于是洲以南海字之宜矣。故余已尝为说偈以证。而今又请别作语。余不肯。至再而三。抑不得已。而谓之曰。尔能道得一名则从命。不则不然。洲乃应声曰。尽浮幢王刹无边世界海。悉在师之胸次毛孔间矣。唯愿倾以一滴之水。向一毫端上。以资南海耳。洲复何言。余乃喜援毫为之歌曰。
    阎浮提洲佛刹土。众流所归百川注。是中含灵固非一。逐浪随波何限数。迦文横身作船筏。一越三千济穷发。吐吞日月战雷霆。溟涨全潮涌还没。人言江汉皆朝宗。不知谁到龙王宫为问当年善财子。百城烟水宁相似。

随隐

    弟子某以雪岩老人偈。有曰随隐者。以惬其怀俾书以授之。余因吁曰。天地闭。贤人隐。吾道亦犹是欤。然古之言夫隐者亦多矣而随之一字犹罕且至也。又吾所谓隐者。岂世间退遁其身。不事王侯高尚其事。可同语哉。乃从其请并和其韵。以写其意云。
    潜藏之道无所拘。天地闭作吾幽居。天高地厚同尔汝。天翻地覆长如如。在一切处谁解见。但觉眼随天地转。卷而怀之亦在我。一切摄归成一片。或时游赏吟且哦。或时宴坐还婆娑。纵横出没绝踪迹。天地万物如吾何。

送小师裔泽藏主之九州

    行行重行行。作言为相送。不辞为子书。未解砚池冻。再三呵得开。涓滴犹堪用。非特送尔行。岂独写吾颂。可以泽大地。与彼一切共。昆虫与草木。龙象及虎凤。十方佛刹土。百亿河沙众。皆我涓滴间。岂若吞云梦。作诗赠君行。鄙拙无变弄。行行宜自观。勿对高人诵。然于四海内。岂以皆空洞。尚想九州外。必有吾伯仲。何妨天地间。临风恣高讽。

正月十六日大风雨积雪顿消以示禅者

    东风吹暖和雨来。顿消积雪严凝开。岂知砚池一酌水。昨宵冻解云作堆。捉笔写偈堆云走。门外风声万窍吼。忽然吹倒须弥山。四大部洲同往还。

礼僧来一首示裔亮

    礼僧来礼僧来。旧年礼僧来。新年礼僧来。昨日礼僧来。今日礼僧来。年年礼僧来。日日礼僧来。礼僧来有礼。不诚徒往回。我身临大难。背面笑咍咍。我足临悬崖。背而手欲推。非唯手欲推。既堕以石槌。亦有悯我者。有口不能开。相见复相别。彼此心空哀。鸣呼礼僧来。见义其谁哉。

酬无用首座并序

    细读礼僧篇。感人亦感天。再读复再玩。不觉泪涟涟。吁嗟人眼浅。相见少真见。宗匠实难逢。上肯受熏炼。人我山崄巇。是非海渺弥。忧自不荣达。喜他在明夷。燕翼凤翔多自夸。羊质虎文数如麻。奇祥异瑞。麟龙头角。竟埋没天□怪蚓。吐气如云遮。师乘悲愿力。得得来异哉。叹世少汲引。袖手且缄默。独足卓立万仞崖。从教背面以手推。一心充满虚空界。不管背面笑咍咍。岂不见黄檗值公美。昙花重现瑞。飒飒清风生。儿孙遍天地。日者作礼僧来示裔亮固适然尔。乃蒙读之属成奇句。见惠如此。何可当哉。伏诵不已。敬倚韵严重祈一笑。
    愚我作是篇。如捞水中天。岂独捞不得。徒碎清漪涟。无分水深浅。天形皆可见。宁似金与玉。□璞藏精炼。昆岗崄且巇。丽水渺复弥。渺弥与巇险。可竭还可夷。可夷可竭诚堪夸。得金得玉如稻麻。嗟我水中捞天非不可得。奈何清明反被浑水遮。从来命与力。各如守区域。顾我唯信命。有言不如默。观公险语如岩崖。万立万仞不可推。诵之可以破鬼胆。岂是等闲相啁咍。君不见自古忌材美。麟凤不为瑞。公何作此言。势欲压厚地。

送小师裔厚奔兄丧

    弟兄之义。如足如手。师子之道。天高地厚。兄之丧也其情哀。别师觅偈心欲摧。执笔欲书怜子情。天高地厚诚非轻。诚非轻不可写。忽听屋角松涛泻。

送胡书记

    夫子不识字。老胡不会禅。迢迢十万里。此士并西天。道人分上一着子。由来不在禅与字。一寸龟毛重九斤。黄牛八脚垂过鼻。或时去不去。有时来不来。门前大道绝行路。当轩宝鉴生尘埃。尘埃生光影灭。正恁^8□时。夫子识字。老胡会禅。到头此事如何说。

天柱集前偈颂终

　　竺仙和尚天柱集后偈颂

    辛已岁三月二十日。师居相阳净智棱伽庵。俄诏下有南禅之命。且喻之以结制宜即日起程。于是远近曾识未识者。竞乞法句。□纸未明。扣门而入。挨拶堂上。虽日入而不去者日八九。师以先后入门。次第趱近座侧者。次第走笔应之。以当时匆冗缺人失抄录外。据裔淑在侧所见。现录八十首云。

周禅人

    一周遮二径直。七尺乌藤^8□双翼。八表无云自在飞。浑不教君劳脚力。青天高黄地厚。几许禅和外边走。好把吾言说向伊。昨夜法身藏北斗。周禅周禅知不知。晓来合掌南辰后。

熹侍者

    慧日^8□前鸡一唱。万里江山春骀荡。大王不出九重城。忽然报道来相访。赵州当日我分晓。此事如今向谁道。楞伽山下水潺潺。妙高^8□顶日杲杲。来者去者人几多。观者听者知谁何。打落^8□顶日。截断山下水。要行便行。毋劳议拟。只将此意持赠君。孰去刹海秦无人。

杰禅人二首

    千人为英。万人为杰。我于此事。如何不说。说说。不在口不在舌。毛锥头上定乾坤。八字分明无两人。别别。忆得古人有言兮。扰扰匆匆水底月。
    浑无一字即法语。好纸如何求墨污。我见佛祖如冤家。开着嗅口蓦面唾。如今释迦不作。达磨不来。羸得笑口长咍咍。莫参禅林问道。问道参禅俱不好。君今幸是英杰人。莫弃家珍外边讨。

远侍者二首

    问伊觅一句。答我以微笑。谁知正此时。千差俱一照。每思昔日灵山时。一花拈出无人知。迦叶老子去不返。二千年后非君谁。我有正法眼。劝君休灭却。堂堂临济儿。千古为标格。
    十万八千不为远顷刻去来三百转。伊余睡着不曾知。愁杀当人足生趼。我有□杖子。拟欲将赠君。去来不用足。可以飞青云。无边法界消一突。东边漓也西边没。摩挲睡眼起来相看话因缘。不觉□外春风颠。

隐首座

    人天眼目。堂中上座。隐显不殊。何须者个。桃花开遍三月春。文殊欢喜观音嗔。灵云一见拍手笑。眼如明镜生埃尘。此事如今不可雪。大家钉取虚空橛。脚踏毗卢顶上行。赵李张王谩甄别。人天眼目久已知。偈言重说将何为。八万四千外底句。从头写出无一语。

全提书记

    一句不相到。十方皆坐断。抛下铁蒺黎。拾得金刚钻。尽大地人俱不识。白雪雪兮如漆黑。半夜拈来白昼看。吓吓得波斯眼睛赤。有时西天出现。忽在东土游嬉。北俱卢洲打瓦鼓。阎浮界上歌竹枝。少复少。稀复稀。左出右没无人知。忽然变作黄龙角。触倒三山并五岳。地神恶发打虚空。万像森罗鸣剥剥。日飞月走东又西。玉兔哮吼金鸡啼。长说短说。全提半提。白纸写尽青天低。

灵悟侍者

    参禅贵灵悟。不尔皆徒然。不在行脚远。多费草鞋钱。君不见。玄沙不出岭。保寿不渡河。飒飒清风满天地。百千佛祖如吾何。

襟禅人

    胸襟流出。盖天盖地。不在苦思。着心用意。佛祖之道皆如何斯。后生末学多未知。区区不用习言句。卓卓但与胸襟期。擘开云雾。放出日月。万像森罗有许多。照古照今俱照彻。

硕侍者

    佛祖道不得底句。遗落人间何限数。拾来满把握珠玑。放去九天飞玉唾。或出或没或卷舒。纵横在我何所拘。脚蹋金船唱桃李。信手一掴须弥卢。来无所从去无所至。不四不三非一非二。昔日乌窠吹布毛。何殊壁海搏金翅。

宰侍者

    草草复草草。匆匆何匆匆。匆匆草草句赠子应不中。匆匆草草不可敌。放出妙智无穷力。佛祖从来未得知。岂应十圣三贤识。知不知。识不识。黑漆昆仑半夜飞。冲开碧落黄金色。

遇侍者

    圆觉寺里遇侍者。袖出白纸求吾写。我有长河不尽波。何妨倾向青天泻。涨入妙香池内水。掣转鱼头化龙尾。黄金插角玉作腮。赤爪斑须跨云起。跨云起作霖雨。茫茫大地正焦枯。八表流酥有多许。

能首座

    达磨不来东土。二祖不往西天。此是玄沙底语。非说禅也。首座固已知之。岂他人可同语哉。然则达磨一宗至于今日欲将坠地。唯伏上智之士扶之。首座得无思乎。出纸求语。若夫佛祖一切深密。差别异智。不传之秘。固已悉自精到。不书唯以是为嘱云。

浩首座

    浩首座出纸求语曰。若夫如大慧等法语我皆不晓。乞求易晓者。易晓者首座已晓。何用语哉。然且于我所见未尝有易并不易者。且如着衣吃饭。屙屎放溺。此是最易者。若也不知落处。其曰易者。吾未之信。此事且此。自古以来。一切佛祖。但要人人直下明心见性。唯指以易事也。而人不悟。反以为不易。乃人自不易。古今佛祖尊宿。何尝有不易事哉。其余且置。只如赵州道个无字。此是极易者也。而人不悟。自作障难。□之如银山铁壁相似。岂赵州意耶。首座欲知易事。但看。赵州底千差万别。俱在是也。不易易乎。

小师胄雄

    觅手本吾不会。胡乱涂犹可贵。信口说得三昧。狮子吼实无畏。但恁^8□吾何愧。

柏侍者

    如今无长篇。但只有短句。昔日百千丈。今无分寸许。收来纳在微尘中。于微尘内犹觉空。转向普贤毛孔里。无边刹境何重重。眼观不及。耳听不到。桃花李花参差开。日暖风和篱雀噪。

渊知客

    长篇无赏音。顾我何能为。不如里手坐。目送青天涯。当此之时。似渊之深如天之高。大笔如椽写不得。通身是口徒叨叨。迫不得已通一线。浓醮墨花挥闪电。不知鹞子过新罗。竞向火中寻雪片。不知雪片有与无。树头惊起双双鱼。渊知客会也无。

敏侍者

    最初一句如何说。问取清风并白月。三脚虾蟆着锦裆。娇梵□提惊吐舌。巽二下喝飞廉走。拈得鼻孔失却口。三世如来总不知。大坐喃喃说空有。忽然撞着临济师。当阳怒发干晴雷。三世如来不见迹。裂开碧落虚空颓。白月清风拍手笑。无孔铁锤千个窍。

丘禅人

    一丘天地宽。沙界藩篱窄。笑他佛与祖。个个皆点额。衲僧门下转身句。谁知别有通天路。着靴水上踏云头。虚空拍手须弥舞。丘禅人见也^8□。摘杨花摘杨花。

雅侍者

    佛祖之道无可说。譬如棒打辽空月。月不受打徒自劳。腕头力尽青天高。青天高兮月不远。大地浑如广寒殿。不审清光何处无。或有人兮看不见。所以道心月孤圆。光吞万象。光境俱忘。复是何物。是何物咄咄咄。

次韵送宗蕴道人隐居

    寓□人间年又年。欲求一日静无缘。夜来紫诏从天下。争得随君枕石眠。

西庭柏侍者

    祖师西来意。庭前柏树子。达磨老臊胡。口门无版齿。几人觅之排青天。却在赵州口皮边。柏师走问仙上座。值我从来无者个。堪笑人间几许人。执法修行牛拽磨。

临禅人

    临济德山久不作。宗门千载成寥寞。茫茫宇宙岂无人。正法瞎驴边灭却。如今尽是天马驹。临济德山皆不如。横吞佛祖不用口。笑他先觉徒区区。临禅即今称后生。与他临济无多争。荫凉大树覆天下。要见末世千人英。

瞿侍者

    瞿昙老人不着便。曾向灵山通一线。引得儿孙个个痴。日日上头并上面。一花拈起迦叶笑。四十九年聊一扫。谁知惹起一尘飞。东土西天力排寡。如今张天并张地。何人不在风尘里。皆是瞿云致得来。瞿渠合有弥天罪。

小师裔衍

    摩诃衍法说不说。十圣三贤俱结舌。仰山梦上兜率天。竟打话头作两橛。累我彻夜煎鸾胶。天晓起来续不彻续不彻空中飞。赤乌白兔争光辉。衍子衍子见也否。与彼天长并地久。我有鸾胶尽付伊。续摩诃衍于吾后。

訚禅人

    门内有言。户外无语。孰知无语有言之祖。言兮语兮乃其人。有兮无兮即门户。门户开人往来。弥勒弹指接善财。是中世界有多许。不涉有言及无语。即今把定欲问伊。毕竟中间谁是主。咄咄咄。出门去。

贞禅人

    今日风起天说法。虚空作口万象舌。三世如来立地听。惊起海底黄龙精。

裔楚侍者归家省母

    裔楚侍者归家省母。不知涂路几番奔走。娑婆世界寒暑多。皮囊产下无奈何。岂知乘本悲愿力。
与他佛祖皆同波。始向九州来。又从九州去。视彼二千里。犹如一两步。一两步无彼此。尘沙界外目前耳。阿母在堂多苦思。岂识男儿有如是。

雪舟猷首座

    三年求一语。我懒不肯书。今日若抑逼。固我无何如。佛祖大猷非小事。灼然是岂宜造次。君不见二祖当年见老胡。雪中断却娘生臂。垂头涕泣求安心。推穷三际无处寻。老胡当时只一句。譬如撮土成黄金。若是顽铜并钝铁。到此如何解甄别。世上龙泉与刀斧。利钝由来不可伍。即是如今世上人。为众生兮为佛祖。虚空橐钥天地炉。煆圣镕凡知几许。

志云禅人

    云师我旧识。今日来觅句。不比寻常人。点头便相许。急呼管城子。并召中书君。我有无限事。试请君子闻。我口无舌不能语。愿寄一毫头上吐。三千刹海在一毫。中摄无边莫能数。无边刹海有如斯。安得云兴作霖雨。

曹侍者

    今之禅宗。悉自曹溪而下。枝分派别。涨满八荒。曹溪得法之初。一闻千悟。深彻佛祖心髓。而示以不识字。至于后来垂示开发。则如百川之涌。沃日滔天。于是鱼龙为之变化。至于今日。所谓南宗也。然而彼秀上座未尝无道。但以未至训人进修而已。是故不可绍祖正位。而今之天下多为南宗之裔。乃行秀道然。且不及于秀。吾恐曹溪之源将塞。侍者名曹。愿望决之可也。

大喜忻藏主

    古人云。大事未明。如丧考妣。大事已明。如丧考妣。忻藏主今号大喜何也。我作是问。忻乃揭天一笑。呼是为大喜也。唯忻与我乃能知之。复何言哉。就笔是以与之。

大喜

    天高难盖此欢怀。悦乐于心岂有涯。尽十方空包不过。同时拍手舞三台。

照禅人二首

    照天照地即者个。照古照今俱照破。森森列宿徒光大。或为脑后圆光。或为顶门正眼三世如来一点无。自牯狸奴有何限。如今却在楞伽庵。从他济济人来参。撞着楞枷老人瞎。不能用此唯和南。
    一纸已写满。再求一纸对。岂是天地间。别无堪比配。惜哉白日晚。不解作细书。此事道不出。但觉笔划粗。

雅侍者

    大雅久不作。祖意亦以沦。空王去不返。碧眼来无因。昔日拈花旨。今日为荆榛。少林委蔓草。往往随风尘。既没微笑者。孰是断臂人。吁嗟二千载。吾衰竟谁陈。欲折扶桑树。涉此沧海津。深期续断愧。岂没天麒麟。

无用大有首座

    大有已无用。长篇竟奚为。佛祖亦不会。此意知谁知。濡我毫兮重运吾肘。眼底纵横电光走。乌风黑雨暗长空。万象森罗狮子吼。捉住临济大师。放却德山老子。当阳即欲赠蒿枝。仔细看来元不是。有时咬去咬住。有时不来不去。东村王老打张三。笑共虚空栽铁树。夜来结个团^8□果。摘下变成三万颗。笑他达磨一花开。逗到如今何似我。祖翁田地犹更多。如今正值春风和。愿言植此大有物。褪花桃李非同科。

小师裔旃

    岂不见道。如拆旃檀片片皆香。于汝己躬何曾有一他事来。试就□三百六十骨节。八万四千毛窍内。仔细揣察。毕竟是个甚^8□。临济大师云。有一无位真人。在□面门出入。临济虽是一期弄小精魂。而其有收有放纵夺可观。汝若能入其小。便知其大。悉在汝躬。无须他觅。

小师裔岩

    空生晏坐岩崖里。惹得天花来动地。避喧求静世无方。昨夜天书方下坠。书中有言吾不知。但教吾来见天帝。足下云未生。天上如何行。岂可插吾翼。万里作一息。

洲侍者

    四大部洲无彼此。只隔一座须弥耳。何当跃倒填沧溟。看他世界平和砥。众生心地皆如斯。内有突兀千须弥。八万四千毛窍里。一一须弥亦如是。诸佛菩萨还复然。岂特众生而已矣。

生禅人

    生佛已前一句。生佛已后无数。一句无数后先。切忌便恁^8□去。毗卢师法身主。检点将来。无有是处。有是处。昨夜春风撼庭树。

小师偕仁

    我有一句不用写。人间谁是知音音。暗室茫茫按剑多。空将万斛真珠潟。人间谁有如子仁。仁者可是眼有筋。从门入者不是宝。于汝自有家中珍。何当一日发所秘。为我布施天人。

船侍者

    大地一只船。载彼万像类。浮在虚空中。往来无所滞。释迦把其梢。弥勒鼓其拽。千圣与万圣。相共探源委。然后不动口。共说第一义。

学拙习藏主

    君欲学拙我习愚。我愚君拙人不如。我不用习愚自有。君欲学拙能得否。君解奉盐进其马。我愧诵茗忘却帚。我只两字无记忆。君于藏教俱已得。俱已得。十方世界皆充塞。

诺禅人

    主人翁诺。惺惺着诺。瑞岩昔日弄精魂。仔细看来还不恶。中间有个诸讹处。我要与君重指注。可惜古人呼不应。只今但听吾言语。吾言语无本据。有时赤手捉清风。喝教明月空中住。明月清风无适莫。瑞岩老人还应诺。还应诺。明月清风俱不觉。

直指端侍者

    端人正士。直指单传。仙人绕磨。此土西天。从来料掉没交涉。驴儿耳似楷杷叶。楷杷叶马家亲。何妨蹋杀天下人。

印侍者

    祖师心印无文字。篆刻将来不相似。转向威音那畔看。曾见毗卢亲按指。衲僧门下俱无用。擘破虚空开锦锋。三千刹海悉同文。逼塞虚空无阙空。如今在我毛锥头。三千刹海同时收。印定虚空不敢动。但见万象风飕飕。

僧侍者

    伶利衲僧。一拨便转。岳立波腾。星驰电卷。笔底从来一字无。雨散云收海天远。三点两点海舟来。蒲帆片片当空开。伶利衲僧坐其首。于中满载无何有。那边招手人无数。只隔目前三五步。尽力高声唤不应。岂是舟人默无语。我笑岩头痴。问人那边去。把他无限平地人。搦向深波无出^8□。

諲侍者

    一笑之外有何事。直至如今传不已。迦叶头陀但一时。世尊岂有深深意。正法眼藏吾不识。堪笑迦文自残贼。累及儿孙暗里行。个个扶篱并摸壁。常思密庵老。拈出破沙盆。有如黑月夜。入出扶桑暾。千古万古由一笑。千差万别俱一照。迦文迦叶犹可尊。岂知后有今儿孙。

泽禅人

    天地玄黄还不要。毕竟何物君所好。若欲拈出那一着。早已飞过新罗鹞。新罗鹞不曾过。不曾过是甚^8□。是甚^8□。勘破嵩山破^8□堕。

贡士侍中直公

    直说无一句。曲言有千万。当时曾子唯。圣人一以贯。岂知迦文师。口海无畔岸。东涌复西没。往往多神变。四十九年能事毕。以一枝花重拈出。乃知千万皆等闲。无二无三唯此实。百万人天皆罔措。金色头陀眼卓竖。从兹此土及西天。普覆慈云洒甘雨。少林花开还结果。遍布神州知几颗。济北孙枝大树阴。败种焦芽到于我。夫子没微言绝。为君曲说并直说。

嵩侍者

    嵩山少林传来底。一华五叶良有以。岂知滋蔓转难图。碧眼胡们呼不起。嵩山高。嵩山高。使人仰望天遥遥。

皓侍者

    袖出檀纸百折皱。既皱且薄墨花透。顾我语言不足取。 下得笔来成漏逗。知君不贵纸墨好。不在语言唯在道。岂不见香林十八年。细字纵横抄纸袄。是渠洒墨污云门。后世看来日杲杲。

椿侍者

    禀操如椿松。万年不改色。笑彼朝菌花。离离杂荆棘。菌花不足云。荆棘欲刺人。菌花固无事。荆棘不可亲。心地一何广。草木日日长。椿松无一尺。荆棘有千丈。愿言植椿松。勿使随草莽。

无住本侍者

    从无住本。立一切法。维摩居士。可赏可罚。妙德当年没分晓。直至如今成不了。敢使平人万万千。忍俊不禁多懊恼。休懊恼为渠决。分付清风并白月。彼上人兮酬对难。莫学文殊鼓唇舌。左边照兮右畔吹。把我无言为渠说。

门藏主

    尽虚空界为一门。无开无合无朝昏。古皇先生一撞指。分成两扇为乾坤。岂知乾坤亦无数。有如细雨并密雾。一一皆有无边空。与此一门同非同。

曹侍者

    曹溪之水涨天地。莫把寻常沟渎比。只将一滴向毫端。能使千寻波浪起。波浪起。我欲活彼龙鱼。苏彼草木。无不普沾。无不普沐。沾兮沐兮。千足万足。

国恩长老仁大师

    国恩长老如末山。不露其顶难跻攀。万仞孤危若平地。如今在我毛锥间。左转右转悉在我。不是当年刘铁磨。中间树子几许长。我要拽来重勘过。见说受国恩。是岂寻常人。师姑不是女人做。四海九州能几个。

小师胄易书记

    纸不美无好句。欲赠乌藤与伊去。痛施六十似蒿枝。教伊作个阴凉树。

归元上人

    归元一句。作^8□生道。十圣三贤。一时靠倒。何况无口仙禅人。是渠不会君莫嗔。君莫嗔我乃喜。拍手笑歌啰啰哩。

心上人

    心可尊。难为言。大不可见。小包乾坤。二祖觅不得。失却臂一只。雪中折得少林花。仔细看来没颜色。没颜色。匝地香风有何极。

意上人因大风雨忽作转骤而作

    风作雨作有何意。好把吾言问天地。天地就以风雨答。是则名为第一义。伊余舍笑殊不然。笑彼地兮还笑天。天为点首地顿足。转觉雨大并风颠。余乃嘱之曰。天乎地乎。雨不必大。风不必颠。汝之为天与为地。风宜轻兮雨宜细。我今处尔天地间。不欲鸣条并破块。愿言非特此一时。以此行之及万世。

世上人因风雨二首

    笔端说法风雨快。风雨说法笔端疾。笔端风雨无两般。风雨笔端元是一。识得一万事毕。风兮雨兮在吾笔。
    竹枝摇摇拂空翠。清风戛击琅玕碎。竹枝摇摇在吾牖。清风戛击来天外。竹枝清风两相得。清风竹枝参同契。

庆上人

    一句无可说。不若置笔休。而彼墨上座。立地横点头。笔乃不置清与发。摄彼乾坤在毫末。等闲吐气如崩云。千里万里横该抹。云中乃有仙人现。眼烁乾坤。如闪电。或出或入或上下。尽大地人看不见。看不见。大火聚中飞雪片。

珍禅人

    诸佛法藏内。乃有大珍宝。或作清风飞。或为日杲杲。众生亦复然。一一无缺少。能放光明照天地。光明中有佛出世。光明佛身毛窍间。一一光明亦如是。光明佛说光明法。为彼迷流作船筏。使彼悉得大宝归。诸佛法宝悉付伊。

小师海文

    海上印文谁可拟。分明不在清波里。或起或灭不暂停。见说清波元是水。中有屹屹须弥山。照人日月长循环。今古犹如蚁旋磨。孜孜汲汲无时间。跃到山蹋翻海。日月不敢明。印文何所在。

秀禅人

    今日写字多。到此十分懒。何况云覆阴。又兼天色晚。吹开云兮挽回日。努吾力兮走吾笔。不妨衲子如堵墙。看我一扫如风疾。倒骑八骏驹。骤彼昆仑隅。造父捉不住。忽尔来庭除。

清禅人

    轻清为天浊为地。天地之间人所位天清高兮地浊下。人贤愚兮禀其气。顾我不愚还不贤。何关彼地及与天。我作是说天地笑。电光飞绕青萝峤。青萝道人竺仙子。不觉酬天三扣齿。融融丽日照高堂。乳燕鸣鸠亦欢喜。

聪上人

    聪利之人诚可喜。我未开言先会意。当时达磨从西来。遥观斯为大乘器。所以神光立雪中。愿乞安心断其臂。聪利之人今古有。上人宜续神光后。不须断臂立雪中。但觅长篇诗一首。

彬藏主

    一大藏教。文质彬彬。点捡将来。是错指陈。衲僧门下。无言可伸。有时相见。或喜或嗔。或喜嗔。铁牛拦古路。一马生三寅。

古帆舟侍者

    古帆未挂时。后园驴吃草。抹过新罗东。却在长安道。长安道上张大翁。赤脚走觅新罗东。跃破锦靴西畔坐。拾得乖龙双耳^8□。于是分作二分。一分奉释迦。一分奉于我。释迦不受我乃喜。得此世间无可比。我复以此奉舟师。持去掀天并扑地。

易书记

    书记有文章。顾我不识字。况兼笔已秃。何能写此意。不如信手拈来草。舌头无骨胡乱道。等闲悬挂向虚空。未必不解生清风。

贞禅人

    元亨利贞。干之德也。一字亦无。是个甚^8□。西天达磨乃不识。九年几乎觑破壁。壁觑不破还西归。手携只履如风飞。是个甚^8□元不识。只有宋云知脚迹。

满侍者

    五须弥山高不高。四大海满不满。五须弥山无半斤。四大海水有一碗。江西马祖知不知。与他庞老酬对时。一句问来答不得。意谓口吸西江奇。古人即今在何处。我要代他一转语。古人不来我道了。者一转语好不好。更有一句非等闲。四大海水须弥山。

琼侍者

    不管日落我但书。吹开碧落观天衢。羲和鞭龙没西海。^8□夷捧出金蟾蜍。坐我水晶宫。敷我琼瑶席。挥我白银管。抚我白玉尺。写我白雪词。吹我白玉笛。海神掣断夜明廉。教人明白里头参。

万里禅人

    今日虽阴天乃好。来日行程必须早。雨师风伯清路尘。不时便到长安道。长安道上人看多。看我拍手高唱歌。一声振动九重城。四方八表清风生。

应禅人

    最初一句谁不会。口未开前动天地。威音王佛固不知。释迦老人头缩退。禅人应诺不待呼。以末后底合最初。于我两头都不会。觅中间底从来无。

归元上人

    归元一句。本无可说。才形语言。百丑千拙。古人道个性无二。我笑古人没意智。如何今日复累吾。使把松煤污白纸。非唯污白纸。对面分明瞒却□。

圣上人

    袖出檀纸倩我书。为伊落笔无何如。点划屈曲非草圣。反笑前古钟王愚。我生所事非笔砚。胸中所有无一线。被人拶着没柰何。觌面相呈百千变。

自赞

    延首殷勤听语心。森罗万像笑11。莫教传向人间去。写作高山流水音。
    妙高^8□顶经行处。最胜岩前静坐时。唤醒蓬莱张八伯。笑将铁笛顺风吹。
    雨足犁锄辟饭田。东西阡陌广相连。秋成万斛真珠在。为嘱儿孙痛着鞭。
    天边金凤语如簧。五彩云衣锦绣光。乘风万舞下大荒。观者谓其求其凰。
    横操朽索御奔轮。笑倒长安市上人。缩手袖间知几几。可怜之子徒劳神徒。
    夜来石女产婴孩。黄金作骨白玉胎。手把西天铁弹子。打落白日声如雷。
    ^8□蚕作茧丝五色。蟠桃结子核千年。积岳堆山求垄断。都卢不值半文钱。
    白马尾拂铁^8□柄。向风敲打金琅琅玕。勾引东村黑黄老。拍手笑舞三千年。
    日日思归未得归。谁云四十九年非。夜来梦见迦文老。把手风前歌式微。
    三百瓮虀吃未吃。四十九年非更非。生铁面皮擘不破。逢人又且和罗推。
    盘陀石上藕生芽。黑漆昆仑夜放花。水底张罗□白雀。火中钓出玉虾□。
    长松树下坐来时。觌面相看者是谁。未举乌藤先觉痛。人间有此宁馨儿。
    已是言端语亦端。何须描貌与人看。是伊独立云霞外。不向沧溟把钓竿。
    头长面狭汝为谁。是我来未识伊。见说胆如天样大。更兼双眼似双眉。
    通身一片心脾骨。描不成兮画不成。□前白日几番过。天外青山万叠横。
    握开山斧据猊床。有此僧中孟八郎。口里不知道甚^8□。从教笑倒海龙王。
    何年何月何日生。怪怪奇奇灭胡种。有时叉手向人前。拽下虚空安鼻孔。
    万仞^8□头摝虾蚬。谁管星非长与短。等闲抛下竹捞波。火中拾得金虬卵。
    问伊一句作^8□生。毒药醍醐一道行。霹雳火星通得气。西天鹞子已回程。
    不解栽桐栖鸑鷟。岂能凿沼养蛟龙。三千刹海如杯大。蠛蠓醯鸡视祖宗。
    竹篦弗肯打闲人。打着闪人决定嗔。是我好儿能痛吃。不嫌滋味太酸辛。
    等闲擘海似金翅。又复截流如象王。驰骤飞腾浑若是。何如叠足坐绳床。

竺仙和尚天柱集后偈颂

　　　竺仙和尚天柱集杂着
　　　　　　　　含晖室记

    丁丑岁腊。余以含晖二字扁。兹以备退居之室。弟子请问。乃谓之曰。此地既高而南面。行天日月迭相继。以往来于牖颊□齿之间。内入其景。充满四壁。常喣乎而晃然。又于修营之始。障隔皆以楮素。工人爱美加饰云母。是故虽云雾晦昧之宵。天地万像。莫不皆如聚墨而此不变。溢滋虚白。因□是胜。乃思。人含德辉。犹若是欤。眷代无之。不胜慕尚。既慕尚之。欲时内照。洎训尔曹。蓄兹光大。由是而立。弟子曰唯。揭是扁之未数日。余于寺方丈夜梦。偕数士有分韵之作。然当梦时。未始有记所谓扁事。俄而先成第二句曰。照世不灭千年光。觉亦哦之自喜。然亦不知何也。复数日。乃欲记其所扁之事。辄忆是句而深省之。何其祥耶。抑是扁之休征乎。然我无德。易有是哉。或吾后世有进修者而能致欤。不可无闻。竟续其句。并刻以示将来云。
    梦中得句何吉禅。照世不灭千年光。顾我暗短岂足发。宜尔子孙当自强。

与南禅梦□和尚书

    即日仲春渐暄。恭惟。高揖龙颜。大居猊座。权衡佛祖。启迪人天。尊候万福。某藉庇所及□据名蓝。乏德无扰愧感何胜。旧岁因入寺。尝进谢表并拜草字。辱赐回示。焚香披诵。如聆尘谈。开发多矣。抑且中间。倒翻梁武达磨公案一节。见喻不忘。宗师拈提。手段活弄如此。令人不觉抚掌击节。然斯乃今之宝公和尚。神通差胜而能致之若是。又复缅思。昔之所谓宝公者。无过一应化圣贤而已。且今和尚正续正统。传佛心宗。当兹法海波颓。虽百川万派混混朝宗。莫能自振而作大砥柱。屹立中间。如须弥卢王激其末流。倒上青天诚有之也。其不胜乎。但某破鳖之属。奚敢仰望龙门云雨。以特承吹嘘之故。得为随波逐浪耳。若曰逆澜溯源令事其事。万一何能。初受纶旨。诚为畏爱兼抱。然而人所不知。但以贺之曰喜。尝忆昔之所有曰舒王者。正当大拜贺客填门。而辄起书壁曰。霜筠雪竹钟山寺。投老归欤过此生之语。于此莫不自以为况然。复自笑云。志固可似而我何归。既叨恩渥。但可随缘。于是坐此。不觉又更岁华。将数阅月矣。但以愚拙勉强酬应。岂料薄福一丁。此时常住所有。皆非昔比。便得一堂。兄弟。个个律行抱道者多。法力递相资持。内外安和。无事为喜。然此乃和尚所化遗风而致然也。钦羡钦羡。所有寺产曰远江者之失。惟大所忧之甚。知事等谓。于京师须得杂掌僧事为可。所以委令知副寺。当其职。又谓必求得挂搭。座下随众入室听法外。可干所委。庶获指教无失。所以恃爱就遣走。拜望赐收录。想不见外否。因是复获布此。不觉覶缕。然一切世出世间大小诸务。悉莫能委。倘遇便邮毋吝远诲。是为多幸。临纸草草。伏乞尊亮。

与伯耆殿书

    虽未奉颜。久闻英誉。纵隔千里。诚犹晤对。然居常无益。不获通及片言只字之耗。犹为恨也。兹者辄因常住有小琐之事。欲干听司。特贡此纸。万冀高明扔以见谴。倘赐领览。何其幸欤。其事无他。所谓寺之所居。莫非其僧。僧者佛之徒。空门乞士也。以其苦空之道。地所依倚。而求乞以养也。且夫乞者至卑至贱。人极所厌。愧不为者也。然于僧为之不为厌愧也。其故何哉。欲折自之贡高骄慢之幢。开彼之大施喜舍之门。使彼为檀波罗蜜。获胜福也。彼既获福。则万事随其心如其意。凡所作为悉能超越六道恶趣。不复沦堕。三宝胜阶渐尔跻升。由能升故。展转利益。无有穷尽。故名檀越。如佛世尊于给孤长者。施者受者。有自来矣。其粗忝空门。愧乏空德。来自远方。一无所知。去载皇帝不以卑鄙见弃。令主兹寺。寺有供佛赡僧之产曰远江州饭渊乡内泉村者。久为常住旧有一众所赖。皇帝亦念苦空僧物。赐旨。俾仍旧为常住。然复赐之于殿下。一众为之凄然失所。其犹婴儿失其母乳。便欲啼且号耳。某既为其主。宁忍见其众欲啼而且号耶。由是深想。殿下南亩万顷。岂乏此耶。抑且空门乞士之物。空门之义。姑且置之。试独喻之乞者何哉。凡乞丐者所拾粪扫褴缕。及其骨滓臭腐之物。固亦不足以适其口体。而高上之士。辄目之但有悯之之心。欲益以美者与之。而其岂忍掇之。且掇之则惟不净非美之物。抑将奚用。今且尝闻人之称叹。殿下宽仁大度。博施济众。尔则但以山野之情不能上达。而上不通于下耳。所以弊寺内外。一心翘首向空。祷于佛天。愿乞殿下作寺檀那。乐以慨然。转用见施复寺旧业。使众安心易成道果。专为殿下祈福。又复譬以厨合之中残馊。掷之乞者。而乞之者获其饱满。则为得百味珍羞矣。其意可量。倘荷笑诺。则天龙三宝。共相合掌顶戴。同感恩德。亦莫大矣。何胜幸甚。作字不谨。切祈恕察。不宣。

跋古德偈颂集

    菩萨蛮三字。自是古词曲调之名。不知何人以名诸师偈颂之集。直是可笑。余在乡国时。亦尝见别有一种江湖集。晚生年少。欲从事小巧言句者悦之。与此同案。今观此土。则老少皆然。朝暮讲究以当本参。且其本十字九错。竟不知其为何也。抑当制作之时。而十无一二能肖其大概者。又知其为何也。悲夫。禅人携求笔其题。就跋之。

跋不知名戏成语录

    宗师应世。所有语录。是皆佛祖遗意。为大事因缘。故迫不得已乃有言句。抑杨褒贬。出没自在。非戏论也。然且悉是煆过底精金美玉。一无瑕颣。不知此者。托为鼠名而作语录。斯何人斯。且其学语。尚未能全而为若是戏乎。若斯人者。或是诸佛菩萨阿罗汉等化身故。故为此随宜导物。吾弗知也。其或不然。则因地不真。果招迂曲。然迂曲则现生现世事。不如意而已。惟恐其死入冥途。业识受报。堕无间狱无有出期。倘得出之。复当为鼠。悔莫能及。奉劝后生凡曰圣贤事业。乃当尽力心参学。虽已能穷究而常怀未至。是为可也。而此薄福阐提。戏论无益之事。况其未得谓得。未证谓证。忍勿为也。忍勿为为也。切宜戒之。切宜戒之。

与饭尾殿先觉居士书

    泽藏主归辱书教。甚荷道义。遂并询及行履仔细之事。乃知。真吾宗门中能事了了大丈夫也。能于浩浩尘中而作主宰诚为奇人。孰能及之。若曰吾之被缁食素之流。闲静中闭眉合眼而言禅者。是谓婴儿乳哺之学。奚足言哉。倘学而能。譬如顺水流舟。非为奇特。况此事而不在缁素闲静间。而靡所不被也。唯见彻而已矣。如其不会。徒事拘拘。力尽艰辛。转觅愈远。犹如眼根。不自见眼。见彼一切。无非是眼。佛之与祖。同一人体。唯见性耳。当见性时。亦无所见。欲得见无所见。惟在行先从信入。所谓信是道源。功德母。信之而后居一切时。能觑捕也。昨观夏中书教。做工夫事有如此者。岂他人根微力浅之者。可同语哉。顾惟。何时会颜一笑。道话终日耶。兹因宝觉寺。欲乞御教书事。乘便复得贡此如。达别望赐曲成。中间委细。去人必能禀及。兹不多赘。幸乞照察。

与武藤殿书

    转眼又是数载隔绝。不及相见。虽乃常得音耗。千里同心。争如时获见面为美。泽藏主归言。乃知在京艰辛不少。此亦人之时也运也。通塞有命。其如之何。然其塞已过。大通在近。不可不知。令弟扫部助殿起寺事。开之喜甚。有此难兄难弟同心共腹。作此好事。是皆曩世于灵山会上。曾同约会而来。断非容易。喻使安名。乃以宝觉名之。其义吉祥之兆。于令弟书中已言之。更冀道心坚固。成就愿力是祷。区区不悉。

与扫部助殿书

    泽藏主归。得令兄书。又藏主委细言说。有起寺之事。此乃莫大功德之事。大凡虽人身有何重罪厚障之事。能作此则亦悉如以汤沃雪矣。其况无之。是则积为福德。展转利益。无穷无极。可胜言哉。喻使安名。遂曰宝觉禅寺。宝觉二字。偶然取之。缓详其议。即福慧二字之义也。此亦瑞谶吉兆。成千年常住。岂容易哉。而我与子及令兄等。同心共腹之者。皆是有宿昔之约如是也。令兄书中已言之。万望更加坚固道心。弘深愿力。无不可者。至祷至祷。

赞观音六首

    悲愿一兴。千手千眼。顿然发现嗟哉众生。其谁无之。心灵感吉梦。大悲现其相。我以娘生手。印出虚空像。二手四手千万手。前佛后佛内外佛。本来众生心地如。寄语众生莫轻忽。
    大悲千手眼。由来只一句。神通变现时。森森有多许。
    千手千眼大菩萨。一身多身现尘刹。风花雪月地不彰。受想行识谁觉察。谁觉察是为。虚空包不过。大地载不起。又奚止手眼千数而已矣。我为菩萨写吾意。直得大地起舞虚空作礼。刹刹尘尘亦如是。
    柳瓶说法海潮音。天未高兮海未深。无限众生成正觉。不劳大士老婆心。

三浦金刚王无量寿禅寺化疏

    右伏以。以一切为我伽蓝。何处不堪作主。尽大地皆吾檀越。若个非是知音。化在有缘。居宜得地。潮回江岛。看顺风送三浦归帆。路转镰仓。听大半引千车同轨。于斯开场选佛。利兹合国奇人。即此便是赴举之先。何必外问登科之第。抡材要为梁栋。落纸别是文章。人人合作。万中青钱。个个岂止一枝丹桂。操数寸管题取芳名锦字。仁者倾心。向一茎草。现出玉殿琼楼。觉皇点首。勿教蹉过。愿见相成。力在今时。功延浩劫。

天源庵记

    先王所尊莫大于孝。大雄氏殊尊而尤大也。然生事死葬。其致唯一。相阳巨福山建长禅寺者。为海内第一兰若。其十二世圆通大应国师。号南浦。讳绍明。示寂。当山阇维之后。越二十余载。虽徒众之多。莫能卜其宅兆而安措其灵骨焉。非不为也。力不及也。徒之内有曰宗意字柏庵者。为寺之大耆旧。且掌都闻之职莫不念兹在兹。故尝塔于寺之他处。然地窄而不美。与夫出入径路。不便行履。内外彼我。不堪其忧。以其事闻于朝廷。建武初。诏赐兹地并天源禅庵之额。自寺之北隅。循蘸碧池渡截流桥。傍山萦回数百步。流泉暗注。空翠含风。云梦寒木。□蔽岩户。则乃凿崖开道。邃入幽谷。岗峦映带。左右委蛇。故知。胜道埸地。实在于兹。于是。刑木伐石精构堂室。床座卧具靡所不备。尊岩像设。生以事之。至于获为蒸尝之礼。其犹先王之制。而有宗庙焉也。抑兹异境绝致。不假修饰。出自天然。亦为奇矣。且其左臂东^8□之顶。有大浮图。峥嵘丹级。掩映山录。犹天垂地涌。岿然翼然。如呈如献。至于碧沼青林。皆非常态。悉与门墙户牖。相佐相承。如揖如逊。斯即尝所作于他处。不堪其忧者。迁于是也。吁彼何其鄙而斯何其优哉。抑有数乎。抑有时乎。然而土木之工。所费其资。亦万有余缗矣。是皆一出于意公也。先是意公有居俗之弟。于师无恙之时。尝共承事之。且复礼意公为义师。训其名曰宗明。为在家出家弟子也。观这意公为二重昆仲。又为师焉。且明公尊师之志。犹不为之可可。而惧其兄之力乏。恐甚事之不赡。故倾其家廪。相为戮力。无几众制毕就。同门之士。喜而聚为议曰。维是庵也。开基创业。一出于二公之已有。师门所藉亦莫大矣。其可蔑闻于将来。且我等不能一木一石之助。然而岂无知耶。宜植生祠以旌其德。抑为世之劝也。二公聊闻而不许。然众议不可沮遂作之。内置二公寿像。并凡有功于斯者。各以名衔位其牌。既没之后。必于讳曰营供。以享之岁定其规。云仍是守毋爽。茍或世代深远。有不肖者出。忘其本而自擅。至于凌灭改作。众攻而摈之。鬼诛而报之可也。议定。有物外首座什公。饱参而博识。把其道而恬乎淡然。不与物竞。一紃乎理者也。自昔南游与余为旧识。以其事命为之记。且余固不知文章之所为也。然以什公之志。且欲为后世之章程。而海内未始有也。而又强之。免不可获。因为之书。而复为词曰。
    人伦之道。孝为至要。异德殊尊。塔宇宗庙。相阳福山。深入幽谷。乃有厥人。创兹华屋。天源派远。终归于海。余波末流。遵行毋改。作此记词。用传不朽。子子孙孙。绳绳是守。

跋顶相朝向所宜

    凡尽宗师顶相。宜面西向。或谓生前作者则东。此言勿听。若作执竹篦为学者入室之状。学者从右而入。是尤不可背之。其或升堂小参之时。虽四众满前。顾视不拘定力。然龙象多众。皆居于右而亦偏多右眄。抑东面者宾也。是主人者将为宾乎。若夫游山行道等相。或回头转脑。临时出格。则无固必。传神写照之士宜知之。

海印说

    首楞严经曰。如我按指。海印发光。汝暂举心。尘劳先起。此乃释迦老人老婆心。故有如是多事之语。意谓如我按指之时。无边广大。甚深不可思议。性海皆发光明。然而众生举心思议。即昧之也。当昧之时。唯是尘劳。光明不现云也。释者以大集经云。阎浮所有色像。大海皆有印文。以喻之。是亦迂之也。何则唯此事。莫能譬喻。故佛不得已。以海之一字言之。如前所谓无边广大云耳。岂复以海有印文而喻之耶。吁局哉鄙乎。又教中以大^8□指点中指中节。谓之海印三昧。此即所谓今之雕塑卢舍那偈。分手两边。以其指所点之状也。然此特教家管见之定旨耳。若夫不思议之事。而佛妙用。岂止于是乎哉。提公书记以海印为号。盖由是也。请说其事。故云。

东明和尚塔铭

    佛祖之道。固不可得而名言。强论其□。亦犹水欤。周法界何无水哉。然言共近。莫不西而东也。是故吾家者流。皆源于西。亦犹是耳。自达磨至曹溪派而为二。后又离为五焉。今为其一。不欲尽书。其二者。一为南岳。一为青原。青原二世复离。一为天皇。一为药山。药山三世而起洞山。洞山出曹山云居。其道大振。别有体裁。号曹洞宗。然曹山之下。其人鲜继。唯云居之裔。绳绳而下。不绝如缕。至第八代曰丹霞。乃有真歇宏智。而真歇数传。而后亦罕闻其人。于宏智第五叶。曰直翁举和尚者。乃接东明禅师焉。自洞山至师为一十有三世也。师讳慧日。明州定海沈氏子。生于赵宋咸淳壬申岁。九岁于奉化大同寺出家。十三剃发。十七受具戒。乃参举和尚于郡城之天宁。一日举以空劫已前自己话。返覆征之。语未竟而棒出。翌日再造。反以举话逆诘之。举索蒲围才接。复即就打。于是契悟。寻为侍香。久而辞游诸方。首即其里之天童。西渡钱塘至灵隐。及吴门万寿。江东蒋山。一时长老皆器重之。后旋姑苏。掌藏钥于承天。东归开法于明堂白云禅寺。一香为直翁之嗣。阅六载。属日本驰书请。乃登其舶。逾年而至。即己酉岁。为日本延庆二年也。明年最胜园寺平氏演公。以师主禅兴。又明年移圆觉。未几就兹地。即圆觉之陇西也。作庵为休藏之所。即以白云名之。以示不忘其旧之本。庵成。或暂休退。而屡被迁易。相阳诸刹。寄□殆盖。莫能久卧。所谓建长寿福及兹山者。为五山之列。莫不再三以至四五。历应庚辰。于建长为五登焉。至六月。疾退处兹庵。问疾者填门。酬酢迎送。如平居无恙弟子求真□法语者。无不应之。十月疾病。亲制檀那故旧遗书者数。越明日夜漏欲尽。问侍僧以卵塔已成否。曰。已成。师曰。毕竟事作^8□生。侍僧莫能复对。乃与小师圆旨首座答问罢。即欲脱去。侍僧展纸请遗偈。师挥手却之不从。请弗止。不得已而书曰。六十九年。有生有死。古渡云收。青天在水。掷笔而化。即是月初四日卯时也。世寿如偈。僧腊五十有三。葬全身于本庵大明之塔。先是师始作庵时。塔与之俱。师以期于法道光明盛大之故。乃安是名。而亦尝自为铭焉。葬之明年。其弟子前建长首座契闻公状其行。重谒余为铭。且余不善文。岂解为铭。抑师之道。不可得而名言。然师为乡尊也。且辱临化之日。亲染遗教。嘱以久住世间之语。未能忘也。而又闻。公之节义兼以才德。往往出入意表。余固敬之久矣。于是不得辞。强为铭曰。
    曹溪之波。拆为二派。派别其宗。五家澎湃。洞水逆流。瀵蹴天浮。东渐于海。沛然下投。曲折溶滴。十有三世。溟涨道源。波腾法裔。六十九秋。古渡云收。青天在水。鱼惨龙愁。大明翔阳。金枢扶桑。捊辔逸骇。祖室光扬。灵龛率□。像偈仪眉宇。丹粉睟然。蔼如春煦。我作铭言。昭示子孙。庶几百世。可觅宗原。

竺仙和尚天柱集



