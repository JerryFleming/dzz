No. 2196 金光明最胜王经玄枢序

          从四位下文章博士
      兼播磨权守菅原朝臣叙


    惟夫。真空无象。大象教无以译其真。实际无言。非言绪无以筌其实。是以龙宫秘典圆照匝于三千。鹫岳微言方广周于百亿。白玉毫藏彩东汉彰贝叶之文。金吻传声北天遣贯华之训。修多祇夜之胜躅并驾争驰。因缘譬喻之要宗分鏕竞轶。唯识之教依于婆薮槃头。三论之师凭于提婆菩萨。犹如法鼓之与法蠡异响共振于无间。明月之与明炬殊辉俱照于闇夜。所以菩提了义润色善根。权巧甚深阐扬玄教矣。此金光明最胜王经者。一味一道之典。三种三法之教。理超有无。功备因果。沮渠蒙逊之代。无谶三藏创译于姑藏。宇文罗突之。耶舍多重翻于归圣。爰遂梁太清元年。优禅翻主。玄机所照终超视听之功。至鉴所探不待乾坤之策。跏趺水上若坐琉璃。起坐浮莲如存舟楫。恭膺武皇帝之纶旨。补缉最净地之阙漏。仍成七卷。同作义记。至于隋开皇年中。揵达法神游定表。思入几初。吐纳龙宫。奔驰象城。爰就大兴善之禅堂。理无染着之妙品。分为八轴。更撰讲疏。玄奥之义祖述先师。最胜之宗加增后学。一乘宝辙不劳轮转于二乘。三论芳源能混分流于四德。况复梁武好道。专精三论。青衣应相工之言。金鼓发天龙之喜。严敬之道岂不奇哉。大周则天皇后长安三年。有三藏义净法师。奉制于西明寺。缀文正字勒为十卷。弥天之响遍振鬼方。半月之词流行刹土。其后或依三乘述疏。或就一乘谈旨。虽立宗有别。皆缘饰梁记。而此间学徒讲最胜者。共仰同疏。不顾异义。我圣朝化贞皇极。独步天中之天。叶权帝初。遐超象外之象。俗谛义谛逐性分而开机。大乘小乘随叶根而阐喻。流一味之雨则泽被无边。朗千日之光则明该有识。传灯继耀。家藏照乘之珍。曳惑成阴人负凌云之气。升法筵而心锋别起。游讲肆而智锷相挥。岂非一人好道万方好学之所致哉。昔者故僧正大安寺勤操法师。吐琼葩于辩囿影缛鹦林。撝玉柄于谈丛风生鹿野。知真谛之不侧悟志德之通津。反侧彼宗之末分兴言此叶之犹混。烟霞不定。应身去而长休。日月无留。微言绝而罕遇。盖使道闭往运数开步叶矣。元兴寺有愿晓法师。夙登真地。深入慧门。照果叶于四谛。转圆对于一乘。恨先达之发念无成。渐后学之背本从末。注集三论宗义。疏以真谛三藏为根本。以阇那法师为枝叶。收拾诸师所记与此相谐者。皆以补缀。不敢遗漏。勒为十卷。斯乃金光理窟之妙键。最胜法门之玄枢。故名曰玄枢。庶几桑田坐变。道岂虚行。城芥方空。斯文不坠。是善才非韫玉叶异草。玄忝蒙起予之寄。敢述弘道之义。云尔。

金光明最胜王经玄枢序
第0段 金光明最胜王经玄枢卷第一

        元兴寺沙门愿晓等集


    归命三身正觉海  传灯四依大师等
    我今随力释经王  愿共众生住不动

    此经示三身妙本。显一谛穷归。开十地殊能。辨五如一味。文含万义。故称法母。义贯众典。是曰经王。是以众师仰□。诸德敬扬。统其旨归不出二家。一依三乘解。庄法师等。二依一乘释。嘉祥等也。然依先宗无三藏之指南。乃就后义有翻主之指掌。源派即显。本枝自见。总开玄枢略有五门。一叙兴因。二显示体。三明教摄。四释名义。五解本文（如是五门。曰卷本疏影略皆存。及仁王经。太贤法师八卷料简分明说故）
    第一教兴因缘。有二。初明通因。后述别缘。先通因者。若依三乘。如沼疏辨。如是皆入一乘门。应总摄之。今依一乘。夫大教之兴。因缘无量。且略有二十三种事。故大论云。诸佛法不以无量及小因缘而自发言。譬如须弥山王不以无事及小因缘而动。今有何等大因缘故佛说般若。答。今欲为弥勒等广说诸菩萨行。故说般若（贤述三因。第二起因从此兴也。故料简云。此中斯经因起云何。嗢柁南曰。劝请初中后。比量非无穷。故说此经王。隋时崛多本。略由三因佛说此经。谓劝请故。初中后故。比量成故。初中后故者。谓佛初发菩提心时。誓穷来际说法利生。中修菩萨一切行时。由此经王觉大菩提。乃至说时至故。为妙幢等说菩萨行）。复次菩萨初生时放大光明。普遍十方行至七步。观察四方作师子吼。而说偈言。我生胎分尽。是最末后身。我已得解脱。当复度众生。作是誓已。身渐长大。欲舍亲属出家修道。中夜起观见诸伎真妃后淫女。状若臭尸。即命车匿令被白马。夜半踰城行十二由旬。到跋伽波仙人所住林中。以刀剃发。持上妙宝衣贸粗布僧伽裂。于尼连禅河侧六年苦行。日食一麻。或食一米等。而自念言。是处非道。尔时菩萨舍苦行处。到菩提树下坐金刚处。魔王将十八亿万众来坏菩萨。菩萨以智慧功德力故。降魔众已。即得阿耨多罗三藐三菩提。是时三千大千世界主梵天王名式弃及色界诸天等。释提桓因。及欲界诸天等。并四王皆诣佛所。劝请世尊初转法轮。亦是菩萨念本所愿及大慈大悲故受请说法诸法甚深般若是。是故佛说摩诃般若（依此说初劝请故也。故云。谓众生大心智之性。乃至我无量劫修习圣行。其功已成果自将立。汝微善报应最对耶。魔王报言。谁知此事。右手指地。地神踊出。证言我知。一麾皆伏。摧魔军已证无上觉。梵王就请转大法轮。佛虽总行。时机未熟。今对信相等方说此经故）。第十七复次中。对治悉檀（后比量成故。此意也。故云。比量成者。有余部师。不信大乘是佛所说。是以。西方胜军论师。四十年中作一量云。诸大乘经皆是佛语。乃至如增一等。三藏及晓匠等征释。皆具如彼。以真能立破邪执故。）复次余经中。佛说五众无常苦空无我相。令欲以异法门说五众故说般若。如佛告须菩提。色是常行。不行般若。受想行识是常行不行般若。色无常行。不行般若。受想行识无常行。不行般若。乃至因缘无量。今略说之。异法门者。无相妙门异有相故言异法门。即此重显空性。依此满愿行平等行。故光炎菩萨赞言。敬礼无譬喻。甚深无相法。中间诸事触文准义。具存其旨。恐繁不述。经论说多。皆总摄故。如是二十三种复次。即是极教兴之大意。故正及藏两德。取此准成涅槃华严起意。具如正玄及探玄也。二十三事。总摄唯四。所谓开等四种义也。欲令众生开示悟入佛知见故。法华云。三世诸佛唯以一大事因缘故出现世等。诸有究竟一乘教者。起因如是。
    后别缘者。沼云。准智度论释经起因。随此经中所说之法皆事别。起因略具六义。一明菩提涅槃无漏之果。二明除不善之因。三令脱不善之报。四令修菩提涅槃无漏之因。五令修有漏之善因。六令得人天之乐。寿量三身明无漏果忏悔灭障除不善所有因果。净地已下明无漏因。四王观察下通明有漏无漏因果。得无生忍远尘离苦得法眼净等是无漏因果。望前为果。据后是因。持□得财饮食等。亦是有漏因果也。（兴八卷经疏。影基法华疏。多述起因总摄此中。广如彼也）准论虽善而有未足。既自四王观察。以前。通说有漏无漏困果。无漏如上。言有漏者。寿量说十。三身有四。灭障十二如下引文。何只以下通说二矣。若多分者。自此以下无有得无生忍远尘离苦得法眼之文耶。又持神□求神。何唯有漏因果。辩才□云。求出离者得解脱等。吉祥□云。于诸众生是正善根。愿出生死速得解脱。故宜贯通始终释之。今谓人法不同。现当异故。前八六加四。即有五双十义谓菩提涅槃一双。忏悔灭罪一双。显教秘密一双。护人护法一双。现利当益一双。开此为十。一为显涅槃。二为示菩提。三为明忏悔。四为陈灭罪。文□显也。五显菩萨行此有二缘。一者自行。善行求法。以药除病。施水助鱼。舍身饭虎等。二者化他。如净地品说十胜行。赞佛喻莲重显空性行平等行。六说秘密法。此有二类三部。一世尊亲说。二大众同唱。谓观自在。执金刚主。梵。释四王。龙王。二天。两神所说。文处显也。初是佛部。观音真言即莲华。余金刚部。三部各三。即成九部。广如苏悉金刚顶等。七护人劝物。如观察品及护国中。护弘经王及持人等。大辩施辩。吉祥与财。地神益味。正了增智王法论治。天神集护。文处可知。散在此意皆摄取之。八护法弘道。如此八章。及诸品诸天大众誓护持等。九利现座缘。利益虽多总入二种。一世间利。是有漏益。二出世利。即无漏益。二各有二。谓因果也。皆具内外及二庄严。世因利者。沼但举一得丈夫因。今谓六因。一种资生因。如护国品当于无量百千亿劫。人天受用七宝宫殿。现座诸王皆得因故。二得丈夫因。忏悔品云。若有女人闻是佛名。乃至不复更受女身。既为众说时。诸女人闻此佛名亦现得因。于当来世不受女报。三得相好因。护国品云。所在生处常得乃至身相奇妙端严无比等。四得种姓因三身品云。若有男女听受此经。离四恶道常处人天不生下贱。此利及后。今取现利。此会现众皆既殖故。又护国品云。复于来世如是劫数。当得轮王殊胜尊位。五得长寿因。又云。所在生处常得为五增益寿命。六得智辩因。又云。言词辩了人天信受无所畏等。初一外利。后五内益。二严翻之世果利者。沼举十七。如次引文。今谓。略有三十四种。余品此类随宜摄之。寿量有十。故云。尔时此界及三千界所有众生。以佛威力受胜妙乐无有乏少。若身不具。悉蒙具足。乃至此世所有利益未曾有事悉皆显现。沼云。九益。一得乐具。二具诸根。乃至九得杂益。今谓十利。然受胜妙乐者。总表非别释故。一具身根。二得净眼。三得耳根。四得舌根。五得智慧。六得本心。即意根也。七得衣服。八人所敬。九身清净。十得杂益。三身品有四。灭障品有十二。引文可知。虽通后世。现座王臣诸四众等既现得故。护国有八。故品末云。说是法时无量众生得大智等。如至文辨。具身智等即是内果。得衣服等是外果也。二严准之。出世因者。沼云。十五类。取各别故（兴八卷疏云。现证利有五类）今谓。六类。一得法眼净（兴云。得圣流利）净地品云。无量苾刍得法眼净满愿品云。说是品时。有八千亿天子。无数国王臣人。远尘离苦得法眼净（沼云。此得初果。若据大乘。是初地位。既因利摄。且依瑜伽说。是小果。上云。准大庄严论。得入初地也）此同本义。故法华疏第十二云。法眼净有二。一小乘。是初果。二大乘。是初地。此难知也。但众经多明法眼净是小乘。而闻大乘作小果者。有钝根无巧方便故。具如彼也。大论第一亦据初果。二发菩提心（兴云得业心利）寿量品云。三万二千天子皆发阿耨菩提心。又云。说是品时。无量无数无边众生皆发菩提心。除病品云。大众闻已咸发净心信受欢喜。舍身品云。说是往昔因缘之时。无量阿僧祇耶人天大众。皆发菩提心。三正修出离。显空性云。闻佛说此甚深空性无量众生悉能了达。乃至正修出离。四登出离道。护国品云。无量众生登出离道不复退转。速证菩提（沼云。此出世因利）。五得不退转（兴同文别）灭障品云。若有男女。闻是宝王大光照佛名者。于菩萨地得不退转。至大涅槃（沼云。忏悔品云。若有男女。乃至时会既闻。明得此经）又云。时诸大众闻佛说已。皆蒙胜益。欢喜奉行。净地品云。无量菩萨不退菩提心。满愿品云。说是品时。有三千亿菩萨。阿耨菩提得不退转。护国品云。尔时四王心生悲喜。证不思希有之事。准前颂云。于此世界诸天众。悉共听受经王。欢喜护持无退转。然四天王既得初地。而今特喜明是二地已上不退。六得无生忍（兴云。得不动利）。净地品云。说是法时。三万亿菩萨得无生法忍（沼兴引此）。又满愿云。佛言。梵王如汝所言此宝光耀。已教汝等发心修学无生法忍等也（兴别立云得证意乐利即举寿量品中信相得满所愿心无疑惑。故为五愿）如是诸利皆是内因随此内因俱起资具。是外因利。二严可知。出世果者。沼云。总七。一五十亿是愿庄严间饰王佛。至净地满愿品得法眼净。以为六七除初宝焰吉祥藏佛有何所由。其法眼净。自既因摄。何亦称果。非极果故（兴云。准法花论。乃至果利有三。初信相等别记。次诸天子同记。后光耀决记是也）。今谓六类。满愿有二。故云光耀。即宝焰吉祥藏佛。国名略也。五十亿僧。是愿庄严间饰王佛授记有四。谓妙幢。是金光明世界金宝山王佛。银幢。即净幢世界金幢光佛。银光。是金光明佛国名略也。十千天子。是最胜因陀罗高幢世界面目清净优钵罗香山佛。准法花疏。得果有八。一化主果。乃至八住持果。今略有三。谓劫与国及化主果。初二外果。后一内果。二严显也。十益当来世。即如赞叹付嘱两章。余品散说。流通益者。皆该摄之意。即同故。
    如是十义次第相生。然次有二。故八科章等云。一切经论必有二次第。一随义次第。二随根次第。若随义者。夫诸佛出世。欲为众生与第一乐。第一乐者无过菩提涅槃。是以容佛初举远寿唱不死主圣后开妙身显常乐。是故命初说大涅槃。后显菩提果。必由因极果。既开妙因可修。因有二种。一断恶是忏悔等。二修善菩提心等。若有障者。世中微事尚其违念况无上果。应行忏悔。故次明之忏罪既了。妄想何住。故次灭障罪障既净。法器皆具即足修善。修善之本是菩提心。故次显之。广说菩萨十度等行。菩萨之行难行难成。人多退失。总持秘力能不散失。今假此威永无退失早令成就。故次说之。显密二门是即内行。始行之人。心弱行劣。内行难成。有二障故。一者内障。诸客尘等。二者外难。诸邪魔等。应有外护欲令已证之人。相助速成辨故次护人劝物也。济物是法。法灯不照长夜何晓。极可护惜。故次护法。圆光朝开。高岑早照慧日既出德山先利。故次生也。群生不穷。大悲无限。广益后际。故后来也。此据能化。若就所化。夫含生之贵。唯身与命。有识求常一切畏死。不死常安岂若佛哉。所以大圣。寿量则纵论长命无极。三身则横显广身无边。愿此身命必悔先非。知过既改。尘累不住。客尘既净。正行自起。正行若起。念慧现前内行若成。外护自来众圣冥加。此等胜利皆由法宝。甚可尊也。德行成者利益无限。先利有缘。后益来际。随根次者。适机而说不求相成。思之可知。烦故不述。上来偏论。若以圆义。如是十义未曾相离。一具余九。互为百义。如是舒者义即无量。若卷论之。无量为百。乃至为一。一归无句。是舒卷义。如佛性义。
    第二宗体。有二。初宗。后体。初明宗者。准大义章即有三门。一叙异说。二辨是非。三显正义。先后诸门皆具此三。更不劳科。触文知之。初异说者。若依三乘。庄云。真谛三藏云。此经示三身本有。显四德无生（沼云。传也。东大一公注云。白马寺韶法师。传真谛三藏解）有说。此经。菩提涅槃因果为宗。究畅本始二果。备显缘正两因（沼即取之）此即晓说。故八卷经疏第一云。初师存平等门而正因果差别之相（庄即取之。沼云。三身本有。据因可尔。说果即非。岂报化身未修已得。如在因位名如来藏。非一名法身。故四德无生据法身说。理即为正。约报化说。非定无生。如涅槃说佛有八自在我等。据遍计说）后师。得差别门。而失一味平等之性（庄云。唯经文者。但说常住三身差别。不说涅槃。如何说言涅槃因果。沼云。如虽本有。在因不得名果。报化必在修成。何名本始二果。又因虽有缘正。旧说多以真如为三身之正因。此不应理。如慧日论）然寻经文无所不统。广谈染净差别。不动实际一味。盛明法界平等。不坏因果二相。皆同一味。平等不异。差别科文释义。斯意自彰。当知二说偏取未尽。通用两义乃无不周（庄云。唯以菩提因果为宗。贤即依之。沼云。今有二解。一取庄义。一取晓义。即云。然双取胜）。
    辨是非者。且据初义。晓云。有说不指三藏。今详义记。亦无此说。文如下引。而三藏者恐浪语欤。纵令虽非。犹今通云义皆无妨。何者。初说举体摄用。寄本兼末。不失差别。后师本果正因即平等性。始果缘因是差别门。善契经旨。庄公初破。准之可解。后破非也。文既以复次各十义广辨涅槃真实相。及赞叹品有此说耶。何言不说。沼云。初征准上通之。本有无生据体说故。又以因中说果义。三身名本有。有何妨耶。谁言应化是无生哉。但约报佛非无生者。近违此经。既云理智合名法身。非行法故。远如别章。又涅槃四德八自在我。岂据遍计。此释非也。后征如前。依此真如得名本果。报化修成得名始果。义亦无违。又佛性论既说真如为应得因报。群寄言于旧说者。子今所尊。此经翻主义净三藏。与实叉难陀新翻起信论云。真如熏义亦二种别。一体熏。二用熏。体熏者。所谓真如从无始来。具足一切无量无漏。亦具难思胜境界用。常无间断熏众生心。以此力故。令诸众生厌生死苦求涅槃乐。自信己身有真实法。发心修行。具如彼也。（新译起信论注序云。以唐则天圣历二年。岁次己亥冬十月。于阗国三藏实叉难陀。唐朝三藏义净法师等。于神都佛授记寺重译兹论。则天大圣皇后。遣朝议大夫守太子中舍人贾膺福等。与翻经大德大福光寺僧释复礼等。义学大沙门十八笔受。分成上下两卷。其发明真性隐括玄宗。虽义旨与旧翻不异。而文苦理周。词将意??。惟此新译谅为圆备。具如彼辨。）文义既一。何谤本师慧日论等。劬劳虽多。犹如挋轮。广如一乘佛性抄也。
    显正义者。如是众释。偏执为失。今谓。得意不离一乘。故三藏云。此经。示三身妙本。显一谛穷归。乃至明因果三法为体。混真俗一谤为宗（大义章第一云。法身为宗。嘉祥云。正法中道为体。三点四德为宗。宜即取之。具如彼疏）今观此释。文无不统。理无不穷。晓即契之。故知先引是浪言矣。问。嘉祥似殊。何得一耶。答。开发端云。三身妙本者。是因果三法。即三点四德。一谛穷归者。是一实谛。即正法中道。如是二法。名异体同。以同体故互说宗体。故不相违。问。若尔宗体无差别耶。答。仁王疏上云。诸法本来寂灭。何宗何体。今欲为缘显示无名相中。假名相说。分为异也。若就通门。宗只是体。体只是宗。今约别门。轮辋喻宗。内空喻体。宗如纲领。体如毛目。夺云。振裘持领。举纲提纲。裘纲之体毛目自张。宗体之异名其义如是。问。若尔别门诸教宗趣异义何耶。答。测深密疏第一云。体即总明能诠教体。宗言别显诸教所诠。此即大义章说。故第一云。诸经部别。宗趣亦异。宗趣虽众要唯有二。一是所说。二是所表。言所说者所谓行德。言所表者同为表法。但法难彰。寄德以显。显法之德门别无量。故使诸经宗趣各异。如彼发菩提心经等发心为宗。温室经等以施为宗。清净毗尼。优婆塞戒。如是等经以戒为宗。花严法花无量义等。三昧为宗。般若经等以慧为宗。维摩经等解脱为宗。金光明等法身为宗。方等如门如是经等陀罗尼为宗。胜鬘经等一乘为宗。涅槃经等以佛圆寂妙果为宗。如是等经所明各异。然其所说。皆是大乘缘起行德。究竟了义。问。且此经宗。菩提涅槃因果何耶。答。依三乘教。法尔智种是为因等。义如常释。即是缘因。执缘为正。是以示之。广如一乘佛性抄也。一乘教云。理心为因。心性显现德行圆满。即名为果。此因果义略有五种。一者境界佛性。十二不生有情平等。（贤云。然今总述因果之要。嗢柁南曰。性趣各二种。即大菩提因。三身摄果德。即此契经宗。因有二种。一种性因。二发趣因。种性亦三。平等性。二差别性。平等性者。一心真如。乃至流成六道之波。如而永寂。众生即佛。寂而似动。佛即众生。如契经言。即此法身。无量烦恼之所飘动。往来生死。名为众生）。二观智佛性。能观因缘不生灭智。从初发心乃至等觉（二差别性者。谓诸众生。各有本议乃至发趣。因亦有二。一渐。二顿。乃至略有三位。地前地上。及究竟等。乃至是名略说因义。广如彼也）。问。平等差别二名何教。新译起信论说。真如用熏者。即是众生外缘之力。有无量义。略说二种。一差别缘。二平等缘。准之悉之。如是大上小行位相状。广如金刚仁王般若经疏。并大义章二十七贤圣义。十地等义。正玄十地义也。三菩提果性。四涅槃果果。义如常也（如前空智。出客尘故。显心本性。放大智光。虽起万象寂漠无为。虽证空寂应现十方。周遍法界自在无碍。尽未来际受乐无穷。常乐我净德名大菩提果。诸教开合虽有多门。且依此经。佛有三身。如经说也。名义应知。或有圣教皆名涅槃。如涅槃云。摩诃般若。解脱。法身。成大涅槃。或有圣教皆名地。云二断二智名菩提故。今此经宗与后顺。此名果者。几果所摄。对法说云。于因六度增上果摄。以位别故。乃至是谓略说究竟果义）五者正性。即初一心真如性也。广如义章菩提涅槃义。及五种佛性义也。
    后辨体者。若依三乘。庄云。能诠教体者。依大唐三藏。略以五六。一摄妄归真门（沼云。摄相归性体）乃至五法数出体（沼云。总摄诸法体者。据实亦是性用别论门也）具如彼也。五门之名虽依三藏。而文义者皆取晓说。义虽可然。门数难定。何者。基云。四门故（沼又既云。第五据实即第四故）历法谈体法门无量。何只五矣。故兴八卷疏有六门。义灯云。总体有四。虽即有八。又于本末有十一门。测深密疏更开多门。此中应折法苑章等边中异计。具如净名无尽灯也今谓。二门总摄一切。一摄用归体门。一如为体。真如。诸法之本性故。净名等云。一切皆如（贤云。三种。一究竟胜义体。二世俗根本体。三现心生解体。究竟体者。谓即空性。亦名胜义。亦名真如。说二宗体。乃至征释。基师有法一分。证师法自相相违量。此述枢要喻能所立不成无为量法差别相违。广如彼辨）二从体起用门。二法为体。谓法及义。此能为境生信解故。涅槃云。知义。言知法者。知十二部经。知义者。知经所表。所言知者即是心也。能知法义是唯识故。华严等言三界唯心。（世俗根本体者。唯心成有总别。言总故者。如广百云。觉时所见一切非真。识所是缘如梦所见。梦心所见决定非真。乱识所缘如第二月。言别故者。如唐三藏唯识比量述。征晓基派德义。及古师释。广如彼也）言法义者。即是文义。文是能诠。义是所诠。具如法花疏第二辨。若如瑜伽显扬等说六文十义。亦无相违（现心生解体者。谓能所诠。如瑜伽云。经体有三文二义。广如彼也）然诸大乘。据此教体说处不同。有教但就能诠说之。或说一音以为教体。如维摩等佛以一音演说法。众生随类各得解。无量义能云以一音普应众声。或以二事。如十地论。说者听者俱以二事而得究竟。谓声善字。或用三法。如广百论。然诸世间随自心变。谓有众字和合为名。复谓众名和合为句。或取四种。如仁王等。十二部如名句文声（庄云。此中。初显教所依体。第三显教作用。余□显二。如大婆沙百二十六云。如是说者语业为体。佛意所说。他所闻故。问。若尔次说当云何通。如说佛教名何等。谓名身句身。次第行列。次第安布。次第连合。答。后文为显佛教作用。不开教体）有教具举能所诠体。如涅槃等。文即如前举。文通摄声名句故。此四和合方显义故（晓云。大乘之中。六文十义以为教体。文义为境生信解故。文中通有音声名句说者听者。此四和合方显义故。如显扬也）故依后说略释教体。
    言文义者。释有总别。若总说之。文者是字。故正玄第十一云。文者文饰为义。对质花绮称之为文。詺文为字。字者滋义。谓文能诠理味令滋繁故。唯识亦同。故第二云。文即是字。为二所依。（庄云。由能显义是故名文。沼云。六文中正。文唯文身是。余名文者。名句从所依。语从能依。行相约所显并能说者。机请据能起。相从名文。故论云。如是六种皆显于文。由能显义是故名文）若别论之略有四种。所谓声等。大义章第一云。三藏皆用教法为体。何者是教。音声字句与法相应。是其教也。声入三聚法中色法所收。名字句等诸论不同。依如毗昙是其法入。三聚法中非色非心不相应摄。长短屈曲高下之法说之为字。摄字表法说以为名。拘恋名字共相嘱着以成文颂说之为句。直说音声表法便足。何用字等若直音声。不与字法和合相应不成言语。与风铃等音声无别。要与字合方成言语。虽与字合得成言语。若当不与名法相应。不得以此表呼先法。良以与彼句法相应故曰表法。若当不与句法相应。名字分散不成文颂。良以与彼句法相应。故摄字等得成文颂偈句差别。依如成实不相应品广非前义。彼论不说声外别有非色非心字等是其声性。即声上表召之业说为字等。虽不相离。声恒是实。字等恒假。其犹色与业别。当体是色。色上相续动作是业。色性恒实。业恒是假。以此类彼相在可知。不劳说其韵数多少。此三何别。即就声上音韵屈曲说之为字。召法曰名。众多名字说以为句。大乘法中所立字等。相同成实。故地论云。字者所谓恶阿等音。不说声外别有非色非心字等。又大论云。天竺语法。众字成语。众语成句（晓云。名等三种通名身者。事物义是身义。合集义是身义。如楞伽说。名句字通名中。言身事物名异义一。若依此义。一名一句等皆名身也。婆沙论云。一字一名者。名不名身等。乃至广说。此依合集之义曰身。故一名等不名为身。次释别名。名是明了之辞。召速为义。言明了者。一合所诠义显了可知。二合能缘意分明作相。言速召者。速犹召也。谓声召于前物之用。声所召用正是名故。句是区分之辞。究竟为义。言区分者。谓一句内诸字区分差别。一名一字无区分故。言究竟者。一能诠究竟。谓摄诸名成圆满句。过此是更无能诠用故。二所诠究竟。谓显诸法自性差别。此外无别可诠义故。所言字者亦名为味。亦名为文。字犹此也。此于自相而无改转。由不流变故名为字）。字句语等增减为异。即声为语（沼云。语者是声。由带名句名之为语）。字等与语增减为异。宁得异声。（晓云。此三皆是于声假立。不相应法以为其性。法界法处行蕴所摄。别而言之。若人若法自性增言是为名体。若人若法差别增言是为句体。此二所依何等诸字是为文体。此增言者。经此名句有增上能能显法相。故曰增言。广如彼也）如是众译。义同本法华疏第十二云咽喉舌齿和合有声谓因缘声。仁王疏上引大论云。一字曰字。二字曰名。三字四字八字皆名为句。句下所以名味也。是故能诠虽有四种。用一音声正为教体。故下十二部经义云。十二部经据体唯一。莫不皆是音声言教。（净名玄第二云。说法输但明音声为教门。）然音声者。如楞伽说有齐咽第等八种因缘而发音声。涅槃亦同。大论第六云。风名忧陀那。触齐而上去是风七处触。顶及断齿唇。舌咽及以胸。是中语言生也声字虽多。以十四音为诸教本故涅槃第八云。有十四音。谓恶阿等是为字本。正玄云。此十四音既为字本能生一切诸义乃至如来圆常。广如彼玄十四音义。三乘家中多说教体未及真本。故今略示。广如净名无尽灯也。依声立教据此土也无言界等依香等说。故正玄云。经言有三。谓色声触也。色有三种。谓色字句乃至声触有三。类此可明唯识亦同。故第二云。且依此土说名句文依声假立。诸余佛土亦依光明妙香味等假立三故。法花疏第一。净名玄第二云。三业无不利。缘六尘皆为佛事。（法花玄述义第三云。大乘义。六尘为体者。在纸墨有诠表即色。在口诠表即声。如食香饭即悟无生即为香味。身触淳池悟道即法尘。故有诠表但此世界多禀声悟教道。故云音声为佛事。具如彼也）能诠体大略如是所诠体者。若总说之。义者义理。故大乘玄第一。中论疏第三云。言教体者。八不中道最上莫过故名第一。有深所以故名义也。（法花疏同）唯取至极。为显此理众教起故名为教体（庄云。要待所诠方有能诠。是经之依能生法教名为教体）。若别论之。凡有所诠皆名为义。诸法种类各差别故。（沼云。此言义者。非唯道理。但所诠者□得名义）何故教体有此不同。如前婆沙。准之可知。（庄显意云。契经体者有其多门。谓教作用。即名句等。又教自性。即音声也。或教之依。即一切义。各据一义互不相违）。
    问。如是所安文义教相其体何耶。答。晓云。谓如前说文义之相。克性而言唯识为体（贤云。三界唯心相故）问。识为体者为是何识。为说者识。为听者识。若说者识非他所闻。若闻者识非佛所说。答。有说。由佛悲愿增上缘力。闻者识上文义相生。故闻者识以为其体。有说。由能闻者善根力故。如来识上文义相现。如来实有无漏声等。即如来识以为其体。有说。如来所说音声名句。是如来识之所现相。能闻者识亲缘彼相。即为闻者识之所现。如来说意为他闻故。他若不闻终不说故。当知一相二识为体。似一名一。似二名二。若求其实无一无二。故不妨于唯识道理。虽是一相所望别故。犹如一捺亦大亦小所望别故。此亦如是。又如一河于人为水于鬼为火。当知此中道理亦尔。初是龙军师义。次是护法师义。此第三述润法师义。问。此三师说何者为实。答。皆有道理。或有说者。后说为胜。后判可也。故波若灯第十五云。于一切时起化身因。此化身有文字章句次第出声。不共一切外道二乘故。而为开演二种无我。为欲成就第一波罗蜜故。为欲成就最上乘者故名大乘。法花论意亦同也。于声既尔。余尘例如。晓云。能现之心。所现之相。聚集显现。乃至如是一百七十八法。以类相摄不出五种。一语二名三句四字五义。乃至此五略摄为二。前四是文。后一是义。故说文义以为教体。如是文义不出识外故说唯识以为教体。且随世俗假说如是。问。真门何也。答。晓云。非如施设有如是法（贤云。此中非有。谓即空性亦名胜义。亦名真如）所以然者。名之与句□字所成。其字复作众声而起。说一字时经多刹那。多刹那声合成一字。求此多声无和合义。前时无后时无前。有之与无求无和合。前后二时有亦不合。时分异故。犹如去来。声既无合字无所成。字不成者名句何在。文既不立义何得成。文义非有谁为教体。所取之相既不可得。能取之识何得为有。虽不可得而实非无。假依众缘而显现故。若依众缘而显现者。如幻事相终不得有。如来如是通达而说。终日言而未曾有言闻者亦尔。不得文义。如是乃名具足多闻。如净名言。夫说法者无说无示。其闻法者无闻无得。涅槃经言。若知如来不说法。是名菩萨具足多闻。当知克性出教体者。以无所得而为其体。若有所得非佛教故。克性出体应如是知。
    第三摄教。有二。初摄教。后时处。摄教又二。初摄教不同。后摄机宽狭。初摄教不同。若依三乘。庄云。摄教分有三。一摄教。二分齐。三了不了义。摄教有四。即取晓说。如后对也。
    二分齐者。诸代三藏立教不同。波类三藏立为五教。乃至大唐三藏建立三教。一四谛。二无相。三显了。如解深密经第二说。乃至菩提留支三藏唯立一教。此地诸德或立一教。依留支宗。昙无进法师立二教。谓渐顿教。如花严等名顿。四阿含经乃至涅槃名为渐教。今释。教有二门。一隐密门。二显示门。若隐密门。教无前后亦无渐顿。于一音中随所化生有差别故。所闻不同。如花严经三十五说。譬如娑伽罗王欲现龙王大自在力。起若干风降微细雨。饶益安乐无量众生。从四天下上至六天普雨种种无量雨。所谓于大海中名洪澍无有断绝。于他化自在天普雨歌颂娱乐音声。乃至于□单越普雨众花。然彼龙王其心平等无有彼此。但以众生相性不同故雨差别。如来法王亦复如是。为坐道场一切菩萨。雨不可增法界大法云。乃至为初发心菩萨。雨如来定行大慈悲救护众生大法云雨。为求独觉者雨深知缘起离断常见无坏解脱果法云雨。为求声闻者雨降伏烦恼怨敌智藏法云。乃至如来至心平等无有彼此。恒以众生根不同故。如来法雨现有差别。此经意说。如来法雨若大小无无有前后。于一时中隐所化生根不同故。所闻者事。又大智度论云。如来初转法轮时。无量菩萨得入初地乃至第十地。又长阿含中亦说世尊般涅槃事。涅槃经中亦说般涅槃事。由此道理大小同行非前非后。但由有情根有差别所闻不同。若依显示。教闻亦有渐顿大小前后。顿者唯为顿菩萨性故。即说花严十地法门。又顿说大乘不说小乘。渐者有二。一退小入大名之为渐。先说小乘后说大乘。从初转法轮乃至涅槃名渐。如思益梵天所问经四说。乃至二从大及小名之为渐。如华严第三十六言。譬如日出时先照大山王。次照诸小山乃至诸大地。善逝亦如是。清净慧日光。先照诸菩萨功德大山王。尔乃次第照一切诸缘觉声产学无学。然后次第照一切诸众生。若依此义皆名为渐。此经二教中渐教所摄（贤云。佛教二类。一顿。二渐。渐谓从小引趣大乘。顿即从凡已求佛果。有义此经既对信相说大菩提因果义故。无量众生发大心故。正属顿教兼亦通渐。最净地云。无边比丘得法眼净。满愿云。五十亿比丘欲退心重发故。当知顿渐未必别部。有义圣教顿渐随正言摄。乃至此经唯顿教摄。）乃至刘^8□立五时教。是有道理未有成文。随自意言。不可为依（测无量义及深密疏。同此释也）今依深密三教为善。三了不了。谓显相说名为了义。若覆相说名不了义（兴八卷疏。贤总料简。沼十卷疏。测先二疏。基法苑章。意皆同也）。略有四门。一空有相对。隐空说有隐有说空名不了义。谓诸小乘覆法空性但说为有。若诸般若覆依圆性但说皆空。名不了义。若离空有名了义经。二三乘相对。隐一说三隐二说一皆不了义。谓诸小乘及般若等。隐二说一者谓法花等。如是等教皆是密意说一乘故。名不了义。三常无常相对。如涅槃言。若言如来无常变异名不了义。若常不变是名了义。四大小相对。如涅槃说。谓声闻乘名不了义。无上大乘乃名了义（基法苑章亦说四门。义同此释。具如彼也）且依粗相略述四门。所余法门广如大菩萨藏等说。当知此经了义经摄。具说八识三性等故（沼云。是第三时通为一切乘。贤同。晓云。有云。第二法轮者。谓诸部般若。是说不然。所以然者。如大般若普为三乘。经文及论分明说故。而此经说。第二法轮但为发趣修大乘者。故知不摄大般若经。又论所引大般若经。说三自性及无自性。有何隐密而属第二。当知诸部般若之中有隐密教及显了教。若其偏为发趣修大乘者隐密相说。是属第二。如大般若普为三乘了义说者属于第三。如是说者妙契经文。泰法师云。般若不说圣回心故。经说唯为发趣大乘。摄论所引大般若经非诸部般若。但说慧学假名般若。或虽般若兼显非正。从多分摄因论经。基若般若教未圣回心。何故善勇猛言。若有情类虽未已入正性离生。于三乘性不定。闻此法已皆发无上正等觉心。解云。此非翻显。已入见道。能发大心故。无相违失也。）庄云。四门先三非也。慈尊中边依此既成妙中道教。天亲佛性为佛性教。无性摄论具三性经。故龙树言。先说有上有容波若。今说无上无容般若。当知般若于法花等无量经中最以为大。乃至广说天亲释言。法花即是真实大乘。而执不了。既逆师说兼谤圣释。谁与语耶。如子执者深密不了。是不显说佛常住故。又此经不显了八识。何得了耶子释参差。贤公即违先后自语。先引证云既空满愿说中道者。即般若说法界法性平等性等故。沼法师立品名云重显空性。入文释云。我已于余深甚经广说真空微妙法者。深密楞伽般若等经。即配经说十八空也。何以此空证彼第三。又善勇猛言非显已入见道能发大心者。即先业障灭品。若欲生人天等者亦非已入见道发心。即不可为摄第三证。进退自害。况既具有诸天得记。又法苑章说般若教所被机云须菩提等回心向大。此等岂非入见道者。又释摄论不足言也。据经及论文既分明故。测深密疏有二释。初云。据实般若亦说三性。故无性摄论第一云。又如大般若经中说。慈氏乃至应如是知。诸遍计所执性决定非有。诸依他性唯有名想施设言说。诸圆成实空无我性。是真实有。我依此故密意说言彼无二数。谓是色等。又第四卷说三性已引大般若。于五蕴中乃至佛法具有三性。广如彼说。又解。般若自有二种。一深二浅。深即了义。浅即不了。故智度论如是广说。具如彼疏。何妄执耶。又常显了十地因果乃至法果平等性等。云何妄执兼显等耶。诸大论师岂依兼显成正显耶。又以多分之言常为免迫之例。若尔般若子许少分有中道文。深密犹尚少分都无非空非有及中道言。应是初时。是故今谓。具依晓说不可师心。故云。教门多种。今略出三。一十二分教。二四种悉檀。三三种法轮。
    十二分教四门分别。一明建立十二分意。二以三藏相摄。三以二藏相收。四以一部相摄（庄影此云。摄教有四。一十二分教。二三藏。三二藏。四四悉檀。宜开七种。多在此中。具如彼也）。初明建立所以。如来于诸教门立十二分不增减者。为欲对治十二因缘。故随所治立十二分。如梵摩瑜经赞佛言。以十善消十恶。作十二部经掘十二因缘（庄即取之）此即嘉祥有二释中第二义故法花疏第四云。又治众生十二因缘病故也。晓影意云。十二为二。一内身缘起。谓前六支。二受用缘起。谓后六支。前是所依。后是能依。十二分教建立亦二。六依文别分位建立。六依义异分位建立。文是所依。义是能依。对彼二种立此二分。依文六者。谓契经应颂记别讽诵自说论议。依义六者。谓因缘譬喻本事本生方广希有。具说如彼（庄但释摄中自相摄调异意。多影义章故。）广如章及正玄十二部经义也。第二三藏相摄。瑜伽论云。十二分教。三藏所摄。谓若说因缘是名毗奈耶藏。若说论议是名阿毗达磨藏。若说余十是名素怛缆藏。具如彼也（庄同此也）义同匡有释中初义。故章第一云。毗婆沙中释有两义。一以义分。随彼一切圣教之中。诠定之义斯皆摄之为修多罗。诠戒之义以为毗尼。诠慧之义判为毗昙。广如彼章三藏义也。第三二藏相摄。准诸经论别有六句。第五句云。声闻藏中摄十二分。谓除方广。菩萨藏中唯摄一分。谓前所除。如涅槃言。十一部经则有增减。方广经典无有增减。又瑜伽论摄事分言。十二分中除方广分余名声闻相应契经。即方广分是名大乘。嘉祥有十门中初义故。大乘玄第五云。涅槃及地持（即瑜伽菩萨地同本异译）云。乃到如彼也。义章第一云。为声闻说名声闻藏。为菩萨说名菩萨藏（庄即取之。加云。问。机有三乘。何故不立独觉藏耶。答。声闻独觉所断所证智果同乘。四义同故唯立二藏。乃至此中且依盯显说二。若随根说亦有三藏。故普曜经阿阇世王经说有三藏。一菩萨。二独觉。三声闻。问。何故乘门立为佛乘。教中说菩萨。答。乘依究竟说为佛乘。教随所化立菩萨名。具如彼也）第四此一部相摄者。二藏之中菩萨藏摄（庄严取之。）三藏门内达磨藏收。如论说言。诸了义经皆名摩怛履迦。即是阿毗达摩。此经既是究竟了义。故知正为达摩藏收。（庄有二义。一随义摄。即取此义。贤亦同之。二随文摄。具三藏。谓三身品直说长行等是素怛揽。忏悔品等灭恶生善是毗奈耶。问答分别寿量三身及法界平等是对法藏。）十二分中论议经摄达摩藏。摄论议经故。亦可方广一分所摄。余十一分在声闻故（庄即取之）若随文处别相摄者。则应具摄十二分教。何者。如寿量品初四佛略说释迦寿量。是摄契经。次后八颂重颂前说。是摄应颂。授记品中授人天记。是摄记别。序品直颂是摄讽颂（庄同。加云。又寿量品言一切诸海水等。此释非也。颂前长行之说故。勿好异也）解主品初不待请问佛自宣说总持法门。是自说分。业障灭品因信相梦说忏悔等灭障法门。是因缘分。寿量品末王子所说必流等喻。是譬喻分。赞叹说他昔赞佛事。是本事分。善集品说自昔作王。是本生分。最净地说菩萨广行。是方广分。满愿品说六道众生皆作金色。是希有经。三身品中问答分别法相道理。是论议经（庄广皆依。贤略取也）余文随摄。如是具摄十二分教。
    第二四种悉檀门者。悉檀西语。此土译宗。欲明佛教不出四种宗由。依如是四种道理。诸教相违皆无不异。如智论第一云。有四悉坛。一世界悉檀。乃至广说。问。如彼论说。是般若经为第一义悉檀所摄。此经何耶。答。亦为第一义悉檀摄。此中广说胜义理故（庄取此为随义相摄）又复通有四种悉檀。事理因果无不备故。何者。如寿量无舍利。于舍身说最上福田。是为为人（庄取此为随文相摄。但云舍利或前说有。或说无者。当知为人宜所闻故）业障灭品说四法行治四障等。对治悉檀（庄云。如忏悔品说灭恶等障。又净地品广释对治十一障等）四王品等说有人法。是为世界悉檀。（庄云。假说能护所护人故）空品等中明人法空。是第一义（庄取。加云。满愿法界平等之行）余随摄之。
    第三明三种法轮者。一四谛。二隐密。三显了。初一小乘。后二大乘。如深密云。乃至有云第二法轮诸部般若。是说不然。乃至如大般若普为三乘了义说者。属于第三。如是说者妙契经文。今此一部亦入第三法轮所摄。非但为菩萨是真了义故。问。若尔除此有何教文般若为第三耶。答。凡三时教即有二种。一四十年前三乘教义。深密说是。二四十年后一乘教宗。故无量义说第三时教云。次说方等十二部经。摩诃般若花严海宫。先一途言。后究竟说。广如简持教时章也。问。中宗常云二藏摄教。与三时何。答。二藏为正。三时等傍。于二藏中间出三故。中论玄云。经论验之。教唯二藏无五时矣。是义亦何。深密经中。时文起者。唯为格量胜劣劝物。非为摄教。彼胜义生申三教已。即举昔教而况今教。显胜劣已即同修学得福多少。佛以爪土大地迹水大海两喻而答多少。克性论之无摄教文。而依此文摄诸教者。是人之构。非佛之意。是故傍也。二藏摄者。涅槃地持明文如上。又净名云此经菩萨所摄。是即佛意。正摄教也。依此弟子亦随分之。如大论说。迦叶阿难于王舍城结集三藏为声闻藏。文殊阿难于铁围山结集摩诃衍为菩萨藏（摩得勒伽同地持说。庄严论及法住记。二藏摄教）故今此经。嘉祥正言乃是究竟大乘菩萨藏摄。顿教收也。
    后摄机宽狭者。庄云。机有五种。一声闻种性。乃至五无涅槃性。当知此经为菩萨性及不定性说。欲令趣向大菩提故。又普为发趣一切乘者说。此了义摄故。正为菩萨及不定性。兼为二乘及无种性。闻此经典生于人天受安乐故（沼云。二解后胜。许第三时摄故。兴八卷疏意总同之。测深密疏为诸教机。亦作二解）诸佛出世唯为一事。有何别意唯为一类。又既言普为一切乘。何故与利高下不等。非是真普。今谓。五性究竟平等皆令得佛。即真普义。此是诸佛之本愿故。广如一乘佛性论及抄也。
    后时处者又二。初大圣说教时处。后弟子译经时处。初义如下中当释。后义。宜云四翻。略六卷本。庄沼二德同云。此经总有五本。兴贤两匠共为六翻。五六有异。大意同也。贤料简云。六返之译广狭不同。谓四五六七八十卷。要略如彼。兴八卷疏云。初即东晋伪代。北凉沮渠蒙逊之世。有三藏法师名昙无识。晋云法丰。送经龟兹至河西凉洲。炖煌武威姑臧晼逊。钦重恭敬供养法师。在此姑臧县中以□大涅槃。大集。大云。密藏。悲华。金光明等诸部之经。其金光明经反为四卷。上十八品。未获三身。业障灭。净地。依空满愿。银主。嘱累六品。故后长安王遣狭唤识。然孙意窃恐识至长安说其好恶。天子并吞其国仍欲遣刺客令杀之。识未至长安三十里。死之时。诸人皆谓识必摧也。（沼云。阙十三品。五品开出。犹阙八品）次周武帝世。优婆国三藏法师耶舍崛多。周云称藏。长小同学周那崛多。为大冢宰宇文护译。于归圣寺出为五卷。分忏悔品为其二品。共行为梦金鼓品。偈名为忏悔品。舍身长行名现宝塔品。故品增二十。加广寿量大辩两品。智??笔受（庄云。广寿量品陀罗尼品）次梁武帝末世至承圣年。西天竺优禅尼国三藏法师波罗末陀。梁云真谛。远闻萧主菩萨行化搜选名匠执范圣贤。怀宝本邦来适斯土。所赍经论树叶梵文凡三百四十甲。若具足翻应得二万余卷。多是震旦先所未传。属梁季崩离不果宣吐。值遇时缘在于建康。翻三身分别。业障灭陀罗尼。最净地。依空满愿等四品。足前出设为二十二品。卷增成六。后显陈银载序其事。多在曾毗三藏传文。长房曰。僧祐云。道由人弘。法待缘显。信哉。昔有人有法无缘不值时。今遇良时好缘而阙人无法。苍生可□。良足悲夫。次即梁武皇帝愍五趣之轮回。悼四生之漂没。泛宝舟以救溺。秉慧炬以照迷。大同年中□遣真后张记等送收南献。使反国仍诸名僧及大乘诸论杂华经等。彼国乃屈真谛三藏。并赍经论恭膺帝旨。法师游历诸国故在惬南。夙怀妙悟修然自远。群藏渊部罔不研究。太清元年。始至京邑。引见殿内。武皇躬申顶礼。于宝云殿供养。欲翻经论寇羯凭凌。大法斯升。国难夷谧。沙门僧隐始得禀法。法师译经补最净地阙以成七卷。故彼经序云。昙无识法师称金光明篇品阙漏。每寻文揣义谓此说有征。而仇挍无指永惟寤寐。（沼云。除开出犹少四品）。后北天竺犍罗国三藏法师周那崛多（庄沼及贤三德。同云隋阇那崛多）隋云志德亦名佛德。周明帝世武城年初。吴同学耶舍崛多。随本师主摩伽陀国三藏禅师周那耶舍赍经入国。师徒同学悉习方言二十余年。崛多最善。周世在京及往蜀地。随处普皆宣译新经。或接先阙。文义咸允。时遭魔难世迫王威。建德三年逢毁二教。忧之七众俱俗一衣。多师徒亦被诱逼。既无结契捐命游方。ㄙ惮苦辛弘化为业。值法浅灭遂违本心。辞是梵人不从桑服。康古志节乞求反邦。国家依听以礼放遣。我脂那者实是阎浮之陆海也。为诸遐适殊服异形咸所奔凑。其非乐士宁感致斯墓。而来者客纳。思乡欲去去者不违。还向北天路经突厥。过值中面他钵可汗愍重请留。因往复日周。有成坏劳。师去还此无庆兴幸。安意位给供养当使摄心。遂尔并停十余载。师及同学悉彼先祖。唯多独在。时属相沙门宝进道邃智周僧威法宝僧昙智照僧等十有一人。以齐武平六年相结西游。往还七载。凡得梵经二百六十部。回到突厥。闻周武齐并毁佛法。进无所归。退即不可。迁近彼间遂逢志德。如渴值饮若暗遇明。仍共寻阅所得新经。翻之名题勘旧录目。频觉巧僧便有殊前人。伴等内诚各私庆幸。获宝遇匠得不虚行。同誓焚香共契宣译。大隋受禅佛法即兴。周等赍经先来应运。开皇元年季冬屈止。□旨付司访人令翻。崛多四年身果入国。处处兴善将事弘宣。五年□旨。即令崛多共婆罗门沙门若那竭多。开府高恭。恭息都督。天奴。和仁。又婆罗门毗舍达等道俗六人。令于内史内省翻梵古书及乾文等。于时广济寺唯独耶舍一人译经。至七年别□崛多便兼翻经。雨显来往十到二年翻书讫耳。合得二百余卷进毕。尔时耶舍先已终亡。仍□多专主翻译。仍移法席就大兴善。更召婆罗门沙门达摩笈多。并遣高天奴高和仁兄弟同□。又增宣十大德沙门。僧休法祭法经慧藏供尊理忍远法慕僧晖明穆昙迁等监掌始末铃定指归。其十四部本行集经七十六卷。盖是余处十一年前崛多自翻。沙门彦琮制序。皆是其十七部。法炬等八十九卷。十二年来在大兴善寺（庄云。京兴善寺）禅堂内出。沙门笈多高天奴兄弟等。助沙门明穆沙门彦琮。重对梵本再更覆勘整理文义。其外尚有九十余部见在。结翻讫。随附录新经二百六十部内。其间复有银主陀罗尼品（沼云。今无染着陀罗尼品是）及嘱累品。更请崛多三藏出。沙门彦琮重覆校勘。前四五六卷皆无此二品。故大兴善寺沙门释宝贵。开皇十七年合分为八卷。品部究足始自乎斯。文号经王义称深妙。愿言幽愿顶戴护持。具如彼也（庄云。本觉寺沙门宝贵。今合分为八卷二十四品。然上四本文义阙多。摄义不同。沼云。除开出者仍少两品）十卷疏云。大周御宇神后即位时。有净禅师还归本朝。其禅师者是善迈法师之弟子也（贤云。后大周即天皇后之时。长安三年。庄云。当今大周义净三。沼云。大唐中兴三藏法师）行年十四得沾缁伍。十八拟向西国。戒品坚牢专精律部。三十七年方遂所愿。长安三年十月四日。奉制于西明寺译根本萨婆多部律。因明晓请共婆罗门沙门宝思惟。尸利末多。阅八梵经以勘旧经本。拾遗补阙缀文正字。翻作周语。品增三十一。勒成十卷。可谓佛日再出瞻浮。法光更照梦夜。具陈德行如宣疏也（庄云。奉长安二年制。于西京西明寺。重译此经。长安三年岁次癸卯十月己未朔。四月壬戌。净写功。加两品。所谓金胜陀罗尼品。如意宝珠陀罗尼品。开六品。所谓观察人天品。此四天王品中开出。增长财物品。此吉祥天女品中开出。十方菩萨。妙幢菩萨。阈提树神。大辩才天女。此四赞叹品于赞叹品中开出。又补序品之初。四天王。寿量品之末。又广大辩才天女品。及杂说等。总成十卷三十一品。文词具足。摄义圆尽。沼云勘诸梵本译其脱略。具获诸品及其品名。更加金胜陀罗尼品。如意宝珠品。旧本所无。旧本观察人天萨等四赞叹品。合名赞佛品。今各开之。据其人殊或复事别。故成三十一品）故知五六翻是说皆无违也。然具阙之论亦须审耳。上代诸本。文虽广略明义周圆。何者。此经菩提涅槃因果为宗。释名自云。于七宝中金为最上。欲显此经诸经中王。所以者何。究竟宣说如来常住三身差别。及菩提因果极圆满故。如下经说金光明妙法最胜诸经王。如是义理前本具说。大归既圆。广文何用。若略金如二陀罗尼以为阙者。增长财物品中□印多略。如陀罗尼集经功德天法广说。准此余章真言法中亦应多阙若开诸品以为广者如增长品。彼地神品及药叉品亦开增长地味品增长智慧品。人是虽同而法异故。又寿量末安涅槃品也。护国品中亦有多闻说□品也。若事虽一而人异故开赞叹者。净地品末何以不立梵天王品。若言少故更不别立涅槃及梵天王品者。不可别说四王观察人天品也。是例非一。故知开合广略随缘即义无违。故德三藏云。或云四种。广略不等。即是同坐异闻。如本大小本大品小品。又沼释别起因。既云然佛说法文义包含。一文义中各现无量。故最初本应验殊深。况后诸经旨归圆耶。所以贤公虽逢后译。而依前本释显义也。是故今谓唯质归命信持奉行。不得师心非前是后矣。
    第四释名有二。初通显释名方轨。后别释此经题目。初中又二。初显释义不同。后明立名差别。言释义不同者。若依三乘。庄沼等云。有六合释。广如彼也。掌珍广百有六合释及八啭声。应摄取也。统六释者。随俗释义。即是嘉祥随名释摄。今谓四释。总摄诸义故。二谛章中云。依诸大乘经论总论释义凡有四种。一随名释。二因缘释。三显道释。四无方释。乃至就真俗释此因义。例一切因果人法等皆尔也。广如章中。中论玄。法花玄第四。大乘玄第五。正玄第六。及方言义记也。
    后立名差别者。又二。初部类不同。后受名差别。言部类者。法花疏第一云。部类不同略为七例。一一会之经用为一部。如十地等经。二多会共为一部。如花严之类。三经之初分用为一部。如六卷泥洹。四具足二分以为一部。如大般涅槃。五略本以为一部。如小品经等。六广本以为一部。如大品之流。七一品以为一部。如观音之例。后受名差别者。仁王疏上总为五类。故云诸经受名不同。自有单法立名。如大涅槃等从果法立名。大品般若十地渐备从因受称。或单譬受称。枯树七车譬喻等经。直引譬事得名。或人立名。如也女老女等经。或法喻双说。如花严法花金刚般若等。或人法双彰。如维摩胜鬘四天王问般若仁王等经（庄兴及宜。此为八为七。如各辨也）。
    后别释此经题目者。又二。初总显一部都名。后别释众品提目。言都名者。庄云。梵音苏拔那此云金。婆娑此云光。□多摩此云最胜。罗阇此云王。苏怛揽此云经。于七宝中金为最上。欲显此经诸经中王。所以者何。究竟宣说如来常住三身差别。及菩提因果极圆满故。如下经说。金光明妙法。最胜诸经王。又金以不改为义。日焰名光。星月珠等焰名为明。然金光明略有三义。一依果。二依因。三通依因果。乃至者谓此经说如来常住三身菩提因果差别胜余经故。名最胜王。胜初二法轮名最胜王。从法喻为名。于六释中但言金光明。是有财释。后他为名故。若言金光明经。是依主释。自他为名故。广如彼也。（沼云依古释者。传真谛云。修跋拏此曰金。婆颇沙此曰光。□多摩此言明。因陀罗此曰帝。逻阇那此曰王。故西土出本云佛陀经金光明帝王经也。此意佛陀经从所诠为名。金光明法喻合名。亦从功用号帝王经。但从喻称金光明者。表经三种三法为体。即如义记。但中三义引嘉祥释。乃至此意经中正明三德为经正宗也。四帝王者。此有三义。经有正。如下记也。次述今者。梵音旧讹。今者正云苏跋那此云金。婆波沙此云光。言光明者逐言便也。□多摩此云最胜。罗阇此云王。苏怛揽此义云綖索经。应言金光最胜王经。金王二字一向是喻。光明最胜□通法喻。今于此目略为五释。一依教理行果四法。二依三宝。三依菩提涅槃。四依法喻。五依人法。乃至理亦得通人法喻名。正意法喻以为经名。依六释者。此经或法光明。即如金光明。或法最胜即如王。名金光明最胜王。□持业释。不欲别解金光明及最胜王。非相违。不欲诠金光明故。非有财释。金光明最胜王是所诠理。者是能诠教。即依主释。若俱是教。金光明即持业释。俱理亦然。具如彼也。兴云。苏跋罗拏金。婆苏光明。跢摩最胜。素怛啰二合契经。因陀罗主。啰去声阇王。应言多光明最胜契经主王。今存周语故名金光明最胜王经。八卷疏云。修跋拏金。婆颇沙光。□多摩明。因陀罗帝。逻阇那王。素怛缆契经。故从诸语言金光明帝王契经。有总别释。大同庄也。贤意亦尔。具如各述。）
    如是众释润饰旧说。延影晓释。远取梁义。□如次下略引对也。若少异者终不免劣。何者。庄分舍明之音。此解非也。三字所表文义既定。云何圣旨任废立耶。沼影庄云。明逐言便也。若尔云何依教释云双举光明者意显二空或复福智。或菩提涅槃各有因果。不尔光明随举于一何假二耶前后相违。又自正音既不异旧。何虚言耶。又依人法释经名云。或金光明是人故授记云。银光作佛号金光明。又释。法名。梦见金鼓放大光明。于此光中得见十方诸佛等故。或通人法。由前二文影略说故。何言不欲诠金光明故非有财。进退自破。是故今谓。一依先德不得异也。然七类中是具足本。总一会说为一部故。余□准前。如是诸释随名释也。梁三藏云。外国修兰难陀云金。婆沙曰光必台曰明。（隋云。具天竺语。应言修跋那此言金。婆颇言光。苏多摩言明。修单兰多此言契经。嘉祥言。若具正音。应言佛陀云觉者。槃遮云说而略两日。修跋那婆罗婆修此云金光明。修多罗此名含五义。以经义代之。晓言修跋那颇沙□多摩修多罗此云金光明契经。）问。何故梵音如是不同。答。盖天竺风俗之异欤。例如妙音法花云萨此经庄照同云鸲??只啰。又因明中。费陀云明。今云必高。论音奢萨怛罗。法花论等多云优婆提舍。道之正音。或云菩提。或言未伽。如上义章。勿守隅矣。问。汉翻亦异。岂非违耶。答。准前一萨之下有四种义。谓真好正妙也。梵汉对论此例非一。如涅槃菩提梵汉也。应言一□多摩之下含有明之与最胜义。互取一义。兴化二疏此义自显。故无妨也。问。余无此释。嘉祥何独表闻佛说耶。答。准金刚疏。此经题目更开七句。一解佛说。二金。二光明。四明。五最胜。六王。七解经。解佛说者。彼第一云。一切诸经是佛口说。皆悉应题为佛也。而不题者为存略故。有四复次。第一事云。大论云。有五种人说。一佛口自说。二弟子说。三诸天说。四仙人说。五化人说。此经佛口非余人说。故题佛说。后三如彼。准之悉之。释次三者。隋及嘉祥同依梁说。举彼示此。大意如前沼师引也。故义记云。金光明三字表经三义。一表三身（隋同。祥云。表三身佛果）二表三法（隋同。祥云。表涅槃三德）。三况三位（随云。明因缘及果。祥云。表三种佛性）初三义者。一金色无变。以譬法身不改（隋云。金体无变。祥韶同云。金体真实）光相显照以况应身虚照（两德同也）。明用广远如化身遍益。（两德同也。庄别释三中。取此为初。依果释有二义中。第二之三身差别义。又初三身常住义。亦蕴在此故。）二金性本净如法身无染（隋祥韶云。以金体四义臂法身四德。色无变如常。体无染如净。转作无碍如我。令人富贵如乐也）光相显灼如波若能照（隋祥云。光有二义。能照能除。如波若）明用无闇况解脱离患。（隋祥沼云。明有两义。无闇广远。如解脱总无众患。沼别释五中取此上两种三义。为初依果及第三菩提涅槃释）。三金是本有。如道前正因。光是始有。如道内了因。明是无闇。如道后之果（隋有二解。此即后释。初云言因缘及果者。金性无改譬道前之因。光用通彻况道内之缘。明体圆净喻道后之果。禅韶同初。沼取金本有义为依理及行释。兴十二对。贤六成就释金光明。美皆影故。各对知之）故三身中宜取法身无变义二身随缘有变故。三法中宜取无染义。明法身本无惑。即是解脱与般若。三位中法身。宜明本有义。对缘与果始有也。故此经三法为体。一谤为宗。次第相生有正因及缘修故得果。得果故有三法。三法满故以三身化物。又有五义。如三身义（韶述初也）仍嘉祥云。以金等三义譬三种三法。故言金光明经（宜即取之）晓云。所言金光明经者。举彼世事以况出世之道。因此假名以表绝名之方。所谓名宾于实。实之能召者名也。事□于理。理所通之者事也。训释义云。金光明义有总有别。总言金者。七宝之内元首。四王轮中为上。以喻是经十二部内最胜。三法轮中为王（庄有总别。总中初义即取之也。兴宜意同。沼取此为初依教释）为王之义略有三种。一无二义。以离有无二边义故。二最胜义。以显无上无等义故。三者总摄。总摄诸经之要义故（影此。庄有二说。沼兴各述四义。贤作二义。皆如彼也）依是道理故喻金也。言光明者。有通有别。别相而言。光在日月等中。明发珠药等上（庄后释中。曰焰等者。即取此也）通相义者。无光不明。明是光色。今此所取取其通义。金宝之光。离闇日明。喻此经宝照生死之长夜灭无明之大闇（庄通相说。即影此也。沼依教释。此能诠教如似光明等。又为第四依喻释。兴内贤即取。宜影同故。如各辨也）故名光明。此为总门金光明义。
    别相明义略有十种。一金有二义以喻寿量。一不生义。非所造故。二不坏义。穷劫不毁故。法身寿量二义相似。本来无生。终无灭尽。又彼金宝体内光洁。离外尘垢。法身亦尔。内照自体外离闇障。故曰光明。此义出于寿量品中。如彼文言。如来真身非所造作。所以者何。诸佛无生。金刚不毁内外无碍。又言。此金光明诸经之王。难思难量。福报无穷。故此为第一金明义（兴金二义。初即取之）二金有三义以况佛身。一在廾垢时自性不染。二烧练之时其性不坏。三纯净之时随意回转作诸严具其光明净。如来之身三义相似。住自性时无自性染。引出之时其性不坏。至得果时自在回转现诸应化灭众生闇。由是道理名金光明。此义出于三身品中。如彼文言。譬如有人愿欲得金乃至诸用金性不改。此为第二金光明义（庄别释三中。取此为第三通依因果释义。兴第二义即取此也）三信相菩萨梦见金鼓放大光明说诸妙偈。因事立名曰金光明。梦表如文。此义出于忏悔品中。如彼文言。梦见金鼓乃至广说。此为第三金光明义（庄取此为第二依因释有四中第一义也）四金有四义以喻四法。一者净金离诸廾垢。喻于忏悔灭诸罪障。二者金宝致诸商主。喻于劝请能化诸佛。三者金德增诸珍。以喻随喜增诸功德。四者练金随意回转。以喻回向向无上道以此四法能灭四种最大闇障。故喻光明。此义出于业障灭品。如彼文言。是金光明微妙经典。种种利益。种种增长菩萨善根。灭诸业障。乃至广说。此为第四金光明义（庄取初净金义。依因四中第二第四义）。五金有五义喻十地行。一性自真金。以喻地上真无漏行。二巧师所练。以喻彼行菩萨所修。三称量等住。以喻彼行离增减过。四体相转精。喻彼行体地地转精。五光明倍胜。以喻除障照用增明。如十地经言。譬如真金巧师练冶。称量等住。转更精好。光明倍胜。菩萨亦如是。不复现集贪嗔痴等。彼诸善根转增明净。此义出于最净地品。如彼文言。希有难量。是金光明微妙之义究竟满足。皆能成就一切佛法一切佛恩。乃至广说。案云。皆能成就一切佛法一切佛恩者。由智光明有五胜利。能成佛法及佛恩故。微妙之义究竟满足者。由智光明有十五种妙德之义。胜日月等外粗光故。何等名为五种胜利。一能于所知灭一切闇。二能以世间出世间功德适悦摄受所依止身。三能正亲见所未见义。四能于现法与第一乐。五能身坏后与第一趣。谓能与行人无上菩提趣故。何等名为十五妙义。一外光明以色为性。诸智光明以慧为性。乃至十五外光违害于见。智慧光者不违害见。此中外光违害见者。如文见日损害眼根故。智慧光明具足如是十五妙义胜外光明。故言微妙之义究竟满足（庄取初性自真金义。为依因四中第三义。又通相义依此释也）六乃往过去金龙尊王金鼓献佛。光赞佛德。以此胜因值释迦佛得闻是经受菩提记。依事立名曰金光明。此义出于赞叹品中。如彼文言。奉贡金鼓赞佛因缘故。值释迦得受记别。又言。以此金光忏悔因缘。便众恶海悉竭无余。七光耀菩萨依于空观能满大愿。令诸众生皆作金色相好光明不异诸佛。以表一切众生无不成佛道者。皆当说通甚深法故。依愿事立名金光明经。是出空品及满愿品。如彼文言。说是金光明微妙经时。三千亿菩萨不退阿耨菩提。八信相菩萨依此经典修行因缘。当来之世所成佛土。金宝光明昼夜恒照。是故名为金照世界。从依果立名曰金光明经。九长者银相依经修行。所成佛号阎浮檀金幢光照明如来。从正报立名曰金光明经。十次子银光依经修行。成菩提时号为金光照明如来。亦从正报立名曰金光明经。此后三义出受记品。（沼取此后三义。为第五依人法释）。此谓十种金光明义。此十种内。义类有三。一者四种寄喻之名。二三四五义喻相差别故。二者三种依事立目。二种金鼓事及愿金色事故。三者三种从果得名。佛土依果及二正报故。如是三类总入一义。由是道理故立一□。最胜王者。文含万义故称法母。义贯众典是曰经王。王有三义。明般若则摄大品。说法身则总花严。论四德则贯涅槃。（沼影义云。此意由贯斯三故曰帝王。取隋祥义。如入文释。晓释如上。宜意取云。斯经广具三种三法故曰最胜。于法自在无义称王）经者有三种正。一正说。十二部（沼云。一正说。十二部文）二正行。文下所学之法。三正果。四德常乐等法。正说出正行。正行出正果。一能显。二能行。三能至。故同曰经。（沼影意云。今此言经正是初一。祥云。修多罗此名含五义。以经义代之。经者训法训常。亦经由也。广释五义如法花论疏并胜鬘疏等辨也。宜即取之。加云。善见毗婆娑云。七义释经如彼。晓影初云。契经有其五义。一契会物机出生善根。二契当道理显示理原。三以此生显庄严法身。是经鬘义。四具上三义为作真轨。是绳墨义。五如是□□□戊立总。是涌泉义。契经之训含此五义。故用正翻修多罗不。宜取一义故云常也。莫改古今可以轨模故曰经也。）故言金光明最胜王经。
    后别释众品者。法花疏开五义。一生起次第。二具义多少。三论品前后。四明品有无。五释序品也（沼得此云。为四。一列品。二明别得名。三明有无开合。四明次第）今正为五。一生起次第。二具义多少。三明品有无。四显品开合。五正释品名。就初彼云论品次第者。大明次第凡有二门。一根缘次第。谓适机而说。二义理次第。依义次相生。然佛说经虽具二门。多依根缘次。弟子造论亦具二门。多依义次第。今三十一品相生次第者。夫至人说法必有由籍。故初明序品。由序已竟正宗宜开。诸佛本意唯为一事。凡有心者莫不望于高德。趣道之士要先愿于极果。极果之要唯身与命。是故如来先说远寿。故有寿量。寿量则纵论长命无极。三身则横显广身无边。故次三身。若愿圆果必修满因。修因之本改恶为先。朝闻夕念有愿遂盛。故有梦忏。先梦盛改恶之真教。今觉修灭障之实行。故次灭障。既断诸恶宜行诸善。是故如来寄最净十地开显密二门。故有净地。妙幢且疑初显极果。夕睡开妙因。众谓击扬之德。何独然耶。故说昔缘更遣今滞。故次莲赞。大悲教因即有二义。忏悔已来别广开了。今总略说故说妙言。令满众行故有金胜。上来广说缘因缘果令成众行。今显正因正果欲令究竟圆满。故显真空。既显真空究竟之理。即满法界平等之行。行成证理。故有依空满愿品也。缘正二章。明差别门遣损减边。今非因果。显平等门除增益边。因果俱非。以此三门显一等道。道无不障。德无不备。法母之体因兹得成。经王之号由是得立。所以诸天诸神莫不尊重。四王八部发誓护持。夫法不独运。弘之者人。故先四王观察人天。既观人天。弘法之方良据国家。若不护诫何以劝物。故护国起。夫生死者染着为本。心有依者无由得圣。如说有所得者无边无果。今欲行者离染契道。故有无染着陀罗尼。先教总持令净内垢。今教总持欲遮外难。故次如意宝珠品起。夫说法者若不巧说人不生喜。听众不喜何得弘道。故大辩天。前与辩才虽有四辩巧说。若无四事资养根大。寿命不得扶持。口辩无从说心不畅。故大吉祥。次广供养。先依显教而说者丰四事。今授秘法而听人增五谷。有增长财物品也。财谷虽多。若无色香资养其小。欲益地味广长诸大。故次坚牢地神品起。已来总以福德严身。今此殊以智慧助心。故有僧慎。法既属王。若无正理何以弘法。故王法正论。前举他行而催修也。今举自行而劝学也。故次善生品。大圣举自他之昔行。大悲教说听之今轨。诸天更奉行。群神重护持。故有诸天药叉护持品。昔愿不虚今行既合。当果岂差。可期极位。故次授记。三圣广行得记无疑。十千暂间预记何早。说彼本缘遣此疑情故有除病流水二品。除病举结显之始。流水说结缘之终。此意显依胜教善人微少结缘毫厘不差。欲解时疑兼劝物故。有前后也。先显除病施水之外施。此即易行。今说舍身救饿之内施。此即难行。故有舍身。既由圣德难闻得闻。自界他界劝踊叹抑。故有赞叹。主客敬让。故先他界菩萨赞扬。故有十方菩萨赞叹。他土赞讫。此圣同称。故有妙幢菩萨赞叹。圣众既了。地神至诚。故有菩提树神赞叹。地神尚赞。况乎上天。故有大辩才天女赞。群生不穷大悲无限。是故如来殷勤付嘱。流千代而不绝。及万方而宣通。所以最后有付嘱品。二其义多少者。法花疏云。二十八品得名有三。一以一义得名。二以二义受称。三以三义为目初二义者。依沼可知。故得此云。三十一品分为二类。一法为名有二十。二法为名有十一。初中复四。从事为名有三。谓序品。舍身。付嘱。从法为名有十。谓寿量。三身。梦忏。灭障。净地。显空。满愿。无染授记除病。从喻为名有一。如意宝珠。从人为名有六。大辩。大吉。地神。僧慎。善生。流水。二法名中复分为二。法喻为名有二。莲赞。金胜。人法为名有九。四王观察。护国。吉祥增长。正论。护持。及四赞叹。第三义云。三义立名者。如五百弟子授记品等。五百显名弟子人称。授记法自。今亦有之。十方者是居处数名。菩萨人称。赞叹法名。故全应依。问。品名为是佛说。为是集经者安。为后人所制。答。法花疏云。具有三义。若经文内标于品名。如云闻是药王本事品功德无量。盖是佛说。若标于品名量在文初。盖是集法藏人取佛意语。故制品名。三者如大品等。九十章经无有品名。悉是后人所制。故睿法师大品序述什公语云。大品经但有三品。谓序品。魔事品阿鞞跋致品。以品非佛说故。略去其二唯留序品。故知非佛说后人制之。准此今经第三卷云。善男子。若复有人。于此金光明微妙经典众经之王灭业障品受持功德。乃至譬喻所不能及。是即佛说。余准悉之。三品有无。四品开合。是二如上翻中辨之。
    五释品目者。隋三藏云。尼陀那此云序。序者渐也。假时托处。身口意密为正说由渐。故名序。此即梁说。故下文言。序者渐义。借譬为名。意具如彼。又序者次也。初明缘起。后明正宗。此是义之次第。又序详也。经首列事详序可观也。又序舒也。欲显事义广故云序。波梨跋多。此翻名。品者言别。二十四品明义名异。故称为别。又品者品类义。义类相分目之为类（法花疏义依此释。但序正音略也品名跋渠。此和为品。义即同也。兴即具取。梵汉音义皆如彼疏。贤略取之。宜亦同云。序是由也。品是类也。）波啰□摩此言第一。此经凡有二十四品。序品在初。故言第一（宜云。第者居也。一者始也。此经虽有三十一品。此序居初。故曰第一。兴贤同云。但一为初。玉十三云。第者徒计反。次也。是也。玉第一云。一者于逸反。数之初。物之极也。初也。）余如文释。
    第五解文有二。初科章段。后释本文。言章段者。晓云。若彼西域世亲菩萨等。随所依经直作多分。若依此土道安法师等。通于诸经每作三段。随其意解皆有道理。今于此经多作三段。然其科文不过二释。畅法师等诸师说云。初之一品为序分。次有八品为正说。四王品后摄流通分。以四王等六品之内。直明护益持经之乘。更无别显所诠义理故。正论品后诸品之中。唯显劝持流通之行。故知□是流通分也。韶法师述真谛解云。初一品是序分。寿量品后乃至舍身。合二十一品是正说分。最后二品是流通分。以前八品开经正体。四王品后叹经力用。故此诸文皆为正说。此师破前义云。寿量明释迦果。授记明弟子果。忏悔空等显弟子了因。善集舍身显释迦了因。因果理同。何非正说。何必后说以为流通耶。此二师说齐有得失。何者。四王品等乃至散脂。唯有流通之意都无正说之相。又授记品舍身品等。明菩提果及菩萨行。是正说文非流通相。然正说不可在流通后。流通其正说之前又复不可。以后从前摄流通分。而说正说之旨。以前从后摄自说分。而失流通意。故此二说皆未尽善。且诸经说文势不同。或有文势宜作三段。或有文势合作多分。今此经文之势不合三段之释。若进若退皆有失故。今作七分。广如彼也。众说何诣。答。法花疏云。若皆能开道适会根缘。众说之中无非正也。但推文考义三段最长。宜须用之。问。初辨有失。今何用耶。答。义门有二。一通。二别。通而为论。禀三皆悟。则三皆正。今就别言。故开三段。若领通别理则无伤。又佛地论既有文故。又若依品目别别决求立分名者。何但七分。犹依本立。二十四分品品名义各不同故。非但多分。每章皆有序正流通。序品显也。寿量品中依妙幢疑反室现佛放光集众。即是由序。次说长命及真实义。即是正宗。后总劝云若供养者于未来世远离八难。乃至如是妙行汝等勤修勿为放逸。即是流通。余皆准知。何得不可正说之前。在流通等。又四王品乃至散脂天神自进发誓持者。即经大力。既显经德岂非正宗。授记舍身记子来果。显师昔因。令物欣乐。意兼流通。何亦正说。若细求者义既如是。今依大分不取少意。故兴八卷本疏别征七分。还依韶法师述。具如彼辨。是故嘉祥通别之意能契理也。若依三乘。庄云。初有序品。是教起因缘分。次有二十九品。当宗正释分。后付嘱品为依教奉行分（沼义。通依前后二释。正意取前畅法师说。救云。依真谛判。乃至今为二解。一云。初品同古。次有九品明正宗。余二十一品□是流通。何以故。妙幢等情欲闻菩提涅槃果及因。世尊为说。次教修学正则。断恶修善。行依境起。次知俗真。更重明二空之性。空有双习。依空满愿。以行备果圆故。经正宗意在于此。观察品下。但流行处加其守护。与财辩等意令行学教并流通。虽下方有授菩提记。意明经益。得记当成。劝发时众。不尔应前喻赞品记讫。即与授记。何故待说护持品后。由此知属流通。释前难云。寿量虽明释迦之果。正是行求。授记虽明弟子之果。意为传经。说益劝众在流通。忏等品虽正是因。为弟子说果正拟令使行因。净地品等通诸佛因。不唯今日弟子。故忏悔等得在正说。舍身等品说过去事。举自劝他非是今会始自行学。故属流通。不尔莲喻赞佛功德即是正宗。菩萨赞佛何故即属流通。又若四王等品。世尊命护。彼等依命护持。即是正宗。付属亦是命行。何故有属流通。由此授记虽明来果。舍身明其往因。为劝而来。故有流通摄。）先说未善。若赞叹品为正宗者。何故初云尔时释迦说是经时。于十方界有无量菩萨众。各从本土诣鹫峰山至世尊所。乃至赞曰。既言说是经时。明知如来说法已竟。后释未尽善。说正宗满愿了者。何故四王观察初云。四王白佛。是经一切诸佛常念。乃至苦恼咸悉消灭。唯愿世尊于大众中广为宣说。我等四王并诸眷属。闻此甘露无上法味。气力乃至神通倍胜。故知说法犹未了乎。依此劝请如来更说无染着等。后后法门何但流通。若侍护持后与记者。意显依经修学得益而劝众故属流通者。五十亿等即坐得记。尤闻经益。何非流通。如子执者。彼妙幢等人前应记。既退胜心五十亿尚今日闻经还发得记。况妙幢等久时依学。今亦起众。初开长命及真实义。何人后耶。当知妙幢既是法轮之大将也。初中后时发扬此教显大师德。日疑开果。夜梦说因。今至得记为令结缘十干与共得记。乃显大师二施兼三品慈。是故待说护持品后。又寿量之果正是行求。忏悔等因。正令行因故正说者。授记之果既是行求。善生等行亦令行因。何非正宗。净地等因通诸佛因故正说者。无染着等亦通诸佛。何在流通。舍身等事举昔劝他非今始学故流通者。莲花喻赞亦非今行。应非正宗。仍即非例。此是忏悔之本缘也。菩萨赞佛说经既了。大众领解推功归佛。何得类耶。又四王等品。闻前略说物情感动为请广宣。自进誓护。文如前也。至说经已佛特命特。何妄例耶。若以劝修称流通者。佛意何章非为劝学。序品表说。下诸品云。于此妙经王。甚深佛行处。专注心无乱。读诵听受持。乃至广说。自又释云。四明流通益。三身品云。若所在处讲说是经。于其国土有四种益。忏悔品云。随在何处为人讲说。皆获三四十二种福。已外诸品得益无量。皆应流通。故梁教言。有云。四王下已是流通。此过谬也。前后二释违是文义。故三藏说应为示南。既是翻主而述义疏。不同凡例。况乎神异圣德具如别述。故隋三藏等诸智人皆依此义谓初一品是序。赞佛下二品是流通。中间二十一品是正说。知赞佛品已下属流通者。此品在始。他方大士还他土赞他佛。次此土大士赞此土佛。既他方大士还他方方说此品。理非复正说。故此品大众领解赞能说之人（沼影意云。非正经意）。后一品如来付属可弘之法（沼显意云。正是流通）。具显如隋（宜即取也）问。沼云。今准新翻。他方菩萨赞此如来。非是往彼而赞彼佛。何为证耶。答。此解未善。上代诸本皆同说故。岂得三藏无有真文自作佛号及经本耶。准谤法者。应云众本相违难耶。今谓。如隋三藏云。此同坐异闻。或见他圣赞叹彼佛。或见客众赞扬此佛。各翻一义。例如宝塔。又佛地论第一云。如实义者。释加牟尼说此经时。地前大众见变化身居此秽土为其说法。地上大众见受用身居佛净土为其说法。所闻虽同所见各别。而传法者为令众生闻胜希愿。故就胜者所见结集。言薄伽梵住最胜等又解。后师取行德同及体同义为赞此佛。故嘉祥云。何故彼此各叹。欲显能说人德。彼此无异故。至文且释。故不相违。问。若后二品是流通者。他方归赞合在嘱累后明。何故居叹佛品后耶。答。论说经次第者应尔。但出经者合此二赞共一处耳（沼即取之。加云。故属累奉行在最后也）。问。何故最初名序说等。答。仁王疏云。序者由序义。说经之由序也。正说者不偏义。一教之宗旨也。流者宣布义。通者不壅义。欲使法音远布无壅也。问。立于三段有何义耶。答。四卷疏有二义。一就化主。若无序说物不生信。若无信心忽为说者。众生不受。然则佛有空说之过。故有序说。既有信心如来不说。则有失机之咎。故有正说。正说既显。若无流通。如来即有无大悲失。故有流通。二约所化。众生入道信心为初。故序说。依信生解故有正说。依解起行有流通也。法花疏云略明十义。具如彼也。问。序段既名序。正与通何故不名正说品耶。答。序品文少。又明义无杂故。但名序品。正说文长。而明义广。故废通名从别受称。流通亦然。就此三段各开两。序开二者。一通。二别。（隋云。通序亦名遗教。亦名证信。别序亦名开发。亦名现前。祥此四卷。及法花疏。取证信等。胜鬘仁王金刚疏云。序中二段。凡有四双。一通。二别。通以同为义。众经六事悉同。故名通序。别以异为义。众经各异。或父母遗书。或长者献盖。或天雨四花。或涂行乞食。故名别序。次双证信序发起序。安此六事令人生信。故名证信。涂行乞食发起正经名发起序。次双遗教序与现前序。依阿难最后问如来遗言令安六事。故名遗教序。现说经时即有乞食等事。名现前序。次经后序后方有如是六事名经后序。既经之前有乞食之事名经前序。初双宝窟云。结义以立名。次云从意作名。次云从人作名。如来序阿难序。如来说经阿难传经。后云从时作名。测深密疏全取此释。庄沼即取初二双义。故云通序亦名证信序。亦名发起。兴取第三从人名也。）法花疏云。证信令未来众于经生信。假诸灵异发起正经。利于现在化沾两世。故明二序（宜依此云。问。何故一经有二序。答。为化二世众生故有二序。初为末世众生之序。开发序为现世众生之序也）。正说二者。一开经体。二叹经用（隋云。前略明经体。好开宗略说。后广叹经用。是辨宗广说。祥云。明常住因果即是经体。明叹经学即是经力用）开此二者。依法花意。乘谓所乘之法。身谓能乘之人。具此二门乘义乃足。准此常住因果殊胜力用。具此体用教义乃足。问。若尔须具二种权实。答。此经具之故云。问。身方便身真实。云何是人。答法花论释寿量明于三佛。而金光明辨于三佛云三身品。故知三身即是三佛。佛即是人也。准此可知。论一乘三身权实义。具如彼也。流通二者。一叹能说人。二弘所说法（祥云。赞能说人德。即是赞叹流通。弘所说教法。即是付嘱流通。兴即取之）明此二者。将付嘱使物弘宣。必须赞法功深美人德重。物欣此利然后受命弘经。故前明赞叹后辨付嘱。三段大意略述如是。
    如是下第二正释本文。此初大段序说分也。有二。如前。宜依本云。初至殊胜妙法通序。尔时薄伽至品竟是别序（诸德皆同）。问。若尔。嘉祥何以一时等三句为发起序耶。答。是通发起。非谓别序。故次则云。发起有二。一时等三句是通发起。是时下别发起。为下正说诸品通是缘故。名为缘起。故名为别。此即一义（故宝窟云。如是我闻。一向是传经序。良以说经之前未有此言。说经之后方有故。一时已下具二义。若阿难后之所立属传经序。当佛说经时。实有化主时处属说经序。若依论释。法花论云。城山最胜表经最胜。十地论云。此法胜故在于初时及胜处说。依此二论。即以化主时处属说经序。依智度论说时方人。令生信故属说经序。虽复不定大判为言。如是等六事。佛命令安。故总属传经序也）故不相违。梁云。两序各有二。各通别。处处已明。一序品是别中之通。通为一部作序。二别中之别。如寿量等。但为一品作序。通中二者。通中二者。准之可言。一通中之通。通诸经故。二通中之别。随各部故（依此庄述通别二因）合即二序。若开七成。法花论云。一序分。乃至七文殊师利答成就（沼依此云。七圆满也）言成就者。即具足义故。本论疏云。一一章中明义具足无余。不可破坏。故云成就（取此基云。成就者具足圆满义也）初成应知。二于最下所依成就。三与大下听众成就。四愿乐欲下说因成就。五尔时薄伽下时至成就。六观察下欲闻成就。又解。先愿乐等者。大众欲闻法成。此观等者依止说因。问。本论疏云。依止说因者。正是众生内心。内心者渴仰愿闻法花之心。佛依此心故说法花。具如彼辨。先释好也。何故异耶。答。大众现前欲闻法成者。是所化机之欲也。依止说因者。是能化主之照也。观彼愿心依此说法。故法花论入定遍照。以为依止说因成就。既云佛依此心故说法花。不尔二成即无差别。故以机乐为欲闻法。以佛观机为说因成也。问。若尔彼经住定普照。何故此经出定观察。答。入出无二。至文当释也。而说颂下。佛说成就。次第与彼异者。为机宜故。随义根能化所化相对论之。义门非一。如理应思。开有七种。总摄唯二。初与第三为通。余是别序（基沼即同）问。住定别序。应在后明。犹如大品及法花经。何故众前明之不次。答。以二序七成之次第。如言应后。彼欲明三身不即义。今明不离故前说之。（沼云。以身心住俱名住故。又二义故合一处明）此即二序之中通序。七成之中序分成就。金刚疏云。通以同为义。众经六事悉同故。
    今释通序凡有二意。一总释。二别释。初略六门。一序原由。三世诸佛说十二部经皆有六事。要待待者问。然后命使安。如集法藏云。侍者阿难凡发四问。一问以谁为师。乃至佛答。戒能训诲可以为师。念处破倒。依此行道。梵法默然伏彼恶人（庄云。车匿比丘依梵法治。长阿含四。增一阿含第六。言梵法者是不共语。测深密疏云。长阿含四云。阐弩比丘云何共住。增一阿含第三十云。即不共语也）一切经初皆标六事。问。故但问四事。答。初明正行。次明正解。次辨治障修解行之缘。然此三门必依望教。此四摄事既周。故不得多少也。二定多少门。诸旧经师但明五事。此释伤义无文。故不用也。今明凡有六事。一如是谓所闻之法。乃至六与众共闻。具此六门义乃圆足。又如天亲灯论偈云。前三明弟子。后三证师说。一切修多罗法门皆如是（庄即取之）故知六事出自成文。前三明弟子者。如是谓弟子之信。次句是弟子称我。三句明闻法有时。从佛住下。既标于佛。故知后三句证师说也。问。非但旧师。新论亦同。故兴云。初证经中或分或合。合即唯五。显己闻等。分便为六。以证师资。如金刚仙论云。初三明弟子。后三证师说。虽有二理合解应胜。若如仙论分作六者。虽顺智论六成就义。违佛说经必有时故。今从合释。基测庄照法师皆同。何偏征耶。答。佛地论意不违大论。何者。论云。如是我闻者。谓总显己闻。传佛教者。言如是事我昔曾闻。如是总言。依四义转等也。迈云。第一教起因缘分文有六。第一如是。乃至六教所被机。乃至谓总显己闻。下总合略解。以初两句义势相连。是故合解。如是总言。下别开。广解有二。初别释如是。具如彼也。如是总别二种释者。是大论意。故初卷中别释三事。第二卷云。如是我闻今当总说。乃至广说。文既如是。理亦明白。人法既别。亲光菩萨岂违龙猛天亲说耶。故知释者未得意矣。又大论有九重问答。广释说时。仙论亦明。何言违佛说有时耶。问。若尔宝窟及测深密疏云。真谛般若记中开为七事。一如是标所闻法。一部文理决定可信。二我出能闻人。即阿难。三闻亲承音旨。四一时显所闻法善合时机。五能说师。六说处。七大比丘显非独闻。然此七事总意唯四。初明所闻法。次辨能闻人。次二证所闻法。后二证能闻人。广如七事记释。是何。答。是一途义。正如此经义记。合六事故。二叙来意门。立此六事凡有三意。一为生信。如是者即信也。下之五句为生于信。故智论云。说时方人令生信故。时谓一时。方即住处。人谓阿难与佛及同闻众（测即取之）此三事摄前五门已。有时方人故所传可信。二立此六事为简外道。外道经初皆标二字。（宜云。阿沤此云。吉也）如来教首六事贯初三。为欲异论。弟子造论归敬三法。如来之经六事在初。（庄影此云。何故经初安如是等。答。有三因缘故。一断众疑故。二佛所许故。三令生信故。断众疑者。真谛三藏引微细律云。时阿难陀当登高座出法藏时。身即如佛。具诸相好。若下高座还复本形。众见此瑞生三种疑。一疑大师释迦如来以慈悲故从涅槃起更演深法。二疑诸世尊从他方来为我等说。三疑阿难既是佛弟堪代其兄转身成佛。尔时阿难遣众三疑故作是言。如是我闻等。显从佛闻。非佛慈悲从涅槃起。亦非余佛从他方来。亦非己身转身成佛。基法花。测深密疏。亦同引之。佛所许者。如智论云。即前原由中说是也。令众信者。引彼五事证已所诵亲从佛闻此法可信。）此即本义。初一在金刚般若疏。后二出此疏故（测深密疏云。宝积论云。何故初明住处。答。欲令敬重彼处故。重福众生敬此处故。增长善根。是故先明住处。功德施菩萨波若论同宝积也。沼总成云。功德施云。全知世尊所行之处。令生敬重成胜福故。智论云。说时方人令生信故。应合二义。亦应为好）佛地即述大论。故云。若不说处及能说者。不知此法何处谁说。一切主疑。故须具说。
    四有地门。当佛说经时已有六体。但未立文。将入泥洹命使安之。结集法藏始标经首。
    五具不具门。余经具足六事。金光明略无同闻。至后当说。
    六前后门。诸经多云如是我闻者。以信是入佛法之初故。前标如是。欲证成信义故。次云。我闻。如温室经云我闻如是。此前标能信之人。然后始得于经生信也。问。佛说经时云何有六。答。以物有信心方乃说法。故知实有六也。
    次别释六事即为六门。言如是者。此即初事。所闻之法。释有三重。一汉地众释。二三藏亲义。三四依正说。众德释者。若依三乘有十五释。后六取本法花疏说。具如基法花疏第一（测深密疏八释如彼）今依一乘总摄之。六十五释。然涅槃疏语同金刚疏。故废一为四十五。谓金刚般若疏二十二。法花疏十。涅槃疏五。胜鬘疏五。仁王疏二。维摩疏一释也。据实取之有二十五。除金刚疏二十释。唯取二家故。故彼疏云。言如是者。释此一句有二十余师。今略不述。依一龙树二婆薮释如是。二十五释中有问答开合废立。金疏初释。法花疏第十。涅疏第五。宝崛第五。仁疏第一。维疏一释即大论说。合之为一。金疏后释。涅疏第四是天亲说。合之为一。涅疏初释。仁疏第三犹是一义。合之为一。金疏后释中有五义。准佛地论并初总释开之为六。余皆如前。此虽开合犹二十五。今依此义次第出之。且随所有略述如是。无量寿经大品疏等如理应寻。
    法花疏十。一注法花云。（如是者感应之瑞也。如以顺机受名。是以无非立称。众生以无非为感。如来以顺机为应。传经者以名教出于感应。故云如是也）。二注无量义经云。（至人说法但为显如。唯如为是。故言如是者之也。）三瑶公云。（如是者。将传所闻之言于未闻。良由可信。今明所传之言言必之总也。善当其理不失机会为如是也）。四昙诜云。（如是者。无毁无誉之言也）五真谛三藏云。（如是者。离五种谤。故云如是。五谤者。一此经因果是阅览室有。名增益谤。二此经因果无。名损减谛。三此经因果亦有亦无。名相违谤。四此经因果非有非无。愚痴谤。五此经非非有非非无。名戏论谤。离此五种谤故名为如是）六光宅云。（如是者。将传所闻。前题举一部也。如是一部经。我亲从佛闻。即为我闻作昨胤之也）七梁武云（如是者。如斯之言是佛所说。故言如是也）八有人言（如是者有三。一就佛。二就理。三就阿难。就佛者。三世诸佛所说不异。故名为如。已同说故名之为是。已诸佛同说。是故可信也。二就理者。明诸法实相古今不异。故名为如。如理而说。故名是。既是理之言。不增不减决定可信。故称如是。三就阿难释者。已阿难望佛教。所传不异本故云如是也。望理有。然有所说无非曰是也。基法花疏及测深密疏第一云。长耳三藏释也）。九有人言（文如而理是。二物相似曰如。一物无非曰是。以文能善诠于理相似曰如。理则至当无非称是也。测深密疏云。智者禅师维摩记中有此释也。彼云。约之义释。以文为如。以理为是。余一同也）。十今云。如是即是信也。以信故言如是。具如下辨。金刚般若疏六释者。初即此上大论说也。后天亲释中有五说。故云次婆薮般豆释云。如是者谓决定义。略明二种。一教如是凡有数义。（一如佛教量故云如是。所以者何。三世诸佛或广说法。或处中说。或略说法。今阿难传正法还如佛。广略不增不减。故云如是。二如诸佛次第而说。所以者何。一切说法凡有六事。一发起。二略标宗。三广解释。四难。五通。六流通付属。阿难今亦次第诵持佛法语。故云如是。三如经名字故云传持佛经须识经名。若不识名云何知义。所以者何。经之名题总摄一经。如大品虽九十章总名摩诃般若。以摩诃之名摄九十章义。为是事故须识经名。阿难如诵持。故云如是。四因缘如是。三世诸佛说经因缘略具四义。一根本有一切智方能说经。二有大悲然后说。三为报正法恩故然后说法。四决定证信。一知说经有时。二知说经处所。三知能说之人。即如来。四知有听经之众。如众如是时处听众说者。如我所说实可信受。故云如是。）二理如是（言理是有即名有见。言理是无名为耶见。亦有亦无是相违见。非有非无名愚痴见。所明之理若堕此四中则不名如是。今离此四谤无所依止。故足如是）。
    涅槃疏五者。一宗法师解（如是只是无异。阿难所诵若文若理与佛所说无异。故云如是。）二昙智法师云（如是者。明此一部文言只如是。）三慧朗师云。（如是者。明阿难无有自作之过。我领佛一部文言只如是。非咸自作也）四婆薮解。即前金刚波若疏。教如是中初义。及理如是也。（故云如是者只决定。明决定有二。一文决定。二理决定。文决定者。经有广略。若略经作广诵者则不决定。名为增谤。若经广□略诵亦非决定。名为减谤。广依广诵。略依略诵。此则决定。理亦如此。理非常非无常。若作常解则不决定。名为增谤。若作无常解则不决定。名为减谤。若依理而悟非常非无常者。此名决定。如此故云如是）五即大论说（宜即述此疏五释也）。
    宝崛五者。一如三世诸佛证。如三世诸佛说。故言如是。问。称如便足。何须言是。答。为欲简相似言。是者是三世诸佛说。是三世诸佛证。故言是也。故古注云。说得于理文旨相扶为如。理说应解微信无昧为是。二有人言。（阿难道。佛所说之如。于诸法说。理如理说。事如事说。因如因说。毕说如是。一切如法之言是当道理故言是也。良以乖法名之为非。故如法之言得称如是耶。远法师无量寿经疏文。）三有人言。（如是者。谓指牒法辞。如经中说如是等功德。如是菩萨等。今尔。如是所说教门。义皆得闻。故云如是我闻）。四即此第三释中有一释故。（故云如是。印述之辞。如是如是诚如圣教。如是如是如汝所说。今亦尔。印定佛法使人生信。故言如是）。五有人言（依智论意。如是者信义。要具三。一是所信之法。二明信心。三明信相。内心信可是法。口如是言。言是法称合道理。故言如是）。
    仁王疏二者。一即大论说。二又如是者表不差异义。今明此法无依无得无戏论毕竟清净真实可得。故称如是也。
    维摩疏一释者。即大论说也。
    次三藏义略有三释。一长耳三藏释。即如前法花疏辨。二真谛三藏即有二释。一如前法花疏述。二如此经义记释。故晓影云。初如是者总举所闻。表有信顺之情。依智度论谓是信相。真谛三藏述此意云。言如是者是决定义。决定有二。一数量决定。二道理决定。数量者。如佛所说若干名句。我今传之无小无多。多则增谤为过。少则减谤为失。无过无失故曰如是。决定道理者。如佛所说离边道理。我今述之不增不减。若言定有堕增益边。若谓定无堕损减边。不增不减故曰如是。虽有诸释此释为最。故不烦述于余说也。三菩提留支三藏。故金刚仙论云。若依世辨乃有多途。略有四种。一发心如是。二教他。三譬喻。四决定。发心如是者。自念我当如是发菩提心修诸善行。教他如是者。教前人言汝当如是发菩提心修诸善行等也。譬喻如是者。是人威德炽盛如日光明。智慧深广如大海等。决定如是者。我如是见闻等。是名决定如是。今言如是者。但最第四决定。明须菩提我从佛闻。所说理教。我之所说不多不少不错不谬决定如是。无所传之失故曰如是（测深密疏云。意趣大同亲光）故佛地论亦总结云。结集法时。传佛教者依如来教初说此言。为令众生恭敬信受。言如是法我从佛闻。文义决定无所增减。是故闻者应正闻已如理思惟。应勤修学。
    后四依说略有三教。一佛地论。凡释如是即有二义。一总释如是我闻。二别释如是。总者。论云。如是我闻者。谓总显己闻。传佛教者言如是事我昔曾闻（蕰云。教起因缘分文有六。一如是乃至六教所被机。此初合解前二。以初两句义势相连。是故总合略解。言总显己闻者。谓诸菩萨传此教者。在众总显己之所闻。云如是佛地经事。我昔曾于佛所亲闻。故言如是我闻。测同。故深密疏且依佛地。如是我闻释有三义。一总释如是我闻。二别释如是我闻。三申其合说之意。言总释者。谓传佛教曼殊室利。及阿难等皆作此言。如是所说甚深义等。我昔曾闻。金刚仙论云。三种阿难传大乘教。即同大论总释如是我闻及仙论也。）
    别释如是即有二重。初明四义。后重料简四义。初四义者。论云。如是总言。依四义转。（此后别开广解。疏本不同。今依一文有二。一以四义用解如是。二约信可以释如是。初中有三。此初总表四义。依四义转者。转即起也。谓依四义起。释如是等言也）。一依譬喻。二依教化。三依问答。四依许可。（此次随数列名。故同仙论）。依譬喻者。如有说言。如是富贵如毗沙门。（此后牒名解释为四。此初牒譬喻解。如是富贵者出举所喻。如毗沙门者即指能喻。以毗沙门身是天主。复统领一方贵而富故喻富贵。此泛举譬喻以况今昔两教。谓传此经菩萨所谈之教。如佛昔说。故云如是。测同。但依后料简文释。故云依譬喻者。谓当所说如是文句。如我昔闻。此即以古譬今。基为二说。此初释故也云。如是所传所闻之法。如佛所说定无有异。定为利乐方便之因。后即重料简文。故云。或当所说如是文句如我昔闻。兴同前说。故云。以古譬今。此即仙论譬喻如是。）依教化者。如有说言。汝当如是读诵经论。（二解教诲。谓如有师教诲弟子。谓我今时如是教汝读诵。设我不在亦当如是依教修行。谓传此经菩萨告时众云。佛昔在时如是教诲我。佛地经法。我今亦复如是教诲于汝。测同。但依重文释云。依教化者。谓告时众。如是当听我昔所闻基为二说。此初释也。故云。如有说言汝当如是。乃至此中如是。远则佛之教诲。近则传法者之教诲。后云或告时众如是当听我昔所闻。兴同初说。故云远近两师。此即仙论教他如是。）依问答者。如有说言。如是我闻如是宣说（三解问答。谓结集时如有先中佛所说法便自诵之。而问于传法菩萨云。此之所说是佛说不。传法菩萨即便答云。如是我闻。佛实作如是宣说。测同。然依重料简云。依问答者。谓有问言。汝当当所说昔定闻。故此答言。如是我闻。基即同之。不作二说。兴同。故云答疑者问。犹同仙论发心如是。然彼内心思惟。今此外问他故。）依许可者。如有说言。我当为汝如是而思如是而作如是而说（四解许可。谓传佛教者。于结集时对众自许云。我当为汝如是思量。佛昔身业如是而作。语业如是而说。有疏本云。我当为汝。宣说我之意业如是而思。我之身业如是而作。我之语业如是而说。测同。然依重料简云。谓结集时。诸菩萨众乃至便许。彼言如是当说如我昔闻。基有二说。此初释也。故云。如有说言我当为汝乃至如是当说如我昔闻。后即取次信可并重料简中信可审定文释成。故云或信可言是事如是。谓如是法我昔所闻。此事如是。齐此当说定无异。兴同前说。故云许时众劝。）或信可言是事如是。（下第二约信可以释如是。或信可其言云。其所说之事。是事决定如是。故智度论云。如是者信顺之词也。有疏。此义入许可中以为或义。测同。故无量义经疏上云。此当智度论中信也。即基后说准上可知。故此上二义。即仙论决定如是）。
    后重料简四义。论云。有义此中唯依许可。谓结集时诸菩萨众咸共请言。如汝所闻当如是说。传法菩萨便许彼言。如是当说如我所闻（重料简中有四。此初唯依许可以解如是。如文可解。余如上引）。又如是信可审定。谓如是法我昔曾闻。此事如此。齐此当说定无有异。（二唯依信可以释如是。谓传法菩萨劝众信可。谓我所说佛地经事审定如是。齐此三身差别已来当为宣说。定无有言异佛昔说。有疏本云。信者许也。信其所言审定不虚。即是许可之义。谓此佛地经事等也。故为许可之第二义。余如上引。）有义。此中亦依问答。谓有问答。汝当所说昔定闻耶。故此答言如是我闻。（三亦得依问答以解如是余如前述）有义。此中通依四种。依譬喻者。谓当所说如是文句如我昔闻（四通依四种以解如是。此初依譬喻。谓结集时。传法菩萨对众说言。我当所说如是文句。如我昔于佛边所闻。此以今所说之教譬如佛昔说之不异。故言如是。余如上述。）依教化者。谓告时众。如是当听我昔所闻（此次依教化。如文可。余如上。）余如前说。（余之两义指同前释。测依此后重料简文释前四义。如上引之。即总结云。于此四义有三师释。一云。四中唯依方四。一云。四中准依后二。一云。中四总依四义。具如彼辨。别释二重。各有五释。如文可知。加前总释为十一也。）
    二功德施菩萨波若论云。如是我闻者。显示此经是佛世尊现觉而演非自所作。
    第三大论具有二门释如是义。一别释如是。二总释如是我闻。佛地论中总别二释即此意也总中有五复次释义。如论第二。今述别释有六复次。以解如是。（庄取初四。如彼疏述。基测同本。取初义故。如上知之。）故本法花疏第一云。今云如是者。智论问云。一切经初何故称如是语。答。佛法大海信为能入。智为能度。如是者即信相也。以信故言如是。若不信则言不如是。所以佛经初标如是。余如论也。
    问。何名云信。又云如是。答。法花疏云。问。如与是何异。答。如名实不虚。是谓至当无非为义。以信佛法如实不虚非邪是正故。信称如是。大义章云。于法决定名之为信。又云。如者同义。法相虽殊理实同等。故名为如（玉篇第十三云。仁余反。以物相接与之言。从也而也。谋也随也。若也均也）释此信义有六重问答论之。具如彼辨。问。众释既多。何为正耶。答。丘友金鼓经义记云。初如是者总举所闻。表有信顺之情。依智度论谓是信相。真谛三藏述此意云。言如是者是决定。有二。一数量决定。二道理决定。乃至不增不减故曰如是。虽有诸释此释为最。故不烦述于余说也。又仙论云。但取第四。具如上述。故用信相总摄诸义。
    言我闻者。是第二事能闻之人。法花疏云。如是一句谓所生信果。此下五事谓生信之因。以阿难见三讥嫌具八功德。亲待如来二十余载。传于佛语。物必信之。故信因也。（宜云。我闻者。此明亲承圣旨。）问。佛法无我。何称我耶。答。大论有三复次释此我义。仁王疏上但引初义（基庄即取）胜鬘维摩疏引第二。金刚波若疏依中论释（测深密疏依此双取。具如彼也）。仁王疏云。虽知皆无随俗故。世流布语假称为我。故无过也。宝窟依第二义云。说我有三。一凡夫见使未亡。见心说我。二诸学人见使虽除慢使犹在。慢心说我。三无学人见慢已除。随世流布宣说言我。然今阿难结集法时。身居无学。见慢已断。随世流布宣说我闻。故不同凡。又我有三。一佛性是主是常。是故名我。二八自在作用故名我。三统御名我。阿难具三。今辨闻经但用后我。（基得前后六种我云。然我有三。一妄所执我。谓外道等所横计我。二假施设我。谓大涅槃乐净常我。除二乘倒强施设故。三世流布我。谓世共传。天授祠授等。今传法者随顺世间自指称我。）晓总影云。言我闻者。别提能闻陈无师心之过。五蕴聚集假名为我。三法和合名之为闻。若依小乘。或执根闻或执识闻。今大乘中。众缘和合假说为闻。广如智度论说。对法等亦同此说。为显根识无别闻性。废别就总故曰我闻。宝窟上云。问。无我是胜。真谛所收。有我既劣。世谛所摄。何不从胜宣说无我。从劣说我。答。化我众生法须如是。若不说我。何由可得标别彼此令人识知。为别此彼令人识故须说我也。问。阿难既是声闻。如何持大乘经耶。答。隋此付属品疏。及本维摩疏云。集法藏经云。凡有三种。一阿难此云欢喜。持声闻藏。二阿难跋陀此云欢喜贤。持缘觉藏。三阿难伽罗此云欢喜海。持菩萨藏（宝窟上云。三种阿难持于三藏。出阇王忏悔经。仁王疏云。若依金刚仙论。明三种阿难等。测依此说。故深密疏云。集法藏经说有三种阿难。乃至金刚仙论亦同法集。真谛三藏金刚般若疏引阇王忏悔经说三种阿难等。天台文句云。正法念经明三阿难。）吉藏谓。但是一人。随德立称。方便示三（宝窟亦同。基取此说故法花疏第一云。但是一人。随德别名。天台文句亦同本疏。）仁王疏云。今此经理玄相寂。因圆果满。广大如法界。究竟如虚空。故云。阿难海称我闻也。此经准知。法花疏云。问。阿难是佛得道夜生。年二十五方乃侍佛。则知前二十五年所说。阿难不闻。后二十五年所说。悉皆得闻。后有三类。一得闻。如法花等。二不闻。如涅槃等。三亦闻不闻。如净名一经凡有四会。庵园二会阿难得闻。毗耶两集阿难不闻。以何义故一代之经皆称我闻耶。人。今引二经据本□通之。一涅槃经据本而释。阿难多闻十一自然能解了。是常及无常。既自然能解。亦自然得闻。（兴云。鹙子问经云。阿难得佛觉三昧力故。皆得闻者。）二依报恩经据□而解。佛重为说方乃得闻（兴云。处胎亦云。如来问阿难。汝闻彼经不。若言不闻者。如来皆重说。）问。阿难依何三昧能持佛经。答。释道安云。十二由经。阿难得佛意三昧之所传也。金刚花经云。阿难得法性觉三昧之所传也（测庄等师皆取此义。）问。实是耳闻。何故称我。答。七义称我。五意云闻。如前晓释。是第六义。义记云。二义闻者明三种器义。一不散。散心不闻法。如覆器。无闻慧。二不忘。忘心不忆。如漏器随入随去。无思慧。三不倒。倒心彼言是此非。此言是彼非。如不净器不堪贮物。此无修慧。（法花疏云。初是定力。次是持力。后智慧力）今言我者。佛昔说我所传。如以一器之水置一器中。无有多少。即是明我为三种器之义也。闻者我义。虽有三器。若法不入则为无用。明我是三器。有法来入耳。如眼见经书得所诠解曰闻也。（维摩涅槃疏等亦同。宜一依之）。此即第五义。故法花疏云。凡有七义。故称我闻。一佛命令称。今顺佛□故云我也。乃至六耳别我通。废别立通。即佛地云。废别就总故说我闻。余如彼也。金刚波若疏第一云。所以称闻亦具五义。一者欲显能闻人德。阿难不从外道及佛弟子仙人化人诸天闻。今所闻者。从一切智人边闻。余如彼也。问。云何为闻人。为根为识为尘闻耶。答。宝窟云。大论云。耳根不坏。声在可闻处。意欲闻。情尘和合。故耳识生。随耳职即生。意识能分别种种因缘得闻。地持亦云。听所知言说是名闻。法花疏总显意云。因缘故闻。因缘闻者即无所闻。故论云。因缘所生法。是即寂灭性。故闻宛然而不闻。故不怀假名而说实相。不闻宛然而闻。不动真际建立诸法。即具三观及四智也（宜取此意）。我闻义。此中本疏有五重问答。广说之具如彼也。
    言一时者。是第三事说听之时。法花疏云。说经有时故可信也。略明四义。一佛五十年说法。盖是多时。今对彼多时明此经是一时之说。故云一时也（测深密疏引显意云。有说四种。一者如来一代说法有五十年时。）此中五十年时。即同金刚仙论。故云。如来一代。成道乃至涅槃。恒说摩诃般若花严大集未曾断绝。又同三藏故。测深密疏第一云。长耳三藏云。时有两种。一半音时。对缘不遍。二圆音时。对缘即普。从初得道终讫双林。二音并半满俱说。见小分者为半音时。见满分者为圆音时。无量义疏同。又解时复有三。一分段流转时。二不思议变易时。三假名施设时。前二即是二生死时。假名时者。梵音劫波。自有三意。一迦罗时。二三摩耶时。三世流布时。迦罗时者。此翻别相时。如来戒律。大戒时闻。小戒时不闻。出家时闻。在家不闻。国王得闻。余人不闻。三摩耶时此翻破耶见时。谓五部阿含。九分达磨。不简黑白一切得闻。言九分者。如真谛师部执论记第一云。如来正教即是经律阿毗昙。经即五阿含。谓长增一中杂百部也。律不过三部。一二百五十戒律。二二杂诵律。三比丘律。阿毗昙有九分。一分别说戒。二分别说世间。三分别说因缘。四分别说界。五分别说同随得。六分别说名味味句。七分别说集定。八分别说集业。九分别说诸阴。一分有六千偈。六九五十四。合五万四千偈也。上二种时大同智论。世流布者。如说一时佛在恒沙岸。一时在申恕林。今言一时且依后二。
    二一谓一部经也。盖是说一部经时。故云一时（二者说一部时。影此基云时有二义。一法王启化机器咸集。说听事讫。总名一时。兴取此释）此同金刚仙论。云时有多种。谓一念时。有日夜时。有百年时。有一切时。有春秋夏冬时。今言一时者非此等时。正是如来说此经时。功德施波若论云。一时者说此经时。余时复说无量经故。佛地论云。说听究竟总名一时（依亲光时有四种。此初说。此即总说。一会说法说听究竟总云一时。）
    三众生心行可一之时。即是一乘机发说一乘教时。故云一时。问。一切诸经皆云一时。可言□说一乘耶。答。经云诸有所作皆为一事。故知说一切教为开一道。皆称一时（三者众机熟时）此同梁云。今一时者释上我闻义。乃有三器及法入耳。乃至平等之心无有过下过高之时。故闻如是。又同摄论。故宝窟云。所言时者。摄论云。时有三种。一平等谓无谓令浮颠倒。二和合深闻正法能闻。三转法轮时。正说正受（测云。真谛三藏七事记云。一时有十义。一佛出世时。二说正法时。三听正法时。四持正法时。五思正法时。六修正法时。七下善种时。谓菩提心。八成就善根时。谓生中国修四念处。九解脱善根时。谓听法说法持法静心修习。以此五缘得入解脱。故名解脱善根。十平等舍心时。若心多退名为下心。听法不入。若心动踊名为高心。听法不入。若作弃舍正法心。此是无明不平等心。听亦不入。若能拔沉抑浮同停得中。念知舍平等得入正法。故云平等舍心时。具此十义故云一时也。广说如彼。）佛地论云。或能听者得陀罗尼。于一字中。一刹那顷能持能说一切法门。或能听者得净耳根。一刹那顷闻一字时。于余一切悉能领受。故名一时。（测云。第二说也。地上菩萨得陀罗尼。故能说能受。）
第0段     四机教符会无差异时。故名一时。（测影意云。四者说听共相会遇时。依此基云。二说者听者共相会遇。时分无别。故言一时。机感应化时无别故。晓云。言一时者。法王启运之日。大众悟道之辰。一坐始终合为一时。非谓说听相当无有前后故名一时。亦非诸佛菩萨一刹那顷能说能听名为一时。如涅槃云我于一时在王舍城。我于一时在尸首林。今此一时与彼无异也。）此同佛地或相会遇。时分无别故名一时。即是说听共相会遇。同一时义。亦摄论后二种时。文如上也（此第三说。感圣起机更相会遇名一时也。或可为四闻说听时。为二时故。庄俱依此论三释也。）宝窟云。大明一义凡有四种。一者人一。二者法一。三者时一。四者机一。言人一者。从始至末□是如来一人说。无有余人故云人一。阿难所领还是佛所说法。无有异法。故言法一。如来一时说。阿难一时领。故言时一。四者机一。众生一时有感。如来一时有应。机感交接。故云一时。此即如次前四义也。（或可一一皆具四义）。金刚波若疏有七义。具如彼也。彼初此同。彼七此二。彼二四五即此第三。彼三及六此第四义。若具论之可有多义。今依一义相摄如是。（宜云。正是缘教相应时。是欲说法时。欲听法时。闻法应得益时。故一时也。故旧云。时有三种。一逆时。即根未熟说教不相应。二过时。根缘已过。说教亦不相应。三正时。是根熟时堪闻正教。教被于缘。缘禀于教。此是缘教相称得闻。此即一述涅槃疏。故不别也。）问。一及时者其体是何。答。大论有五重问答释一义。复有八重问答广释时义。测总显云。一是数。时即时分。依龙猛宗。数及时等皆无有体。非三科摄。如智论云。乃至依弥勒宗。数时即是有为法上分位假立。即二十四不相应中数及时也。五蕴门中行蕴所摄。处界门中法界法处。意识境故（基庄同也）问。何故二宗有无不同。答。龙猛宗为破外道实数时等。故无体也。弥勒宗为显大乘法相道理。故别立之。故不相违。或可五百不相应摄。于理无违。十住婆沙立七百不相应论具破中。何唯云破。既破实执已。显世谛因缘义云。但佛弟子随俗语名为一。心实不着如数法名字有。故佛法中言一时等不堕邪见时有二种。一名迦罗。二名三昧耶。乃至如是种种除邪见故。不说迦罗时说三摩耶。见阴界入生灭。假名为时。无别时方。离合一异长短等亦如是。凡人心着谓是实有。见阴等者即有为上假立时也。无别等者是破实执。当知弥勒显龙猛义今谓。维摩疏云。此皆离释两字。若合解者即目时为一。如云一日一岁。岂离于岁别有一耶。问二时别何。答。涅槃疏第一云。经律时异。律中辨时。时药时衣等。此云迦罗时名实法时。经中明时。三摩耶时名假名时。此云实法假名者。非如成论实法假名义也。今言实法。实有此时故言实时。假名实无有时假为时也。（法花疏意同也。仁王疏云。时有三种。一三摩耶时。即长时。二迦罗时。是短时。三佉楼时。是不长不短时。测云。迦罗此翻别相时。三摩耶此翻破邪见时。其如先也。）法花疏云。何说假及非假耶。答。化内弟子为结戒故。明非假时。通化道俗辨假名时。如论广说（即指大论）涅槃疏云。问。何故戒律则辨实时。经明假时。论主解云。戒律欲住持佛法。明时药时依等。故言实有时。若经中所明。恐生邪见。故说假名时。问。何意不经中欲住持佛法故说实时。戒律恐生邪见故说假时。解云不得。若经中明时黑白共闻。内外同听。此恐外道生邪见。故云假名时。若是戒律中。但是声闻弟子得闻。白衣尚不得闻。岂况外道而能得闻。故说实法时。今言假名时。故云一时（仁王疏同。故云。今言时者三摩耶时。众师虽寄终成无当。若存龙树之风。破一破时说三摩耶也。宜一依之。）问。若尔以此为至成耶。答法花疏云。正观论云。诸佛或说我。或说于无我。诸法实相中。无我无非我。亦应云。诸佛或说假。或说于非假。诸法实相中。非假非非假。即是龙树之本意也。问。何不别显日初出时乃至中夜说此契经。如下处等别指胜处。而此经中但言一时。答。如佛地论。昼夜时分诸方不定。不可别说。（迈云。答中有二。初明诸方时分不可别说。如四天下昼夜不同。欲色诸天岁数不等。十方净土劫量又殊。故不别说。测同。故云。如南瞻部洲日午时。西方日出。北方夜半。东方日没。庄取此释。）又义不定。或一刹那。或复相续。不可定说。（第二答。或刹那。谓说俱得陀罗尼。但一刹那能说能听是究竟。或复一会相续究竟时。以长短不定故不别说。）是故总说但说一时。（结但总说一时之意。基云。问。处中有净秽随机二之说处。时中凡圣殊。何容不别说。答。说处标净秽可定知。说时有短长圣凡不可一准。一会机宜有利有钝。长时短时如何定准。故处可定说而时但总言。兴即取之。即次又问。一会机缘有凡有圣。秽处净处如何定准。故处但可意表。于此难中应说劬劳。今作别解。将处望圣一往可定。以时论钝钝亦不定。故处可定说时即不可例。）问。总说之中若有可知。答。金刚仙论云。如大华严世间净眼品。如来即成道日。在寂灭道场说。十地品第二七日在他化自在天中说。如十万偈般若成道五年说。经有成文。余七部般若但云一时。不知何年说也。如来藏经成道十年说。如大集宝幢品。成道一年王舍城迦兰陀竹园说。陀罗尼自在王品。成道十六年在欲色二界中间说。经有明文者则便可知。无明文者即不可知。（仁王疏云。一时即说经之时。如说涅槃二月十五日。此经三十年正月八日为时。基引是等说云。虽有是说随一方域化土众生闻见结集。且作是言。仍非初总题说法时。是故但应总说一时。）此亦未尽。若尔随一方土见闻应别。指时何但总说。今谓第二义。一会机器千器始终故总说一时也。

第0段 金光明最胜王经玄枢卷第一

宝历二年二月十五日奉书写了（同年元旦始笔）写本笔误多或考本文或以愚意旁注后昆校正之。宝生闲人成庆（六十八龄）
同三年十一月十日再校了

第0段 金光明最胜王经玄枢卷第二



序品之余

    薄伽梵者。是第四事说教之主。所以标说主者。大论有三复次释之。法华疏总显云。凡有五义。第三云佛。有五人说。乃至今欲明此经是佛所说非余人说。故标佛也。此即论第一说（测庄及宜同依此也）余具如彼。梁云。合释上三。乃是汝之无过。若从外道闻法不可信故。从佛有三义。一佛有一切智。二有大慈悲。三心平等。外道无此三也。薄伽梵者凡有七义。故涅槃经第十八云。婆伽名破。婆名烦恼。能破烦恼名婆伽婆。（瑜伽意有二义。金刚仙论亦云四义。佛地论中总有七义。此即仙论四能破烦恼。及第四义亦云。能降伏天魔制诸外道。佛地七中切自在义。永中第一不系属诸烦恼故。及第七义。或能破坏四魔怨故名薄伽梵。经文虽略后三种魔而影摄故。测云。破四魔者。一烦恼魔。百二十八根本烦恼及随烦六天子名恼。有漏五蕴为蕴魔。有漏五蕴诸无常相名死魔。第为天魔。如是四种能损诸善。故名为魔此之。）
    又能成就诸善法故。（此上二义即瑜伽意。故三十八云。能破诸魔大力军众具多功德名薄伽梵。又八十同。佛地七中第五吉祥义。一切世间亲近供养咸称赞故之。）又能善解诸法义故。（佛地七中第二炽盛义。炎猛智火所烧炼故。）有大功德无能胜故。（此上二义。仙论四中第二合云。或云。具足功德智慧。）有大名闻遍十方故。（此上二义。佛合地七中第四。又云名称义。一切殊胜功德圆满无不知故。即此与无第二之能成善法义。仙论四中第三合云。亦言有大名称天人归敬。）又能种种大惠施故。（佛地七中第六尊贵义。具一切德常起利益安乐一切有情无懈废故。）又于无量阿僧祇劫吐女根故。（七中第三端严义。妙三十二六士相等所庄饰故。大论第二云。譬如故说大王黍应独来必有侍从如是说大夫二根无根及女尽摄。是失同。）大论有四复次释云。婆伽言德婆言有。是名有德。复次婆伽名分别婆名巧。巧分别诸法总相别相故。复次婆伽名声婆名有。是名有名声。复次婆伽名破婆名能。能破三毒名婆伽婆。二乘虽断而有习气。是故不名婆伽婆也。光第二义及四六七摄为有德。具此四义故总名有德。余如文知。依此宜云。薄伽梵六义。如涅槃及智论说也。论云。问曰。婆伽婆正有此一名。更有余名。答。佛功德无量。名号亦无量。此名取其大者。以人多识故。（测云。金刚仙论云。西方正本。一切经首皆云婆伽婆。佛地论意同金刚仙故。佛具十种功德名号。何外道故如来教传法者一切经首置薄伽梵。谓此一名也咸尊重。故诸置此名大论皆称本师名薄伽梵。又此一名总摄诸德。余名不尔。是故经首皆意同也。）余名广说如论。乃至结云。婆伽婆义无量。若广说则废余事。以是故略说不具足。尔光本皆安佛。名非是劣耶。答。此亦合理。总有八义称之为佛故。大般若第四百六十云。尔时具寿善现白佛言。世尊所说佛陀者。依何义故名为佛陀。佛告善现。觉义实义薄伽梵义。故名佛陀。复次于诸实法现等正觉。故于一切法如所性尽所有性无颠倒觉。故名佛陀。复次善现。遍于三世及无为法无障智转。故名佛陀。复次善现。如实开觉一切有情令离颠倒。故名佛陀。又难摩经以佛陀等三白总摄诸妙义故。具如彼也。大论释云。复名佛陀。秦言知者。知三世众生数非众生数。有常等一切诸法。菩提树下了了觉知。故名佛陀。又测深密疏云。真谛三藏七事记中有其二意。一依真实具十义。故诸经初十种号中单置佛号。故七事记云。大师十号。经中何故不别余名而独称佛。解有十义。一觉胜天鼓。二不由他悟。三维二知。（解障无知。一脱智障无知切知。）四已过睡眠。五譬如莲花。六自性无染。七具足三义。（一假不生名佛。即六神通。二寂灭佛。或故。三真实佛。即是真如。）八具于三德。（法身等也。）九具三宝性。十自知令他知。（总有四纸恐多不述）。真谛自云。此十种义出真实论也。（晓同。等第故云。方佛住者。是第四事表于教主是一切智故举十非义利法聚。于九之兄如瑜伽云。共能引摄义利法聚。于能引摄故名为佛。于中广义如能引摄非义利非非义利法聚。遍一切种现前等觉。乃至故地持云义饶常说也此即本义故宝窟上云佛者觉也既能自觉复能觉他觉行穷益聚非义饶益聚非非。义饶益聚平等开觉故名为佛他者彰别二乘觉行穷满满说之为佛言其自觉简异凡夫言觉菩萨具如彼也花疏显异。）二真谛自申道理四句分别。一切经首双标两号。故七事中云。佛婆伽有其四句。一是佛非婆迦婆。即声闻二乘观四谛证无余涅槃。于自位中得名为佛。不修功德行非婆伽婆。二婆伽婆非即菩萨功德行满名婆伽婆。即在因位智慧未满不得名佛。三非佛非婆伽婆。是凡夫。其不修智慧不名佛。不修功德非婆伽婆。四亦佛亦婆伽婆。即佛世尊。智慧圆满故名为佛。功德具足是婆伽婆（广释娑伽婆有三四纸。恐繁不述。）乃至彼云。若但言佛恐滥二乘。若单言婆伽婆。滥于大菩萨及转轮王。故知合说即是如来。是故无上依经及金刚波若。皆作此言佛婆伽婆。部执论记亦同七事。乃至今详西方诸三藏意。昙无谶等依真实论但置佛名。真谛三藏依真实论及四句义双标两号。大唐三藏及菩提留支。各依一论置薄伽梵。地婆诃罗三藏说云。西方诸本皆云婆伽梵。即同金刚仙论。依西方正本。一切经首皆云婆伽婆。此方诸经或佛或婆伽婆。或复双举佛薄伽梵者。随译者意。乃至神都翻者皆安薄伽梵。西京所翻皆云佛也。依此测公初总显云。然诸经首标名不同乃有四种。自有经初唯置佛名。如涅槃等。自有经初唯婆伽婆。如大品等。自有经初双标两号如无上依佛婆伽婆。或有经文二种俱无。如相续解脱及多心经等。所以如是诸本异者。相续解脱。即一部中最后二品故不标名。多心般若即大般若。应是结集菩萨别录流行故亦不标名。余之三句准前可知。故知二号随缘利物俱尽理也。是故罗什三藏兼用。大品经等云婆伽婆。法花等经安佛称也。基法花疏第一云翻译文主意存省略。随方生善故称佛名。兴一取之（若尔。无垢称疏第一云。古诸译经皆欲省略。不论义之具阙。并安佛名。其十号中。佛为第九。薄伽梵为第十。第十一名总包九德。故今初唱。而或者改之安置佛称。仅菩提留支虽讹而十云婆伽独婆等。）博览之者唯举诸说无有是非。假令无文犹寻道理。万德之中以智为主。三觉圆满总名佛故。既举其主而从自称。犹如如来具有三身。况有诚说。若见如前波若及大论瑜伽并真实论文。及知此后道理之类。岂有此迷。又豆那掘多三藏所译文殊师利行经。罗什大品经皆云婆。何只留支。又留支三藏译真言经。既云薄伽梵。何云虽讹。又此三藏及地婆诃罗三藏皆云薄伽梵。什即仁王言婆伽梵。祥云。此翻世尊。故神都西京二翻。具如测公说。何言玄奖三藏独云薄伽梵耶。故知法师每事妄覆显异耳。是故今谓。义既如前。问。此三身中是何佛耶。答。准经可知。
    在王舍城鹫峰山顶。此第五事说教之处。涅槃疏云。此经云在。余经云住。住犹是在。维摩疏云。在者住也。（庄宜取之。）仁王疏云。暂时名在。久居名住。亦可经停名住。（依此庄云。暂行之处名之为游。久住之处为住。兴云。在者即居。此游化之义。离居崛山名之为在。亦名此基游化王舍故说也。）此即本法花疏后释。故云。又欲喧静兼化。故山城两举之。暂名游者。据余可尔。据圣未可。既八卷等皆云游于法性。岂是暂耶。如来常在深妙定故。（沼后释云。离障即能证智常真如名最清等故。佛地第二云。于中一切二相分别皆不现行。缘证如故名之为住。彼胜定常住其中故名为住。即居义之。）故皆应取。大论第二有五复次。释此住义。本疏总释。金刚波若维摩胜鬘法花涅槃五疏。总为二住开为八住。仁王经疏开为十一。意即同也。具法花疏云。住者今取能住为住。故住义属佛（晓同。故云。明佛能住。）住有二种。一者身住。（金刚疏等皆名外住）二者心住。（余疏云内住。兴取法花疏。庄沼及。）身住有四。一化处住。十方诸佛各有国土。（仁王疏云教化住。疏云。如释迦住婆十六大国金刚维摩有净秽二土。如释迦居秽弥陀住净。涅槃疏云如如国土。宝窟云。遮那住莲花藏界。释迦住娑婆界。）二异俗住。三世诸佛多栖止伽蓝（金疏同之。仁疏依止住。住王舍崛山唯住俗舍皆栖伽蓝。宝窟云。异住同住。摩疏云三世诸佛不在伽蓝。天王佛与俗同住。犹如天子。涅槃疏云。离俗。如释伽异俗住。位住倍自有居家。佛离俗人居家在僧伽蓝内住。）三未舍寿分住。佛未答魔王启睛。寿命无量。由答启请。则留八十。余皆舍之。杂心云。舍第五寿分者。百年之寿。二十为一分。故有五分。佛答魔王启请。舍二十年。唯留八十。故云舍第五分寿。法花去涅槃近。应是舍寿分住。（维摩疏同。仁疏云。寿金疏云。谓如来未入涅槃。未舍寿分住。则无量岁舍寿分住。如答魔王命住住五分法身。窟云皆悉舍之。涅槃云明如来犹有身患。未入灭度。请唯留三月余。无量岁故云寿命住之。）四威仪住。谓行住坐卧悉名为住（四疏同之。坐卧皆名窟云。通住别住。行住威仪中一为别住。此四住为住谓通住也四中前三于释。后一论说。）二就内德论住。亦有四种。一者天住。谓住布施持戒等。二梵住。谓住四无量心。三圣住住空无相无愿三昧。（据此三种。论有二释。依此宝窟显两释云。一约人论之。二约行别之。此约行别也。金刚维摩法花涅槃四疏。但取此后说也。然仁王疏依此释初。天住言住四禅者。依地持说。具如宝窟论云。六欲天住法。是为天住。梵天乃至非非想住法说梵住。诸佛辟支罗汉住法说为圣住。此即初释约人论之。仁胜二疏双取也。）四佛住。谓住十力等果地众听。（此即论释法也。胜二疏举此说。金刚维摩二疏云住诸法实相。仁王疏云住第一义谛。涅槃疏云住大涅槃说。宝窟云。如地持中。亦约行分三。与彼说大同小异。若说梵住与前不异。若灭尽天住以八禅等为天住。此义则异。若说圣住。亦同异。同住三空受加灭尽正受为异。具如彼也。测庄兴德皆取此诸住也义之。）如来具此内外八住。此即无住而住。住无所住例如文殊不来而来。来无所来。亦如涅槃师子吼辨住沙罗林说也。宜述本说。即同三藏。故义记云。住有八义故说可信。一梵住。四等。二天住。住四禅。三圣住四神足力。佛住。住第一义谛。五命住。住现在。六威仪住。住威仪。利益持说。七境界住。住本大千界广处。说时闻之。八胜住。胜人胜处。如王舍崛山等。人处皆胜也。但经文指举胜处。意含八也（测深密疏又述三藏八住。大同前法花疏。具如彼也。）宝窟上六。地持又说。天住中多住第四禅。梵住中多住大悲。孚圣住中多住空及灭尽定。大论云。三住法中住圣住法。怜愍众生故住王城。（^8□疏第一云。欲明一一住中皆有胜劣之异。彼论节劣取胜。故三住通说。此论三住相形。圣住为胜。故不住余二。基法花疏云。住者居止。游佛化处之义。居止在山游化城中。佛依此中游化安处。古人因此解圣天梵虚等住。住名虽同义意全别。语邃义幽之处曾不属心。名同理别之文张授。据此为未可。）解深密云。住于佛住。世亲释云。谓住佛所无所住。处此住中常作佛事无有休息。无性释云。随所应恒正安住圣梵天住。故名佛住。非如声闻要作功用。非如外道有住非胜。天住即是四种静虑。林住即悲等无量。圣住即是空无相等。亲光释言。谓住大悲。昼夜六时观世间故。测云。诸论四释。一住无住涅槃。二住圣天梵住。三住空大悲四住大悲。具如彼。大论云。住王舍城云何名住。四种身仪坐卧行住是名住。又以恐怖魔军众自令弟子欢喜入种种诸禅定故。在是中住。复次四种住。天住乃至佛住者。住佛道。楞严等无量三昧。十力四无所畏。十八不共。一切智等种种诸慧。及作八万四千法藏度人门。如是等种种诸佛功德。是佛所住处。佛于中住。地持如前。故测庄兴皆盛依之。如子念者既圣说。又诸佛所行岂离此诸住游化居止耶。今论正义。宝窟上云问。佛有三种。一化佛。二应佛。三法佛。今称佛住者。三佛之中是何住耶。答。义有多门。今就一途论之。普贤观云。释迦牟尼名毗卢遮那遍一切处。其佛住处名常寂光。毗卢遮那即是法身。法身住于常乐我净四德之土。然佛与土。义论人法。谓人为能住。四德为所住。若同性经云。应身佛住净土。化身居秽国。今是化佛。摄论云。地前菩萨见化佛登地见应身者。是良为与真如相应名为应身。应身二。一内应。与真如相应住真如土。二外应。住净土奇特相好教菩萨也。地前未见真如。但见八相成道。故言见化身。更有四句。如金光明三身品也。（得此基云。问。此三身中何身所摄。答。准处准机应声闻而为化佛。准文准器教菩萨而即报身。感者根品不同。应现故通报化。王城鹫岭劫尽火烧。鹙子闻经。即化佛也。我土安稳寿量长远。文殊在中。即报身也。应化非真佛。亦非说法者。推功归本即法身也。所以称赞大乘功德经住法界藏。明法身说。佛地经等住宝花王十八圆满。乃报身说。此经王城迹。即化佛说。据理而言。实通三佛。应物现身非定一故。楞伽经中说三佛身说法。各别皆说法故。由此劬师罗长者观三尺以发心。五百婆罗门见炭身而起信。无边身之菩萨穷上界而有余。住小圣之凡夫观丈六而无尽。兴即取之。）此同佛地。释迦牟尼说此经时。地前大众见变化身居此秽土为其说法。地上大众见受用身居佛净土为其说等。故明说处诸教不同。如测公云。依解节经。化身如来在秽土说法。彼经云。如是乃至佛婆伽婆住王舍城耆阇崛山中。依深密经。即受用身在净土说。同解深密。故云住最胜光耀七宝庄严等。如此经者。双明身心二种住处。（沼云。说处有二。应身住处法身住处。此王舍等是应身住处。又共不共。王舍城等。凡圣三乘之所共居。下明诸佛不共所居之。）此初身住处。即是应身。（庄即同也。兴云。初示共处也。）法花疏云。王舍城者。说必有处故不可信也。异彼外道或言空中授与。或言赤雀衔来。皆无根本。就住处有二。一明通处。二辨别处。至人心形无定方。岂有其常处。但成信义委曲题之。又欲喧静兼化故山城两举。（维摩疏云。一通处。则毗耶离城。二别处。谓庵罗树园。亦是諠静双举。道俗兼明。准之言。城通山别。故宜云。明处有二。一通处。谓王舍城。二别处。可峰岭。）国名摩伽陀。此云不害。人虽犯罪无刑杀之诛。故称不害。城名王舍。小国即国为城。如毗耶离国亦名毗耶离城。今是大国。所以国城为异。具足应言罗悦只摩诃伽罗。罗悦此云王舍。摩诃云大。伽罗云城。十六大国城六大城。（国如仁王六大城。即彼疏云。摩伽陀者名持甘露处。凡有十二城者。一区只尼大城。二富楼那跋檀大城。三阿监车多罗大城。四弗伽逻婆大城。五王舍大城。六舍婆大城。七婆罗捺大城。八迦毗罗婆城。九瞻婆城。十婆翅多城。十一拘睒弥城。十二鸠楼城。此十二中。后六城佛少住。前六城中多住前四中。多住后二城。二城中多住王舍。十六大国。五百中城。此云六大城者。即前六也。法花论疏云。五天竺国。国十千小国。有六大城。而王舍最大也。）而此城最。故称王舍大城。（基云。梵云矩奢揭罗补罗城。唐言上茅城。摩揭陀国之正中。此古先君王所都之处。多出胜上吉祥茅草。因以为名。庄云。曷阇罗揭云王。近利呬此云舍。那罗此云城。摩诃云大。）大论云。佛灭度后。阿阇世王以人民减少。舍本大城更造一小城。于诸城中犹尚为大。王舍耶。善见毗婆沙云。纵广三百由旬。有八亿万户。其属王舍城者。八万聚落也。（庄即取之。）
    问。六大城皆有诸王之舍。何故此城独称王舍耶。答。凡有七义。大论有三解。一昔摩伽陀王生子。一头两面四臂。乃至取一万八千王置此五山。以大力治阎浮提。因名此山为王舍城。意明多王在此城故名王舍城。（庄唯取之）二摩伽陀王先所住城失火。一烧一作。如是至七国人疲役。王大忧怖。集诸智人问其意故。有言。置应易处。王即便求住处。见此五山周匝如城。即作宫殿于中止住。是故名王舍城（基取此云。初频婆娑罗王在上茅城。频遭火害。因此迁寒林也）。三婆薮之子名曰广车。嗣位为王。乃至见有五山周匝。是王元起造宫舍故。名王舍城。四有言。有王失于正道。千国共废置此五山。退思补过。后还共治国。故名此城以为王舍。五真谛三藏引律毗婆沙云。凡转轮王出世。相承卜居住此五山。故独詺此处为王舍。六律毗婆沙云。昔有四王共攒乳海觅得甘露未分。于此五山起舍守之。七日后方乃分之。故名王舍。前谓人王起舍。后即天王起舍。七依仁王经。斑足王收得一千王置五山内。亦从多王作名。余城无此众事故。独为王舍。五山周匝如城（基云。祟山四周为外墎。）而于中起舍。两事合举名王舍城。问。若两事合名王城者。不应复有城山二处。答。得王舍城名则两事合说。但王于五山之内别更起城。故有二处。（基云。古说山城为王舍城。或云置千王于此皆谬。）山城为王舍。及因在多王立名。如是等意皆显圣文。凡岂知耶。
    耆阇崛山者。此别静处。此言鹫头山。然此五峰各有所像。今之一山似于鹫头。故以名鹫（仁王疏云。王舍城有六精舍。一竹园精舍。在平地。迦兰陀长者之所造。去城西北三十里。二少力独上山精舍。三七叶记山精舍。五蛇穴精舍。六只阇崛山精舍。此翻云鹫头山。耆阇名鹫崛名头。此山顶似鹫。王舍城人见其似鹫故。因传名鹫头山。又王舍南尸陀林中。多诸死人。多诸鹫常来是山中食之。还在山头。时人遂上同鹫头山。于五山中最高大。五山者。东方象头。南方马头。西方羊头。北方师子头。中央鹫头也。庄举后释。又引增一经三十一说。耆阇崛山名好林水。圣人住处。论疏仙人之因缘。具如彼也。）佛灭度后。阿育王见其山顶似鹫。使人凿作两翅两足及尾。故令如鹫鸟。出陆邓地理记。城山相去凡十五里。（庄云。摩揭提国。古鹫峰山。乃至接山岭有王舍城。城北门有迦园陀精舍。王舍城东北角有。迦园是鸟名。似鸲鵅而尾长。基云。姞栗陀罗矩吒山。唐言鹫峰。亦谓鹫。既栖栖鹫鸟。又类高台。旧云耆阇崛山。乃至灵鹫。鹫寿于此人尸。名灵鹫山讹而略也。兴即同之。）既是诚说。又自释云。既栖栖鹫鸟。下云。山胜余山。为好鸟所栖止。胜余法。为上人之所止游故。又五山有所像。非但彼国。此间多例。既乖的似别类??台。愚之甚矣。问。佛大慈既普。何故多住王城说法耶。佛能。法花论二义。一欲因处表教。一城中此城最胜。一切山中此山最胜。表此经王众经中胜。（论疏释最胜义有四。此经具有。准故可知。）二示现自在功德成就故。言此偏举王城为喻。如王于世间自在。此经众经之王。以一乘摄一切乘归一乘故。（晓庄上句。沼宜兴意皆同。然晓加云所住之。上句住字明有住此。下句头处也。）此举本义。大论有六种义。一报法身恩故。如来既本于摩伽陀国成道。为报此恩故多住。乃至六此处灵华瑞草闲静清凉。实众圣之所栖游。神仙之所窟宅。故多住。（庄根引之。基云。多出胜吉祥草。因为名者。此之义耳。）问。先经山中。今此山顶。为何异耶。答。宜云。依山住处有十种。谓山顶。四方。四维。崛中也。先经表所说理中道实相。故崛中。今此经者。为表最胜。凡夫二乘不能量。故山顶。如法花等。为二乘说渐教满字。此经等为顿悟菩萨说。如花严七处八会中。在忉利天须弥山顶说顿教也。问。准下文。说如来寿量在妙幢室。何故通序但云鹫山。答。沼云。准文妙幢至释迦所对佛重说。如来印可。阿难得闻。亦名佛说。故结集说但住王城。又彼净土非三乘见据共见者说王城也。初说劳多。四佛说者是释迦演。既标说云。我常为大众宣说如是经。并四方四佛威神共加护。故知释迦三密冥加。四佛同心既说此经王。阿难既闻。释迦标说但举王城有何妨耶。后释违文。经云。时四如来欲说释迦寿量。以佛威力欲色界天乃至无量大众。悉来集会入妙幢室。岂非共见。但可问者彼舍身会。若尔此经有几会处。答。沼云。旧解四时三处。四时者。一四佛在妙幢室时。二世尊在鹫山时。三妙幢且至佛所时。四他方还土时。三处者。妙幢室。山峰及他土也。今者解云。但是一时一处。以妙幢闻共众至佛所重说之。十方菩萨俱赞此佛。非往他土。故一时处。若不如是。梦见金鼓。寤对佛说。即应五时四处。梦时。说时。晨夕别故。或可二时二处。妙幢室梦未对佛前。未得云说。故非时处。以四佛在室说佛寿故为时处。然前释胜。以其阿难称我闻故。四佛说寿。阿难时在释迦佛所。即不得云我闻故。金刚华经等皆忆者。是谓昔闻非未闻者。缘曾受境方言忆故。二释未可。自为证者大人不好。故虽总标。至别说者即让他佛。客圣知意必集大众。故令普知。正是会处。若是非会。但对妙幢可说远寿。何劳反室放光集众。必有故意。弟子独梦岂为例耶。十方非赞彼土佛者。即违诸本。上代五经岂说虚事。二义有意。执新谤旧非是知者。又有舍身之会处故。初解不可。曾经忆等者。此但守□。既失本故。如涅槃云。阿难多闻土。自然能解常无常义。设使约□。既闻序品。释迦标说三十一品何非经境。是故今谓可如本说。故本四卷疏云。四时三处。处三准前。四时谓两尽一夜及他方赞佛时也。（兴依此说。有说。加一会处。宜云。有此经三处四会。乃至今解。四处五会。以舍身会足前四故。般遮罗处三会四。初会王城。二会妙幢室。三忏悔品下重王城。舍身第四会也。）问。若尔本何不说舍身之会处耶。答。隋经无妨初故。及八卷云。尔时世尊即现神足。令此大地六种振动。于大讲堂众会之中有七宝塔。从地踊出。既不移处。故不立之。问。今往别境。本何尔耶。答。见闻不同。准赞知之。
    于最清净至所居下。第二心住处。即法身住处。本云是时如来游于无量甚深法性诸佛行处过诸菩萨所行清净。（庄宜即同。沼兴□住处。今是心所住云显不共处。宜云明定境。一切住法。不出身心。上是身所如来正寂法境说金明甚深法性。故今入定。凡有二义。一自观与教故入定也。法花藏故。以己法门应为宣说。二观察机情富缘次第前后虽异。而意大同之。）此别处即所依说法随顺成就也。四佛欲现未之前。释迦口意二密。先照机应说果德三身等事。故为别序。有言此经别序何难立之。非是佛说。今不用之有二义故。一者如来说金刚般若之前。有涂行乞食等。亦未有其文。而以此事开经。今四佛未现之前。释迦意密照于四德三身忏悔等事欲为初说。何非别序。二者此品中事非是开经体者。三身。业障灭。赞叹空品。及四王下。因何而说。今明。此品中意。皆是释迦应身慈惠。于四佛未现之前。照因果力用等事。欲与四佛共说。即以此为序。故初开言。尔时如来游于无量甚深法性。又下言。我今当说忏悔等法。又言。我所说诸佛如来秘密甚深微妙行处。前文意密。后二文是口密故。此经别序有二。一序品是别中之通。通为一部作序（隋云。此经别序有通别。此即通序。）二者别中之别。如忏悔寿量之前。但为二品作序。三身等初亦各有之。（此即别序。此义诸经经之别序故。祥云。别发起序。与余经序有异。或有或无。故言异余。真以三密冥加为序。三密者。身口意密也。欲说此经。身在崛山。表此经殊胜。即是身密。意念法性及四佛护持。乃至忏悔等法。即是意密。又将欲说此等深法。即是口密。以此三密冥加。信相疑念。感四方佛说寿量果。又因此三密。信相感梦说忏悔等法。四王等发愿弘经。乃至说舍身品。故云三密为发起序也。）须此两序大有六义。一说缘在耆阇。说因果在王舍。二间忏悔一品在夜时说。余在白日。三说果四佛。说因及缘是释迦。四忏悔以金鼓为序说。法身为主。说余品应化二身为主。此经一部有二化主也。寿量疑念变土为序。三身等以请问为序。五化人异。如信相独闻忏悔余人不宣梦见。（隋云。但说此五义不立第六。此中说云。五所一处异。王城与灵鹫。二时异。尽与夜。三众异。王城四众非是灵鹫八部。化人不同。先后有五。四相异。放光动地现坐雨花等事相不同。五佛异。四佛与释迦也。）六法身上闻忏悔。应化身上闻余品也。序者渐义。借譬为名。释迦于四佛未现之前。口意二密有如此事。故得为序。（晓云。虽有此说而必不然。如式本序云。诸世尊我。当述佛言。乃至是明阿难自许结集者我。当知此经非如来故。言我说忏悔等法）此是龙势之踟躇。可梁隋二说冥合圣旨。杂经分明释迦说故。然杂本经文相虽异。义意大同。总举本释新旨自显。本经别序总有二十八行半偈。大分为二。初十九偈序正说。后九行半偈序流通。（祥即依之。）欲示此经之王不可不弘。有异余经。余经不具明修性二得。此经具明诸义。流通福多也。准今总有二十五行。初一长行即有通序。同闻众前。后二十四正为偈颂而有众后。就初。本有一行半偈。而序经体深余经。（隋云。体是如如境智）。有二。初三句明能照智（明智照境）。后三句结所照境（结住处）。今有二一而序经体。略无是时游无量及过诸菩萨等之二句。理应有之。准先为二。初二句明能照智体。后二句结所照境。（或解。前明住处。后释住处）。是时如来者。是时有五义。如下述之。今言时者。四佛之前。释迦二密照机欲说法之时也。如来有三种。亦如下也。今是应身。照第一义法性理故化身。三十二相八十种好为体照故俗。此非化身自照义故。此亦非也。问。何故应身不反照自体常耶。答。隋显本云。三宗大乘其义实尔。今依穷宗。八地已上不复见应。云何自照耶。又此释加非四如来。四佛非一化之主。不得言如来。又下言我今所说微妙行处。是释迦之我。一土之主得。真言我（隋取初释。祥双取故）。
    游于无量者。照之别名。称机任放如游于苑观。（祥云。应身智慧照力有游。故言游。心念口言不由功用任游也。晓云。欲明如来于法性理放自在。故言游也。）应身智慧照法如如无边际理。故言无量。（隋取之。祥云。法身之体无有彼此限量故。晓即云。如来法身显用无边。故言无量也。）今谓。无量即有二种。三师所说即体无量。晓是显用。故法花疏第二云。今明二种。一实相之体不可限量。谓体无量。二从实相一法出一切教。谓用无量。此之体用□有深所以。故称为义。如来欲说法花。先入无量义定。今经即是究竟一乘。既先游无量义三昧。此是欲显出生收入自在妙法。全同法花。具辨如彼。问大品王三昧何异。答。义即同也。故彼经云。尔时世尊结跏趺坐系念在前。入三昧王三昧。一切三昧悉入其中。今法性定岂非是耶。旧既明言游于无量。由是道理新必可言是时如来游于无量。而今略言于最清净。虽不劳言。于境第七而意显故。（故庄云。于言即彼境第七啭声。是境第七于声。此有三种。一依第七非依非有也。有七转声。一体声。乃至名无生智。三境第七。如言于七。如言依于。明根识得生。二有第七转。如言即说无生。第七如来所居。诸法界。修习般若。此中显境第七故。说言又依故。兴同如下之。）金刚犹有无明初品。不是清净。唯佛净故言最清净。故本经云过诸菩萨所行清净。至见之境非比证信三位之见。故云过诸菩萨。既过九品永出虚妄。故云所清净。（隋即取之。祥云。过诸学地。故云过诸菩萨。无复智之殊。二障永尽。故云清净。沼即取之晓云。出十种障。故名清净。）清净有四。一依处清净。道前法身为生死涅槃作依处（为作依持建立之处。而体释清本来清净故。庄意依此净义。）二境界清净。十地十如如（十地所观。十种如如。）三智慧清净。金刚（即位除最后刚心无第二品或一品同体障更障智慧故之。）四心清净。佛果中实心王。如三身释。（即金佛果阿摩罗识忘想城外中真实之心王本来自性无染今复山于理自皎然也。具如三身文记中释之。）故云清净。然本初句。新有最后。谓如来也。本最后句。新有最初。请最清净。文有进退。义即无违。故最清净即有二意。一兼上无量。依旧结故。二通下诸句。依新显故。
    甚深法界者。第一义谛故。本云甚深法性。过三慧境。故云甚深。诸法自性故云界。法是法身。性者自性真实。（隋云。过修慧境。故云甚深。法性者。同加云。有体故云法性。祥法性同。但甚深。此之真实难得底。故云甚深。晓云。如是法身离言绝虑。故言甚深。诸佛妙法性深。故言法性。宜取加云。即法身理为物轨则。故曰法也。理无边故为法。以此为性。云。如中边云。由证法因说界也庄为法界者因义。又住。）
    诸佛之境者。道后至见之境也。故本云诸佛行处。第一义理唯佛圣见。下地证此信等不能见故。（隋云。道后法身。即如如之境。为应身诸佛之所履行。故云诸佛之境。祥即取之。宜加云。以无生正观为能缘之智。以中道实相为所缘之行处。具如彼也。）问。应身亦是证见。云何言过三见。答。过下地三见耳。
    如来所居者。即诸佛行处故。宜云。所居者。普贤观云。释迦乃至住处。名常寂光也。以定力故。照其本土。所以照者。正今欲并法身之体。所证证理。所说之教。所居净土耳。（庄云诸佛境者行境所居者谓诸世尊身所居止平等法性对心谓诸如来心所。如法身无有别体。而相性异。分能所居止。如解深密。沼说镜对身说居。唯真法身是诸佛境。智所缘故。功德性边即为佛土法初释云。即此所居如深密等。后释如彼。兴云。泛论住义或有说二。谓身身所依名如来行说。或有说三。如智度论。谓梵天圣。彼论亦四。如佛性故。由此心住如灯论种。乃至四者最胜住。谓真胜义住无住故。今说最胜住之一分所应说住有四。真如名住。故以六义辨不共住。一无比义。谓即最也。二出障义。三谓出缠体。五所证义。六依止义。文即显也。此影晓说法身五义。具如彼也。兴离言义四。有六义。其意唯三。前三叹住德。次一显住体。后之二义释不共。故所总结云。虽观所居如其次第若心若身不共住故。住说通于智境身依。故初于壮种字亦兼境依第七。）问。应说城等。何故亦明心住处耶。答。兴云。表秽处者。欲今三乘同欣乐故。显佛悲深身土俱妙而于秽处施佛事故。（沼云。欲显三身非即离故。明二住处）今谓。说身住者。令生信故。如前大论。明心住者。令愿修故。如佛地云。而传法者为令众生闻胜希愿。勤修彼因当生净土。证佛功德故。就胜者所见结集。又大论云。又以恐怖魔军众自令弟子欢喜入种种诸禅定故。在是中住。
    与大至人下第六事同闻之众。此通序即众成就。法华疏云。略以六门分别。一来意门。二定众数门。三权实门。四有无门。五次第门。六具不具门。（基沼俱见此云五门。一来意。二权实。三多少。四有无。五解文。测兴并云四门。如彼见此）
    来意门者。略为十义。一为成阿难闻。以共胜人闻故。传经可信。乃至九为证理来。如四佛集。十为作教门。如十千天为佛事来。余如彼。（沼云。来意有五。如法花疏。彼疏即取此为五。兴即取之。来意中初四及第七义。沼加云。又准大宝积经论。三因缘故列声闻众。一于大乘中有疑令除。二有不定助成正信。三除所作已办之心。令除智障得上果报。五因缘故列菩萨众。一为除疑。二为益此界诸有情故。三令知他方有无量佛。令生渴仰起亲近心。四是释迦本所化故。五显示为法从余方远来。此诸菩萨已得佛位。尚为法来。况于余者云云。）
    二定众数者。此经始末凡有二会。前集有七众。后来有五众。合十二众前七众者。总为二类。圣众有二。声闻菩萨。凡众有五。人。天。龙。神。及鸟类也。庄说八众。沼云十八。宜兴同云有七众也。准下结文云七无妨。后来五者。四佛众集（在寿量品）妙幢众集。帝释众集十千众集十方众集（赞叹。沼不举梦见众。非也。）四佛放光集者。非是妙幢梦后俱诣众故。
    三权实者。有言。皆实行听经之众。有言皆权行影响证经之人。今明。若皆实者则矢影响。若皆权者则无禀教之众。故须两义。为主多是权也。若是眷属多是实也。是故非小作小引小眷属令同归一乘。非凡作凡引凡眷属令共入不二。故花严云。诸菩萨等皆虑舍那宿世善友。涅槃明大众云集多是不思神通变示。法花论释。众有四行。一声闻行。二菩萨行。□如此品列。三不定行。如善守菩萨示现作四众八部等。四定行。出家人形仪一向定。以此推之。大众具有权实也。（沼依二释。然准入大乘。千二百人皆是变化。据摄大乘云。舍利弗有三种。一不定性。二定性。三变化。论云。无量舍利弗与彼同名。故知有多类。又菩提资粮论云。法花所化舍利弗是菩萨之化作。皆化也。乃至今此经或可通三。所余诸众权实难悉。）
　　四有无门。龙树云。小乘经初无菩萨众。大乘经初具大小两众。然诸大乘凡有四句。一但有菩萨无声闻众。如花严七会（庄取。测加理趣等。）二但有声闻无菩萨众。如金刚般若（测同。庄云。如阿笈摩等四）三具有二众。如法花等。四俱无。如金光明。（测加云及胜鬘。庄云经集者略也。或翻如弥勒成佛经等。理有三句。无第四句。而不列者。经中大小俱列。如大论。译家略耳。总说意云。诸小乘经列小不列大。大乘道者。若别说菩萨众。当云有二种道。一声闻道。二佛道。若说四众。当知求声闻水。二乘少故。大之道者。若别说菩萨众。当知是求佛道者。又大乘法如巨海。小乘如牛迹。不更。）问。若尔何故金刚波若不列大众。答。金刚仙论第一云。依流通分。具列菩萨。四众八部闻经欢喜。而出经者以经义虽广而文至略故。此序分中广辨同闻之（庄即取之）问何故华严无声闻众。答。大乘有二。一共。二不共。不共大乘无声闻众。广如大论。问。何故金光明俱无耶。答。此经二义。不立同闻。一寿量初是四佛说。寿量后分及三身等是释迦说故。不得言佛与千二百人俱。（隋云。三义即就此义。分能所化以为二义。故云。一右唯闻正说。后分不闻前分所明因果。王城之众闻前分。阇之众不闻后分缘用等事。时众有闻不闻。所以不立同闻。二说因果。三身之同是释迦非止听众不同。亦是法主有异。故不安同闻。测引四德之果是四佛明为真谛三藏金此说光明记说也。）二忏悔品。是信相独自梦见。非佛与千二百人共说之（隋后义也。本四卷疏云三义。即梁二义加百等共居以为三义。法花疏云。释迦于时独在鹫山三昧正受。未有众集。后他方大士往彼赞佛。亦非千二。故无同闻等者。合此二义意。）而阿难我闻此经者。此人间本序以闻经正体。皆与同闻也。问。若人异时异无同闻者。处亦异应不安处耶。答。王舍耆阇已是总城二。王舍摄得崛山故须安之。（隋云。城可摄阇。举前众不得摄后间人。此解举王故经云。王舍崛山听众多不同。感见有异。不好今解。处虽异可双出。初会自具列不欲二不可□说故。近没不安后品处系文也之）还述前意无殊义故。问。若尔本意终无同闻。答。对经且说。至论具有。为繁略耳。如隋前释（晓云。余经此下第六明同闻众。今此经中后后广。若显两处众集故于此中略而不序之。）隋疏例难听众有二亦说主二。有二重问答。具如彼。又就本释及对新经可有四五重问答之。如理应思。
    五次第门。就列众内大开三别。一前列声闻众。二列菩萨众三后列凡夫众。问。若从大数。应先菩萨次列声闻后列凡夫。若从小数。应先列凡次列声闻后列菩萨。今何非耶。答。广如大论。然本释云。华严法界品及五浊经等。前列菩萨后列声闻。此则依其内德。从胜至劣以为次第。（得此基云。花严经罗摩伽经炬楼王经和休经大五浊经。先列菩萨。后列声闻。以德大小明先后故。）今前列声闻后列菩萨者。此中列众次第。要以外仪具足。声闻心具智断形备法仪。心形两胜。是故前列。菩萨心虽会道。形无定方。或道或俗。此则心胜形劣。故在第二。凡夫形心两劣。所以第三。此即约外仪从胜至劣为次第也。
    六具不具门。依仁王有独觉众。有变化众。有无色众。依陀罗尼经有地狱众。依法花有尼众色界天众轮王众。今会所无（宜意。有轮王。如下述之。）依后文有比丘尼众。欲色天众。余上下无（基沼及兴皆影取之。然沼云。或略不论。据实应得有。如苾刍尼序品不列。本金光明总不列众。岂可无耶释无由二云。尼及色众初虽不列。下文说有。独觉轮王地狱无色。上下文无。或时未熟。或不能行故无余也。）问。三世诸佛必具四众。何故此经有僧无尼。答。义有七门。第四义云。僧传持法藏故。二十五人皆僧。尼则不能。余如彼也。（涅槃疏说二义。初即此第二义。后云比丘则常侍佛温夏凉。昏定晨省。虽非父子在三义同。所以但别世尊可谓冬。合此八义。）
    众成有四。一数。二行。三摄功德。四威仪如法住。言数成者。如九万八千等。（准论疏及六卷疏故）行成有四。一诸声闻修小乘行。二诸菩萨修大乘行。三诸菩萨神通自在能行众。或现四众。（六卷疏云。菩萨为不定众。）四出家人。威仪一定。不同菩萨。（声闻为定众）如皆阿罗汉等。摄功德者。以依何处等之五门总明功德。彼如供养百千诸佛。乃至能度百千众生。准此历事诸佛。乃至无复疑惑。通有小乘。具如论疏（基云。十六句叹罗汉德。十三句叹菩萨等摄功德之者。此本六卷法花疏释。是据总义。若依论文。彼行成中列叹德故之。）威仪如法住成就者。如各各至心合掌等正明众集。敬佛闻法威仪住相。前各礼等亦虽威仪。而未显其三业供养愿闻一乘。故不取之。论疏摄四为二。故云。初二别明大小二众功德。后二总释大小二众功德。准此宜明众有二。初别列众有七。七众谓声闻众。菩萨众。童子众。天子众。龙王众。药叉众。揭路荼众。后总结仪。此初列声闻众。依本为六。一标通号。二唱数。三辨位。四叹德。五列名。六总结。此初为四。一与表共侍。二大异于小。三苾刍即简沙弥。四众是显多。初一是总。总表八众敬侍义故。理须别段。顺故入之。后三是别。别明一类声闻事故。
    初共侍者。涅槃疏第一云。列众为二。尔时世尊。第一明众所敬侍之世尊。与大比丘下。第二列敬侍世尊之众。乃至此中言与大比丘。大品云共摩诃比丘僧（正法花云大比丘众俱比丘干二百）与犹共义。（仁王疏上云。与之言共。）大论第三云。共名一处一时一心一戒一见一道一解脱。是名为共。^8□疏第二云。有云。有众为共。不望于佛。然观经意。则是佛共比丘在此而住。下释菩萨众。亦云共佛住此。言一处者同一崛山处。一时者同一说经时。一心者同一欲乐闻法之心。一戒者同一无漏戒。一见同一正见。一道得同一圣道。一解脱者同一解脱果。文虽七句。义约为两。一处与时。二约胜辨共。心戒等五约因果说共。前四因。解脱是果。因共之中。心戒与见则明三学是同。总此三学以之为道。（测深密疏云。约佛对众。以自兼彼因之为与。又共故。大品云。共摩诃比丘僧。乃至此经与者即彼共也。基无垢称疏第一云。佛共兼会名之为与。法花疏云。与者兼并共及之义。龙树释言。一处一时乃至同解脱道是名共。庄即取之。故云共菩萨。梵音昙此云与。与者共也。大论云。一处一时乃至同解脱名为共。是取本也。兴宜取。）总显意谓。既云敬侍世尊之众。隋三藏云。立同闻众之意。本不正明阿难与千二百同时俱闻。正欲证佛与若干众于佛说处说时即闻。亦兼明阿难闻非异时也。（依此维摩疏有二义。一大疏云。同闻。若传者独闻。则未足可信。众围绕则佛德益尊。既尊其人则受其道。二为成信义。与众共听则所传为实。此即前法华疏十义中第一第二。）故知。与者正显敬侍世尊义也。
    大者。比丘有其大小。凡夫三果名小比丘。罗滑之人名大比丘。罗汉二种。钝根为小。利根为大。大论云。一切众中最大故。大障碍断故。天王等大人恭敬故。（庄依此说）谛三藏云。一胜大。犹如大王胜一切人故名大。此诸罗汉于学无学中最胜故名大。二形量大。（基云体大）譬如山海形量大故名大山及大海。此诸罗汉功德智慧穷高极广故为大。三数大。数多故。犹如大军兵众多故称大。此诸罗汉九万八千。故名大也。今有二义。大比丘者标章门也。下之五段释章门也。一数大。二皆阿罗汉即位大。三诸漏尽谓德大。四其名曰下谓名大。五如是等下谓知识大也。（宜依后三。基兴二取。）
    苾刍者。大论有五释。初云乞士。嘉祥云。上从如来乞法以练神。下就俗人乞食以资身。故名乞士。世之乞人但乞衣食不乞于法不名比丘。又虽乞食而异乞人。退无积畜之累。进有福物之功。故自利利他。异于世间乞求人也。余怖魔破恶净命如大论说。（宜云。亦云比丘。此云乞士。初一义即同。破诸邪恶入圣正教故曰破恶。创服法轭兴降魔志故曰怖魔。庄兴同也。基云。梵云苾刍。讹云比丘。由具五义所以不翻。一怖魔等者。此名契金刚仙论。云比丘者。外国正音。此方无正翻故。义释或云乞士。乃至仍存西本。兴同此论。）据义无异。取今说故。但讹者非。古来诸德生长中华。语成自性利见之故。照于此夷边生追学之类。还谤本者。何异世语父子诤岁之喻。矣。
    众者。大论云。僧伽秦言众。多比丘一处和合是名僧伽。譬如大树业聚是名为林。如是诸比丘因缘和合。故僧名生。是僧四种。有着哑羊实僧乃至学无学人。住四果中行四向道是名实僧。是中实僧具如彼也。（庄释意云。僧伽云众。以和为义。随其事理无乖诤是名为众。基云。众者僧也。理事二和得名众也。三人已上得僧名故。测云。众者。梵音僧伽。此云和合众。谓理事二和故名众也。广大论第三说也。兴云。众者众多之义。三数以去皆言多故。不可以彼两和此如之僧释众也。）庄基德释。既在论故。罗汉实僧岂无两和。今谓。此中合彼二义以为众也。问。大论既云。是中二种僧可共百一羯磨说戒受岁种种得作。（依此庄云。五种苾刍乃至五以白四法而受名为苾刍。此中意在第五近圆苾刍。）何故金刚仙论云。大比丘者义乃多种。今俱取断类烦恼尽得罗汉者以为大比丘。此中不取白四羯磨等九种比丘耶。答。此有通别二义。羯磨等事是通有羞及实二僧。列同闻者。别取清净断结圣僧。大论通别兼说。故释四种已云。是中二曾可共百羯磨等。乃至后别同闻众。仙论取别。故不相违。
    九万八千第二唱数。即是释上众义也。四人以上至九万八千已还悉名为众。（兴依此也。）所以唱多数者有二种义。即如前十义内第一二也。九万等者。准疏第二。大因未满犹如九万。小果已圆是如八千。盖是意欤。
    皆阿罗汉。第三明位。虽唱大比丘未位。故须明之。又以位释大。由位是无学故称大比丘也。
    能善至彼岸上。第四叹德。准论位德总为叹德。疏据别论。故不相违。先依法花论略释文。后依大论广释义也。法花经论有十六句叹罗汉德。今经有十七句叹之。（沼为准论。善巧方便智慧庄严合为一句成十六。庄乍依论犹任经之为十七句也。）彼经此文次第虽异。大意即同。论三门释。一上上起门。二总别相门。三摄取事门。
    上上起门者。疏有二义。一就义释。此有三义。一学人功德比凡夫功德为上。无学人功德胜于学功德故云上上。如下论云。善得正智心解脱名上上功德。后二如彼。起者欲生起此上上功德也。二约文释。既云上上。即一上为上一上为下。上下互相显释为上上起门也。（诸师取之。故基云。由上句故下句得起。或由下句上句方起。起非唯一故名上上起。沼即取之。庄云。以名上起。又上起下从上起故名上上起。是依主释。上之之下摄上能释起上起故。）观下释中都有五意。一以下释上。二以上释下。三以上释上。四以下释下。五以上及下起释一句。若具可七。有当句释。故虽有七意此唯五。谓除三四。此据义说。不文相故。经疏中不立此释。（庄沼同也）。今准彼五释此文也。一阿罗汉（彼论同也。）谓诸漏已尽故名罗汉。此以下释上也。（准彼当此。以下第四句释上第一句故。庄沼同之。）二能善调伏。（彼第七句心善调伏。）以善得心解脱善得慧解脱故名心善调伏。以下释上。（准彼当此。以下第六七二句释上第二句故。为上释下。庄沼同也。）三如大象王。（彼第八句人中大龙。有本亦如大龙。）行诸恶道如平坦路无所拘碍。应行者已行者。应到处已到故。此当句释。（无以上下句释此句故。庄意以下第七句释第三句者。）即违论故。披论可悉。（沼云。以第九第十句释第三句。意谓。应行者已行者。论第九句应作也。应到处已到者。第十所作已辨也。）今谓。既有行处之言。意显凡有恶道处者无不行到皆摄化处。非谓第九第十应作等之二句者。故如本疏。问。何故此句云当下释下耶。答。此约义通。非约文相。谓临下处化斯下故。云当下释下也。四诸漏已除（彼第二同。）以心得自在故名诸漏已尽。以下释上。（准彼当此。以下第十二句释上第四句故。庄沼同也。）五无复烦恼。（彼第三同。）以远离能见所见故名无复烦恼。此当句释。夫起惑要由能见所见故。既远离能见所见。即烦恼不起也。（庄略不释。沼云。第四句释第五句者。非也。）彼此二教无此义故如本释也。
    问。何此句云当上释上耶。答。此亦准前。谓能所见既是上惑。起惑本故。诸圣上智。心得自在。离此上惑故。言当上释上。六心善解脱。（彼第五句善得心解脱。）七慧善解脱。（第六善得慧解脱。）论不释之（沼云。此二种文。不以上下句义来解。庄亦略之。）本论疏释如下述也。八所作已毕。（彼第十所作已辨）更不后生。如相应事已成就故。此当句释。（庄沼同也。）与四谛理相应故。言如相应事已成就故。九舍诸重担。（彼十一离诸重担）以应作者作。所作已辨。后生重担已舍离故。此通取上下释。（准彼当此。以上第八句及下第十三句释故。沼即同之。庄但取第八不取下句者。不以下句配应作者作故。）十逮得己利。（彼十二同）已舍重担证涅槃故。用上释下。（准彼当此。以上第九句释第十句故。庄沼同之。）十一尽诸有结。（彼十三同。）以逮得己利断诸烦恼因故。以上释下。（准彼当此。以上第十句释下第十一句故。庄沼同也。）十二得大自在。（彼第四心得自在。有本得真自在。）以无复烦恼故名心得自在。以善得心解脱慧解脱故名心得自在。以上释下。（依彼是句通上下故。）。故疏云。释心自在一句用两句上下释之。（当此以上第五第六第七三句释下十二句故。庄意但以第五一句释此句。）论既以三句释。莫废后二。沼云。第四五六七四句释第十二句。后三可取。彼此二教。无以第四句释此第十二句故。十三住清净戒。（彼之第九应作者作。）人中大龙。已得对治降伏烦恼之怨敌故。用上释下。（准彼当此。庄云。此以上第三句释第十三句故。第十一句释第十三句者。）即违文故。（沼云。准论应当已作所作。戒学圆满。道谛所收。即此净戒是所应作。准论当句自释。）既以应作者作配此戒句善也。当句释者。非但违论。又第十及第十一句可当句释。故如本释。十四善巧方便。（彼略。庄云。不住生死及涅槃故。）十五智慧庄严。（彼十五。一切心得自在。有其心自在之。）善知见道修道智故。当句释也。（庄云。具四无碍故。沼云。如是二句合为一句。同因智故。准论应当其心自在。当句自释。）开合无违。而今欲别叹圣德故。注文开之。先是方便。后般若。依大论合释善也。故第三十五云。大悲方便等诸功德庄严智慧。具如彼也。十六证八解脱。（彼十四善得正智心解脱。）诸漏已尽故用上释。（准彼当此。以上第四句释下第句释第十六句故。沼即同也。庄云。第十二十六句。）得意虽尔。近违文故。何须劳矣。十七已到彼岸。（彼第一彼岸。有本十六到第一究意彼岸。）善得正智心解脱。善得神通无诤三昧等诸功德故。以上释下。亦当句释。（以上同之第十六句释此句故。为上释下。沼即云。第六七句释。以善得神通等故为当句释。庄第十七句也。）亦违论故。犹如本释。就此两德作总摄颂。具如彼也。准今可言。下释上有三上释下有五。当四。不释三。通二即二。（初句三者。一二四也。次句五者第十。十一。十二。十三。十六。当四者。第三五八及第十七句。以上释下亦当句释。不释三者。第六第七第十四。通二有二者第九第十五句。庄公亦说服成通上下释。相对四句。义亦可有。思准悉之。）
    第二总别相门者。十七句中。初是总。余句别故。（以总别相释应义云总别相门。）别中有十五种应义。具如论疏。（依此沼云。初阿罗汉是总应义。下十五句是别应义。由无学者成下十五差别应义名阿罗汉。庄显十三。沼皆说故。）彼此次殊。义即同故。一应不疾不迟说法相应不疲倦故。能善调伏如慧马故。二应静坐空闲处。一切资生不积不聚。少欲知足如大象王故。（沼云。余说如大龙王。如善住龙王作象形故。云如大象王。）三应受饮食供养恭敬等。漏已除故。四应将大众教化一切。无复烦恼故。五应降伏诸外道等。心善解脱故。六应以智慧观察法。慧善解脱故。七应行空圣行故所作已辨。八应行无相圣行。舍诸重担。九应行无愿圣行。逮得己利故。十应降伏世间禅净心。尽诸有结及清净戒故。十一应起诸通胜功德故得大自在。方便善巧智慧庄严故。（沼云。应入聚落城邑等故。如经得大自在。即旧得真自在。）十二应具解脱。如八解脱故。（此义论无。沼云。十二应一向行善不着诸禅故。如经住清净戒也。）十三应证第一义功德故。已屋彼岸。（沼云。如经善巧方便智慧庄严。）庄但说此。沼云。十四应起诸通胜功德故。如经证八解脱故。十五应如实知同生众生得诸功德。为利益诸众生故。已到彼岸。本论疏云。同生众生者。经有二种五种佛子。并从佛口生。谓同生众生。一四果并缘觉为五种佛子。二四果并法身菩萨为五种佛子。具如下述。总摄颂言。不静受将降。智空无无降。起具证起如。即应十五义。问。论十五义不配于文。基庄沼德何相当耶。答。显故略之。理应配也。
    第三摄受事门。明用十六句摄取十一种功德故。云摄受门。（庄九德。沼开第二摄摄诸功德成十一种。）今取后释。随文便故。一摄取不违功德。随顺如来教行故。经能善调伏故。二摄取胜功德。如大象王故。本论疏云。诸罗汉中最胜故。如人中大龙。三摄取断功德。二句示现。诸漏已尽无复烦恼。四摄取降伏出世间学人功德二句。如经心善解脱慧善解脱。五摄取满足功德。满足学地故。的作已毕故。六三句摄取过功德。一过爱故。二过求命供养恭敬故。三过上下界。已过学地故。舍诸重担逮得己利尽诸有结。疏云。初二过凡。后一过学地。实过三界。而言上下界者。欲界为散。上二界为静。故上下界摄三界也。经舍诸重担逮得己利尽诸有结。举三句怨者。初句释上过爱。重担担虽具五阴而爱为其主。次句即释次句。以得涅槃利故不求世间求命敬利。后句释后。既尽三有之结故。过下下界也。七摄取降伏世间功德。大自在故。八摄取所应作功德。所应作者。依法供句叙顺法。此辨尊人。具如彼也。九摄受应作利益众生功德。经善巧方便智慧庄严故。十摄取上上功德。证八解脱故。前上上起门云善得正智心解脱者。诸漏已尽故。就义释者。诸漏尽故为上上功德。就文如彼。十一摄取上首功德。到第一彼岸故。毗婆沙云波罗蜜声闻。此经到第一彼岸。到彼岸者。即是波罗蜜也。一切罗汉诸胜功德。如无诤彼岸。具如论疏。总摄颂言。不胜断除满。三过降所应。应作上下首。是为十一德。
    第二依大论者为二。初别释文。后总结句。论有十二句。略五句。谓得大自在。住清净戒。善巧方便。智慧庄严。已到彼岸。而义具有。至文悉之。
    阿罗汉者。（作名释之。诸师略作德名释。测深密疏别声闻德也。）今直依文。此初应受诸供德也。论有三义。法花疏释。一杀贼。以智慧刃杀烦恼贼。此约离因患就现在论。二不生。烦恼糠脱故。后世因中更不复生。此约未来离果患也。三应供。具足智断应受供养。凡十五义释应供。今略举大意。谓内应真理故外应供养。杂心阿罗汉以为无著故。经阿罗诃云无著。故言如来无所著至真等正觉。（庄影先三。又引娑沙九十四成大论意。即同论说。兴取论也。）能善调伏。第二断毒护情德也。论有二释。后云。是诸罗汉永断三毒守护六情。如好调马。故名调柔。此三毒义四门分别。广如义章三根三道三毒义也。（庄云。大波若云如调慧马。杂阿含四十三说譬鸟三毒地四野干五失如士夫游空浮中得六众生一得狗二得蛇欲入野干向^8□失牧摩牧摩罗六猕猴各系一处狗欲入村鸟欲飞空乐不同各用力向所乐方而不能脱罗乐欲入海猕猴欲入山林此六众生所竖柱者譬四念住又云龟虫畏野干藏六于诸比丘六众生者譬于六根系觉观龟喻比丘野干喻魔具□内比丘善摄心密藏诸述三说如测深密疏第一也。）如大象王。第三不畏难德也。论有四义。故云。摩诃云大。那句无。伽名罪。诸阿罗汉诸烦恼断。故名无罪。复次那伽或名龙。或名象。是诸罗汉诸罗汉中最大力故。言如龙如象。水行中龙力大。陆行中象力大。复次如善调象王能破大军直入不回。不畏刀杖不难水火。不走不退死至不避。诸阿罗汉亦复如是。修禅定智慧力故。能破魔军及诸结使不悔不恚。老死水火不畏不难叹。复次如大龙王从大海出。起于大云遍覆虚空。放大光明照天地。澍大洪雨润泽万物。诸罗汉亦如是。禅定智慧大海水中出。起慈悲云润及可度。现大光明种种变化。说实相法雨弟子心令生善根。（庄即取之。兴影也。宜说二象如依彼。）
    诸漏已除。第四漏尽无余德。论云。三界中三种漏已尽无余。故言漏尽。（庄兴及宜依之。兴云。除者尽也。）此三漏义略有三门。一释名。二出体。三决疑。初释名者。大义章云。一切烦恼流注不绝。其犹疮漏。故名为漏。故经说为诸漏疮疣。次出体者。章疏并云。欲界烦恼唯除无明说为有漏。上二界中唯除无明说为有漏。三界无明名无明漏。疏云。亦有四漏。加见漏也。又说七漏。见漏思惟漏。此二漏体。受漏与念漏。此二漏因说漏。余根等三种就漏缘说漏毗昙人云。以烦恼为漏体。苦集二聚含有于漏。故名九漏。成论人云。以失理取相心名漏。心有于漏故名有漏。后决疑者。问。烦恼众多。何故诸经不言四流四取乃至十使等尽而漏言尽耶。答。三漏数约义周。又用无明为本。兼以过失彰名。故偏说也。余具如章第五三漏义七漏义及庄疏也。
    无复烦恼。第五断诸烦恼德也。论云。一切结使流爱扼缚盖见缠等断除故。名无烦恼也。一切者总标。结使等者即别显也。所谓一二三四五六七八九十。或十二使。十四难。十六神我。二十五我。六十二见。八十八使。九十八使百四烦恼。百八烦恼。百二十八。二百八十四使五百缠盖。乃至八万四千尘劳。一谓根本无明。宝窟等云。痴闇之心体无慧明。故曰无明住地。能生一切烦恼。故云根本。二者。烦恼及所知障。我法二执。性假两迷。皆摄在之。三者。此有六种三迷。谓三障三使三漏三根三道三毒烦恼。四者有五。四缚四流四扼四取四种身结。五者有七。五住。五盖。五下分结。五上分结。五悭。五心机。五心缚也。六者六垢。七者有二。七漏七使。八者有四。八慢。八种恶觉。八忘想。八倒。九者。九结及九使也。十者有三。十缠。十障及十使也。论云。结者九。如下说也。使者十使。一身见。二边见。三邪见。四戒取。五见取。是五利使。六疑。七贪。八嗔。九痴。十慢。是五为钝。如是十种随逐系缚名之为使。流者四流。一欲流。二有流。三无明流。四见流。如是四种□流行人。故名为。羁系行人。故曰为缚。能令众生为苦所扼。故名为扼。名异体同。爱者贪染。此一无别释。若准五住。染着三有不令出离亦名爱也。盖者五盖。一贪欲。二嗔恚。三睡眠。四悼悔。五疑。如是五种覆障心树不能生于觉境之花及沙门果。名为盖也。见者五见。推求名见。缠者十缠。一无渐。二无愧。三睡。四眠。五悔。六悭。七嫉。八悼。九忿。十覆。能缠行人目之为缠。又能缠心亦名为缠。等者等取前后诸惑。是诸惑义。略如净名经记。广如义章第五第六二障等义。是等劳乱众生身心。故名烦恼。是诸罗汉皆永断故名无烦恼。故本疏言。以漏既尽复不能令心烦。不能令恼故言无复烦恼。问。三漏具摄百八烦恼。何故更说无烦恼耶。答。疏有五释。一依大论。论诸漏尽者别叹离也。无烦恼者总叹离也。三漏是诸科之一。故称为别。无烦恼者。扼流结缚缠垢总称烦恼。故名总离。谓总别一双也。二依法花论。前标章门。后释章门。谓标释一双。三依成论。取相失理之心为漏。即根本。十使烦恼名为枝条。初除根本。后枝条亦亡。谓本末双。四依毗昙。得尽智故名漏尽。得无生智故名无烦。五依文释者。以漏既尽不令心烦亦恼。故言无复烦恼也。
    心善解脱。第六爱惑永尽德也。
    慧善解脱。第七见惑都尽德也。大品云得好解脱。论有七释。且法花论疏云。属爱惑尽名心解脱。属见惑尽名慧解脱。是第六释。（宜影取之。测亦同。加云。又涅槃二十五云。贪嗔痴心永断灭故心善解脱。于一切法智无障碍故慧善解脱。引论广释如彼。）又释。定障尽名心解脱。慧障尽名慧解脱。是初释意。（基有二释意得同前。测取此为初。兴即取之后加释故庄述初二。）余如论也。依毗昙。定是定数。慧是慧数。解脱亦是解脱数。与定相应解脱名定解脱。慧解脱亦尔。
    所作已毕。第八两法圆满德。论有十二种释。初云。得信戒舍定等诸善法得故名为所作。得智慧精进解脱等诸善法得故是名已辨。二法具满故名所作已辨。（庄十义。后九即取。具显其意如彼。兴依第二。故云说对治降伏烦恼怨敌故。是同前法花论释之。）余如彼也。
    舍诸重担。第九舍担能担德。大品弃担。论云。五阴粗重常恼。故名为担。是诸罗汉此担已除。故言弃担。能担者。是佛法中二种。功德应担。一自利。二利也。一切漏尽不悔解脱等诸功德是名自利。信戒舍定慧等诸功德能与他人是名利他。是诸罗汉自担他担能担故名能担。复次譬如大牛壮力能负重载。此诸罗汉亦如是。得无漏根力觉道能担佛法大事担故名能担。故知重担即通舍担及能担也。（庄依之。兴宜舍五有漏得无漏净命。庄又引瑜伽八十三。杂阿含第一显大论意。）。逮得己利。第十善得道果德。论有四释。初云。行诸善法是为己利。诸余非法名非己利。后云。八正道及沙门果是名罗汉己利。是诸罗汉得道及果二事俱得故言逮得己利。（庄取初说。即善法者。如余处说梵行已立所有涅槃常显。意云。诸已净行已究竟利等。兴同。故云己利者涅槃乐名也。逮者及）皆取本说。有三释中初义。故云。烦恼既尽即得数灭涅槃也。涅槃之果但属罗汉不属下三果。故名己利。故鞞婆沙云。解脱之名通学无学。涅槃之称在无学。法花论意同然。证涅槃故名己利。净名疏云。逮之言及。（宜云。小乘之志。无化他心。故曰己利。）是第三义。第二如流。
    尽诸有结。第十一不受后有德。论云。三种有。欲有色有无色有。欲界系业取因缘后世能生亦是业报。是名欲有。色有无色有亦如是。是名为有。结者九结。爱恚慢痴疑见取悭嫉。结是结使。及有尽故名有结尽。故经疏云。有谓三有。结即九结。以尽感未来三有之结。尽故三有亦尽。故云尽诸有结。（庄宜兴取。然宜加云。不受后有智。庄亦同也。）论云。应言结尽。不应有尽。何以故。诸罗汉未灭度时。眼根等阴界入诸有皆成就故。答。无妨。此是果中说因。如人食金。论有四谕。余如彼也。（庄引瑜伽意亦同也。）此中称应释三有义。广如义章第七三界系业义。第八二十五有义。后九结义略有三门。初释名者。先别。后总。别者。章云于顺境界贪染名爱。于违境界忿怒名嗔。于中境界缘而不了故名为痴。方他自高名之为慢。于正道中犹豫不决故名为疑。颠倒推求故名为见。取执境界故名取结。于己身财□惜不舍故名为悭。忌他胜己故名为嫉。总名三释。烦恼闇惑结缚行人。又能缚心。亦能结集一切生死。故名为结。次辨体者。初八种结即是十使。后二犹是十缠之中悭嫉缠也。初三如次贪嗔痴使。然就痴结总相虽同宽狭有异。痴便则宽。痴结则狭。痴使之中有二无明。一者不共。二者相应。言不共者。于理于事缘而不了。不与一切烦恼俱起。故名不共。言相应者。除前不共自余一切诸烦恼中闇障之心。名为相应。今此唯取不共无明以为痴结。慢者慢使。疑者疑使。身边邪见此三见结。戒见二取为取结体。后决疑者。问。九结之中何故唯取不共无明。答。要取作意独立之者以为结。以独立者力坚强故。故杂心云。独立烦恼入九结中。问。既有十结。何故唯取悭嫉为结。答。悭嫉独立离于二故入九结中。自力孤起不与他合故云独立。问。一切烦恼皆有无明及睡掉等。云何言独。答无明睡悼一切处有。今废不论。除此已外不与一切诸使共起。故云独立。此悭与嫉唯言不善。非善非善无记故云离二。法花疏有三释。初二同此。但独立者。杂心云。独头而生。故偏取也。后云。婆沙云。为帝释修罗故偏取悭嫉入于九结。甘露美女互悭嫉故。问。若尔十使十缠何异。答。如杂心说。烦恼之中根本增上说之为使。是使所生津液之结说为缠垢。故彼喻言。如瓶盛苏津液流出。所盛之苏喻使烦恼。所出津液喻于缠垢。就此所生津液结中。急缚之义说以为缠。轻系之义说之为垢。广如义章第五九结义及疏也。
    得大自在。第十二身心无碍德。本疏有二说。故云。以不为现在烦恼所使。又不为感未来三有结所使故心得自在。又先逮得己利明无为功德。（宜云。已断结使故得无我生已尽智。庄云。谓定自在无碍故曰得大自在。是变现种种诸希有事故。）
    住清净戒。第十三能住净戒德。宜云梵行已立智。（庄云。成就尸罗能诸别解脱律仪轨则等。引佛地说三释。如测深密疏辨。）
    善巧方便。第十四成就善巧德。宜云。权行沙门即是四智具足。（庄云。善行正教示。）
    智慧庄严。第十五福慧二严德。宜云。上福德庄严。今智慧庄严。即德慧二严。福中不无慧。慧中不无福。具足福慧得出生死到涅槃岸。（今加云。此上三句。即前自利利他二种能担也。）
第0段     证八解脱。第十六证八解脱德。大品云正智已得心解脱。论云。摩揵提梵志弟子举其尸着床上行城市中多人处唱言。若有眼见此尸者皆得清净道。何况礼拜供养者。多人信之。诸比丘闻是语白佛。佛说偈言。小人眼见求清净。如是无智无实道。诸结烦恼满心中。云何眼见得净道。若有眼见得清净。何用智慧功德宝。智慧功德乃为净。眼见求净无是事。故言正智已心得解脱。先云善得正智心解脱者诸漏已尽故者。即此义也。八解脱义六门分别。今略述三。一释名。二出体。三决疑。初释名者。先通。后别。通名解脱。经中亦名八背舍也。如龙树释。背净五欲舍离着心故名背舍。又背下过亦名背舍。（^8□疏云。初二不外俱观。此以不净背净故。次一以净背不净故。四背得净贪欲之上过背下。以细背粗故。后一以无心背有心故。皆言背舍。）免绝羁缚称曰解脱。列八名者。一内有色观外色。二内无色相观外色。三净色解脱。四空处解脱。五识处解脱。六无所有处解脱。七非想解脱。八灭尽解脱。（宜即同之。）初三从色境为名。中四不同。若依毗昙就体彰名。论说四处定为解脱故。龙树亦尔。若依成实就境彰名。观四空处得解脱故。第八解脱当体为名。说灭尽法为解脱故。依大论说。内有色相观外色者。自身名内。他身名外。于内外爸未灭未坏。以不净观想内外色悉皆不净。是初解脱。（初习不净观道观外相。死尸膨胀不净。未强不能坏灭。但故言内有色观外色。）预取己身未来死相虫食火烧灭坏等相。以方现在作灭坏想。故曰内无。又于现在分离破坏。乃至微尘亦无所有。亦曰内无。观外不净名观外色。（习行灭色稍久。观道增强故。能于自身作正想。亦观外色死尸不净。故言内无色相。）除去皮肉唯观白骨。又观骨光。作其青黄赤白等想。名净解脱。（观色青黄赤白可爱色等。名之为净。）此三色观。空处乃至非想解脱。如四空定。然有异者。龙树释言。彼四空定凡圣俱得。此四解脱圣人得。以其解脱更不回故。（厌色烦恼笼悕于无色名之为空。是生观之所。故名为处。空忆甚多。多缘则烦。厌境在心外道故名为识。以识多故令心劳乱。若心境俱一心名无所有。以心境粗想不复现行。想之人谓无心行。佛法往望犹有细虑。今内外说。故言非有想非无道之处。）灭尽脱者灭定为体。故大品云。菩萨灭定为第八解脱。涅槃亦同。（以受想二数劳乱中强。生灭之顾以方便息之令不现行。故灭受想。）次出体者。此有五义。就第四心非心别。前七心法。第八非心。后决疑者。问。无想定何故不名解脱。答。邪见人入。出则还退入邪见中。故非解脱问。背舍胜处遍处有何异耶。答。论云。此三事一。义转变有三名。譬如幻主观所幻物知从己出心不生着是。是时背舍变名胜。于净观虽胜。未能广大。是时行者还取净相用背舍及胜处力取此净相。渐渐遍满十方虚空。黄赤白亦如是。是时处变为一切处。（章云。毗昙唯就初三解脱。望八胜等以辨优劣。初三解脱总相观故为下八胜次广为中。十一切入最广观故说以为上。成论十一切入假相观故为下。八胜初是有漏。后是无漏为中。八解脱者唯是无漏。说以为上。于下者在于外凡。中者在于内凡已去。上者在于修道已上也。）广如大波若三百七十九。四百五十九。大品第六及三十。大论二十一。四十一。八十一。^8□疏第六。义章第十三八解脱义也。
    已到彼岸。第十七得诸定等德。义如前法花论释也。（宜云。度生死此岸到寂灭彼岸。庄意同也。）
    后总结诸句者。经疏即有三双六门。言三双者。一位行一双。二证显一双。三标释一双。六门者。一上下门。二总别门。三得离门。四三人门。五三德门。六四智门。初一句明位。后十六句明行。即位行一双。二上虽有多人。若无胜德不足弘之设信及显佛德尊已有胜德。故成上二义。（可言证显一双。）三初句标罗汉名。后十六句释罗汉名。即标释一双也。言六门者。初二即前法花论初二门是也。三得离门。叹菩萨以自行化他为主。美声闻宜用得离为宗。彼以四句两双而明得及离也。今十六句四双释之。初有三句以为初双。叹得离也。次之四句为第二双。亦叹得离。此二据现在离因患而论得离。次之得离。初中初二句叹得也。漏尽一句是叹离也。余双准之。若依大论。舍重担者双美得离。五阴苦器为离。二利能担为得。离中而有今后不同得中则有为无为别。准上义门及法花疏恐烦不述。同。法花大品为二义故。先叹其离后美所得。具如彼疏。何故此经先得后离。答。是机宜故。四三人门。得自在者简异凡人。尽有结者简异学人。余句皆释罗汉人德。彼三人次从胜至劣。此来简者义亦准之。五三德门。漏尽无烦二句释于杀贼。尽结得大自在两句释于不生（准法花论同所作已辨释不生。）余句释于应供。六四智门。漏尽无烦释我生已尽。尽诸有结。（准上所作已辨释此义。）释不受后有。得大自在释所作已辨。余释梵行已立。问。此之四句属何智耶。答。婆沙云。我生已尽属尽智。余三属无生。又解。我生已尽是苦智。梵行已立道智。所作已辨灭智。不受后有是集智也。此四智义。广如宝窟及义章。
    其名至利迦。第五列品。虽复叹德未识其名。故须列之。众列名凡有二种。一依德行优劣以为次第。如净名经弟子品说。以命遣使问疾必须智慧辩才故。依德优劣明次第也。二此中皆是序其出家得道前后以为次第故。十二由经云。初成道第二年为五人说法。三年化迦叶兄弟二人。第五度身子目连。以陈如最初得道故最初列也。分别功德论云。佛法最少者须跋。（基庄兴沼皆依此释。基沼加引报恩经证得度次第如彼。）问。何故此经就得道前后明次第耶。答。如本疏辨。宜云列十二人有二。初十一人无学。后一有学。无学之中。初五人是佛初成道时得化。五比丘。后六人后受化人也。（诸师此初五人同也。）具寿者备也。寿者受也。备智断德受人天应供。故云具寿。（沼云。具福慧二命。旧云慧命。今显双成。故云具寿。兴云。叹德之言。慧命无差别故也。）阿之言无。若之言智已悟无而生智故名阿若。憍陈如者。此云大器。是其本姓。盖是道俗双举。名姓合题。经云。净居天见其初得道呼为阿若。余处又翻初智。问。余人皆悟无而生智。何故众人不名阿若。答。最初得道悟无在前。故受斯目。无量寿云。尊者了本际也。（基庄宜兴同之。）阿说侍多者。宜云。此云无忧。（庄云。阿说此云马。侍多云胜。兴沼同也。沼云。阿说婆侍多。）婆湿波。宜云腾花。具云婆波师利。（庄云。此云气息。父母立号。沼即取之。兴云。十力迦叶。如五分律云。俱邻额鞞初。十力迦叶摩男二人次悟。跋提后悟。此即本法花疏第四卷说也。）摩诃那摩。此云大运。具言摩诃那达多。（庄云。此云大多。是释迦如来党。如佛本行十一等云。师子颊王有四子。一净饭王。二白饭王。三斛饭王。四甘露饭王。净饭王有二子。一太子字悉达多。二难陀。白饭王有二子。一难提迦。二名婆提利迦。斛饭王有二子。一阿难陀。二提婆达多。甘露饭王二子。一阿尼卢豆。二摩诃那摩。沼即取之广如大论第三说也。）婆帝利迦此云马师。（庄云。此云善贤。是白饭王子也。）问。如是五人。何因缘最初得道。答。法花疏第四有三因缘。后云。经云过去有六人。五人取福花供养。一人云。待稻熟供养。故五人前悟。须跋后悟也。（庄有二义初即是彼第二。即后说也。）
　　大迦至者连。此后五人。大迦摄波。即摩诃迦叶也。随此何属品。及本法花疏云。文殊问经翻为大龟。摩伽陀国之大姓也。从姓立名。别名必□罗者。在其树下生故。具应云迦叶波。迦叶云光。波此云饮。仙人身有光明。能饮诸光令不复现。今此迦叶其仙人种。从姓立名称饮光也。又自有饮光事。（庄一取之。余师略取。）身有金阎浮檀金在水底而光彻出水上。轮王出世。夜叉等取将来人间博易。人间有此金。人间诸金不复现。此金不及迦叶金色。故名饮光。大论第三十四云。迦叶见佛得初果。过八日已得罗汉。身子得初道。经半月后得罗汉道。阿难得初道二十五岁供养佛已。佛涅槃后得罗汉也。优楼频蠡。此下三人别是兄弟。非大迦叶之流。此云木□林。或言优楼频螺聚落者。林处即有五百家故。翻经者两事互举也。在此林中下修道。故以为名。前出经云上时迦叶。（正法花也。宜同加云。行内道之迦叶也。基云。邬卢频螺言优楼频螺。讹也。此云木□。当其胸前有一癃起。犹如木□。又此池名。池中龙亦名木□。从彼为称。庄云。优楼频蠡。旧德翻木□者非也。摩诃此池名也。摩诃菩提寺南二里许有此池。于此池边修习得道。以为名也。兴云。仍旧而已。）今观二说。或就梵音谤。或就汉反非。既有二缘以立其名。而不别智辄云非耶。又优楼讹者。今此三藏既许得中。何言优楼。罗□罗等亦有此例。第九第十卷同云罗□罗。具如舍身品中辨之。阴亦尔。不空三藏还翻阴故。准此及依前来义理当知。诸如是语。皆是疾胜之常。有心谁信矣。伽耶者城名。此言铁仗城。在城处修道。故以为名。前出经云象迦叶者。彼处有象头山。从山为名也。已有城山故两出耳。（宜取。基云山名。即象头山。亦云城。城近此山。故名伽耶城。庄云。净三藏云。摩诃菩提寺去伽耶十里许。有伽耶山。此云象山。于此修道。从此立称。兴云。城边有山状似象头故。北行象头山故。云仍其处。准此既明鹫头山。正鹫台劣子。）那提者河名。前出经云江迦叶也。（宜同。加云。依所住行处而得三兄弟名也。正法花三句一义译为名也。基云。河名。正法花云。上时象江三迦叶。乃至大者依前二因。第二从山。第三从河。以为名。庄云。摩诃菩提寺东有。此河边修道也。兴取基说。）舍利子者。具如隋银主品疏释。法花疏云。具足应云舍利弗罗。舍利言身。弗罗言子。有二因缘。一从昔愿立名。具如疏。二从母立名。母眼似舍利鸟眼故。母为舍利。于众女中总明第一。世贵母故呼舍利子。古经名鹙鹭子。犹取鸟名。或舍利鸟似于鹙鹭。父名提舍。逐父为名。优波提舍。优波者逐也提舍者星名也。又说如疏。（诸师前二因皆取舍利也。但庄引大论广释之。基云。梵云奢利弗坦罗。舍利弗者讹也。舍利云鹙。即百舌鸟。亦曰春莺。弗坦罗言子。以母才辩喻如鹙鸟。以母显之故云鹙子。乃至复名优波提舍。以能论议故。兼得彼名。）即本疏义。但言讹者。准前后知。大目连者。是其母姓也。此云赞诵。亦云莱茯根。字俱律陀。父母无儿。祷此树神。因生是子。从树为名。真谛三藏云。应言勿伽罗。勿伽云胡豆。即绿色豆。罗此云受。合应云胡豆（宜取此云食胡豆。）是其姓也。上古有仙名勿伽罗。不食余物。唯食此豆。故名受胡豆。其仙人种。故以为名。（基庄依后。兴双取之。）唯阿难下。第二简列有学一人。此云欢喜。广如大论。即隋付属品及法花疏显云。一形容端正。见之欢喜。二佛得道夜生。谓欢喜日生名欢喜。三过去发愿。愿名欢喜。支道林云博闻。又云无染着。其人初果具足烦恼。见天龙女不起染心。故云无染。是斛饭王之子也（宜略取三因也。庄即取初名之也。基兴唯取第二。基云。阿难陀此云庆喜。但言阿难翻为欢喜。亦讹也。又上云。新翻经云。除阿难独居学地。此中文略也。）新旧梵音。并汉地语。有何差别。如是无谤。诠真非一。若以字略此为讹者。玄奘三藏药师经中。但言阿难即无陀字。（又自下文。及测深密疏云。若具梵音。应言菩提萨埵摩诃萨埵。为存略故但言菩萨。下舍身品罗怙罗但云罗□。）又是例甚多。皆应讹也。又除阿难何但新失。然新实略不显位故。先之即圆满。故大品云。唯阿难在学地得须陀洹。如子执者。新岂非讹。既略位故。
    如是至一面。第六总结有六。一结叹。二来时。三出定。四诣佛。五致敬。六就坐。此初结叹。（诸德意同。）今准法花之声闻大品菩萨结文非但结数。即结叹也。故法花云。如是众所知识大罗汉等。大品云。如是等无数菩萨。皆是补处绍尊位者。法花疏云。论云到彼岸故名大罗汉。（基即取之。然云。所言等者。以阿罗汉等非罗汉由阿难陀是初果故也。）此经非同。文明简故。今谓。举此无学十一等余九万七千余人。故云等也。声闻者。法花疏云。是从声教故云声闻。（测深密疏第一云。成实论云。闻法得悟。成声闻乘。十地经云。从他闻声而通达故。闻声意解虑。故曰声闻。如大集十七。大波若五百一。十住婆沙第一。第十一。瑜伽八十二。十地论第四。成论第五。瑜伽释论释声闻也。大之。）宜云。未申之间为晡时也。定者准上。此中应说八定等义。广如义章第九灭定义。第十七八禅定义。宜云。以己顶戴彼佛足。右绕等者。行宗虽三。所归是一也。问。如是罗汉。所作已辨。何故常在佛边不余处度众生。答。大论第三云。如是罗汉从佛得成无量功德。知结使断。信心转多。报佛恩故常追恭敬。广如论也。
    复有菩萨至人俱下第二列菩萨众。凡有三义。一欲证阿难闻经可信。若共小人闻大法者。未足可信。今共大人闻大法故则可信也。后二如疏。（测疏云。若广分别。如菩萨集第一。宝积论第一。智意解节论第十。）文六。如前。此虽明位。文便不次。故宜为五。一通号。二唱数。三叹德。四列名。五总结。此表通号。即行成就。（准前论文及兴说故。）具足应云菩提萨埵。大论第五有七复次。本疏显云。菩提云道。是无上正遍知果道也。萨埵云众生。为求果道故名道众生。此即初义中一释也。余如彼辨。摩诃萨者。摩诃云大。十地论云。大有三种。愿大。行大。度众生大。则大众生也。问。三乘人皆有菩提。何故初二不名道众生。答。欲显三乘优劣义故。小乘道劣。是从声教故云声闻。中乘小胜。从义立名。故云缘觉。然十二缘是法义也。大乘为胜。从果德立名。又初二一非是中道故不与道称。后是中道故名。问。声闻缘觉但有一名。菩萨何故具有两称。答。二乘但超凡故一名。大士广德踰凡圣故有其两称。言菩萨者异彼凡夫。不求道故非道众生。摩诃萨者简异二乘。二乘亦求于小道。今明求于大道故名大众生。摄大乘疏三义释之具波若故名菩萨。具大悲故名摩诃萨。具实慧故名菩萨。具方便慧故名摩诃萨。具智慧故名菩萨。具福德故名摩诃萨。此即内得中道正观。依德立中道之名也。（基测庄沼兴意影。同引波若等广释此义皆是莫不七释之内故。基测庄同云。若具梵音。应言菩提萨埵摩诃萨埵。为存略故但云菩萨。菩提名贤。萨埵有情。乃至依十地论有三义故名摩诃萨。乃至若广分别菩萨义。如大波若第四第三十七第七十一。基法花疏第二云。无著波若论云。有七种大故。此大众生名摩诃萨。如菩萨地说。无垢称疏云。末伽云道。菩提翻觉。谬云道耳。具如彼也。）亦准前薄伽梵义也。不广之弊多有此谬。义章第十三三十七道品义云。言道品者。经中亦名为菩提分。亦名觉支。道者外国名曰末伽。翻之为道。菩提胡语。此亦名道。外国多名。故于一道立种种名。或名菩提。或曰末伽。此方名少。同名为道。如外国人于一灭名涅槃。或名毗尼及弥留陀。此通名灭。道亦如之。（第十九云。灭有多名。涅槃名灭。弥留陀灭。毗尼亦灭。其犹外国菩提末伽。此通名道。）
    百千等者。第二唱数。上虽标号未知几人。故次明数。即数成就。大论第四云。十十名百。十百名千。十千名万。千万名亿。（庄云。梵云俱胝。此云亿。俱舍云十万为一洛叉。十洛叉为度洛叉。十度洛叉为俱胝。杂集云。百万为俱胝。此中应言亿万。千同百而言百千万亿者。谓前前因。后后是果。欲百千为亿因故。俱舍说数。宝窟中云。十万为一罗叉。具如彼。沼云。诸经论大小别。此应云百尔千万亿菩萨。）百分千等未见所依。今谓准下结及大品结文。此即欲显百千为初乃至无量。非谓狭限百分千万亿者。故下结云。如是等无量大菩萨众。大品结云。如是等无数百千万亿那由他诸菩萨。即大论云。千万亿为那由他也。
    有大至龙王下。第三叹德。即摄功德成就。此中准前声闻叹德。四字为句。即有五十。（但大善巧等之二句。七字为句。）今合连句为二十五。（宜兴真释。庄云。二十五德。沼作德名云二十二也。）顺理为好。若□文义依信未可。今谓。准论二十五句叹菩萨德。即有二门摄义。一上支下支门。二摄取事门。一支下支门者。总相别相。总相在前为上支。别相在后为下支。欲辨总别二义。枝条不同。故称为支（得此基云。支者分义。上支分谓总相。下支分谓别相）有大等者是总相叹。余别相叹（总句沼云。其大神通德）即违次别叹神通德故。又乖大方等大云经为总叹故。故彼经云。复有菩萨乃至一切皆是大香象王。无别叹也。此云龙王。彼为香象王。叹声闻德亦为香象。故云其心调柔如香象王。此经同闻与彼大同。彼广今略。对文知之。圣德虽多。美声闻者得离为宗。叹菩萨者宜以自利化他为主。下别具叹。自行化他二利之德既圆。二利成德广大。隋云。外有伏物之能为威。内有过人之行为德。应言圆满二利德。是释能契天亲妙旨也（兴云。总叹诸德及圣法俱生威力。岂非二利。皆是叹自他兼利之德。即此义也。庄沼又同）如前论云。如大龙王从大出起于大云遍覆虚空放大电光明照天地澍大洪雨润泽万物。是诸菩萨禅定智慧大海中出。起慈悲云遍覆法界现大智光。澍实相雨润泽群生。令生万善。故云大龙（宜依此此云。是诸龙王有自在德。能起慈悲云天雨甘露雨润草木。谓此化他德。诸师意又同）名称至知识下。此别相叹。彼经略有十种不退。此教广有二十五德。此中八句是利他德。谓第五八九十。十二十五十八。及第二十。余自利也。互通二利。今随强故。彼十不退今总摄之。在文可知。名称等者。此即初名称普闻德。净名经云。名闻十方。肇公曰。行满天下称无不普。法花疏云。以德弃于内故名流于外也（宜取加云。众人所遵故）众所知者。法花论明二种众。一人王天王大众所知识。二声闻菩萨佛圣众所知识。知其内德识其外形。又远众则知。近众则识。有知而不识等四句。净名疏有四释。初说如彼。次二同之。后云。知义则浚。成实云。可知法者第一义也可识法者世谛法也（兴即取前。故云。乃至知者知其内得。识者识其外形。庄沼略取。不及内外识也）
　　施戒至方便。此第二修圆六度德。文有三双。施戒至持此初施戒一双。义章云。行德无垢名之为净（已上）三轮无垢能修财等三种布施。常乐奉持摄律仪等三聚或故。宜云。内是身肉。外七宝等。戒有三等。又七净中即是思量。菩提分法上上净矣。如义章第十二七净义也。忍行至劫。此次忍勤一双。过三大劫具他不饶益等三忍。行弘誓等三精勤故。宜云。乃至精勤有四。一勤殷。二无间。三无异。四长时。此四修中是长时修故。曰经无数劫。又七大中是时大故。故义章云。言时大者。八地已上乃至十地。度三僧祇满足众行名为时大。广如第十三七大乘义。超诸至便。此后定慧一双。无相地中现法乐等三种静虑。超诸位及二乘定故云超诸静虑。恒随心行故曰系今现前。即同净名心常安住。疏云。不二正观恒现在前（宜有二释。初同此意。法而寂精故曰静虑。庄沼亦同。后云。观佛三昧灭尽首楞。如是三昧缘众系念者。若，以众示彼法系念在前）据第一义等三种慧开通无滞。故言开阐慧门。如是妙慧不坏假名而说实相。不动真际建立诸法故。善修方便故。宜云。慧门即实智门。方便即权智。又俱为门故。法花疏云。慧门鉴空。智门照有。又教为门智能入故。法花论云。阿含其深谓智慧门。即有八种。如广彼明（沼音同也）又言便者。准净名经是第七度。举此影显后愿力智。故彼经云。布施持戒乃至智慧及方便力无不具足。此有二释。注约二智。故肇公曰。方便者智之别用。乃至处有不的无在无不舍有。冥空存德。彼我两济。故曰方便。疏约十度。故云。从布施至方便为七。力为八。无不具者即愿与智。故备于十。谓此十度有横竖义。具如彼也。即云无不具者。此云善修方便。准之可明（沼云。此经文意清净奉持经无量劫。并通诸度）今亦可言。系念现前善修方便亦通诸度。又既十度有横竖义。互通无妨。然为叹行相避明之。此六度义十门分别。广如大论第五。法花疏第二。大义章第十二。六波罗密义也。
　　自在至通。第三具大神德。法花疏第七有三释。初云。大士现变不难。喻之如戏。余如彼也。故言游戏。大义章云。所为神异目之为神。作用无壅谓之为通。宜云。法身大士无系缚故曰自在。身心任运知化如戏游。是菩萨自行化他身行无粗故曰微妙。六通神骥游八正路故曰神通（庄云。于六通境自在游戏。不由加行任运现前。名为自在。名为游戏。过余境为微妙。妙用难量故称为神。通达所知故言为通。沼云。准花严经。佛子有十种游戏神通。一现舍天寿。二现受生。三为童子。四出家。五乐苦行六向菩提树。七降魔。八现乐寂静成无上觉。九转法轮。十入涅槃。意示诸苦相。为利众生。广如大波若最胜天王会释之）此即本义。故法花疏第十二云神义。广如大论及大义章第二十。六通义。八正道义广如大论掌珍及义章第十三。三十七菩提分法义。
　　逮得总持。第四得大总持德即四总持。法义咒忍（沼即同之）故本疏云。法花论云。是闻持陀罗尼。然法身菩萨应具闻义等持。总持有二义。一持善令不失。二持恶使不生。大论云。或念或定或慧为体。今明。即一正观随义异名。忆持不失故称为持。能照法实名为波若。故论云。在声闻心名道品。在菩萨心名陀罗尼。广如大论第六。问。叹声闻德既无总持。今何说耶。答。大论有三释。法花疏云。小乘人畏生死苦速证涅槃。不欲广修诸行。是故不说。菩萨既遍度群生备修诸行。欲令经身不失历劫逾明。故佛为说此法也。此中释意。余如论也。净名疏云。逮之言及。如人不逮称为不及此。（沼取此云。逮谓及至。）四总持广如义章第十一四陀罗尼义也。
    辩才无尽。第五辩才无尽德。四无碍辩。谓法义辞及乐说也。（庄沼同之。）章云。起说智也。故本疏云。上是能持。今明所持。以内含总持之德外有悟物之辩。然菩萨具四无碍。所言辩者有其通别。若对境辨了。四皆称辩。若在眼为明。在耳为聪。在心为智。在口为辩。此别辩也速疾应机名辩。言含文义为才。又净名云辩才不断。注云七辩。（兴依此云。辩才所有七辩一捷辩。言无??吃故。二迅辩者。即乐说辩悬河建冷不迟讷故。三应辩。应时应机不增减故。四无□谬辩。凡所说者必不错故。五无断尽辩。相连环终无竭故。六丰义味辩。所有言句丰义理故。七最上妙辩。备五梵音胜超过世故也。）亦契本义。故云。今叹化他德。故略举最后乐说辩。又持举其初。辩题其后。乐说有二义。如彼说也。净名经云。念定总持辩才不断。疏云。念不断则慧逾明。乃至辩不断则化他无碍。备此四门则万行自在。通称不断者。凡夫功德经胎则失。二乘更不复生故非不生。菩萨经身不失历劫逾明。故云不断。（宜依此云。相应实相。内有能法音。无尽待德。外吐辩才说也。机种多故每以说教故。沼同此。故云。得四总持及四辩才皆悉无尽也。）法华云。得陀罗尼乐说辩才。疏别释云。自行化他等。（庄同故为二种德故。）故通二义可解释之。此四无碍。广如大论义章第十一四无碍义。
    断诸至皆亡。第六断诸障碍德。大论第六有三种障。烦恼障业障报障。如次烦恼及累染也。（庄沼各有二释初即是义。）大义章云。解生结尽目之为断。五住皆能劳乱行人。故曰烦恼。（宜云。永断二死五住烦恼及习气故。庄后是义。）由此作业系缚众生故称为累。由业受报染污无穷故名为染。是诸菩萨永尽五住业报皆断故云皆亡。（沼云。已正将断。故得云皆。）今正美德。未必将断。此五住义。广如宝窟及章第五五住义也。又解。净名云。断诸邪见有无二边无复余习。疏云。叹离于邪。此有二种。一断诸邪见。所谓超凡。二二见无习。即是超圣。准之悉也。问。大论云。为菩萨时断烦恼。得佛时断习气。若无余习与佛何异。答。习有粗细。今但断粗故云无习。犹有细染与佛为异。（宜释依之。）依地持论。十地菩萨断烦恼障习已尽。至佛除智障始穷。此经明尽据烦恼障习。大论不尽约智障未倾。（沼后释依此也。）此二障义及断障义。广如义章第五二章义。第九断结义也。
    不久至种智。第七当绍尊位德。净名玄云。佛合知空有名一切种智。又知一切诸行类相貌名一切种智。（沼取此云。种谓种类空有理事名一切种。于此咸达名一切种智也。兴亦取云义。云一切智者共二乘故。不说之者六门分别。）一切种智广如彼玄第二。义章第十八二智义也。法花据叹菩萨声闻皆明其位。此说位也。法花疏云。但菩萨略广二位。略说则十四贤圣。谓外凡及内凡三贤并十地也。广说五十一位。谓十信十住十行十回向十地。等觉属佛非菩萨地。广如正玄。义章第十四十地等义也。今是补处。（沼云。皆补一生称为不久。）故大品云。皆是补处绍尊位者。问。解节经亦同大品。一生补处与最后身有何差别。答。测深密疏第一引八教说。依萨婆多。□史天身名为一生。下生人中成佛身者名最后身。故俱舍十一云。□史天一生所系菩萨。及最后身必无中夭。（愿正理第三十一亦同也。）今依大乘。诸教不同。有唯天身名为一生。如波若第七云。一生所系□史天菩萨。有唯天身名最后生。如佛地第五云。□史多天后身菩萨于中教化。有唯天身名为一生及最后生。如菩提资粮论第一云。一生所系菩萨入兜率陀。最后生菩萨住兜率陀。有唯有人名为一生。如解节等。观音文殊名一生补处。有唯人身名最后生。如瑜伽四十八云。最后生者。谓诸菩萨于此生中能现等觉阿耨菩提。有唯人身名为一生及最后生。如大论四十云。一生补处或以相知。如阿私陀仙观其身相知今世成佛。见食乳糜知今日成佛。末后身菩萨。以方便力受恶业报现有魔恼等。有说天名一生。说人若后有。如瑜伽四十显扬第八云。一生所系者。此生无间当证无上菩提。最后有者。即住此生能证无上菩提。大同俱舍。然说天身名一生者。古来三释。一即说天身名为一生。人生即是后身摄故。一说彼身名为一生。更受人生方成佛故。一人无合说名为一生。如说七生预流果等。合说二生为一生故。问。若说天名一生者。大论何会。四十八云。三生菩萨唯生兜率。解云。据实三生谓人生天生最后生而说天身名三生者。三中一数故说三生。人身已受故。后身成佛故。不说人生后生名三生也。具如彼辨。此契本意故净名疏云。现在人间。次生天上。后下生成佛。大论数此以为三生。现在人间已受生故。不故复数之。后下生成佛属佛身。亦不数之。俱取生天之身故立一生。（基取此释。晓同。如下三身品疏。）
    降魔至法鼓。第八降魔宣理德。法花疏云。魔谓四魔。军即十军。菩萨说法令人得道故破烦恼魔得法身故破于阴魔得道及法身故破死魔。得不动三昧故破天魔。十军者。欲是初军。乃至自高慢人为十。以理为鼓。以言宣之为击。四魔十军及能破义即大论说。广如第六。十军略颂曰。欲忧饥爱睡。怖疑毒名高。胜鬘云魔波旬。疏中卷云。魔名杀者。波旬云极恶。大论云。恶有三种。一名恶。谓有恶加报。二大恶。无事横加。三恶中之恶。于有恩处返加毁损。今波旬者。前世于三宝中殖因得此天报。不念报恩反欲加损。故名极恶。然佛出世都有一百二十部邪正。更相影向方得弘道利人。经言。住不思议解脱菩萨多作魔王。则百二部中之一部也。也论云夺慧命坏道法功德善本。故名魔罗。依此净名疏第一云。外国称为魔罗。此云杀者。以能害慧命故称为怨。凡有二种。一四魔。二八魔。烦恼魔为生死因。二天魔为生死缘。阴死二魔是生死果。阴为其通。死为其别。故因有内外果含通别。故立也。言八魔者。四同上说。复有无常无我无乐无净。破佛果四德故名为魔。小乘不以为患。故不说之。依大乘义。入烦恼魔摄。小乘见四谛降烦恼魔。入无余涅槃降于死魔。以神通□术伏天魔。大乘得无生忍降烦恼。后三同前。降后四者。若知如来常乐我净破降四倒名降四魔。（测深密疏具说八魔。宜庄沼兴释四魔。庄一依大论沼全依法花疏。但取魔军不及系鼓。具如各文。）
    制诸至净心。第九破邪显正德。注净名云。如舍利弗与外道论议。七日七夜然后得胜。斯其类也。肇公云。九十六种外道。疏疏云义论则具含四八魔。就文但降天魔。大士德超三界。三界无敌。降天魔则天无敌。制外道则人无敌矣。怖之以威为降。屈之以辩称制。人天尚其无敌。四趣故何足论。（宜语云。六师等所计之染见。菩萨以实理观故。令外道起净心也。六师如彼。九十六种如断结经。庄意同也。兴云。生邪解也。）又释。净名疏云。十力降天魔。无畏制外道。十八不共简异二乘。三科既是要门。是以别说。（沼此略取。彼净地品疏具取之。）今亦具之。然是菩萨力无畏等非是佛故。大义章云。行心坚固魔法不坏名之为力。如大论云。一发心坚固力。乃至十无碍智力。又华严经首楞严经更说十力。与此同异。具如义章第十四菩萨十力义。四无畏者。章云。化心不怯名为无畏。净名疏云。大论云。一得总持。（章云。总持不忘说法无畏。）二知根欲。（尽知法乐及知众生根欲性心。说法无畏。）三不见难者已不能答者。（善能问答说法无畏。）四有问能答。善决众疑。（能断物疑说法无畏。）注经即同。义章说名与此少异。义即一也。花严经说十无畏。一悉能闻持菩萨问答无畏。乃至十随化众生普为应现不断菩萨愿行无畏。开合会释。广如义章第十一四无畏义。十八不共如下也。
    转妙至天众。第十说法利生德。妙者即不退之异名。故法花及净名经云转不退轮。此云妙轮。两经疏云。无生正观体可楷模故名为法。流演圆通不系一人故称为轮。又无生正观无累不摧亦是轮义。（依此基云摧坏义。）一得不失名为不退。（依此即云。退者失也。）自我之彼故称为转。（依此亦云转者动也。）法花玄。轮者转为义。前得如实悟授于后佛。众生不尽轮无息时。故云轮转。（依此云不定义。）又具足义此无生观无德不含如波若说。一念具万行。圆正义无实观圆正不偏。（依此云圆满义也。）亦名法轮。亦名梵轮。（然基德据八正道等。兴云。皆约三法无生。宜略取。庄不及轮释也。）无生妙观为轮具有十义。真轮。似轮。自转。他转义门繁广。具如法花玄第八法轮义也。不退有三。净名疏云。一位不退。谓不退为二乘。或云外凡七心。二行不退。所修众行不可倾动。位居七地以下。三念不退。八地菩萨念念法流心灭。今所叹者正据第三。法花论然。（沼影此云。于资粮等五位转其四位二不退法轮。）释三不退凡有四说。广如法花疏第一也。问。拆罗汉经云。七地以上不退故。阿鞞跋致明七地事。般舟三昧明八地事。首楞严三昧明十地事。今云何言八地不退。答。法花疏云。七地得无生忍名不退。八地得无功用故名不退。故名不动地。（基取此意。）问。不退与不转何异。答。略有四释。弥勒所问经云。得内分功德为不退。得外分功德为不转。又得智慧为不退。得功德为不转。后二释如疏也。又释。是十力中第十转法轮力。于句法分别演说顺一切众生悕望及诸根故。举此影摄前九种故。如花严也。
    十方至庄严第十一净佛国土德。义章云。安身之处号之为土。约佛辨土名为佛土。宝窟上云。有三身土。如前述之。今举应土意该三身。即净名云。无量佛土皆严净。肇公云。群生无量。所好不同。故修无量净土以应彼殊好也。（宜云。上已说法化众生。今更生净佛土。上除心垢。今明土净。）又释。彼经具云。关闭一切诸恶趣门。此意兼之严土。自闭恶趣门故。（沼取云。故关闭一切诸恶趣门。庄云。谓此菩萨从十方来。各各庄严自百佛国。修习六度而不取相。恒行无相而能庄严。如大波若九十一说四不生。云何菩萨常应圆满诸佛土亦能亦现而常佛国土相。又难摩说。意谓。直心是净土。兴意同也。）广如义章第十二净土义。
    六趣至蒙益。第十二成就众生德。此六道义四门分别。一释名。二开合。三辨相。四明因。今略述三。初释名者。大论第三十一云。地狱畜生饿鬼人天修罗。义章云。如杂心云。不可乐故名为地狱。地持中云。增上可厌故名泥犁。此云地狱。不乐可厌其义一也。此对厌心以彰其过。若正解之。就处名也。地下牢狱故云地狱。以傍行故名为畜生。若正解之人从主畜养以为名也。一切世人或为啖食或为□使畜积此生。从是义故名畜生。从他求故又常饥虚故名为饿。恐怯多畏故名为鬼。意寂静故名之为人。以人能思断邪念故名意寂静。若依涅槃。以多恩义故名为人。人中父子亲戚相怜名多恩义。净故名天。天报清净故名为天。若依地持。所受自然故名为天。阿修罗者此云劣天。又云无酒。义如嘉祥。此之六种。经亦名道。因能向道。果为因趣。故名为趣。善恶两业通人至果名之为道。地狱等报为道所诣故。故地持言。乘恶行往名为恶道。亦可六趣道别别故名六道。次辨相者。地狱有二。一正。二边。正地狱者在大海下。粗分有八。活黑绳等。细有一百三十六种。前八各有十六眷属。八寒八热如龙树说。边地狱者。或铁围间。或余山中或大海里诸治罪处。就畜生中凡有三十四亿种类于中具有四生不同。四食之异。业果差殊。具如正法念经说也。就饿鬼处要有二种。一在人中。二在鬼界阎浮提下五百由旬。纵广三万六千由旬。是饿鬼界。共中总有三十六种。谓镬身等。因果差异备如法念。修罗不同。依伽陀经有三。所谓天鬼畜也。法念唯二。谓鬼与畜。相具如经。人类无量。大约有四。谓四天下。天趣十有三。谓三界也。广如文辨。后决疑者。维摩佛地说为五趣。法华及此说有六种。之何如是耶。答。依大论意。分别善恶故有六道依章如前。修罗既有二三趣摄。故不别论。故为五趣。（庄依此意。）广如义章第八六道义也。宜云。略明三净法门。一说三归五戒八戒十善受人天报。净三途修罗道。二说四谛十二因缘得二乘尽无生智。净人天道。三说一乘六度万行获无上果。净二乘涅槃。故曰无不蒙益也。又净名云。而生五道以现其身。见闻者无不蒙益。（沼依此云。善知根性而于五道以现其身。善巧方便现形说法。见闻者无不蒙益。由能成就四种法故。能化众生皆蒙胜益。故思益经第一云。一常求利安众生。二自舍己乐。三心和忍。四除憍慢。）
    成就大智。第十三圆成大智德。成就如前。即是具足圆满义也。法花论云。依我空法空通达大智故。疏云。照空智也。又净名云。大智本行皆悉成就。肇公云。一切种智也。此智以六度六通众行为本。诸大士已备此本利也。彼明佛智。此因圆智。总摄六度六通众行。故名为大。大义章云。照见名智。解了称慧。是诸大士皆能圆成。故云成就大智。（庄云。自利利他智名大智。）
    具足大忍。第十四具足大忍德。大论第六云。问先已说等忍法忍。今何复说大忍成就。答。此二忍增长名为大忍。复有二种。生忍法忍。诸众生中加恶不嗔。恭敬不喜乃至是名生忍。甚深法中心无挂碍。是名法忍。乃至观一切法非空非不空乃至中道。于此深法信心无碍不悔不没。是名大忍成就。（庄沼取之。宜云。是化他德。不如忍智。若发大智则修大行。若起大忍即兴大悲也。沼释智云。智大性。具解二空故。又大忍者。耐怨等三。然无尽意经云。修四忍具智慧。一于求法时忍他恶骂。二不避寒热等。三随和上阇梨行。四于求法时忍空无相。准此即应以下释上大智所以。）
    住大慈悲心。第十五拔苦与乐德。义章云。爱怜名慈。恻怆曰悲。法花疏云。唯一正观拔苦与乐故名慈悲。故慈悲心不碍毕竟空。毕竟空不妨慈悲。是故超凡越圣称菩萨行也。故皆云大。（庄云。如显宗论云。由唯大士身大加行所证得故。故能拔有情所成就故。入大功德珍宝断数大苦恼故。立大悲名。具如彼。）
    有大坚固力。第十六恒修无倦德。义章云。牢固不怀名为坚也。宜云。二乘以定力为坚固力。菩萨以大慈悲为坚固力。亦可诸菩萨等住大慈悲。众生住坚固力。上求佛道也。（庄云。坚固精进如人被甲。心无怯畏。菩萨修习不退名坚固力。被精进甲破懈怠贼。心无怯畏亦复如是。何故名贼。谓退失善品故。如智论第五云。懈怠没善心。痴闇破智明。妙愿皆违灭。大业亦已失。沼云。常行不舍名为坚固。思益第一云。菩萨有四法坚固其心而不疲倦。一于众生起大悲。二精进不懈。三信解生死如梦。四正思惟佛之智慧。由四法故行慈悲其心坚固也。）
    历事至涅槃。第十七常事诸佛德。宜云。魔王诸佛涅槃为灭佛道故。菩萨日夜请久住世住持佛法故。历事诸佛有二义。一住持佛法故。二为尽生死海故。（意谓。前显上求佛道。后显下化。辟不厌不欣。除二乘障。声闻影苦独觉生。庄云。无住谓能修习无住方便。此诸菩萨通达生死涅槃一味。不欣寂不厌生死。历事诸佛不欣寂灭。不般涅槃。此名无住方便。）
    发弘至来际。第十八誓尽后际德。宜云。菩萨有四弘愿。一未脱苦谛令得解脱。二未断集谛烦恼令得断灭。三未证灭谛涅槃令得。四未修安道谛令安也。此四愿为化众生。先度众生后我成佛。故云尽未来际。（沼兴同之。庄云。自他利愿尽未来际转不绝也。）又释。由于五无量故誓尽来际。一众生界无量。乃至五调伏方便界无量。广如义章第十二五无量义。
    于诸至净因。第十九深种净因德。即法花云。于诸佛所殖众德本。八万四千诸波罗蜜名为德本。以此众德作菩提根故我为本。大士奉教修行目之为殖。又人德者佛果德也。修行众德之本。同净名经大智本行皆悉成就也。（沼取本说。宜有二义。一佛在世时必有信心勇健故种于善根。三祇中必三多具。一多供养诸佛。二多发菩提心。三多种众善根。此三多具必佛在世时所行之道。故曰广于佛所种善根也。二是广为吾心行愿。故曰广也。佛所是佛果处。深种是深远之志。无所得之善为得佛道故。善根者菩提之近因故。如起树之本根。
    于三至生忍。第二十悟无生忍德。此即净名逮无所得不起法忍。无所得即无依无受不住不着之义。动念生心毕竟寂然称为不起。安耐实相。不悔不从故称为忍。无生忍义三门分别。释名准前。又义章云。就法释之有二种义。一妄想法互相集起名之为生。生体虚无故曰无生。此即经中空如来藏。二真实法用起名生。体寂无生。此即不空如来藏也。心安此理名无生忍。次体辨者。是实智也。故净名注。肇公曰即无生慧。（兴取。故云即实智也。）后决疑者。问。既是智慧。何故名忍。答。如肇公云。以能堪受实相故。以忍为名。（义章云。慧法名为忍。心安也。）问。此无生忍有几种耶。答。无生一味。随诠分之。或一无生。一实智故。或二无生。如前大论生法忍故。如此经文。三无生忍。宜云。诸法生相过去已无。故无生相。未来未起即无生相。若现在法念念不住。即无生相。若动若心毕不可得。自性空故。即悟无生法忍。（庄有二释。初意同之。后释取前章第二义。）佛性论说三种无生。具如彼也。若重牒有四重不生。如彼辨也。依仁王说五种无生。广如义章第十二五忍义。若依花严有十无生。广如义章第十四十无生忍义。问。此有何德。答。大论云。菩萨得无生忍已更无余事。唯成就众生净佛国土。又具十德。如法花玄第八说也。
    逾于至境界。第二十一超二乘境德。既证人法无生妙现。故云逾也。广如义章第一二无我义。（庄兴意同。宜云。二乘观四谛理为所缘为果。菩萨万行为因。万德为果。以大比小境。但以四谛为因涅槃说后即故因喻等。沼有二同之。）有作无作圣谛别故。广如又释。净名疏云。十八不共简异二乘。故云逾也。然不共法有二。一如来。广如义章第二十。十八不共义。二菩萨。今据此论。故义章云。菩萨十八不共法义。出奋迅王菩萨问经。菩萨行德超出二乘不与彼同。故曰不共。六度为六。三业所作殊胜为三。通前为九。十不因他故。自然能解一切世间五明处等。十一以大悲心常为众生广治诸病。后授涅槃不为利养。十二不愿世间释梵诸王而常具受。十三于妙国土放逸之处。能教众生修习亦念。十四种种恶人于菩萨所不能加害。若见菩萨心则清净。十五有诸众生不信三宝。若见菩萨即生信心。十六天龙鬼等若见菩萨。即生师想礼事供养。十七于一切处为尊为导。化诸众生断恶修善生天解脱。十八随所修习菩提分一法具足神通魔不得便。具如第十六菩萨十八不共法义也。
    以大至世间。第二十二善巧利生德。观诸法相无缚无解心得清净。菩萨教也。如喜根事。是名巧说诸法相如实巧度。广如大论第五说也。法花疏第三云。凡有三义。一方便是善巧之名。即知用也。理实无三方便说三。具如彼也。是即具足十二善巧方便。能化众生安住佛道义章云。行修善巧故曰方便。一悲心顾念一切众生。乃至十二已熟众生令得解脱。广如第十五十二善巧方便义也。（宜云。世间有三。一器。乃至三智正觉世间。今皆是众生世间故曰善巧化世间。沼有二释意同前也。）
    于大至敷演。第二十三能演圣教德。宜云。天人大师莫若佛也。（兴云。立数不虚故云大师。此庄意也。）所说之教不如波若。能演如是实相波若。故曰能敷演也。以四悉檀总摄十二部经故。广如义章第二四释檀义。第十三种波若义也又释。此诸菩萨具足十明十忍。能演七大乘中法大。故云能演。知法显了目之为明。慧心安法名之为忍。一他明心智。一切众生心心数法悉如实知。乃至十入一切法灭定智。入一切法寂灭正受而不舍于一切所行。一随顺音声忍。闻说一切真实之法不惊不怖信解受持。爱乐顺入修习安忍。乃至十如空忍。如虚空寂无所有。菩萨如是知一切法空无所有。具如第十四十明十忍义。
    秘密至了知。第二十四能解性空德。大论第六有三释。一十二因缘名甚深法。二三解脱门。三诸法实相名甚深法。具如论也。义记第一云。秘者众圣爱惜也。密者四见难可得见也。甚深者最胜第一过三慧境也。意同法花疏第十一云。昔未曾说为秘。所秘之法甚深名密。第三云。可轨之义为法。凡圣及以下位菩萨。不能测量故名甚深。（宜取第三。故云。第一义悉檀不是二乘之所量知。唯佛能究竟故曰秘密甚深也。是空义无变改。即空性也。内心分明观心现前了知故也。庄尽三释。故云。秘密法者谓四秘密。甚深法者谓缘起法。及二依空性。如大智论具引文故。沼即取之。加引法花论五甚深也。）总显意云。真空法性不□显说。故称为秘。唯佛能穷故名为密。体极可轨目之为法。下位不测故云甚深。是诸菩萨皆已了知。
    无复疑惑。第二十五无诸疑网德。义章云。犹豫名疑。初牒同也。惑者迷惑。（宜云。以慧能断众生疑网。或无疑惑。亦四有故。曰无复疑惑。庄云。自断众疑。）复有二意。一近据空性。二远据诸德。是诸菩萨非但能知。无复疑惑。故云无复。又令众生事亦同故。第二摄取事门。凡有二周。且就初周。准彼以此二十五句摄取菩萨要功德事。故云摄事门。即有三门。一明位。是八九十地。二明方便。即地中所应作胜用名方便。此有四种。三明行。所对境界。此中总贯。具准论及经疏。可知。恐烦不述。
    其名至菩萨第四列名。今略举五十三人也。于中五号或从德行。或依胜用及喻等标。（基沼兴师作对释之。宜庄二德真说名也。）彼此随时。得悟为好。宜云。无障□者。是九地菩萨。成就无□法门也。能说正法善授于人。不系一人。故喻于轮。故曰无障碍转法轮。恒见众生小发机心恶转法轮。故常发心行道无间如救头火。故常精进。又如本疏。谓化众生性无暇息如河流水。又释。如本昔作一切智光仙人。值慈氏佛说慈心三昧经。故曰慈也。是其妙也。本有三释。此第二说。自具善功德。他令得福报也。妙是善义。吉祥是功德义。故曰妙吉祥。又释。如本花严经云光世音菩萨。成就大悲法门而化众生故。大悲自在。能观有情三业请救。曰观自在。广如本疏。内有总持德。外能自在化。其德如王。故曰总持自在王也。口以四辩而说法。身具二严而化度。成如王之。故曰大辩庄严王也。诸善功德自在施化。有情仰德如妙高山王。种智具足犹如大海。照机遂化其势如王。故立名也。能兴法宝如竖高幢。故曰宝幢。大乘法宝兴降世间。如竖幢义。能生众善如地伏藏故曰地藏。愿行无边如虚空藏故为名也。自手能出种种珍宝能与众生自在无竭。故曰宝手。自在调伏邪见趣向正观曰金刚手。欣乐佛道欢喜心力说法化人曰欢喜心力。说法化人曰欢喜力于大乘法有修行力故曰大法力。福智二严光照有情严饰非一。即大之故立此名也。大智之光以照化物胜义如金曰大金光。超出外道非净之戒故曰净戒。离诸放逸恒入于定故曰常定。离诸戏论深明实慧。法身大士所得智慧即为极净。故曰极清净慧。志求佛道其心坚固三业不懈。故曰坚固精进。诸法无分别想如净虚空。故曰心如虚空。见善同善见恶改恶。心愿不断普摄有故。曰不断大愿。能施法药破诸烦恼。如施良药能除患病。故曰施药。菩萨光明除烦恼病。故曰疗诸烦恼病也。善知病药自在疗治。故曰医王。见菩萨德令人欣悦。彼诸众生进修高行令得自在。故曰欢喜高王也。世记非上。得菩提记即为上也。
    下二十一菩萨大云。以喻叹德也。慈悲为大云。智慧为净光。谓云中有光必雨甘水润泽谷□。既有悲慧说法度人令得道果。故曰大云净光。以大悲心能持佛法教化众生。故曰大云持法。以慈悲心乃至为众生能施名称皆令喜乐。故曰名也。所起慈悲非一种故。化度之称亦无边故。曰大云现无边称也。乃对天魔及众外道慈心无畏能说佛道如师子吼。以前悲心劝化一切如牛王吼。以慈悲心行善心欣进修如念宝也。慈心而照如日藏照。慈心能除烦恼炎势如月藏照。慈心说法时随机缘多种说法亦多如星光照。慈心智火安温众生如火光也。慈心对破怨恶之敌如电。明慧照除诸见之闇如光。故曰大云电光。慈心吐法音能灭邪见惑。如雷音也。慈心说法能长善芽法音普闻。故曰大云惠雨充遍。慈心能净众生烦恼。自能说法无碍自在。故曰大云清净雨王。大戒如树定如荣花。若得花树其□自成。若得戒定明慧自在。曰大云花树王。戒香定花行得菩提。我既得道。众生同我。故曰大云青莲花香。能除烦恼不净臭令得清净法身香。其珍如宝栴檀香也。除生死热体感无生妙身。故为清凉身也。智慧光明照除众生无明闇。故曰大云除闇。以智慧之妙术破生死之重翳。故曰大云破翳菩萨。此中诸圣欲显慈悲为行大纲。故以大云为结络也。
    如是至众第五结叹。（基云。肇公云。此皆菩萨无生。无生者无处不生。故言无生。无生故塞三界内。无处不生故乘形云道。）有六。如前。佛法之尊不出三敬。今敬三尊故曰三匝也。

第0段 金光明最胜王经玄枢卷第二

宝历二年五月十四日写得功了
闲人宝生院成庆
同三年十一月十九日再校了以愚案乱脱文笔误傍注了后见人订正之矣
成庆
写本古本共别而此一卷多乱脱等
第0段 金光明最胜王经玄枢卷第三



序品之余

    复有至童子经三明人众也。童子者外国叹称。谓位邻穷学当补极位。故曰童子。有四。此初总表通号。梨车毗此云细骨。亦曰传参王政。即是王种。即义记释。亦言妙皮色。此王皮色滑妙。具如下述。
    五亿八千。第二唱数。
    其名至童子。第三列名也。能伏众兽犹如师子。放无畏势伏诸外道。以智慧光除邪见闇。曰师子光。诸佛如来所行之道。自能修行。亦他授行。故曰法授。因陀罗授此云总持。自能持法。亦授他人。故曰因陀罗授。（沼云。从天帝乞。帝所授与名因陀罗授。即取庄释。）定慧之光遍照一切无不利益。故曰大光。以大乘心勇猛精进而修佛道。故曰大猛。（沼即同也。）昼夜恭敬如来请护即诸佛护。故曰佛护（沼意同之。）生死长夜勤修善法。法力所护金刚故曰法护。修行大乘要因善友。所求善诸菩萨僧。故僧力护。金刚护者是护持三宝之童子。乃为金刚密威神力护。故为名也。虚空诸天夜叉神护。故曰虚空是无相。诸法亦无相。吼诸虚空无相法。故曰虚空吼。夫万善之行如众宝之藏。故曰宝藏。具众功德微妙之藏令人得福。故曰吉祥妙藏。
    如是等第四结也。此中疏略。准前有六。此结也。法华疏第三云。统御之义为人。意谓。此十四人统摄自余五亿七千余众修行。乃至诣佛所。故云上首。二叹德。有二。一安住菩提。二信喜大乘（庄即同也。）如大品说五种菩提。论有二释。初说如彼。第二释云。一发心菩提。乃至五无上菩提。广如义章第十二五种菩提义。今此皆云无上菩提。异二乘故。言大乘者。法华疏云。十二门论以六种义释大乘。一出二乘之上。故名大乘。乃至地持七义释大。一法大。谓大乘经。乃至七果大。谓大菩提果。故云大乘。广如疏第二及义章第十二七种大乘义。圣迹无方。是诸人中或应住初乃至或住无上菩提。是故宜云。皆悉安住等者。菩萨有二种。一已成佛法身。如观音等。已住无上菩提。故深欢喜。二未成佛菩萨。如弥力等。随分得见佛性。故诸行人即为喜悦。此意引例释成前义。童子众中义亦同故。三来时。四诣所。五致敬。六就座。
    复有至天子。第四明天众。大论第五说有三种。一假号天。谓轮王等（测云。等即等取诸小王。）二生天。谓从四大王天乃至有顶天。三净天。谓佛法身菩萨辟支罗汉。第七。同第二十二。天有四种。一名天。如今国王名为天子。二同前。三净天。谓人中生诸圣人。四生净天。三界中生诸圣人。是依舍利弗问经。护天诸神名为天也。三四种中。宜云。今欲界天子。八部中所列故（沼同。故云多是三十三天及四王天。）文有四段。此初二也。谓举数及表名。
    其名至天子。第三列名。三尊之善。随喜见众修行相美。故云喜见。诸菩萨修无上道。自行喜悦。故曰喜悦。智光如日破生死闇。故曰日光。以说实慧除烦恼热如月。一切众生所应顶受如髻。故曰月髻。外道之慧犹不明了。故叹佛慧为明慧故。得此明慧。故曰明慧。有漏之慧不净不明。今无漏之慧乃为净明慧。故曰虚空净慧。恒行无漏慧除诸烦恼。故精进功德能制自他。故曰吉祥也。
    如是等下。经四结众。有六如前。此结。二叹有三。一发弘愿。二护大乘三绍隆法（沼意同也。）正法即如夫人经说摄受正法。广如宝窟。（沼同。如彼。又引宝雨经第十说十种摄受正法。具如彼。即庄说也。）余段可知。
    复有至王。第五明龙王从。法华疏第一云。龙是畜生。劣于余道。次天列者凡有四义。一其力最大故。五不思议中龙为其一。乃至四护持千佛经藏。故次天也。说文云。龙是有鳞。虫中之长。能小能大。能幽能明。春则升天。冬则入渊。广雅云。有鳞者为蛟龙。有翼者为飞龙。有角者为虬龙。无角者为螭龙。佛法中明有四生龙。卵生金翅鸟能食卵生龙。胎生鸟食胎卵二龙。湿生者能食三。化生者具食四也。（测深密疏云。龙有四种。一天龙。持天宫殿令不堕落。二人龙。兴云致雨。三地龙。持地及海。四王龙。守王宝藏。）文四。如前。此即初二。然疏。此下三众之文。略云三段。今犹准前。顺文及契本疏故。
    莲华下。第三列名。是莲花池中住龙王。故曰莲花。迦叶佛时有一比丘。住伊罗□树下坐禅。时风触枝。而起嗔心。即堕龙中。释迦佛时不脱龙身。弥勒佛时方脱此身。亦名伊罗□。故曰。医罗叶（沼云。医罗。此云树。□拏此云叶。依此树叶住。或食此叶。即善住龙王。）有大力势将诸众故曰大力。大吼法音令向佛道故曰大吼。若行水中但起小波而行故曰小波。能持诸水令泽人民曰持驶水。恒自面对金顽佛处故曰金面。珠载于顶如意雨宝。故曰如意。
    是等下。第四总结叹德。有六如前。此结。略说八王众首。皆拥所领。是实如本疏辨。二叹德有三。于大乘法常受持者。大乘根性也。常乐受持是闻慧。发深信心思慧。称扬拥护修慧。如是龙王虽堕傍生。具足三慧而求佛道也。
    复有至众下。第六明药叉众。此云杀害。（测云。旧云夜叉。真谛翻为轻捷鬼。玄奘翻为暴恶。亦名勇健。亦名可畏。其类有三。一在地。二在空。三在天为天伶使。）有四如前。一举数。二唱通号。三列别名。初表首。后列伴。庵婆者此□。似桃而非桃也。此神住庵婆园。故曰庵婆。所住树华□持以上佛。故曰持庵婆。花有含□以喻行因。智慧光明照诸神闇。如此众德皆备如藏。故曰。莲花光藏。心净无染犹如莲花。发惭愧善面目。故曰莲花面。厌离神途欣乐佛身。故曰嚬眉。令人怖畏趣向佛德。故曰现大怖。
    此神身药叉。第四总结。有六如前。初结。二叹。悉皆爱乐等者。小乘机性。深心等者。精勤不退。若依大云。言如来者阿□佛也。故彼经云。复有三万六千夜叉神王。其名曰毗沙门鬼王。乃至如是等鬼王。随顺阿□如来道行。
    复有至王。第七明揭路荼众。有二。初别列。后总结。初中有二。初别明鸟王众。后总明杂类众。初中有三。一举数。二唱通号。此云金翅鸟。法花疏云。以其翅头有金色故以为名。海龙王经翻为凤凰。经云。两翅相去三百三十六万里。阎浮上容其一足。（测云。旧云。迦楼罗为金翅。今云妙翅。鸟翅种种宝色庄严。余同具如彼。庄同今翻。菩萨处胎经说。身长八千由旬。左翅各长四千由旬。）
    香象至首。三指别名。戒香能趣佛土。运化众生。如象势力。众善之本如王。故曰香象势力王揭路荼。此释契旨。故大云云。复有四万九千金翅鸟王。其名曰力等香象金翅鸟王等。故知。沼云鸟象类别即香象王众者非也。彼经五趣诸王虽集。而无香象王众故。
    及余至男女。第二总明杂众。宜云。有四。一八部众。二神仙众。三国王众。四四部众。准大云经。亦此等众各别列之。今总可五。王与中宫等众别故。故彼明十六大国王已云。复有末利夫人。与一万六千诸夫人等。此即初也。揵闼婆者此云嗅香。亦作乐神。本疏云。此云香阴。以其清虚□香。又身唯恒出香。故名香阴。大论十云。名童笼摩。此云香树。居在地上十宝山中。诸天作乐时。身有异相。即飞上天。与紧那罗番休上下也。又属鬼道。又属修罗道也。阿苏罗者。此云无酒。亦曰非天。本疏二释。一云。集诸花酿海为酒不成。故云无酒。言非天者。言非善戏。诸天以善法戏。其多作不善戏。（测云。行多诸计。我实天行。名曰非天。）即本疏说。大论三十云。是天受乐小减。诸天威德变化随意所作。广如本疏。紧那罗者。此云人非人。亦执乐器。本疏亦云疑神。其形似人而头有一角。疑云人耶非人耶。遂以为名（庄即取之。）名屯仑摩。弹琴叹佛。乃至迦叶不能自安。莫呼洛迦。此云胸行陆地也。（庄云。摩□此云大。洛名腹。伽名行。此即蟒神。亦云地龙。菩萨处胎经。胸臆神。沼兴并云。虾□蟒阇等。皆此所摄也。）皆有神力。变现人身。而集会也。测深密疏第一云。舍利弗问经云。世尊。八部鬼神以何因缘生于恶道常闻正法。佛言。以二种业。一以恶业生于恶道。二以善业多受快乐。此八部皆曰人非人。天者。先身以车舆等供养三宝父母贤胜之人。犹怀悭俭诳嫉。故受此身。如普光净胜天神等。龙者。先世修建德本。广行布施。不依正念。急性好嗔。故受此身。如摩尼光龙王等。夜叉者。先世好大师施。或先损害然后饶益。随功胜负。故受此身。乾闼婆者。先世亦有嗔恚。常好布施。以青莲花自严。作众伎乐。今为此神。常为诸天奏诸伎乐。因名乐神。阿修罗者。志强不随善友。所作净福。好遂幼伪之人。作诸邪福。依傍邪师。甚好布施。又乐观他□讼。故受此身。迦楼罗神者。先世修大舍施。常有高心。以陵于物。故受此身。紧那罗者。昔好劝人发菩提心。未正其志。逐诸邪师。故受此身。摩□罗神者。亦布施护法。性好嗔恚。故受此身。问。此等皆是三界所摄秽土无疑。超过三界净土之中何有此等。加深密经及佛地等。十八圆满净土之中。眷属圆满。答。梁摄论第十五云。于净土中实无如此天龙等众。欲令不空故。佛化作如此杂类。佛地论意亦同。具如彼也。山林下。第二明神仙众。有二种仙。一内道并得五通也。并诸下第三明国王众。十二游经云。南阎浮提有十六大国。十千中国。八万四千小国。（序疏少异也。）此中。大国王者。是轮王及十六大国王及诸眷属也。中宫下第四王内众也。净信男女。第五明四部众也。
    及天至云集第二总结有六。此初结也。人者即前国王等也。天者前明鸟王等也。咸愿等者第二叹德。是诸人天。皆护佛法。为拥行人也。疏略。准前龙德具足三慧。（庄亦同故。）然今别显三业二行。咸愿等者意业。读诵受持口业。书写流布即身业也。非但自行。亦令他行。各晡时者第三来时。日有三时。谓日出时譬佛年少之时。日中譬佛中壮之时。日晡时者譬佛后老之时。少时说四谛十二因缘。中时说抑扬无相教。后老时说一乘常住教。此经是第三时教。第四诣所。第五致敬。有三品礼。一上以足戴顶。二中以面接足。三下以头礼前。今上礼也。佛法之尊不出三敬。今敬三尊。右绕三匝终归一道。故就一面。即第六也。问。准论俗人客故听坐。声闻菩萨既是弟子。何就坐耶。答。法花疏第一云。今总结众集仪则。故云坐也。
    如是至妙法。第二总结大众。有二。初明云集。后各各下结威仪。故法花疏第二云。法花论云。从此讫赞叹犹结众集。为威仪如法住成就。明上大众天龙云集。威仪者即前后围绕乃至尊重赞叹。今明。若望前即属第六同闻众摄。若望后即开发正经序摄。所以者何。由四众云集兴三业供养。即是渴仰欲闻。是故如来为说法也。初中。先举众类。声闻菩萨及以人天总言大众。龙神可知。言八部者前鸟王等。意为言约皆摄取也。众有四种。一影向众。谓在座默然。二发起众。谓发起佛教。如妙幢陈如等。三当机众。正禀教领悟。四结缘众。闻未即解。但结远因缘。今正二三。兼取余也。后结正集。后中。先明仪轨。三业供养。言至心者。下文及法花云。一心即是意业。合掌等者身业。法花疏第二云。合掌表形无异用。一心明意无他缘。上云。谦逊畏难为恭。推其智德为敬。同第五云。瞻仰尊颜者。以仰瞻尊颜思候可言之时也。（宜云。观佛相好。起信乐心。故瞻仰等。意谓。目觐奇客。起信乐心。故瞻尊相。唯住正观。亦无他见。故目未舍。）法华具明三业供养。今举二业影显口业。赞叹也。所以明众集恭敬者。如大论第三说。疏即影云。大众围绕则使佛德益尊。既尊其人必受其道。故明围绕。其由诸梵之绕梵王。忉利之绕帝释。檀林师子义亦类然。（兴取此云。诸圣围绕。法王定有超群之德。故涅槃云。檀林檀林绕。师子绕也。）后叙愿闻。谓此法母。即第四大众现前欲闻法成就。
    尔时至而起下。第二别序。金刚疏云。别以异为义。众经各异。或父母遗书。或长者献盖或天雨四花。或涂行乞食。故名别序。此经起定观机。略开经宗。为别序故。亦名发起。以起定等发正经故。（庄即取之。）问。依大论等。诸佛四仪无非是定。故法花等住定观机。何故此中出定照缘。答。法花疏第二云。略明十义。一根缘所宜。谓出入适缘。动静应物。乃至。十三密利物。谓意密入定。身密放光。（如下四佛放光等也。）口密说法又即寂而用为出即用而寂为入。此是寂用无碍故。有出入之名。具如彼也。（依此庄云。佛一切时无不定心。而顺世间示现出入。故不相违。）此即第五时至成就。文中有三。此标化主。二明化时。即前总标言尔时也。准上是时大有五义。初。一欲说时。二正说时。三说罢时。二。一过去时。二未来时。三现在时。此破外道但有去来无有现在。今示现时有听有说。三。一下种时。二成就时。三解脱时。四。一有正师时。二有正教时。三有正学时。五。一如来欲说时。二大众请听时。三心无高下时。（隋取初及第三。祥依第五。但后加云。大众心无高下时也。）今时可知三起定。即前法性定也。兴云即第四静虑中。最胜王之定。欲标如来说此经时。已过住世之中。故日晡时从定而起。肇公不云乎。重为轻本。静为躁基。今佛入定。意亦在之。
    观察大众。第六依正说因成就。观机欲闻。即说因故。而说颂下。第七如来略闻成就。依今为二。此初经家长行檀也。
    金光至境界下。第二如来偈颂序也。法花疏第三云。偈有二种。一首卢偈莫问长行与偈。俱三十二字名首卢。二结句偈。莫问四言乃至七言。要以四句备足为偈。故涅槃云四句为偈。是名句世。世间流布以四句为偈也。句世有二种。一伽陀。谓孤起偈。亦名不等颂。二路伽谓颂长行偈。外国称祇夜或名偈夜。今略夜字直称为偈。此翻为句也颂也。有言。偈此间语。以其明义竭尽故称为偈。（兴意依后。）准此今即伽陀偈也。（庄云。梵音伽陀。此云颂。善赞美言。沼。梵音同。然云。讹故云偈。颂。歌美之义。即此讽诵。前未长行。即作诵故。兴亦取之。）本有四言二十七偈。今为五言二十四颂。大分为二。初十五行序正说。后有九行序流通。就初有二。初五行为寿量下经体九品作序。二众生身下七行。为观察人天下十六品经力用作序。欲示此经之王。具明因果及道力用大也。初中又二。初三行合序寿量三身二品因果。果是修得。因是性得。果是四德是体。三身是因。烦恼隐故。显则是果。因不异果。只是隐显有异故。亦是体也第二二行序缘。戒定慧异。故各序也。就初二。初一行序所说之法。法具修性。异余经之法。二二行序能说之人。合有五有佛异余经之人。
    就初本三。一序经体。体深余经。二序经名。名为经王。异他经名。三叹经德生四见解。（祥即取之。）准今经体。以二住义在同闻众之前既讫。故随文势转次明之。初半行名。次一句德。后一句体。此初序经名也。涅槃以果立名。波若以道立名。华严正以法身之因立名。此法身因能为众行之本。如花严。涅槃偏遣二乘断见。（隋云。偏遣二乘断见。故盛谈四德是常。）般若正遣凡夫著有。（正遗凡夫著有。故唯论诸法无相。）华严正化始行菩萨。（正化始行。故示心等行位。）此经具明三义。具机最大而居花严波若之后。法花涅槃之前。圆机成就在于此时。今始堪闻也。金喻法身。光况般若。明证佛果。总表三种之三义。故名金光明。（祥即取之。此中兴征。如下破之。）妙者微妙。因曰微。果名妙。下云道前性得。因幽寂故言微也。道后果体。穷精曰妙。轨则名法。王领诸经故言最胜。明法身摄花严。明四德摄涅槃。明般若摄大品等。故言王也。
    甚深难下第二汉经德也。又显叹法。意兼美人。故本双云若有闻者则能思惟无上微妙甚深之义。初句生闻慧。（隋云。离散乱如仰器。）十信至二地。初地闻教行檀。二地闻教持戒。次句行思慧（能尊重离放逸。如完器。）三地至七地。三地思十二门禅。四地思惟道品。五地思十二因缘。（应释六七养。恐落欤。至三身品疏知之耳。）后有两句生修慧。（能摄念。离颠倒如净器。）八地已上照如如穷也。故言无上。（祥即依之。）又十解为闻。十行为思。十回学一谛如如曰修也。无上有六。一闻。二见。三学。四念。五供养。六利益。如三身品释也。微妙如前第一义谛。众理之极。故云甚深。（非三慧境故。）今即翻举修闻二慧以兼思慧。故云甚深难得闻也。
    诸佛之下第三序经体也。甚深法性既佛行处非余境界。如前释之。下文亦云。是佛境界不共他故言诸佛之境界也。如是三义即有次第故。隋云。体既如如境。智是本有。非天人修罗所造。是自性清净法身故。先序经体。有体必有名故。次序经名字。此体此名。有胜功用故。第三明经德业有胜功能。从法身流出般若。般若即应身。从般若流出慈悲。慈悲即化身。从慈悲流出十二部经。即化身慈悲。两属应身。从末属化身。亦应亦化。从十二部经生一切众生闻思修慧。故云若有闻者乃至之义也。此据从体起用门说。今约摄用归体明之。思准可知。
    我当至鼓音两行。第二序能说之人。含有五佛。异余经人。故须明之。此表极果一大法身及四德故。（沼云。四佛为彰四德。并释迦。即显佛果所有五法。谓四智真如。又表五智。所谓法界正智。乃至成所作智。不同三乘生灭智故。）为二。初一行总明法王。后一行别列名字。此即初也。上半序释迦许为说。我者。释迦有二义故。一释迦是一土之主。得真言我。二四方方中之极。示法界法身遍满无处不即。（释迦既表自在法身。是故经云遍一切处。其佛住处名常寂光。）自在义故直称为我。如是经者即此经典。故下及本云。如是经典典领众经。（隋云。是主领义。主领众经也。）众经皆从此中而出。为众经之母。即地持论明摩德勒伽藏。此言法母藏也。近指寿量三身品也。（晓云。总指寿量。所以此品不别序者。当说最近。故唯总序。）三身准之。故不别序。总言如是经也。（兴云。是三身品。或观四佛现室说寿。谓此四德序寿品不可存也。）四佛寿既有明文。不可存者。所依何耶。违事甚多。思之可示。
    下半明四佛并我说。并者共也。犹如兼并共及义也。意谓。五佛共说此经。四佛非但加护。亦与释迦共说。故云并四方四佛等。问。寿量妙果。五佛共说。约三身释迦犹说。何得共耶。答。恒共说之。故本云如是经典常为四方四佛世尊之所护持（晓云。常为四佛所护持者。以四佛能说寿量护诸难能宣通故。非此处此时能说。遍于余时余处能通。为显是能。故言常为。）既言常故。佛者觉义。是智慧也。世尊者是慈悲。慈悲世间故他尊重。今言佛者众德之主。故举此号。如是四佛同因一事同成佛时。共说此经。观佛三昧海经第九云。四佛言。我念曾昔定光佛所出家学道。时四比丘共为同学。习学三世诸佛正法。烦恼覆心不能受持。多不善业。空中声言。汝四比丘。定光如来虽般涅槃。入塔观像与佛无异。我从空声入塔观像。眉间毫相在世何异。佛大人相愿除我罪。作是语已。如大山崩五体投地忏悔诸罪。从此已后八十亿阿僧祇劫不堕恶道。生生常见十方诸佛。受持甚深念佛三昧。得三昧已。诸佛现前授我记别。东方有国名妙喜。佛名阿□。即初比丘是。南方有国名欢喜。佛名宝相即次比丘是。西方有国名极乐。佛名无量寿。即次比丘是。北方 有国名莲花庄严。佛名微妙声。即后比丘是。表四德故不五不十。（祥即取之。）四德有二种次第。一破病次第。（隋云修学次第。末向本。下云修得因义。）净我乐常。净破阐提贪生死不净。（十信除阐提贪着不净即得大净。）我破我见外道。（十解断外道我见得大我。）乐破声闻厌苦。取断灭之乐。（十行断声闻无常生死得大乐。）常破缘觉厌喧闹乐独处之常。（十向断缘觉不爱生死得大常。初二地断阐提习气离方便得大净。三四五地断外道我见习气离因缘生死得大我。六地七地断声闻习气除有有生死得大乐。八地已上断缘觉习气除无有生死得大常。）二本常起况次第。（从本向末。）常我乐净。法身无始无终。（此中既明极果四德。四德无优劣。不应诠次第。意欲表从法身出应。即证流义。从法身出般若。般若还照法身。般若是常。从般若出慈悲。慈悲不见他见。复能出化身。即是我。从慈悲出大定。大定由慈悲而有。即是大乐。从大定发神通。神通由于大定。神通是化身。化身说法除众生烦恼。令得大净。化身即是大净。此是证义。下三身疏。有三次第。初二即此彼为化物及相生次第。三相对次第。常乐我净。具如彼也。）后别列名。东方阿□。（隋云。阿□毗耶。此云无动。亦言难动不可动。皆其义。）表常。南方宝相。（柯赖耶云宝。枳外云相。下云。即是如意宝珠自在王领。兴即取之。）自性方圆本色无变。况我自在。非天人所造。自性故表我。西无量寿。（阿弥陀多婆。此云无量寿。若阿弥多。云无量光。下云。取其之受妙乐称心。祥云。安乐国故。兴即取之。）北天鼓音。（云微妙鼓声。祥云。声无秽浊。兴即取之。）表净。（沼总依之兴别取之。）隋云。四佛显德者。有三义。一示离愚人法。此有八过。一自赞乃至八作功德为生死果。二明诸佛一体。此佛即彼佛。名相虽异法身常一。四佛即释迦。既其一体。竟何所在。三示诸佛道同互相影。不如世间心怀彼此更相嫉□。不相成??。今明三世十方诸佛其弘一道。使妙理宣通。故来影响。共弘一化。（本疏依之。）具如彼也。
    我复至庄严两行。第二序缘门七品。有二。初一句总标。后一行三句别释。此即初也忏悔等中所明众法皆无上故总言妙法。故本经云忏悔等法所生功德为无有上。如前六种无上。又生十地定慧及佛。故曰无上故称妙法。
    后别释中。初句序忏悔品。次能灭下六句序下六品。（沼得此总即别配品。）就文有三。一生因中善。二成果地德。三合结。准新结文在第二也。处中贯结前后义故。三中各二。此初生因中善。即序忏悔品也。于中二者。一生善。二灭恶。此初生善。故言吉祥。为得圆果行忏悔者忏中无上。故言胜也。半行。第二灭恶。序灭障品。以四对治灭诸故。一切罪者。本云诸苦。界外四种生死。诸恶业者。本云不善业。界内皮实。（隋云诸苦是恶家之果。先须急除。不善是苦家之因。后灭也。祥云。此二无行不备。无过不尽也。）及消众下半行。第二合结。又二。初句结因中。（拔二生死此结离过）。序净地品。能灭二十二无明等故。后句结果地。（与菩提涅槃二种乐故。此结德备。）即序莲赞金胜二品。由赞佛德及佛母持得妙乐故。一切智下半行。第三成果地德。有二。初句生智慧。本云一切种智。（隋云。种智是空慧。能生有解故。名空为种。一切即是有解。有解差别不同。故云一切。祥云。一切种智。亦以忏悔等法为根本。）序显空品。空性即一切本故。（广如沼疏。）后句生功德。（祥云。其余功德。亦是忏悔等法所庄严也。即是功德智慧二种庄严也。宜云。智是心庄严。福是身庄严。以此二严是经之德也。）即本净名疏第一释。此序满愿。依平等行圆二严故。又解。依隋。及消众下半行利他。下化众生。一切智下半行自利。上归佛果。具如彼释。
    众生至舍离下十行。第二序四王观察下十六品经力用。有二。初六行序上第二正论讫舍身七品。弘经之人得此经力。（隋云。所护经力。）后四行序上第一四王讫僧慎九品。明经力大劝人弘宣。（能护天神。）此中欲示由弘经故天神守护。后正说中示由守护故得弘经。（祥总结云。故序正中前。后不同。）初中有二。初三行半明所灭之法。（隋云。即是三障。）后二行半。明能灭之行。（是闻思修三慧也。）初中又三。初一行是报障。明能灭苦生乐。次一行明业障。灭恶生善。后一行半是烦恼障。灭惑生解。（祥即依之。）此即初也。有二。上半正报。身不具者。本云诸根不具。（宜依此释。庄沼同也。）下半依报。（前后诸文。列明诸障。此中梁隋但有总序故。祥及沼亦同随之。今谓。此为王法论序。若依正论。王民俱灭苦生乐故。）
    亲友坏下。第二明业障。三云亲厚□讼。王法所加。各各忿诤。财物损耨。此具三业。初句品业。次句身业。次句意业。意业不和曰诤。后句。祥云。业烦恼缘。故依二德为二。初三句明业。后一句明缘。今即准之。（此序善生。此王能灭恶生善故。既不失财。令两国故。今即翻显。前后准之。）
    恶星下。第三明烦恼障又二。初一行是痴。痴生怖。后半行是嗔。嗔生恼。不明贪。贪由好生耳。隋云。嗔由违境而生。生于苦受。痴由不可而生。因痴不可生大愁怖。贪由好境而生。能生乐受故。今不明也。（祥同。总意。初二行因现事生愁。后一行半因未现事生恼。凡世间恶事不过现与未现。故以此二摄一切也。乃至。珍财散失。是业烦恼缘。恶星是天上怪。蛊是鬼神怪。恶梦是梦相怪也。宜云。□咀毒药等。妖怪皆邪蛊也。庄云。邪谓邪□祷魇。蛊谓毒药所害。兴云。说文。蛊腹中虫也。谓行虫毒也。今邪蛊者。害物斯同。此序护持品。由天神护。即能灭惑生解故。文云欲解三世诸佛甚深行处等也。）
    是人至除灭两行半第二明能灭之行。（隋云。即依经生三慧。合序授记等四品也。授记等行。能灭三障。生三慧故。）有三。（沼即取之。）初半行明听法方便。次一行明听法正体。隋显意云。初一句举所修之教。教即一乘。后三句辨能修之为智。智即三慧。本依顺次明闻思修。今即转势。初句修慧。次句思慧。专心思经更无他缘。故言专注心无乱也。后句闻慧。大论第三十三云。闻而奉行为受。文文不失为持。余即可知。有摄念故无颠倒有修慧。文即言甚深佛所护本云甚深佛行处。（此序授记。授记唯佛之所行故。）有尊重故无放逸有思慧。文专注等。（序除病品。敬问尊医救众生故。）有一心故无散乱有闻慧。文读诵等。（沼有二释。初即取之。后云三学序流水品。一心求助众鱼故。）后一行明听法力用。隋显意云。总结恶灭善生功由经力。上半是能灭之善。下半是所灭之恶。（今见文势。初一句能灭之善。后三句所灭之恶。宜云。上外诸灾。今显内患。灭身患也。）前中威力。本云威德。外有伏物之能为威。内有过人之法为听。德即力故。后文。除灭。本云寂灭。永不复生。故称寂灭。（即序舍身。由此高行能灭众恶生万善故。）此六行明恶灭善生。即为所护法作序。意护善法令未生者生。已生者增长。护恶法令未生不生。已生者治令速灭。此即四正勤也。故善恶二法。通是所护法也。
    护世至不离四行。第二序四王观察下九品。有二。初三行别明。后一行总结。此初有五。（沼取别配。）一有半行四王护。则为四王观察。护国。无染。宝珠品序。（宜云。四王各领八万四千药叉也。）二有半行恶鬼护。即为僧慎品序。（又释。庄云。此开无染。如意宝珠。由此二陀罗尼力。药叉守护故。正取晓义。沼兴意同。兴云。乃至表吉祥二品。多闻□故。即违次文。既举上首辩才以摄诸女天也。）三有一行善神护。为大辩品。吉祥天品。增长财品。地神品序。（宜云。大辩者依山而住。是神仙天女。尼连河神此云有金河。是河之神也。又云。不乐着也。兴显义云。佛在其边为众说法。令诸大众闻法厌恶五欲乐故。诃利底者。往昔于迦叶佛时有干迦罗王。有女名诃利底母。心性??恶谄曲邪伪。生五百子。堕鬼神中。佛以神力化入佛道。庄云。此云青色。旧云鬼子母神。有五百子。皆大势力。守护三宝。及救护天下小男小女。沼即取之。）四有一句诸天护。（宜云。初禅梵王帝释。是欲界三十三天主故。）五有三句杂类护。此等并为四王已下乃至僧慎九品作序。推之可见。依此故知有二释也。故先鬼神品序。改为上总持序。以此一行为鬼序。（晓庄依之。沼兴意同。）问。若尔文中何故不见如是意耶。答。既云杂类护。晓云。于中河神乃至修罗王等。序散胎品二十八部。如是下一行。第二总结也。
    我当至难逢下九行。第二为流通五品作序。有二。初八行序流通因果门二品。后一行流通缘门七品。（依此今谓。初为叹佛四品作序。常住三身即是人故。后为付嘱一品作序。三学法故。）不明流通四王已下经力用者。本由流通经体故有用耳。明八部所敬。诸佛护持。善生人趣。即是用也。（祥即依之。）就初有四。一有二行明弘通。二有三行明生福。三有二行结弘通。四有一行结生福。隋云。因果微妙理绝名言不可弘故。先举法以致劝之。大功深故。第二明弘通得利益。利益事大不可不行故。第三重结前劝。若能依劝奉修。功用弥广。第四重结生福深厚也。初中又二。初一行明所弘法。后一行明能弘人。隋云。法为根本。须先举法。非人不弘。故后明人。是正劝也。此即初也。有三。初一句。举三身四德之体。（隋云。寿量三身二品。）我者亦是释迦自称。即上言是时如来也。次二句。本云诸佛世尊甚深秘密微妙行处。即明此经体甚深最胜第一。过三慧境故曰甚深。即上法性。隋云。十方三世诸佛之所游居。故云行处。言诸佛者法身。世尊者应身。又诸佛者智慧。世尊者慈悲也。世尊有十义。如仁王记也。秘有众圣爱惜。（隋加云。授必得人。不授非器。故言秘也。）密者四见难可得见。（唯至见所知。）道前性得因理幽寂曰微。道后果体穷精曰妙。今举秘密兼微妙也。后一句叹甚难值。千万劫者。此有二义。一亿百千劫一闻见此经文。二三十三僧祇行行方至见理也。言难逢者。一此经难闻。二十行始信。十向始修。十地始证。佛地始至也。（初二十心始信见。十回向至七地以还。犹曰比度方知。八地以上曰始证见。如来地乃至见。又十信至二地始闻。三地至七地始思。八地以上方证见修。譬若河中求宝未足为难。历劫闻经真戊不易。）
    若有至供养一行。第二明能弘人。有四种弘经。一听闻。二宣说。三随喜。四供养。初句自行。（自行弘通。即是一心听正法。离散乱覆器。有闻慧能受。）次句化他。（化他弘通。即是为他。广说正法。以我所解传授前人。使胜理宣通。妙解遍满。方是自能正门。此是不碍他闻也。）次句明劝成上第二。（明劝助流通成前第二化他之义。明非止为他广说而已。亦复种种方便。或四摄事三业劬勤令彼同闻。此即成不障事闻义他化乃是也。）后句成上第一。（成前第一自行流通。明非止端身静听而已。亦复三业修处施设供养。或复于一句未曾闻法。假说三千大千世界满中盛火。为求法故能从中过。复打骨体刺血洒地。为欲重摩诃般若故。此乃三地菩萨。之所能为。即是思慧位。尚未及修。故知前三种法皆闻慧位也。若就事言应须手足供养舍头目等。或复顶礼拜。或为求四事不辞疲苦。同费三两金。未足为多也。）
    如是至恭敬下三行。第二生福。（即是弘通有利。）为三。一为天神至敬。二能生功德聚。三为众圣护持。此三次第相生。即初也。言龙神者。本云八部所敬。
    此福聚下。第二明福报难思。言福聚无量过恒沙者。非但过数。亦超思议故。本云得不思议无量福聚。此有五义。（即下文云。是身因缘境界处所果依本。难思议故。）一因缘。生死之中有法身之理。令众生知修圣道求涅槃作缘。（由有本有法身。为厌苦求乐之因缘。即令众生背生死向大涅槃也。）二境界。为道作境。使得断惑。三处所。为灭障作处。（为灭谛作处所。）四果。由道前因得道后果。五依本。生死作本也。（为生死涅槃作依止及根本也。）不思议者。法身无相。若有此五义则成有相。若无相者五义则无故不可思议而可思议者。以法身不定有无故有五义也。如三身品释。（祥云。八部所敬众圣护持者。外护之果。得无量福聚者。内心正报也。）
    亦为十下。第三为众圣护持。言十方尊者。准前可言十方世尊。是应身尊。又慈悲也。
    供养至功德二行。第三结弘通。（隋云。成第一劝弘之事。）为二。初一行劝住养生福德。后一行劝尊重生智慧。此初舍外道事日事火无明。言慈心者有三义。一慈心。为众生故生供养。二慈软之心。三别而论之。下事上曰孝。上念下曰慈。通而言之。下事上亦曰慈。如言慈鸟识养。（劝慈心供养。不为自身名闻利养。富贵安乐。有为果报。伎能胜人。如此等事故弘通也。但为自利利他。归无上果。救苦众生。成就菩提白净果报报正法恩故弘护不断。使佛种相传化化无尽也。祥同。故云。为众生与乐心供养此经云慈心供养。如净名中为菩提起慈心。供养有三。一利供养。二恭敬。三修行。此中唯是后二供也。宜即取之。）若欲下。第二劝尊重生智慧。是除散乱放逸颠倒生三慧也。（劝净心殷重。所求之果。既甚深微妙能感之因。理须皎洁离散动免放逸颠倒众诸秽恶。不如外道于非处行。谓是正道等希有难得。岂复不是道。应须劝喜悦其所得。快哉获己利。遇得金宝聚。）
    若以至苦难下一行。第四结生福德。（即是重明弘通利大。）言听闻者。耳识听语。意识闻法也。（耳识听声。意识领解。名意识作闻。若由耳识听闻音声。意识不得作解。若耳直闻声。意识不能解者。亦非是闻。由耳识闻意识解故。说解为闻之正体。宜云。尊重心者。起信之厚也。）善生人趣等者。本云善得人身人道及以正命。一人身是果。人道是因。（因能得果。称之为道。）以善自活故言正命。二人身是人中报身。（此语为别。）人道是六道中人道。（此言则通。）言善得者。以于人身人道中。得闻此经故。是善身善道。善谓好也。正命是智慧也。祥同总言人身者。别于余身。人道者。别于余道。正命者。别于邪命。闻经供养。即福慧。具足超于余人。故言善得。于人身道复得闻经。可谓善道于人身人道最尊胜。即是好身好道也。离五种邪命自活常以善法资神故名正命。邪者。隋云。道俗各有五事。道人五邪命者。一覆藏罪失。二赞他求利。三现相求利四受使邻国。五小物饷他望得大报。俗人有五邪命者。一卖人。二卖林。三酤酒。四贩^7□。五卖毒药。通道俗复有三十二种邪命。身四。一杀。二盗。三淫。四非三所摄。口四者。一妄语。二两舌。三恶品。四绮语合八种。四八三十上。若为贪故。一誓自作。二教他作。三发心随喜他作。四亲行其事。名三十二种邪命也。翻此即成三十二种。若从无贪善根生四种八。一自誓不作八。二不教他作八。三不发心口随善赞叹他作八。四境现前处所隐屏应作而能不作八。合成得三十二种净命。通一切人悉皆能得。若从嗔痴所生各三十二。合六十四种。自属邪业。对翻从无嗔无痴二善根生。六十四种。自属正业。此中不论前八。若以正中当具三辨。又解。正命是佛果。三惑并除。八生净尽。道后如如清净心王中实妙觉。是真正不邪。故称正命也。总显意云。依经既得好身正命则离苦难。故云善生于人趣远离诸苦难。（宜云。八苦八难。八苦如常。八难者。三途为三。四长寿天。五郁檀越。六佛前佛后。七世智辨聪。八诸根不具难。）
    彼人至法一行。第二流通缘门七品。本云若闻忏悔执持天心。是上善根。诸佛所赞。善根熟者谓上善根。即莲花赞。金胜。显空。满愿四品明慧也。众行之上。故上善根。闻是经者。即净地品明定也。总持义故。执持在心。忏悔法者。即忏悔灭障二品明戒也。改妨众非故云忏悔。行此三行诸佛赞也。又释。忏悔等品皆是上善。诸佛通赞人行之也。既言忏悔。仍知翻主梁隋三藏妙得经旨。赐此正释。诸师异见。或为遣疑。或为劝等。皆如执象莫师心也。但明流通正体。不辨流用功者。功梁说如上隋有二释。一以能信正因正果。而修缘显体。若自就有功用也二上以明弘通利益果报难思。四王八部竞来拥护。三世十方密共覆育。即是当有功用。故但略序流通开宗理体。不复广陈经力用也。

第0段 寿量品第二

    法华此品四门分别。然化城喻疏云。今以三门释之。一来意门。二释名门。三决疑门。（基沼三门。即此意也。）今且依此下皆准之。言来意者。略有三义。一为显诸佛本意。谓三世佛出世大意。一切众生皆成佛道。故下文云。为欲利益此诸异生。乃至速得无上菩提。乃至涅槃云。如来去来现在。毕竟演说三乘法者。无有是处。二欲令群生欣乐妙果。谓含识极爱唯命与身。一切求常皆斯畏死。不死常安。岂若佛命佛身故梁释云开经体中有三。初夺量品明果。即四德是。今正显之令勤求故。三利益时机。谓此瞻部及三千界所有众生得十胜利。妙幢断疑即得极喜。三万二千及无边众生皆发无上心。是故命初此品起也。
    二释名者。如来如前。寿者受义。父受曰寿。量者。应身量同众生。众生无量。应身寿亦无量。隋有三释。一同上。故云。寿者受义。父受妙乐称之曰寿。寿论大期不断。命论念念连持。此中正明法身常住量同虚空。故名品也。二如来法身。本来常住。如以无量为量。故言为量。三格量佛寿有量无量义。故言寿量品。（祥依中说。欲言无量为量。真如实相。以无相为相。实际以无际为际。晓。庄。取云。如言实际无际为际。宜取初说。故今总说三种如来常住果体。故曰如来。寿即受也。谓受依正两果。殊胜万德。故云寿也。量者度也。如实度量如来长寿。故曰量也。沼后释同。初云限量。此取晓释。此等广如法花疏也。又准彼疏。梵云多陀阿伽度。此云如来。庄同。又云。阿庾婆。此云寿命。罗跋拏。此云量。兴云。跢他云如。伽怛云来。阿瑜悉跋云寿。罗摩加云量。具如彼也。）
    三决疑者。问。既明佛常何故不言常住品耶。答。信相正疑应身八十。应身非湛然常。寿量之名。生在应身。应身在品初故。又如大经长寿品。亦明应身。又非定常。故彼文言。虽非常住。非念念灭。初地见如如遍满。问。涅槃言寿命品。法花及此。云寿量品。有何异耶。答。通论无异。俱显三身之常住故。别言。大经初明应身。金刚身品下明法身。法花此教。同显三佛。问。寿与命何。答。此亦例前。通同别殊。故晓云。付法藏云。摩迦叶。乃至便舍命行。唯留少寿。长阿含言。佛告波旬。是后三日当入灭度。即于塔中。定意三昧。舍命住寿。此二异论。若依此释。先业所引曰命。现缘所引曰寿。金刚般若论云。一报命根不断住故。名命者相。命根断灭复生六道。名寿者相。此意局论。一期相续曰命。通谈。三世流转曰寿。或就通门。命寿无别。但随语便而名寿量。（庄兴取之。沼亦同云。寿即命也。）
    尔时至善根。下有二十五品。第二大段正说分也。大分为二。初有九品开经体。（开宗略说。）后十六品叹经用。（辨宗广说。）先章正开因果及道故是体。（先辨修得果因故缘故正体。）后明修行者有利益故是用（后修行者。有大利益。故是功用）初中有三。初寿量明果。次三身明因。后七品明缘修。果是四德。因是法身。缘修是道。道为三。初忏悔。灭障品明戒。净地明定。后有四品明慧。隋总摄云。若略为言。不过福慧。广而作谈。不过三法。即戒定慧义次第故。三法收罗则无行而不尽。故明此三也。就慧为三。初莲赞及金胜品修福德。（即是有闻智慧。金胜总持。虽具二严。先说福故从初摄之。）次空品学智慧。（有业智慧。即因中福慧。）后满愿事结慧。不有不无是一法界之理故。（不有不无。即是平等义也。）隋总摄云。果相显然易可悟物。故第一明四德之果。果必由因。第二明法身之因。因不自显。藉缘乃遂。故第三明缘自成次第也。亦是为除疑解生进道故在初明果。遣信之慧既息。未达深因。故第二广为说因因既本有。非缘不显。故第三为说缘令转因作果故也。又三身金义。忏悔下七品明光义。寿量品论明义。后四王下十六总明三用。（兴云。而检经文。无可作此解。）三身之因。本有如金。文既分明。若烧练者其光显现。如忏悔等。既打练已光明弥远。如修证已。寿量无穷。体用殊妙。天神宗仰当知梁说妙契文义。就后有两。初九品出所弘之法。明经力大。后正论下七品出能弘之人。得此经力。初又两。初有四品。菩萨诸天加护。（四王两品。银主。如意四品。）次有五品。神鬼利益。（明八部同利益。）有四。一与四辩。（大辩一品。与说者辩才。）二与财物。（功德天两品。与说者饮食。）三与食饮。（地神品。与说者衣服。）四与智慧。（散脂一品。与说者智慧。）生起可知。隋即显云。夫欲为人有所护说。若口不宣以则人所不喜。非谓巧说。故第一大辩天先与辩才。即是巧说辩也。虽有巧说辩才。若无饮食资养四大。寿命不得扶持。辩才无从而出。则巧说之心不畅故。第二明功德天与说者饮食。虽有饮食资身养神。若衣裳弊坏。则容仪不整。不起俯望。故经云。净洗身体着净洁衣。所以第三坚牢地神与说者衣服。虽辨饮食衣服等。此乃是外缘具足。若无内因。有乖快契。则说无根本。不可承用。故第四大将菩萨与其智慧。则钓深致远。探颐幽微。若具此四。自行既圆。化他亦足也。后七品亦两。初正论下三品。出得益之人。（出得经力人。）后授记下四品。明人所得益之事。（明人得此经力。）初即为三。一正论品明妙幢弘经。二善生品明释迦弘经。三诸天品明四众弘经。一是请主。二说人。三是听众也。隋云。妙幢即请主。释迦即大师能说之者。诸天即是听众。受法之也。即成上正说所明辨义。由弘经护法为因缘。方得四德之果。岂非辨宗广说之义。后四品为两。初三品正明弟子得此经力事由释迦。隋云。正明弟子得经力。兼显释迦弟子从所化。众生由闻经而得记。故云正明弟子得经力。能化菩萨令已成佛。故言兼显释迦也。后舍身一品正奉释迦得此经力。能行因得果兼成弟子。意现下文。我过去舍身得今常乐我净。汝等若如我过去行因。亦如我得常乐等果。故云举释迦显弟子也。隋云。正显释迦得经力兼成弟子。所言正显释迦得经力者。即成上正说。释迦由得经力故能己身弃命成前四德果。亦成因缘义。岂况弟子今日闻经如说修行。而当不阶极果者乎。即是广正说因缘义。即兼显果也。非上为法身湛然而已。复有应化不灭也。就初为两。初授记一品正明由经力故得佛。后除病流水二品释成得记所以。昔作医王救病以水救鱼。今报我恩故得授记。故明显释迦过去行此因救众生事。又除病明释迦下品慈。流水明释迦品慈。舍身明上品慈。隋又加云。进取授记一品。即成四无量心。此是应身慈悲智慧。今日能说丈六。自是化身方便利物。法身故所不论。在因未成佛。已自具三身。至果既圆。圆岂不备四德者耶。群八十之疑至此都净也。问。寿量一品正明释迦之果。三身一品通辨二家之因。忏悔等六明弟子之道。此三何故体而非用。善生舍身明释迦之道。授记流水明弟子之果。此二何故用而非体。答。前文直明佛常。未明此常由经而得。又正明修道之方。未明此道由经而成。故体非用。后文正明由于弘经得常成道。故用非体。问。何不先明释迦道而先明弟子道。何不前弟子果而先明释迦果耶。答。先解他果次知他我因是三身。后自修我因方得我果。我果由现在修行故得。释迦亦如此。由过去修行故得。故举舍身等来故方后明也。先解佛果是常。次识他我同有正因。后修我道方得我果。我果由现缘。如释迦之果。由于性行故。举舍身以成寿量。此即初明释迦果也。此品准本及四卷疏。大文为三。初序说。次正说。后得益。（宜依此意。）就初有三。一妙幢疑念而感。二四佛降室是应。三申疑请佛令合明感应功用。初又二。一能疑之人。二所疑之法。初也有五。一时。二处。三位。四名。五行。初序时节略有三义。一释迦口意。二密思。三下善根种子时。故言尔时也。
    王舍下指处所也。本释如上。兴云。瞻部洲中虽有四方。东方为首。以日出故。于东方中虽有诸国。摩伽陀国其间最胜。摩伽陀中王舍城胜。有十二亿家故。佛灭度后至未怨。人民转少舍其本城。城边更作小城。广长一由旬。名波罗利某多罗。当大诸城。况亦本城。故云大城。
    有一下显阶位也。摩诃萨者十向位也。又菩萨发心求一切智明智慧。摩诃萨摄受一切众生叹慈悲。隋云。菩萨此言觉智。摩诃言大。萨埵言士。即大觉智士。具如彼疏及上述也。名曰下??名字也。本云。信相既过十行。信见已满而见未真。因信生解故。言信相者见如如遍满相也。（隋即加云。比见未真。因信生比故。祥云。于理决定。故名为信。）庄云。鸲嚧只啰此云妙。鸡头是彗星名。古译为幢。又梵耶瑟致。此云相。而此经中无相言。旧云信相者讹。沼即耶云。乃至信性是净。妙义相似。幢者高显。故谬云相。此解非也。若此经中无相者。何故净地品云师子相。此即吉迦夜三藏译大方广菩萨十地经云。师子幢无碍光耀天问十地义。又序寿量及灭障云南方宝相佛。金胜及财物品云南方宝幢佛。此亦谬矣。仍宜云。今言妙幢者即信相义也。兴云。梵云鸟质耶。（兼信微妙。）鸡头（总相幢故。）此云妙幢。故知。相幢其义一也。况复此诸三藏生知梵音。准前悉之。当问之时位在十向。答。竟登初地位。故下文云。信相深心信解。解是证见。信是现见。又云踊跃欢喜。欢喜地也。（晓云。有说十向。有说十地。故方广经。信相菩萨问三宝义。佛赞问言。非一地等。唯有十地法云大士。乃能问佛如是大事。皆有道理。但应仰信。兴依梁说。庄八地已上。则同此义。宜取十地。）
    已于下明德行。过五僧祇。准下咸一僧祇者。凡位及四十心为五劫。依梦见疏知之。大总如仁王下说也。（隋云。过三大阿僧祇劫也。晓云。如智论云。十百名千。十千名万。千万名亿。千万亿名那由他。千万亿那由他名频娑。千万频婆名迦他。过迦他名阿僧祇。今此文中。百千为一。数至亿那由他故言亿那由他。百千为显是数。非凡所量。故言无量。庄取之。沼云。花严亿亿为一□梨。是俱胝音。乃至俱舍十万为一亿。大论千万为亿。花严万万为亿。此数有三。谓大中小。俱舍。智论。花严。如次依小中大数。今此不定。兴云。如智论云。乃至依花严。百千百千名一殷□。殷□名一不变。不变不变名一那由他。乃至阿僧祇转阿僧祇转名一无量。论显随转门。经尽真实门。故今依经。言无量者即彼第五之大。那由多者即彼第四之名。百千者即彼初数故。妙幢已曾供无量佛为一至亿那庾多。亿那庾多为一至百千数。过去诸佛摄福资粮。殖智资粮。资粮已备。堪默请之。取嘉祥义。如下述之。）问。何故不同。答。观音品疏云。此立万万为一亿。大论千万为一亿。盖是风俗不同也。问。既云无量。梁说何通。答。彼五僧祇非凡所量。亦名无量。故不相违。承事养者。法花疏云。或财法二种。或身口赞叹。 总名供养也。此即总摄十种供养。一身供养。乃至十至处道供养。具如法花疏第十二。及义章第十三十种供养义。殖者即种。故本云种诸善根。（沼依此云。殖谓种也。）十信下种。次三十心成熟。能生真智。（隋加云。初地是解脱时。）小乘义。体毗梨部。明八万四千劫行行入十信。大乘义过八万四千劫。减一僧祇。（不满一僧祇。准法花疏。初说。八万四千诸波罗蜜为诸善。以此众善作菩提根。故称善根。大士奉教修行目之为殖。后释。如彼四卷疏云。此人曾供诸佛。深殖善因。故能承佛三密冥加。疑佛八十。）
    是时至八十年下。第二所疑法。有二。初举果疑因。后以因疑果。（晓庄及宜。即取此说。沼兴略取。）初也。今果既短。昔因应杂。（隋云。昔日应短。）文应常住。云何即时寿八十年。若小乘释。佛二十年在中阴。侍母先生。母年二十。方生如来。佛母二十二死。父母先亡。若大乘义。先有父母出世。佛方托生。如来一念在中阴中。欲示生义具足非幻化也。若理论。众生于法如如上。（于如如佛母上。）作摩耶夫人解。以何因缘者。本云何因何缘。因是烦恼。缘是业也。何业烦恼使佛八十。此正疑化身。所以八十者有三义。（阎浮上寿百二十年。但八十者。此有四义。）一示无老少。百二十中。前四十无老。中四十非少。（一示如来常说中道常行中道。故取中寿。二欲示去前佛不远后佛不近居两楹中间。）二示有为诸法不定。不可使保百二十年。（示物无常无有决定。本应得长。而今遂短唯得八十。故知无常之理。理不可怗也。）三生众生慕仰。临涅槃众生方知。如来在世八十。尔前未有此言。（令众生生悲慕心。若同世间。年百二十。自然应何足可嗟。反其心。谓众生因此得生变仰。本言佛应百二十岁未灭。那忽只得八十年耶）问。今经何时说。而妙幢闻佛八十。答。如告魔王却后三月当入涅槃。应是此时妙幢生念。（祥依。故云未涅槃前九十日说。所以知然。从如来出世至于法花。未有八十之语。说法花已后对于魔王。唱言却后三月涅槃。此时众生方知正八十年。以此可知于九十日说。晓同。但加出阿含经。兴取祥说。加云。所以八十年涅槃者。舍第三分寿而利众生故。义如大集。）问。若尔此经。法花之后。文义既定。何故隋云此经而居花严般若之后法花涅槃之前圆机成就在于此时。今始堪闻。（法花疏云。金光虽会法。而未会于人。法花人法俱会。意谓。法花是最胜后。翼足依云。）答。当时且说。正如梁释。文义定故。
    复作至命长第二以因疑果。昔因既胜。今果那短。有二。初举佛说以章门。后释章门。初又二。一总标。二别列。初也。
    云何至饮食。此别列也。一切善皆得长寿。今取相似因果故但出二种。不杀既令他内命相续文施食既与他外命。佛昔既具此二。应得长寿。（祥云。不杀是长寿正因。如生母。施食是缘因。如乳母也。沼依梁义。故云准此经及涅槃第三。长寿因缘万行皆是。得三身故但举二种。此通众生寿命因缘。故偏举问。恐生见佛寿八十年便疑。不杀及布施食非感长寿。欲令依身长道接物便宜。故也。兴取本释。故云。不杀施食出其长寿。如其次第正助二因。即同世间生养二母。故偏说之。）
    然释至善道下。第二释章门二。初释不杀又二。一明不杀。不损内命。二具十善。不损外命。此明止善。（隋云。一正释。二兴况。非止不杀而已。亦具行十善也。）释迦牟尼。下云。牟尼此言知。知一切法。释迦此言能度一切众生。前是智慧。成就佛法。后是慈悲。成就众生。隋云。此翻甘蔗。甘蔗种此国语。外国名一切。劫初有天三人下。一甘蔗种白象多。二日灰种。金宝多。三漠种。人民多。若言日炙种。是波斯。非婆罗门。劫初时。有芳草王及后。年老时入山修道。依巢而住。为猎师射。王及后二人一时着箭伤。以已各出一渧血。其血入地变生甘蔗一双。一茎生男。一茎生女。互为因缘共为夫妇。世世相生相续生四子。初名甘蔗。乃至师子颊王生斛饭王。净饭王生太子悉达。故曰释迦。（大乘云总云。释迦姓名。又土姓也。中论疏第十云。瞿昙此云泥土。即是姓也。有二因缘。一释迦先祖为王。厌世出家。事瞿昙仙人。时人呼帅为大瞿昙。以资为小瞿昙。即从师姓。二小瞿昙被害以后。大瞿昙。以上和其血分为两分。还遂各生男女。因是已来。有瞿昙姓也。）牟尼。号曰善身口意。又曰能人。人者身口意满。如下更解。下同梁也。（庄云。释迦此云能。谓姓也。牟尼名寂。如来本姓。是刹帝利。此云田主。次名乔答弥。此云甘蔗种。亦名日种。复名释迦。具如佛本行经。）百千等者。如前论说。犹过迦他名阿僧祇。此云无数。劫者时也。法花论说二种。故云。示现过阿僧祇劫不可得故。复五种劫。一夜。二昼。三月。四时。五年。示现无量无边劫故。疏云。一明阿僧祇劫不可说。以有无量阿僧祇故。二五种劫。明时不可说。问。日夜等云何亦名。答。外国称劫簸。此翻为分别时节。故劫是时之通名也。但经中取天地始终者。立其通称名之为劫。日夜月等受其别名。法花疏第二云。地持明劫有二种。一日月岁数不可数名小僧祇劫。菩萨能超之。二大劫不可数名大劫。菩萨不能超也。故知今取旷劫修行。此既非凡之所测量。故云无量。（庄云。智论四云。乃至劫者。梵音劫婆罗。此云长时。非愚夫等之所测量。名为无量。又阿僧祇有其二种。一日月岁数可无数故。名阿僧祇。今依前故。名为无量阿僧祇。非大劫无数。大劫无数。唯经三故。）十善道者。如中论疏及大义章。己身等者。释迦菩萨。过去世中。或时为救鸠割身肉。或为济虎舍命等。
    常以至饮食。第二释施食。前无量者通贯施食故。本云饮食惠施不可限量。梁云。亦应云于无量劫。但道不可限量者。此横论所施之人无量。互举一边。（随云。所施者多。互举一边。欲相显发也。）此亦有二。一举施食与他外命。二举舍身与他内命。此是行善。（初举施食之轻。后况舍身之重。此意。正疑修得应身常无常义。不疑法身。）大乘三十三阿僧祇劫行行。而言无量者。此合数三中时也。（大乘三十三阿僧祇得佛。而言无量百千亿那由他阿僧祇劫者。从十信至金刚三昧三时合论也。）问。何故不疑法身之常无常义耶。答。隋云。不疑法身有三义故。一法身本来是常。不劳历疑。二二乘未解生觉不敢有疑。三众生唯见应身八十。正可疑故也。
    时彼至念时下。第二四佛应现有三。初地节。二明佛现妙幢室。室心少鄙须变也。三于此下总结。初也。于世尊所者。释迦尊所也。本云至心念佛。念释迦也。作是念时者。本云思是义时。思果之理时也。初明时者。欲明妙幢疑念时四佛便现。（叹时有二义。此初总标。欲明信相疑念之时四佛即现。）凡有二义。一叹智慧不逆时现。二叹慈悲不过时现也。（此后别解。）慈悲恒欲化物。云何有疑而过时不现。智慧见于机宜。云何未念而逆时现耶。故当妙幢念时而应现也。（若未有疑而佛先现。则成逆时。若今日有疑。明日方应。则成过时。故言时。彼菩萨于世尊所作是念时。）
    以佛至净下。第二明佛应。有四。一现净土。有事有理。（隋云。四阶显事表理。）事者有四。一有净土。二土中有座。三座上有佛。四佛出利物。就理者。现净土。为表法身本地清净作相。除阐提心。（表理上有四阶。乃至能除阐提贪生死不净心。）二现师子座。为本地无畏自在之我。（十力无畏八自在我。）作相。除身见心。（能除外道身见心。）三现四方四佛。为本地法身如如满空常义作相。除缘觉心。（能除缘觉不利益他心。）四放光利物灭苦与乐。为本地乐用。作相。除声闻不能修破空定与众生乐。（能除声闻怖畏生死心等。）初也。有二。一现净土。示法身清净。（表本地法身自性清净。兴即取之。）二出妙香。灭阐提臭秽。（香还薰饰净土。无量法身能流出般若及慈悲。一切众德还自庄严法身。）初也。又二。初以佛威力者。示能变之人。（宜云。明四佛威力。）后其室下明所变之土。有三。一叙广净。二明庄严。三如佛土。初严净者。宜云。即室广博。如净名方丈室也。祥云。何故变小室令广博严净。密显短而即长。犹如此室秽而即净也。
    二庄严中。种宝者。是七宝也。大论第十云。金。银。毗□璃。颇梨。车□。马脑。赤真珠。（测深密疏第一云。同称赞净土经。）金。（测云。真谛释云。弗师罗伽。此云黄色宝。即是金也。）银。（旃陀罗干多。此云白色宝。即是银也。）毗□璃者。（梵音讹也。正吠□璃。或云□璃者略吠音也。真谛梁论记云。是青色宝。烧不可坏。唯有鬼神有神力者。能破为器。或可。是金翅鸟卵也。）颇梨。论云。过千岁水。化为颇梨珠也。（颇胝迦。此云黄绿色。佛地论云羯鸡怛诺迦宝。）车□。（牟娑洛揭拉婆。真谛释云。是绀色宝。）马瑙。（阿湿摩揭拉婆。真谛释云。是赤色宝。无性生报论云。是帝青大青等宝。解云。帝青者。是帝释青色宝。大青者。是帝释胜青色宝也。）赤真珠者。（佛地论云。赤虫所出。或珠体赤。名赤真珠。真谛释云。即无价宝珠也。）又大论云。宝有三种。谓人宝。天宝。菩萨宝。人宝力少。唯有清净光色。除毒除鬼。除闇及饥渴寒热等苦。天宝亦大亦胜。常随天身。可使共语。轻而不重。宝胜于天宝。能兼有人天宝事。又能令众生知死此生彼因缘本末。又能出种种法音。乃至广说。问。是诸珍宝从何出。答。金出岩沙赤铜中。真珠出鱼腹中竹中阇脑中。龙珠出龙脑中。珊瑚出海中石树生。贝生虫甲。银生烧石。余□璃颇梨等皆出山窟中。如意珠出自佛舍利。若法没尽时。诸舍利皆变为如意珠。譬如过千岁水化为颇梨珠。如是等诸宝。是人中常宝。佛所庄严一切国土。是最殊胜。诸天所不能得。何以故。从大功德所生故。（大业论云七宝皆是石所摄故。）今文言帝青□璃者。七中第三。三中天宝。（沼云。是天帝释青□璃宝。宝中胜故偏举之。）问。若准无性。是应马脑。论文如上。何取第三。答。帝释应有青色马脑。论据彼说。今取天帝青□璃宝。故本经云天绀□璃。故不相违。问。若依大论。既有圣宝最胜诸天。论文如前。何取天宝。答。假近令知。据实圣宝。准香应知。故次香云过诸天香。依法花者。□璃是地体也。众宝即地庄严。故法花云。□璃为地金绳严等。此本既云天绀□璃。种种众宝。杂厕间错。以成其地。
    三如佛土者。就事明妙幢之室如如来所居。就理。此相表真实法身之上。烦恼不能染智慧不能净。故言如佛净土。（隋云。表真实法性之本。有二别。一则能出生万德。二为十方诸佛初之所游处。亦为生死涅槃二种行之所依栖。故名为土也。为众圣之所栖托也。）
    有妙至充满。第二出妙香。有二。初出香体。后明香用。初香体者。隋云。有妙香气过诸天香。既表道后众德果极最精。故有妙香气。天有四种。一世天。即人才贵。二生天。即六欲天。及十八梵等。三净天。从须陀洹乃至十地菩萨。四第一义天。即道后佛果。如如境智。体备众德。高出累表。最尊最胜。即是第一义谛。故云过诸天香芬馥充满。本云烟云垂布遍满其室。此出香用。隋云。即是慈悲降赴荫覆众生。故云垂布。即芬馥也。有缘斯感。亦是其事。无碍而不通。故言遍满其室。（宜云。以香作佛事。如众香世界也。兴取本意。释云香云垂布。）
    于其至其上下。第二明土中有座。又二。一明现座。示无畏之我。（随云。现无量座正表地般若相。或不侵。高出群外而能荡众累即是大自在我。）二有妙花。除身见。自性之计不由因有。（座有妙花。花生座上。亦是因座有花。能光显瞙发。还修饰此座无量。因性般若生衣身智慧。应身智慧还显性般若。譬无量花能显发于树。复能生果结实。内譬应身智慧。真实是道。能通自德于极果也。故知表我之显体也。）此即初也。有三。一座体。二庄严。三敷具。言座体者师子座也。大论第八云。佛为人中师子。佛所坐处若林若地皆名师子座。譬如今者国王坐处。亦师子座。又王呼健人名人师子。人称国王亦名人师子。又如师子四足兽中独步无畏能伏一切。佛亦如是。于九十六道中一切降伏无畏。故名师子。（法花疏第七云。宜就内外二德释。外德者。花严云。处莲花藏师子之座。内德者。一乘以中道正观为体。不受断常故云无畏。具如彼也。庄依论说。故云。如师子坐处皆名师子座。如是如来人中师子。乃至非师子来为如来座。亦非师子形。与即取之。）故知。沼云。四宝以成。如师子王之所处故者。非也。但所表云。座四者表四生皆成佛。本义之流。故法华子渐还向。譬中四方者四生也。以三义故生善成佛。具如彼辨。（宜云。明高座胜妙以作佛事。如须弥灯王佛国高座也。）四宝成下显庄严也。如前七中前四所成。（庄云。东西南北。如其次第。金银□璃颇梨所成。沼即取之。加云。表四无畏。即梁义同。如前悉之。）今谓。兴云。净信。波若大悲。空定。名为四面。对治四障得四德故如四宝成。此即本义。具如重牒。以天衣下明敷具也。隋云。衣能遮身弊丑。成身之用。庄严人相。威容端正。令其勉暂离羞。令人意气雄武。心神鸗俊。欲表我德十力无畏。干用绰然。自在转变。行藏卷舒纵任者。（宜云。明宝衣细软。如安养界天衣敷座柔软无比也。）故言天衣敷其上也。
    复于至显现。第二座有妙花。有三。一出花体。二庄严。三称用。言花体者妙莲花量。由花有实。除自性执。隋云。茯譬应身智慧之道。具如上述。（宜云。叹莲花台。如莲花藏世界也。）种种下庄严也。本云众宝合成。隋云。三十三大阿僧祇。具行十波罗蜜。万行为因。今日始感得此果。众善普会。万德所成譬若涅槃。是大成就乐也。釆布已满无所阙失。故言众宝合成。即是道后佛果。量等下称用也。（沼云。宝座称身故量等如来）非但称身。花能称合诸佛身心。故云量等如来。故本云是妙座上各有诸佛所受用花。隋云。十方三世诸佛。同以应身般若契真会无为。即是与本相应义。十方诸佛亦同用此应身波若遣荡生死还源本净。同用八自在我令物观见也。沼云。不由妙幢之力。故言自然显现。（宜云。种种乃至显现。明众宝杂饰。如众宝普集世界众德成就也。）
    于莲至鼓音下。第三明座上有佛。有二。初明四佛。示法身遍满。二明自然而坐。示是自性真实之常。四佛口同说一理。故下云。时四如来告妙幢言。（隋云。通论。四佛通譬一常德。别语各表一德。何以故。示理乃无始终。事中有本末。常德是本。三德是末。本一常德。三德犹常故。别开四者。本末合说故。二意中。初明四佛降室。通表常德。常德遍满无处不有。譬如四佛同在一室。后明自体处座。譬如四佛处于四座。若谈四佛同处一室。取其遍满之义。共表常德。若取四佛各异义边。即表四德。四德是末故。后各处一座。相好分明方域有在。具如彼也。）此即初也。于莲上者。为六义故。坐莲花座。故大论第八云问。诸床可坐。何和莲花。答。床为世界白衣座法。莲花庄严。妙法座故。乃至复次劫烧尽时。一切皆空。众生福德因缘力故。十方风至。相对相触。能持大水。上有一千头人。二千手足。名为韦纽。是人齐中出千叶金色妙宝莲华。其光大明如万日俱照。花中有人结跏趺坐。此人复有无量光明。名曰梵天王。此王心生八子。八子生天地人民。是梵天王于诸淫嗔心尽无余故。若有人修禅净行断除淫欲。名行梵道。佛转法轮或名法轮或名梵轮。是梵天王坐莲花上。是故诸佛随世俗故。宝莲花上结跏趺坐说六波罗蜜。闻此法者毕至阿耨菩提。具如彼也。隋云。莲花通譬道前道后性净法身。不论其常无常。正取法身有能生四德之用。若以莲花含果实也。有四佛者。即譬法身之上有四德故。东方佛土名妙喜。佛号不动。南方佛土名欢喜。佛号宝相。西方佛土名安养。佛号无量寿。北方佛土曰庄严王。佛号天鼓音。本云微妙声。四方是世界之极。欲示法界法身圆极之体遍一切处。又示四德义如上。（庄沼宜兴皆取此义。）具如随释。是四至而坐。第二明自然而坐。隋云。正表别四德。亦有通别。通是极果。俱升无为。同离四谤。并出虚妄之域。等济四流。高越生死无异。别者。各自体而坐师子座上也。跏趺坐者不共坐也。大论第八有三种义。法花疏第二释云。问。坐法不同。何故结跏趺坐耶。答。作此七坐者。不同俗人。又异外道等常立或翘足。身既不端。心则不正。已结跏趺坐。是诸佛常坐之法。作此坐者身端心正。将欲静心故端身。又作此坐取道则易。魔生怖心。故跏趺也。具如论说。沼云。准智度论。为降魔。乃至无著波若论云。唯寂静坐者。能觉诸法故。此住定仪。坐相顺故。为示能觉诸法。能说诸法。要由得定。得定由坐。此释入定有十义中第六义故。如前引也。
    放大至国土下。第四利物。（隋云。神通利物。即是如来三轮教化。通表第四乐德。）有二。初现瑞相。（明神通现瑞。）后明利物。（明众生蒙益。）初也。问。即应说法。何须现瑞。答。法花疏第二有六义。第三义云。率尔而说。不生尊敬。须惊耳目方乃渴仰。余具如彼。瑞相有三。一放光色。表般若。二雨妙花。表法身。三奏天乐。表解脱。初光表四佛开于众生常住慧光之解。此是道内般若也。二雨花表法身正因能得佛果。此是道前之花。能前得果。三奏乐。此表道后之乐。亦说解说雪然自在也。隋即显云。三瑞皆是神力所为通表乐德。乐德即是慈悲。从慈悲出大定。由大定起神通。神通之事最是末用。末用就显。是耳目所见。若从末寻本者。大定有神通。神通即大定为体。由慈悲有大定。大定还指慈悲为体。由般若有慈悲。慈悲还指般若为体。由性净般若有智慧。智慧还指性净般若为体。由有如如之境有如如智。如如境即是法身。如如智即是波若。波若亦即应身。所以应身还指般若为体。般若还指法身为体。即是应身还指法身为体。乃至又此三事通是神通。神通是化身。化身说法能令众生离苦安乐故。神通是乐。别论。即表三身三德。表三身者。放净光表修得应身。即是波若。二雨妙花。有含养生之力。譬道前道后性得法身。能为修得法身作因缘。由有道前法身为因为缘。感得道后法身。通道前道内法身。即是净因之因也。道后法身即是证得。亦为般若慈悲等作因也。法身既通为二处作因。故取花能生果为喻。法身既非因非果而即因即果。非因故非前非后。非果故即因即果。即前即后故处中间。三奏天乐。乐表化身。化身即是解脱德。化身说法令物识归依处。从苦得乐。正是化身之因。能拔苦与乐。与乐拔苦。即是脱其苦谛果能解其集谛因缚。若通言之。十信得禅定。伏皮烦恼肉惑。故自不生。即是离皮肉得解脱乐。稍出三界。离五阴怨贼。岂非得解脱耶。问。三身三德。如前可见。四德为论。净德属何耶。答。有通有别。通论。三身。三德并无惑秽。即是净德。净德该通在三身三德之中。别言。净既皎洁之名。与法身自性清净义相映故。净德入。在法身中。乐之为用。本主和心。聚众怡虑。解体悦神。开怀引众聚会近远。譬如化身逗机适性。名称所宜。为欲引物归宗使其还源本净也。准法花疏第二释者。瑞虽有三。义门唯二。初一正果瑞。又身业现瑞。后二依果瑞。又意业现瑞。此即初也。有三因缘放大光明。故大论第八云。有人见佛放光。信心清净恭敬。又欲现智慧光明初相故。又一切众生常着欲乐。五欲中第一者色。见此妙光心必爱着。舍本所乐令其渐离。然后为说智慧（庄说八因。初三即是。余如彼也。沼云。准伽耶山顶经。论有本义。彼一二义即同此也。具如彼辨。）问。大品。眼耳乃至手足十指。两踝两□及足下等。各放六百万亿光明。今从何处。又何定耶。答。彼言三昧王三昧者。此法性定。准亦应同。故云。问。依何三昧。依何神通。依何禅定中放此光。答。三昧王三昧中放此光明。六通中如意通。四禅中第四禅放此光明。第四禅中火胜处火。一切入此中放光。（庄云。一切有部根本律云。若说地狱事。光从足下入。若说傍生事。光足跟入。若说饿鬼事。光从足指入。若说人事从膝上入。若说力人王事从左手掌入。若说转轮王事从右手掌入。若说天事从脐入。若说声闻事从口入。若说独觉事从眉间入。若说阿耨菩提事从顶上入。今放大光。欲说如来寿量常住。应知彼光从顶上入。）大论云。问。火相上炎。水相下润。风相傍行。是光明火气应上去。云何遍满三千界及十方国土。答。光明有二种。一火气。二水气。日珠火气。月珠水气。火相虽炎上。而人中身火上下遍到。日火亦尔。是故夏月地水尽热。故知火不皆上。又佛力故遍至十方。问。何以先照东方。答。以日出东方为上故。佛随众生意。先照东方。又俱有一难。问。是光远照。云何不灭。答。光明以佛神力为本。本在故不灭。譬如龙泉。龙力故水不竭。具如彼也。（法花疏云。光有二义。一能显物。喻此经显一乘之理。二能灭闇。表此经能灭断常之惑。亦契前述三藏释也。）同遍照耀等者。宜云。举所照处。初照王城。次照大千。后照十方。此是人近至远也。（兴意同也。）大千等者。大论第八云。杂阿含说。千日千月千阎浮提乃至千大梵天。是名小千国土。名周利。以周利千国土为一。一数至千。名二千中国土。以二千中国土为一。一数至千。名三千大千国土。土初千小。二千中。第三名大千。大千重数故名大千。二过复行。故言三千。是合集名百亿日月乃至百亿大梵天。是名三千大千国土。是一时生一时灭。有言。住时一劫。时一劫。灭时一劫。还生时一劫。是国土大劫。亦三种破。水火风。小劫亦三种破。刀病饥。此土在空。空中风上水。水上地。地上人。须弥山有二天处。四天。忉利天。余夜摩等。福德因缘七宝地。风举空中。乃至大梵天。皆七宝地。皆在风上。是三千大千国土。光明遍照。照竟余光过出。照东方如恒河沙等诸国土。南西北方四维上下亦复如是。问。阎浮提中种种大河。亦有过恒。何以常言恒河沙等。答。恒河沙多。余河不尔。复次是恒河是佛生处。游行处。弟子眼见。故以为喻。复次佛出阎浮提。四大河北边出。入四方大海中。北边雪山山中有阿耨婆达多池。是池中有金色七宝莲花。大如车轮。阿耨婆达多龙王。是七住大菩萨。是池国边有四水流东方象头。南方牛头。西方马头。北方师子头。东面象头出恒河。底有金沙。南方牛头出辛头河。底亦有金沙。西方马头出婆叉河。底亦有金沙。北方师子头出私陀河。底亦有金沙。是四河皆出北山。恒河出北山入东海。辛头河出北山入南海。婆叉河出北山入西海。私陀河出北山入北海。是四河中。恒河最大。乃至故恒河为喻。不取余河。问。恒河中沙。为有几许。答。一切算数所不能知。唯有佛及法身菩萨能知其数。具如彼也（庄一依之。）。
    雨诸天花。第二雨妙花。法花疏云天雨者。雨花处也。据事而言。既说非常之法。致感诸天供养故。文殊偈云。天雨曼陀华。天鼓自然鸣。诸天龙鬼神。供养人中尊。约理而谈。天者净也。四众封执之心既净。故得闻经成佛。今亦准之。妙幢封执之心既净。四生六趣闻经得佛。初义显也。（兴云。即智论云。天花百叶是也。天者自然之称。欲表众生所有理性。从如说行。而作成佛。之正因故。）
    奏诸天乐。第三奏天乐。准前就理。即第一义天之乐也。据事可知。（兴云。天乐者。不鼓自鸣。而应诸天之意故。表佛宣妙音。众生随类各解。）问。此二瑞相。何通力耶。答。皆准前知（兴云。放光者变。雨花者化。如智度论。依第四禅圣如意通之所现也。）。
    尔时至乏少下。第二利物。有二。一明生乐。二明灭苦。菩萨之行。能与乐拔苦。异于声闻也。（隋云。欲表果地法身体。精用显不比二乘及菩萨。或有得一得二用。利益之事不过与乐拔苦。慈能与乐。悲能拔苦。明如来慈悲有名实有体。体有实用。）此即初也。以佛威力者。五佛力也（宜云。尔时下举所化众生。以佛威下正明利益。初总表利益。）。
    若身至清洁。第二大悲拔苦。世间之苦无过六根不具。故拔此苦。隋云。备举三障。但业与烦恼是苦家之因。因能感果。因义非果。自属集谛所摄果报。六根不具。正是苦谛。于事交切故。略举之中。诸六根具足。理而为论。能令众生得六根清净具六神通。故名具足也。通而为言。能令六道诸众生具足信念五根。故言诸根具足。别而为言。三恶八难等诸众生。出三恶道。上生人天。离八难处。得信等诸根具足也。若恶众生。出生人天。得净妙果报。是事中诸根具足。复亲近善友。听闻正法。如自正思惟而住。得四辩轮。能生三恶。亦是诸根具足之义也。（宜云。别释有九。一身根具足。二能视。三得闻。四能语。五得智。六得本心。七得衣服。八人所敬。九身清洁。沼数虽同。取文未善。开合互违。又总表结入九中故。对文知之。）大论第九云。问。云何先世重罪。而今生盲等耶。答。若破众生眼。若破正见眼。言无罪福。死堕地狱。罪毕为人。众生而盲。又盗佛塔及罗汉等塔中火珠及诸灯明。如是等缘故失眼也。九十六种眼病。阇那迦药王所不能治。唯佛能令先得视。后后得智慧眼。先世师父教训不受不行。又截众生耳。又盗佛塔等楗椎铃具及鼓故聋。先世截众生舌。或与恶药令不得语。或闻师教父母教敕断其语等故哑。先世破他坐禅。破坐禅舍乃至善心转薄。随逐不善故心乱。乃至先世破他身。或截其头。截手足。破诸身分。或破佛像贤圣等像。故形不具。广如彼也。（庄沼取之。）
    于此至显现。第三总结。隋云。总结叹。明神通利益。其事难思。不可具说。示其大要。有前所明四双八义。若具序者。人天六道。所谓善因乐果。皆由本有性净法身。有根本因缘。乃至依持建立。即是前明是身因缘境界处所果。依本难思量故也。（若前九种。并此结益。即成十利。）问。光既遍照。据利何故不及十方。答。略而不明。皆应俱益。问。大品令得世出世利。故彼经云。若有众生遇斯光者。必得阿耨菩提。乃至盲者得视。乃至形残者得具答。此亦准前。
    尔时至之相下。第三默请佛。（随云。申疑致请。即是感应道交。）有二。初明能请之人。（明身心相扶。即欲闻之形仪。）后出所请之事。（申疑以请决。欲问之形仪。）此初有二。一外□瑞相。言希有事者。如前现瑞利物也。二内怀欢喜。欢喜有二。一内生欢喜。准法花疏第五由有二义。一见前。三瑞。二观后二利。是故欢喜。此二喜是喜中之极。故称踊跃。又准注释。瑞利外现。喜心内发。不觉舞蹈。是故踊跃。二外起恭敬。法花疏第二云。合掌表形无异用。一心明意无他缘。夫喜敬交集。实合渴仰之情。异瑞并兴。疑有非常之说也。瞻仰诸佛。本云向诸世尊。谓向四佛也。（法花疏第五云。以仰瞻尊颜思。候可言之时也。）殊胜相者。同疏云。有所表彰称相。意谓。四佛妙相圆满表彰分明。云殊胜相。本加云至心念佛。念释迦不应八十。又云。念四佛遣疑也。今即准之。故庄云。合掌乃至之相。释曰。至心念佛。
    亦复至功德下。第二明所请事。有二。一标能疑之心。（隋云。明怀疑在心。依此沼云。有二。初心疑。）二别出所念之事。（正问。沼云。后言请。即取晓义。加云。相好等同诸佛。情不生疑。寿命异弥陀等。故言唯于寿命生疑。）此不正意。昔因今果不相称合。此正疑也。庄云。且如造无间业。受地狱寿一中劫。修非想业。受八万大劫。三阿僧祇。具修六度。唯八十年。非是类余佛寿生疑。况弥陀等。是他受用。犹约眉间如五须弥非但命别相好亦殊。岂同异耶。此初有二。初叹佛德无量。二疑寿命短促。
    云何至八十年。第二别出所念事。众生执无常心坚。若释迦独说。多不信故。四佛共说常果。若事中四佛现瑞。理论亦是释迦耳。三身因释迦独说者。本起意为果短故。举因果从来修因为易。故独说也。
    尔时四佛至菩萨言下。第二正说。有言。犹属序分。下云欲说等故。今谓。下明将欲更广说耳。此中既止妙幢八十之短。明寿长远。众生不测。唯佛能知。（隋云。即是正说。显常义也。）就文有三。一为妙幢说□常义。是应化二身无尽身。二为陈如说本常宗。是法身不有不无常。三总结本□一身常义。是涅槃相。梁以品末四佛归本而配此也。今依转势取涅槃文。既约三身合论涅槃以成上说。故为结显本□一常。据义无妨。初中有二。初四佛说常。后释迦述成。初本有三。一略开常宗。二广明常相。三偈后长行。时众领解。今有初二。后下有故。初又二。一明能答之人。二明所答之事。此初也。本云尔时四佛以正遍知信相言。今文略也。正遍知人明佛是常必可信也。四佛口密。共出一言。
　　善男至长短下。第二明所答事。又二（晓即取之。）一止（隋云。总诫止。）二释所以。（重解释。）此初也。善男子者。有四义也。如下三身品疏辨。法花疏云。花严称为佛子。余经多云善男子。有绍继义。故名为子。纲干之能。故称为男。所行有利他符理清升感乐之义。目之为善。
    何以至知者。第二释所以。何以故。止汝八十之言耶。众生不测。唯佛知。应化二身有限量故。此中有四众。染。净。但。修也。（此亦不释别事。隋亦略也。）法花第三云。若沙门婆罗门若天魔梵及余世间。疏云。智慧人有二分。出家为沙门。在家为婆罗门。（匡山涅槃疏第八云。沙门名息。八正道分能息烦恼。故云沙门。婆罗门者此名净行。三十七品能治烦恼。故云净行。梁释沙罗门如下也。）天有二分。欲天主为魔。色天主为梵。此天人以外称为余也。（意谓。晓云。诸天者总举天趣。世人者总举人道。魔众梵众者撮取天上胜众。欲界边际故。语行边际故。沙门婆罗门者撮取人中胜者。出家修道故。在家净行故。庄意取之。具如彼疏。）准此四众染净修者。盖是二类各二众欤。染净显也。等者。众师不释。今谓。内等非外等。故本无等字。又解。等者。既撮举主。等取各伴。言人及非人者。法花第一。两处不同。先长行云人非人。疏云。八部鬼神。本悉非人。而变作人形来听法故。云人非人也。此释即同舍利弗问经云。八部鬼神皆曰人非人也。后偈云人及非人。即同此经。晓云。次言人者。除上二众诸王长等。及非人者。除上二天余天及神等。（庄有三释。一云。结显上众。二人非人者。谓显似人鬼神众。若尔。及言应成无用。第二取晓。测深密疏第一有三释。初即取本。又云。人者总摄一切人。非人者总摄一切非人。此晓公义。又云。人非人者。疑云为是人为非人也。亦本义故。）如是一切世间胜众。无一能知释迦寿量。故言我等乃至齐限。唯佛能知无限之量。故言唯除正遍知者。
    时四至寿量下。第二广明常相。今文有二。一广明常相。二释现短意。初又有二。（沼即取之。）初神力集众。后正为广说。（隋云。有缘之者应同时受悟故。第一以神力召集。有缘既集。第二正为解释。）就初有三。一标集众之时。二别明众集之体。三明众集之处。（晓即取之。）初也。
    以佛至摩诃萨。第二明众集体。有三。（晓即依之。）初诸天。是苦道众。（隋云。明诸天众集。）二龙鬼。是染净众。（明八部众集。）三大士。是证道众。（明大士众集。沼宜意云。是集八部众菩萨众。庄云。有十众。一欲天。乃至十菩萨众。大判为二。谓异生众。及圣者众。具如彼也。）隋云。既上根应悟。不明有四众小道之人。（兴显此云。有说。此经唯为深行菩萨说。故无声闻众。即违下文说诸众生闻佛寿量发菩提心故今四佛说佛寿量之意。为利中根不摄声闻。故不说之。）既言众生不云声闻。有何违耶。还违自意。不中根故。不预佛寿量之利者何入。下说众生闻寿发菩提心。又何心为利中根者。未明文故。今谓。佛常非二乘宗。当知三藏欲对胜机以显教深意。如法花但为化菩萨无声闻弟子。不同三乘立定性等。
    悉来至室中。第三明众集所处。隋云。并在信相室中。法主及徒众。皆是化身受道。偃性急来。神力自在。大小相容。修短纵任。十方天人俱处方丈。无异净名之室常为八不思议借座灯王请饭香土等事也。（晓宜兴德皆取此义。）
    尔时四佛至颂曰下。第二正为广说。（隋云。对前是广。待后犹略也。）有二。初经家标起。后如来正说。此即初也。
    一切至寿量下。第二如来正说。八颂为三。初五行明佛寿长远。答前第一佛果疑因。二二行明不止八十。答第二以果疑果。三有一偈结诃上疑。（隋云。结劝断疑。）就初有二。初四行举譬。后一行法说。就初四行譬四德。水净。山我。地乐。空常。水性本净。可以渧知数。应身净德无尽无能知者。即破阐提不净。（晓有二释。初即依之。故云。水况净德所成之寿。以离阐提谤法之垢。如水性净复过彼故。）须弥山。四宝所成。妙高名。王言自在。可知斤两。应身之我无尽。不可得知。众生尽方尽。此破身见外道。（山况我德所成之寿。以出外道着我之障。如山高出后过彼故。）大地是众生依报。因之而出。言是乐可尽可知。应身之乐不可算也。破声闻乐。（地况乐德所成之寿。以离声闻居狭心。广大安乐。有如大地长远之寿。过尘数故。）虚空无边表常。尚可尽边。应身之常不可计也。破缘觉常。（空况常德所成之寿。以除缘觉忌他促心。无尽常住有若虚空。妙通之德超虚空故。如是报身四德寿命。万行所感。二缘所得。第二释云。此显佛四种身寿命。一化身。二应身。三亦应亦化。四非应非化。四行如次具辨如彼。沼即取此二说。兴云。四行如次显大圆镜智乃至成所作智。具如彼也。）庄沼兴德虽有此劳皆不经旨。今显法身真常彼还执智生灭无常。岂得证会理智全为常住宗耶。总显常义如四卷疏。
    若人至寿量一行。第二法说也。
    不害至如是二行。第二明不止八十。答第二以因疑果。有二。初一行明胜因深远。后一行明妙果无穷果。此中。本经具有三义。故云无量无边亦无齐限。今举无边际该前后意也无量者无有短长。无边者无有穷尽。无限者无有劫数。
    妙幢至数者一行。第三。结诃也。
    尔时至短促寿量下。第二释示短命所以。此段梁略。隋云。有四。一问。二答。三总结。四明四佛及侍者隐没。初也。有二。初序已解寿长。后问示短所以。如文显也。
    时四至之时下。第二四佛答也。为三。一略举四种众生。标佛出五浊恶世之意。二妙幢略牒问更重咨审。三四佛解释。初也。此五浊义如下别释。本云释迦如来五浊世时出现。即同法华诸佛出于五浊恶世。疏云。文二。初总标诸佛出五浊世。后别列五浊名。准此晓善。故云。文中有三。总标。别解。后还总结。（庄沼兴师皆取此也。）此初总标佛出世时。
    人寿至常见等。经二别释五浊。此与法花。及瑜伽说五浊。十地论立六浊。萨遮尼犍经。有十二浊。且随今文。法华疏第三云。命浊者。近三小劫短命众生。众生者。毗尼母经。亦云业浊。即身口意三种恶业。见浊者诸不善见。烦恼浊者是三毒等。劫浊者谓恶时也。三小劫时。大威德陀罗尼经云。□婆讫利沙吒。（隋云浊也。）法花疏云。浊是不清义。譬如浊水不知见物。众生心浊不知一乘理。故名浊也。具如彼辨。（晓依瑜伽。意大同也。兴意略取。）彼此次异。随时宜故。初句命浊也。禀性下劣等众生浊。本云于下信解众生少善根众生。隋云。四种众生。一下信解者即解行人。二少善根者即二乘人。三阐提。四外道。又下信者新发意人。少善根者未有初地功德。阐提外道着我。逆对今文。（晓云。立根根下劣名下信解。少三善根多名少善根。宜即取之。）
    多有我见等。是见浊。宜云。八见。广如大论第三十五。今且依文。隋云。陀那执。意识于一一阴计有人相自性名我见。（义章第六。金刚疏第三云。于五阴中起我我所。故名为我。瑜伽意同。故庄云。八十三云。于五取阴我我所见现前行故。）问。若尔。我见与我我所有何异耶。答。如广百论破我品说。然下疏云。若言一阴是我四阴是所。若言五阴阴皆我身外为我所。若离五我为我。外皆为所。故义章云。我及我所。是义不定。若异五阴别计有我。则名五阴以为我所。若取五阴以为我人。于五阴中随取何阴以之为我即名为我。余阴为所。（沼云。今此文既别说我我所见。即总别异。瑜伽据总。此通总别。此言我见。即无我我所。）准此悉之。人见。章云。计有神主。能行人法。故名为人。（金刚疏意。命亦为人。庄云。新译经论言有情见。）众生。隋云。阴身积聚不坏。（章云。计为我人。依于五阴和合而生。故名众生。金刚疏云。不断不绝相续住世。名为众生。庄云。释众生者。梵音补嗢伽罗。此云数取趣。如说。数取诸趣无厌足故。沼即取之。）本。养育之后列富伽罗见。隋云。此云多事人。此人多能分别于诸邪见事妄想自在。有能着见事。（晓云。此云数取趣。计有一神数取诸趣。此当金刚疏云外道计有神我。死此生彼。经游六道故名寿者。）准后译教。补特伽罗无我。此云人无我者。前反合也。今谓。二义亦无异也。寿者。本云命见。隋云。众生识命报相续不绝。（章云。计有我人。命根成就。住有分限。故名寿者。金刚疏云。计有一根之命不断。犹有我故。称为命者。庄沼兴同。论云。命者。与寿和合现存活故。意同前也。）又云。命者。见六识相续。命根断灭。还生六道。（章云。我众生等命根成就。故名命者。依天亲波若论。总计三世五蕴差别为我见。见身相续不断名众生。此计五蕴从前际来相续不断。故名众生。一报命根不断住。是故今者此计现在现有命根断已复生六道名寿者。此见未来生寿更起故。此依五蕴总别异故。）
    养育。隋云。从婴孩长大。乃至童子少年盛庄衰老事也。（章云计有我人似藉衣食而得增长。故名养育。庄有二释。后义依之。初云能增长。后有业故。沼即取之。）此上三见。新略见字。本有。但据养育略之。具如义章第六。十六神我义也。
    邪见。章云。谬执乖正。故名邪见。谤无因果一切法也。五见皆邪。然谤无偏名邪见者。此见重故。（中论疏第十云。邪见有二。谓通及别。通即五见皆名邪见。别即唯取拨无因果称为邪见。拟无因果其过既重。独受邪见。余小经。更立称。具如邪见品疏。庄即依之。沼取别邪。）我我所见。本云我我所执。本释如上。（故庄亦云。重释我见差别故。沼云。谓依五蕴起十五见等。）断常见者。是边见也。章云。断常乖中。故名边见。一切法中取断计常皆名边见。有五释。广事义章十使义也。（中论疑云。执我断常名边见者。第三释也。庄沼同云。断谓七断灭见等。常谓四遍常等。亦不离本。）等即等取烦恼浊及劫浊也。（兴即取之。宜云。上举八见。今等者六十二见。）如法花疏第四。中论疏第十。义章第六。六十二见义。（沼云。等取见。戒取见。及随烦恼。略无劫浊。以其外境非所化故。非恶体故。略不举之。）此即法华疏云。烦恼与见正是浊体意也。宜云。劫浊者。总说三劫。乃至以五浊摄诸烦恼诸见也。故知。晓说胜也。问。以何对治此五浊耶。答。兴云。智论说四悉檀。悉檀曰宗。广如彼论。劫浊众生浊。世间释檀治。识器生界悉能虚幻。厌怖修道而永离故。命浊以各各以人治。必由善业修持净戒。以不杀等命渐长故。烦恼见浊。对治檀治。修习如应对治之道令不起故。由三悉檀破五浊故。入第一义证会真宗。问。何故释迦出五浊世。答。庄云。由本愿故。如悲花经。
    为欲利至菩提。第三总结。诸异生者。本云诸凡夫众生。前无信等。（沼云。简诸入地大菩萨众。）众外道者。本云尼乾陀婆利婆阇迦等。隋云。同是铁鍱腹外道等。事摩醯首罗天亦求出世。离生死修不得名邪。不会真理名外。谓梵天宫为净土涅槃。四韦陀为正经。邪徒众为僧游行。五通见过未世八万劫中事。杀羊祠神。又观此羊八万劫来常生羊中。于祠中死而得生天。不知此羊八万劫前有生天业。浊智见近不见远。言天祠杀羊羊得生天。遂行此杀谓为福德长于邪见。曰婆阇迦等。（中论玄云。至妙虚通云道。心游道外故名外道。）前我见等。（兴即同也。）总意。前四种众生也。
    是故至寿命。第二妙幢略牒问重更咨审。此段晓属前结。观今文势。属前妙好也。顺文便故。
    善男至短寿下。第三四佛解释。本文有四。准今初段略故为三。一明入涅槃有益。二明不入涅槃有损。三明譬说损益。初也。即福德上品之勤习正法。求无上法身。就文为三。一释入涅槃。二叹伤释。三结释。初也。言众生者前四种众生。见涅槃已者化身息用。生灭灭已。寂灭乐也。生难遭下。第二叹伤释有二。一叹伤恻。二叹勤习行也。初也。本有四想。故云发生若想。希有想。未曾有想。忧愁想。离遭想者。是希有想。慈悲之父暂现一灭更逢无日。忧者忧愁想。一切时忆。违本心也。苦者苦想。内心悲动鸣呼难可忍。等者未曾有想。义同希有。故不释之。（晓云。苦想者。如涅槃言苦哉苦哉世间虚空。希有想者。谓当来难值故。未曾有想者。谓过去不遇故。忧愁想者。忧今不久住故。愁常无救护故。先一总句。后三别句。由是四想离慢缓心。故能受持所说经宝。乃至不谤。）于佛世尊下。第二叹勤习行。言经教者即此经等。速当受等者。本云速当受如是等修多罗当持续诵当不毁谤。准此三义。一速当受者。敬恋情深仰乐胜法。二持读等者。于文理句义持不失。三当不谤毁者。寻思文理。理文不二。如理修行。可悟法身不二离四谤也。依新又加为人解说。如次即对前四想故。前后合八。故知此经由彼八义。诸佛化身入涅槃耶。与法花同。若依花严。有十种义示现涅槃。具如沼疏。宜云。三义如彼辨之。是故下。第三结释。现者。示于王宫生。现鹤林灭。言短寿者。释迦化身。若疑释迦应身寿理。则不如是也。
    何以至重故。第二明不入涅槃有损。即德薄下品之人不种善根也。文亦为三。一释不涅槃。二叹不伤恻。三结释。初也。众生如前。若见等者。化身虽复悲愿恒住。而于众生无利益也。不生恭下。第二叹不伤恻有二。一叹应伤恻不伤。二叹应习行不习行。初也。不生恭敬者。本有三不生想。今举二影。外道染着妄见执断灭。阐提无信。现见外闻。谓释迦常在。不生难遭想者。二乘及始行菩萨。不能纯直心正念法身。惟增妄解也。如来所下。第二叹应习行不习行也。亦不受者。懈堕障弊。轻人薄法。不乐正法。亦不持读等者。愚冥自覆。令法本轮息。所以下第三结释。善男至常想故下。第三明譬说损益。问。法说既显。何须譬说。答。法花疏第五有二义。后云。震旦言多约法。天竺语多引譬类。佛出天竺随彼风俗。故立譬喻也。譬者喻也。眼目异名。亦得异义。譬者类也。喻者晓也。假借近事以况远理。晓诸未悟谓之譬喻。注说如彼。经论释此四句不同。一假近喻远。如法花长者即如来。乃至四以远喻远。如大品明。云何实际。谓如性大。经喻有八种。今是法后。故后喻也。文三。一丈夫富家譬。（依今应言有人富家譬。然依本说。义无违故。）明贫苦不恒贫苦。二丈夫贫家譬。（依今准前。）明富乐不恒富乐。三优昙跋花譬。初譬有二。一譬。二合。初譬有三。一譬说。二叹伤知足不伤恻。三结譬。初也。有人者四种众生。（庄。兴。即取。沼略依之。）父者大智度。母者如如方便。即摩耶也。（晓庄沼兴意皆依之。故云佛也。）多财等者。大愿如意具足之用自在也。（沼兴取也。）便于财下。第二叹伤知足不伤恻。言便于财物者。本云然彼丈夫诸子知财聚已。不生希有想未曾有想。言丈夫诸子者。一三界善人。二声闻。三缘觉。四菩萨也。知财聚已者。人天已知三归五戒八斋。二乘分知无我俗异真。菩萨修二空而未圆证也。不生等者。慢怡无情。染着虚境。生死妄乐未曾放舍。不生难遭难遇也。所以下。第三结也。
    善男至常见故。第二舍譬有二。此初合也。（晓云。彼众生者合有人也。若见等者合财丰盈。由常见故者合父物常想故。）所以下。第二结合。善男至乏少下。第二丈夫贫家譬。明富乐不恒富乐。有二。一譬释。二合譬。初中有四。一父母譬。二王臣譬。三叹修行胜进。四结譬。此初也。有人同前。父母者般若方便。贫穷等者。大愿法乐财宝未随意也。
    然彼至盈满。第二王臣譬。彼贫人或诣者。彼上四种众生各出离也。王家等者。法身佛。法身菩萨家。（兴云。或者不定义。家者所依之处。大小乘教是所诠义之所止处。故曰家舍。如来一音说法。众生随根各闻大小之教故。大乘教如王家。小乘如臣舍。闻之如诣。根欲既异。□闻亦别。故云或也。取晓说故。）见其仓库种珍满者。本云见满仓库种种众宝。见者进入初地见法身。满仓库者。习气鄙秽生死烦恼未尽种种珍宝者。如如性德能生一切智慧法财也。（仓库者因。以所依故。珍财者果。以所有故。见者解义。即诸众生于诸教处信解所说因行果德。取晓意也。）
    生希至勤无怠。第三欲修行精进。有二。初生希有难得想。后为得勤劬如文。
    所以至故。第四结譬。
    善男至等想下。第二合譬有二。初善男下正合譬。见佛涅槃便生渴仰思恋之心。于物感伤有益也。（晓云。若见乃至等想。合父母贫穷喻。）言乃至者。宝窟云。是到穷之辞。准今举难遭之想到希有等故。（庄云。乃至者。谓欲摄希有愁悲等想。）又解。非但四想。余追恋苦亦是无量。皆欲穷到故言乃至后于无量时下。结合。（以下合资财乏少喻。）
    如乌至现下。第三乌昙跋花譬。有三。此初明乌昙花。不可恒现。世间难见也。法花疏第三。河西云。此言为瑞花。又云空起花。天竺有树。而无其花若轮王出世。此花即现。明众生若应闻一乘教。成法轮王。诸佛如来乃至出于世。故灵华为轮王之相。金鼓为成佛之征。（兴取加云。其果初即缘色。熟便大赤。至遂轮王而始出故诸经中以为喻也。）
    彼诸至毁谤。第二合譬明诸佛亦如是。世间甚难愚于优昙。应当勤勇自励速起闻思修学也。本有总别二合之文。初别正合乌昙花。云如是如是诸佛世尊于无量时乃当出世。今即略之。此总合也。（晓云。合也。意即此喻释。彼丈夫贵家喻。义非别立故。故云。次言彼等。若遇如来敬信者合诣王及大臣家。闻说等者合于家中见仓宝满。所有经典等者合于生希有心乃至无怠。诸师取之。）文势顺也。
    善男至涅槃。第三结譬。明舍世间。于生有益也。
    善男至众生。第三总结。成前义也。（结中二句。前结释迦速灭。后通结诸佛道同也。兴即取之。）
    尔时至不现。第四明隐没不现有二。此初四佛及侍者隐没往山也。
    尔时至众生下。第二妙幢与同行众诣山。此即第二释迦述成也。先明妙幢。后明四佛。就初为四。一进发。二到佛所。三修敬。四陈说四佛所释。此初也。亿者。本云俱致。义如先述。余文显也。顶礼足者。大论十一云。人身中第一贵者顶。五情所著最在上故。足第一贱。最在下故。以所贵礼所贱。贵重供养。又有三礼。下揖。中跪。上顶礼足。是上供养。一面立者。法花疏第一云。大论云。俗人是客。来至佛所。是故听坐。声闻菩萨。位居弟子。是故侍立。此后说也。初云。为来故不应行。为恭敬供养故不应卧。坐者于供养不重。立者恭敬供养法。（兴取此也。）问。若尔。何故序品皆坐。答。既如先也。
    时四面坐下。第二明四佛隐没往山。有六。一隐没不现。二到山出现。三告侍者。四令进发。五教敕。六奉命。今取后五。初属前故。然隐现者即是开覆义。有三时。一王城妙幢室中双开实身实寿。此是无闇覆时。二为凡夫二乘隐实身寿说方便身寿。即是隐蔽在闇地覆时。三灵山发方便身寿显实身实寿。即随空地踊现时。妙幢亦有二时。具如疏辨。问。何故四佛与侍者同隐没同显现耶。答。为明隐显无二体故。隐没显现俱佛性俱法身也。菩萨是因性。佛是果性。问。隐名佛性。显名法身。何须缘因耶。答。如种子为正因水土为缘因故芽生。佛性是中道种子正因。慈悲护法是缘因故。法身芽得生。广如彼也。此初四佛到山现也。
    告侍者言。第二文也。
    善男至佛所。第三令进发。
    为我至行不下。第四教敕相问。宜云。有二。一致问讯。二请说法。此初。致问讯者。大论有五义。一诸佛法尔知而故问。随世间故。余如彼也。少病等者。论有二释。一有二种病。一外二内。寒热饥渴兵刃等患名外为恼。饮食不节卧起无常四百四病名内为病。如此二病。有身皆苦。故问少病少恼耶。人虽病差未得平服。故问起居轻利。有人病差虽能行。于坐起气力未足。不能造事施为携轻举重。故问气力。安乐不者。有人虽病得差能举重携轻。而未受安乐。故问安乐。若依此释应问气力。又具问者如法花也。二有二种问讯法。一问讯身。二问讯心。若少病恼乃至气力问讯身。若安乐者是问讯心。（兴即取之。）内外诸苦名为身病。淫欲嗔等九十八结五百缠等名为心病。是二问讯。故言少恼乃至安乐。若依此义。总二问也。问。何以不问无病恼耶。答。法花疏第十一显论意云。凡有三句。一无病无恼。二多病多恼。三少病少恼。不问无病恼者。众生未得免病。佛何由得无病耶。众生若都不从一乘之化。可言病恼多耳。复有受化故不得称多病恼耶。此据所化。具如论也。
    复作至法要下。第二请说法。有二。此初请说善哉善哉。法花疏第八云。大论云。再言善哉者。喜之至也。
    为欲至随喜。第二所为。除饥准等准上拔苦。令得乐者即是与乐。前中有内外苦。后有世出世乐。
    时彼侍者下。第五奉命有六。一进发。二到佛所。三修敬。四陈说相问。五释尊赞述。六说常无常偈答。此初也。二三如文。今客佛使。故就坐也。
    俱白至安乐。第四陈说相问。文改准先。
    尔时至正法。第五释尊赞述。
    尔时至颂曰下。第六说常无常。有二。此经家序。
    我常至经宝下。第二释迦正说。此两行偈。通述成上四佛影响为信相释疑示现涅槃有利益之意也。晓云。二颂有二。谓初半颂述上八颂寿量长远之说。后一颂半述先长行示现短命之意。此即初也。我常等者。本云我不离此山。隋云我乐自在故。不离如如。又昔初得一念闻熏习已来。乃至未证法身山已前时。相续生起何曾断绝。今至法身更无异趣。故曰不离。（晓云。山处即净土故。如法花云常在灵鹫山。乃至论云。报佛如来真实净土。第一义谛之所摄故。兴即取之。沼意同也。）宣说经者。净智圆故恒说法。又平等大悲普为众生说正法宝。能以一音令彼众生随类得解。故曰常说。
    后述示短寿意。有二。初半述先速灭有益。法与合也。成就众生故者。用大悲心常随众生行依根性利益如犊逐于母。故曰成就。示现般者。由方便智令凡夫二乘等归信大乘修行如如。名曰示现。
    后一颂述次久住无益。法喻与合也。凡夫起邪见不信者。二乘曲见曰不信。愚夫贪欲曰邪见。又外道染着见名邪见。阐提贪欲狱缚曰不信。为成等者。凡圣二众皆究竟至新佛旧佛。化缘周尽故不住世也。
    时大会至授记下。第二为陈如说法身之本。不有不无常义。（沼云。此中问答人及所说法。与大方等无相大云经第四说同。彼能请人名善德。能答者名一切众生乐见。具引经文会释如彼。）就文有四。一陈如就迹执舍利是有。二利车就本明色身是无。三陈如拂□自申已解。四大众欢喜赞叹。就初有五。一陈如自申欲请二王子问彼请意。三陈如出请所以。四王子示可请法。五从劝进请。就初有三。一标请人。二明请相。三出请法。就初有三。一请人。二听众。三法主。具此三义理方可信。初本有七。一时。二处。三德。四性。五身罢时。二通明五义。如先说也。（隋就此后时云七义。一大众静听时。二如来为说时。三下种成熟解脱。四心不高下堪闻法时。五于三世中是现在时。此破外道计有去来无现在世。今明是在现在分明可说可闻。过去已谢。未来未有。无闻无说。六欲示于十二月时。三十日中一日时。十二时中之一时也。是上所请人。听众法主之时。时不离上法也。）大会中者处所也。于大众说故法可信。会者符合义。如来理教与众生机合。故名为会。事深广故称大也。（兴即取之。）有婆罗门者明德也。此言净行。（庄即取之。）有二。一世俗。除邪恶是凡夫。二产。除烦恼是圣人。即是德行也。姓憍陈如者明姓也。言火器。是外道种。事火为行。秉火在心故曰火器（晓庄及兴。皆取此义。）名曰等者出名也。本云圣记。庄云。达摩（此云法。）陈阇梨耶。（此云师。兴云。伊耶阿梨云师。）仳伽啰耶。（此云记。兴云。毗耶云授。伽罗耶云记。）名法师授记。旧云圣记者。谓此菩萨。位在第九地。授大法师记。从德标名。又父母立名。（宜云。谓以圣义。即为法师。于记字上而加授父。故曰授记。沼云。示师是佛。与其授记彰德位胜。故立此名。在第十回向。于此位中。得法师授记故。又入十地故。真谛本云。如是之义。我已闻知。为请如来广开分别真实之义。故求舍利。开方便门。既云我已闻知。明是已悟。但为利乐。故居斯请。）故知本今互相显也。言圣记者。有正行故。圣人悬记得果也。（隋云。圣者有二义。一二乘三十心过三界。二菩萨如来化众生。正主具此二义曰圣也。）有四种授记。一未发心时受记。十信之前。如言凡有心皆当得菩提。二发心竟受记。如言汝已发心不久成佛。下云十信。此二记并未定时节。三现前受记。如言汝阿逸多次当作佛。下云补处受记。十地十心中后三心。四默然受记。如来不语。令众生闻与彼记。此可通前三也。下无前以补处为第四义义然第三云。无生法忍记。十回记。上时定也。（记者有三义。一时节。二修行。三究竟。初中有三。一远因。谓道前。一切众生皆有如如之性。去道后远也。二近因。十回向去道后近也。三至因。初也已上得如如理也。修行记亦有三义。一下种。十信。二成熟。三十心。三解脱。初地已上。后究竟果记有四。一作佛。二处所。三大众。四说法。又有四种授记。即先梁说。又圣记者有四。一凡夫。二二乘。三菩萨。四佛。佛是至圣之记也。）六七应有故。本云在于众中谛心安坐也。在于下明解也。本在众中。表其已解应化二身修得之常。（欲示大众中。已闻四德。未解无相法身也。）谛心有三。一离散乱覆器。二离放逸漏器。三离颠倒秽器。散乱障闻慧。放逸障思慧。颠倒障修慧。安坐者明位。坐有三义。一违坐。如共作非法。二暂时坐。如说外典及二乘理。非长久理。三安坐。是佛若菩萨。今明此人说大乘理无人能破也。与无量下。第二听众。此明他未解令解。有二。此初列数。
    婆罗至佛已。第二叹德有三。一围绕是声闻。听法之相。二恭敬是修行。三供养是宣说。（恭敬是受持。又修行供养是利物。此明自利利他也。）今略初二举后摄之。宣说赞叹。故曰供养。法花疏第十二云。地持有十种供养。一身供养。供养于佛身。乃至十至处道供养。供行顺果。名处道供养。佛果是所至之处。供养之行能至彼处。名至处道。维摩经名法供养。地持名行供养。于中有三。一财供养为至处道。二随喜供养为至处道。三修行供养为至处道。于佛既十。法僧略同。精检药王具十供养。今亦准之。具如彼也。（庄沼意同。然庄。别引宝雨经第十说十法供养。沼庄严论十大愿等。检文知之。）
    时法主文。本今略也。而梁隋云。释迦下。第三明法主。释迦此云知。乃至欲示五佛俱在信相之室。故适言释迦也。（观七卷本。）
    闻世尊至涅槃下。第二明请相。有三。初明外闻佛灭。二明内生悲苦。三明身心致敬。此初也。言入般者。新文言重故。如本云应般涅槃。又上多云不入涅槃。今上文云不般涅槃。次云不入涅槃故。法花疏第二云。般之言入。即入涅槃也。（统略同也。）涅槃。小乘言灭度。大乘言大成就乐。大对菩萨。菩萨成就而未大。成就对二乘。二乘安而未成就。乐对凡夫。凡夫苦而无乐也。前文已说应身长远。此中犹言八十者。示现入灭。（隋云。化身八十。要应灭也。）
    涕泪交流。第二内生悲苦。此有二。一仰恋如来。二愿佛酬请。（隋加第二钦慕胜法以为三义。沼云。如涅槃第一说悲苦等相。鼻所流为涕。目所出为泪。两相杂落为交流。）
    前礼佛足。第三身心致敬。有二。初列致敬之人。（隋云。明请法王。）今文略也。此第二明敬之义。（明敬人也。）此有二。一前者是起。故本云俱从坐起。明重法。以请法方起耳。二顶礼佛足。明敬人。人受今礼也。起有二义。一内不着乐。二外无诸过。初有三。一不着睡乐。二不着臣乐。三不着倚乐。后亦三。一不空失时节。二究竟修行。三勤求请法。第二顶礼敬人。礼有三事。即三业。三业礼有二义。一示三业皆修等敬二有眼无耳身礼有。耳无眼口礼。无眼无耳心礼。又他心者意礼。天眼者身礼。天耳者口礼也。
    白言至慈悲下。第三出所请法。有二。一赞所请之人。二申欲请之意。由佛有慈悲之德。故欲赞也。初有二。一赞如来昔日因中为利众生修于三身。二赞如来日今果地以三身。利物。初有三。初别明化身。二合明应法二身。三合结叹三身。初化身又三。一拔苦与乐。二灭恶生善。三举本意。此即初也。大慈与乐。大悲拔苦。（沼即取之。）又悲于凡夫。慈于圣人也。
    怜愍利益。第二灭恶生善。言怜愍者灭恶。言利益者生善。又怜愍令他自利。利益令彼化他人。又怜愍即现在利。利益者未来利。又怜愍者除业烦恼因。利益者除六道果也。（法花疏第五云。怜其无乐。愍其有苦。又怜愍据内心。准此可言利益据外身也。）
    令得安乐。第三举本意。本云欲令皆悉得大安乐。谓令凡及圣皆得佛位。言令得安乐者。明昔因中之意也。
    犹如父母。第二合明应法二身。父者法身。是本能生。母者应身。是末能长也。（隋云。母是禅定。禅定伏皮。得安乐生人天。智慧除^7□。得解脱出三界。慈悲除心。得一切智化众生。）
    余无等者。第三合结叹三身。本云最上无等及无等等也。不与三乘共位曰无等。佛与佛共曰无等等。又无等者不可譬类。无等等者于不平等境而等观之。又但佛真实曰无等。如如无二曰无等等。更无二如而相等也。
    能与至依处下。第二赞今日以三身利物。即为三。此初法身。本云为世间作归覆护也。以法身无生无灭。是归依反本之处。归者反本。依者安立。覆者生善。护者息恶。今文准之。
    第二明化身文。本云令诸众生快乐清凉。今即略之。化身有与乐除苦之用。曰快乐清凉。快乐时与乐。清凉无苦。又断恶道果曰归依。除恶业因曰快乐也。
    如净满月。第三应身有二。一慈悲如月光明。二智慧如日出世。此初也。（沼云。如涅槃月爱三昧能作清凉。又尸罗此云清凉。清凉即涅槃。由戒能为清凉涅槃因。故名清凉。故以月喻涅槃德等。）
    以大至初出。第二智慧。言照明者。本云光明。能遣或曰光明。（兴即取之。）日初出者。本云如日照于优陀延山。是日初出处。是正法念经第十八云。罗□修罗王眷属众行于海。上见常游忧陀延山顶行阎浮提也。
    普观至罗怙罗下。第二申欲请之意。有三。初举佛慈悲平等。二正请佛欲求舍一如来默然。此初也。罗□罗者释迦之子。故知信相之室有五佛也。此儿初生启日。菩萨叹言。我欲修道。此儿障我。如罗□罗阿修罗王。此言不善揵儿。若直修罗。此言善揵儿。罗□罗此言覆障。覆障日月故。似日此儿为罗□罗也。（兴云。梵云易罗怪罗。此云障月。罗怙非天捉月轮时而得生故。）
    唯愿至一愿。第二正请也。愿者二义。故本云施一恩德。恩者诸佛舍利。下云令得如如解脱。德者求未来果也。
    尔时至而止。第三如来默然。夫佛默然有六事。一请事未见。二大众未静。三大众已知。四默然不听。五默然而受。六令弟子答。今佛默然在后二也。（晓有二义。初此第六。后云佛前三月灭度。今答无灭。交犮前故。兴即取之。沼有五意。三四取此。余亦影本。准上知之。）许其舍利而不发言者。示舍利非是定有。彼求世间乐请舍利。佛与出世乐。是故默然。示如如之理无言无相也。
    佛威力故下。第二王子问其请意。有二。一出能问之人。二明所问之事。初有三。一明姓。二出名。三叹德。今加初承佛力为四。此初也。本云承佛神力。一知佛心。二藉佛力也。
    于此至童子。第二出姓。梨车毗是总国。舍卫等十六是别国。梨车毗。此言滑皮色。亦言妙皮色。此王皮色滑妙。（兴即取之。）
    名至喜见。第三出名也。一切喜见者。恒在空观。空观令色形可爱。（兴即取之。）
    第四叹德。今略。本云具足辞辩。善能问答。也地具四无碍解。如如已穷也。（依此庄云。真谛三藏云。九地菩萨。兴云。虽有此语。未见圣说。）若尔妙幢得入初地。亦无明文。一信一谤。岂异屈虫。本文既明。不得□也。善问答者。答有四种。一决定答。如佛是一切智等。二分别答。如问死后更生以不。应分别答凡夫死更生。罗汉死不生。三随问答。如言天人护胜。答言若问果报天胜人劣。若问入道人胜天劣。四置答。如言五阴与我定一定二等不可定答也。
    语婆至言下。第二明所问事。本文亦三。准今初承佛乃上了。故有次二。一求何思德。问彼所请。二许彼所问如意。初也。
    我能与汝。第二文也。□如来有时不自答有四义。一众生直尔如化老母。二示如来有智威力。以弟子尚能善解问答。如来智力理自高远。三欲避四恶人法。一毁他自赞。二隐自恶扬自善。三于好恶人心不平等。四心念口说于他有恩。今于四中为譬。后一以陈如就佛求一恩故。四欲明八种依。一等依法不依人。若佛说非法须舍。凡说正法须依。二正法中了义取。不了义不取。三取义不取语。四取智不取识。邪正合八种也。（庄云。法师请佛。佛应自答。何故加喜见而令答耶。答。佛前自言三月当灭。而答无灭。违前语故。使喜见答显无灭义。）
    婆罗至童子下。第三陈如出请所以有三。一领上许。二答上问。三释所以。初也。今略。本云善哉王子。义准前也。
    我欲至子许。答上问也。隋云有二。一供养舍利。为欲求福。二今从下。求请舍利。为求福故。言舍利如芥子许者。兴云。梵云舍利。此方云身。身有三类。一者全身。即慈氏灭后形同在。更无灭相。二者分身。即庆喜亡后折身四分。三者碎身。即释迦灭后碎身八斛。今依碎身。故如芥子。即取晓说。故知。舍利弗者。依本应言身子。（庄云。梵言室利罗。此云身。而言舍利者叹顺旧故。）
    何以至帝释。第三释所以也。隋云。有二。一修因。二是人下得果。庄云。舍利有三分八分。如菩萨处胎经第四说。尔时八大国王。优填王。顶生王。恶生王。阿阇世王。四大兵马主。最豪兵马主。容颜兵马主。炽盛兵马主。此八大王共诤舍利。我应独之。有一大臣名优婆吉。谏言。诸王莫诤。佛舍利应当分之普共供养。何为兴兵共相征罚。尔时天帝即现为人。语诸王言。我等诸天亦当有分。阿耨达龙王等语八王言。我等应有分。若不见与。力足相伏。时优婆吉言。诸君且止。宜共分之。即分为三分。一分与诸天。一分与龙王。一分与八王。金瓮受石余。此臣密以蜜涂瓮里。以□量即分舍利。诸天得舍利还于天上。即起七宝塔偷婆。龙得舍利还于龙宫。亦起七宝塔偷婆。八王得舍利各还本处。亦起七宝塔偷婆。臣优婆吉。着金瓮舍利三升并瓮。亦起七宝塔偷婆。灰及土四十九斛起四十九七宝塔偷婆。当经行处。亦起七宝塔偷婆。高四十九仞。香花供养。悬缯幡盖。终日竟夜音乐声不绝。佛之威神令诸七宝塔各各有光明。或夜放光明与昼无异。或昼放光明与夜无异。诸护善神各各来营护。不令恶人有触犯者。问。起塔供养舍利得几许福。答。得福无量不可称计。如无上依经上说。阿难。娑婆世界碎为微尘。以此次第数。着是须陀洹斯陀含阿那含阿罗汉辟支佛。若有净信善男子善女人尽形寿供养。若灭度起塔供养。于意云何。是善男子善女人得福多不。甚多。世尊。佛告阿难。若有善男子善女人。佛涅槃后取佛舍利如芥子大。造塔如阿摩罗子大。戴利如针大。露槃如菜叶大。造佛如麦子大。此功德。前所说百分不及一。千万亿分不及一。乃至算数譬喻所不能及。阿难。若此功德不回阿耨多罗三藐三菩提。此功德聚所获福报。尽娑婆世界微尘他化自在天王化乐天王。乃至三十三天王。况复余转轮圣王。今此经中引昔所闻处经等。故云如我所闻。乃至广说。（沼同加云。密□力士。西域传等。）
    是时至报者下。第四王子示陈如胜请之也。（隋云。胜请之法。）有四。一临所求。二诫谛听。三示胜法。四结胜。初也。
    应当至王经。第二也。
    于诸至殊胜。第三也。有三。（兴即取之。）此初明德广。言最胜者。是经王故。故本云诸经之王。
    难解难入。第二叹理深。难解者。过二乘及始行菩萨。难入者。本云难思过凡夫。（法花疏第三云。始不能知为难解。终不悟为难入。）
    第三明力大。今略。准结应有。故本云福报无穷。修道有二分。一得果报。二得解脱。解脱是福。果报是报。果故示此经能致福报二义。舍利但报无福也。（隋云。理深故二乘不知。力大故生无量福。德广故摄华严大品涅槃。故曰经王也。）
    声闻至不能知。第四结胜有二。一别结。二总结。就初又三。此初结理深。（准法花疏。出不能之人也。）
    此经至果报。第二结力大（准前知之。）
    乃至至菩提。第三结德广。德广摄持三经也。结不次者。转势说故。
    我今至事。第二总结。此中略明有三身义。后三身品。广分别也。
    婆罗至不能知下。第五陈如得示从劝进请。（隋云。依示赞请。）有四。一叹王子所说理是。二自悟陈如所说义非。三更问王子请非之意以成第二。四进请所示为是之理以成第一。初也。言甚深最上者。领上德广。领力大者今略。本云功德无边也。含在德广难解等者。领上理深。难解者凡夫俗智。难入者二乘及始行真俗智。又十地无分别智曰解。佛智曰觉。觉即今云八也。
    何况至安乐。第二文也。言边鄙者。见法身定有定无堕二边也。（兴即取之。）如芥子许者。示因少福多。置宝函中者。本云置小塔中。
    云何至为我。第三文也。本云汝今云何而不愿乐供养舍利求此报耶。见何过失而不求舍利也。
    从明至语已。第四进请所示为是之理以成第一。本云我今从佛欲求一恩。言一愿者进求如如不有不无恩也。今从童子求之。而言从明行足者。以彼承佛旨。即是佛意也。（兴云。明行足者。第五之名。明者三明。行者遮行。广如瑜伽。）此上二段。今即总含。如文知之。

第0段 金光明最胜王经玄枢卷第三

宝历二年六月三十日奉书写此卷了
如笔于
一校旁注愚案了宝生闲人成庆
宝历三年十一月二十六日再校了
第0段 金光明最胜王经玄枢卷第四



寿量品余

    尔时至颂曰下。大段第二。王子就本明法身无相以答陈如后请有二。一标能答之人。（即经家序也。）二明所答之事。（即王子说。）初也。
    恒河至莲华下。经二明所答事。本有十七行半之偈。文义分明。今十四颂。有十四譬。意犹隐故。诸师皆依本意释之。大分为三。初六行颂六譬。明境界有无。双答上请（隋云。上问。）二有八颂八譬。明众生惑解。以成第一有无之义。三是如如来下一行。总结上两。准今有二。第三略故。（晓云。此中大意。述三藏解。但刊烦补阙。斟酌之耳。庄兴即取。沼宜皆依。更不对之。）初中有六。一明法身无生。二明法身无老。三明法身无灭。四明法身真实。五明法身寂静。六明法身解脱。此六次第相生可知。如是六事合为二意。前三事明无过患。（即前三过。）后三事明有胜德。（即前三德。）就前本经譬法双说。今转势二。初两行别举譬。后一行总法合就譬有三。初半行明道前法身无生。次半行明道内法身无老。后一行明道后法身无灭。此初法身无生喻也。（隋云。驶流事明法身无生。法身于前际离意生身。二乘及十回向以上无复界内业烦恼因。但用无漏业。由菩萨虚妄心有之乎。此虚妄心曰意生。意生无漏业生。无于老等法。佛无此业。故无生也。）
    恒河譬如如境深广也。流者譬如如智照。驶者譬自性三义。一无垢。是自性解脱。不为惑染。二清净。是禅定。无有贪爱。三光明。是自性智慧。无有惑闇。有此三种自性。故无有生。如河流之驶。驶疾于箭。莲华不得生也。白莲华者。本云□物华。是芬莲华。此华形短。譬妄有不遍。体弱易正。譬虚妄不实。（庄云。梵言□牟头。此云白莲花。形短体弱。于驶流中必无生理。然花与水俱是有为。可有相生。故曰可生。法身无为。必无舍利。义取晓说。兴即取之。但名取梁也。沼云。白莲花者。梵云奔荼利迦。故新旧经皆云。优□罗华。□物头华。婆头摩华。芬陀利华。如次四色青黄赤白。然旧本云□物。此云白莲花。以驶水中俱不生故。随举于一。取文言便。见水应生物。驶流尚不得生。无为非生无漏。非染与染法违。故无舍利。）
    黄鸟下。第二半行法身无老喻也。老是色法变异。故以色为譬。言黄鸟者。本云拘枳罗。形少譬外老衰灭。鸟形大。譬内老增长。二鸟同是黑色。乌变为赤者。譬内老壮时。□枳白色。如外老衰灭。（晓云。乌赤色者喻增长少。谓从始生至壮年故。□枳罗者是鸲鸽也。犹是黑色。言白形者喻年衰劣老。谓从壮年至耄讫故。二鸟有为。其色可变。法身无为。良无变异。庄云。梵音孤梧罗。此云黄鸟。似鸲鸽而大。西方有。此间无。沼有二释。后即取之。初云。应是此间黄戾娄鸟。据释大小。沼兴依本。两三藏说。故知庄云黄鸟形大。黑鸟小者。为未可。）初地至七地有老死。八地至十有老无死。佛无老无死。除化老死。若以发白面皱为老。诸大菩萨及小乘佛皆无之。又凡夫至回向死亦舍身。登地死不复舍身。又初地至四地见生。五地至七见老。八地至十见灭。金刚心见生灭。最分明故能舍之。法身真实无复生灭。故无舍利。
    假使至叶。第三一行法身无灭喻。故本云如来身无灭也。此二树不可灭。自果转生他果而生灭法。设生他果。事亦可信。法身不可灭。其自体而生舍利故非灭也。赡部树大。譬三界内死。竭树罗小。譬界外死。法身无此二死。故云如来身无灭。隋云。界外死有四种。一自性灭死。念念无常。二方便死。如报尽。三时至死。果终。四不思议识死。界外圣人。法身于后际中过不思议死故无灭。具如彼也。（晓云。长阿含云。须弥山南地有大树。名阎浮提树。高四千里。枝荫二千里。影现月中。喻分段死。其形大故。佉受罗者。此云桂衣。喻变易死。其形小故。庵罗者。此云酢味。与桃相似。宜云。赡部树者。此云岁树。多罗□者。多罗树□。似双蔗非。竭树枝者。若梨类耳。庵罗□者。似桃□非。庄释。瞻部即取晓说。多罗似宜。竭树罗者。此地无。旧翻杜衣。净三藏云。有子大。如汉□。内有小子。大如枣。食之甘味。摩揭提国着子。余处多不着。庵罗此云甘子。子小以为合药。沼即以之。兴云。加云。无热池南有瞻部树。此洲从彼得名。然法师云。此树□汁。色赤如面。然立世云。汁随流出。色白如乳。味甘如密者。盖各言其一矣。赡部树者。此云岁树。竟树罗者。此云装。树义皆本。具如彼也。）能出庵罗叶者。本云转生庵罗实。实谓□实。此义胜也。
    此等至不可得一行。第二总法合也。驶流生莲。黑鸟变白。树生他果。世间所无。故云。希物而生灭法设可转生。法身真实竟无虚妄。故云毕竟不可得。本云世尊身舍利。毕竟不可有。世尊身者是法身也。无舍利者无妄有身也。有为有五义。一生。二老。三住。四灭。五成就。隋云。生者今有有异。若无日老。老未无是住。住为后作因是灭。四相同是善曰成就。恶无记等亦尔。此五各有能相相所相相。有在小相小相相。一法大相相。九法如大生生。五小相及生四大相。唯不生大生者。灭成就等亦尔。数人明大生法不明成就。一义亦有生十法。如识为法体。法体有大小相。一大生生九相。变识体故有十。此小乘义。中论破言。若大生已有。不用小生生之。大生若未有。从谁生小生。小生若已有不用大生生。小生若未有。从谁生大生。此就一时中明五也。又先后明之。先生。次老。后住灭等。识如人有罪。内老有二。一内老。从生送至住。如送人至狱。二外老。住送至灭。如送人至杀处。从生至住名增长内老。从住至灭名衰灭外老。生最在安日内。住为中。灭在彼为外也。意谓。法身无为。终无五义。故无舍利。
    假使至舍利下。第二三行三譬明有胜德。一真实无虚妄。二无虚妄故寂静。三寂静故解脱。此初法身真实喻。故本云佛身非虚妄。虚妄有三。一凡夫以人法我为十相。虚妄作本。（隋云。凡夫四谤为十相。虚妄作本。四倒为末。具如彼也。）二二乘以法我为虚妄作本。故生道品道果等。三菩萨亡人法我。但道力劣。未免虚妄。故见如如遍满等相。龟譬法身。毛譬虚妄本。织服等者譬虚妄末。方求佛舍利者。举龟毛衣。翻显终无舍利。故本云终无有舍利。下皆准之。问。凡夫人我亦依法我起。与二乘存法我何别。答。凡夫以梨耶识生人我。（隋云。生四谤。）是有漏不自觉其缘境。二乘存法我谓有。道品道果等。是无漏果报。意识自觉其缘境。广如隋述。
    假使至舍利。第二法身寂静喻。故本云如来寂静身。无有舍利事。此譬明非处得作是处。是处不得作非处。蚊脚不作城楼曰非处。而可设作之曰是处。法身寂静曰是处。无有作不寂静之非处也。处非处以依他性为体有七。一不善依他。二善法依他。三清净依他。四生依他。五增上依他。六至得依他。七起作依他。言不善者。如作恶行。虽不乐恶道不得自在。必入恶道。善法依者翻前知之。清净者。谓舍五盖。由舍五盖修行七觉得清净故。生依他者。一国无二主。二佛二转轮不得一处共生。昔因最胜不与他等。得作王故。增上者。如女人不作轮王等。不作轮王者。女人必有夫主。不得自在。不作缘觉者。彼不依他。入道独思。女必须依他人住故。不作佛者。佛是世中之尊。能伏万物。女人卑弱。不可降伏男子。女既依他。他是增上故。不得作转轮等也。至得者。三乘异故。菩萨不得作缘觉等。余乎如是。各依所至果故。起作者。凡夫见不成就。名不成见。须陀洹以上。正见成就故。成见众生。此不能作杀等诸业。于十恶中。身三都无害他法故。口四有二。一恶口。二绮语。无妄语者。根本此从邪见生故。意三有二。一贪。二嗔。无邪见者。邪见不识因果起故。得饮酒者。轮行四摄。为他献奉。不得不饮。圣人依道力不起作恶法。故言起作依他。蚊脚作楼。于是处属第七依他。舍利事者有五种。一遍一切无过失。如现杀等皆是佛事。二遍摄一世不断三宝常性。三一切世界现诸色身。不失法身虚空之性。四如来寂静。本无语言。而现一切言说。不失无言之理。五不取众生作境界。而通达一切众心行。佛舍此五种事。故言无舍利事。取五寂静。一舍一切佛事取无过失。二舍三世取常住性。三舍现色身取法身空。四舍语言取无言理。五舍取众生心行取不取众生境界道理。故言寂静身。问。诸譬皆明非处为是处是处不为非处何独此中明之。答。实尔。但虚妄通故。就此明之耳。
    假使至舍利。第三法身解脱喻。本云如来解脱身。解脱有三义。一决定生死。即三界内皮^7□有漏业。及烦恼所生果报。二不决定生死解脱。如二乘道果。无复界内有漏业烦恼即解脱。有界外无漏业烦恼即是生死。三决定解脱。如来道果。有漏无漏二种业烦恼不生故。决定解脱。（随别出三解脱。即如此疏下说。）水蛭譬解脱无骨齿。齿是骨之余。既无骨岂当有齿。利如鉾白者分明之相。（隋云。分明无齿之相也。）此虫唯有皮肉柔软。譬法身无为。（隋云无相。）骨则坚强生齿。能害万物譬虚妄。欲明法身。无有虚妄即是解脱。有虚妄即是系缚。系缚有三。一皮。二肉。三心。有系缚则闇无明。又舍利是系缚之色。佛无舍利。无此色故。本云终无系缚色。二乘解脱如化城。如来解脱有四种德。曰真解脱。一最极清净。二具一切功德。三无量恩力。四二不思议。清净者。从初地至七地。嫉妒等障悉尽。一切德者。八地中有四自在。一无分别。谓如如智。二无漏。不为惑动。三无间。无出入观。四自然。不作意万行自长。陀罗尼品具释。具此四义。自行一切功德皆具。无量恩者有二。一无量三昧门。二无量陀罗尼门。此二门大开出诸方便。成就一切众生。如陀罗尼品释。二不思者。十地乃至如来自行他化一切秘密佛法悉至见不可思惟。故经云。如来出世所说如爪上沙。一切秘密不说者如恒河沙。具此四德名真解脱。即名如来。系缚有十一种。如业障灭品。此三亦得对三。一真实对不生。生是妄有不实。二寂静对不老。老则变异不寂静。三解脱对不灭。灭是有为非解脱。又无灭是道后。解脱亦道后也。
    假使至舍利下。第二八颂八譬明众生惑解。解是正思惟。得法身理。惑是邪思惟。失法身义。就之有二。初四事明能修四人。后四事明所修四法。就初本二。一别明四人。二凡二圣。二总结。今略总结。故直为二。初二行譬明二圣。后二行譬明二凡。初又二。一升天。合明二乘因。二食月。合明二乘果。此初□角升天喻也。□譬法身常住。角譬无常。法身常住决无死。如□决无角。梯橙譬无常想以修诸行。□可有角角以为梯梯得上天。若依无常邪思惟求五功德。终无灭义。今略地字。本云从地得升天。地譬凡夫。天譬菩萨二乘。从凡见舍利有。而修行成菩萨无是处。五功德者。一富饶功德。即布施。二善道。即持戒。三安乐。即八禅。四自利。即二乘。五二利功德。即菩萨。虽大布施不持戒法终入恶道。如诸龙等。就菩萨功德又有四。一愿乐大乘。二修行波若。三修破空定。四修大慈悲。初除阐提得大净。二除身见得大我。三除无安声闻心得大乐。四除自爱缘觉心得大常。于法身上起四颠倒不净无我苦无常。□譬法身。角譬法身上起不净等。四颠倒即念对法身四德。言方求佛舍利。本云邪思惟舍利功德无是处也。思有舍利是邪思惟。凡夫思惟四德在生死是四倒。二乘思惟四失在法身是四倒。为邪思惟。言功德者是四德道。作此四邪思惟而四德道无有是处。（隋云。广明功德有三十种。是十菩萨心道。此三十道。三道得一果。合有十果。十果各有三障合三十障。如义中释。）总显此义故云方求佛舍利。前六譬皆有各的意。准此。具如旧经应知。
    鼠缘至舍利。第二鼠登食月喻。本云鼠登□角梯。食月除修罗。依舍利尽惑。解脱无是处。合明二乘果。鼠譬二乘。□譬法身。角譬舍利。如如中无舍利。如□无角。梯譬二乘道。修罗譬皮肉心三烦恼。月譬三德。一月譬法身。二光譬波若。三明譬解脱。食譬得此三德以自须也。依此释。云鼠为食月。除去修罗障空中月。又障月者义同食月故。（兴云。障者捉也获也。鼠虽不能上□角梯。犹可捉月。声闻观佛身苦之行。断所知障。获解脱乐。定无是处。）又道内出世无分别智。能破三惑之闇如光。道后无分别智。能照一切。诸法具足相譬明。此二智依处。自性无垢譬月。法界一体三德无异。如月一体有三德。假令鼠食月。有可信义。若依舍利生闻思修尽惑解脱。无有是处。解脱有三。一道前。无染解脱。二道中。无覆解脱。三道后。尽惑解脱。（隋云清净解脱。）今譬不得尽惑清净解脱。总含此义。故云方求佛舍利也。
    若蝇至舍利下。第二二行明二凡。此初蝇醉造巢喻。本云如蝇大醉酒不能造窠穴。于佛无正行。不能至三乘。蝇譬阐提。此即如醉有见无无见有。譬四倒。于生死见常乐。（于生死见常乐酒。晓云。醉酒者。饮其邪师之教。不悟正教之旨。）行村邑者。准本正行。故兴云。四圣谛境如村邑也。（沼云。择灭如村邑。）造舍宅者。造巢穴也譬三乘困果。不求解脱。故云不至三乘。（晓云。造者趣也。如醉酒蝇不能趣穴。故至岁寒必受死苦。彼况外道。喻阐提。如是不趣解脱。由不信故受生死苦。沼云造诸。兴云。造者进也。皆是意也。）含此故云方求舍利。问。晓庄沼兴。蝇喻外道。此有所依。故沼云。今智论引。有一外道。为舍利子说一颂云。我饮粳米酒。窃持一瓶来。山地诸草木。视之如金色。今何违耶。答。阐提外道。义相通故。又显饮酒不喻蝇也。
    若使至舍利。第二一行驴无伎能喻。本云。如驴但饱食。终无有伎能歌舞令他乐。凡夫二乘等。能说及能行。自他无是。驴譬外道。但饱食者。譬但有着我邪三慧。今云唇色赤如频婆。愚闇着我如唇色黑。以我邪慧不得如来真我。如黑唇色不似频婆。无伎能譬自利利他。歌譬说法化他。（兴加云。口业。）舞譬修行自利。乐譬得出世果。今即准之。本意为二。初自□角至歌舞乐。三行三句别明四人。后凡夫下三句总结四譬。凡夫则后二譬。阐提外道。二乘即前二譬。等者。始行菩萨。能说说如如为他。能行行如如为自。阐提无明皮覆如如。外道诸见内倒如如。二乘有二。一不信如如属阐提。一虽信生无常想等属外道。新行菩萨有信乐心。不计无常。未至初地未能得之。仍晓述云。次言凡等通举四喻。所况四人就其别门。虽如前释。通而言之。如是四人皆不能说法身之义。亦不能行法身之境。故不能得自利利他。故言能说及能行。自他无是处。（庄征此云。有说。通举四喻。所说四人。此不应理。今举一喻。如何合前三人。应言此喻正显阐提无出离行。兼显三乘无利他业。）既有总别。不可混杂。又有广略。本广。今略。而不别知守略征广。深为可呵。故如沼云。准此经文。似总喻第四。据真谛本。即善作下通结前四。故彼经云。凡夫及二乘。能说及能行。自他无是处故。总不能说如来四德及修四因。具如彼也。得意虽善。取之未可。善作之句既属前别。文意必然。何为今文略总结句。以别属总。今谓。方求舍利之中。兼总结也。
    乌与至舍利下。第四譬明法身四德。对上四人。净乐我常如次阐提乃至缘觉就文本二。一别明四德。二总结今略总结故直为四。此初乌□同栖喻明净。乌□二鸟。一譬真实清净。一譬虚妄不净。（晓显意云。乌是昼显。喻于如来法身为波若之所显。□是夜起。喻彼所计色身为无明之所起。）言同共者。譬道前中后有三时中。净不净同一处者。则上三位处处中有。染净同一体曰一处游。（二鸟同游。喻波若所显法身与此无明所起色身。同在道后涅槃之时。共栖无上菩提之树。）彼此相顺者。净不净性同为一也。（隋云。明集灭同体。）法身有二义。一被覆为生。（为生死依。）曰集。是不净。二惑尽显曰灭。是净。（晓云。和合念者。喻于清净法身不遣不净色身不净色身不障法身净德。如彼无是处。此亦无是处。庄显意云。法身色身互不遣者。如是之事定无。谓清净法身。舍利卢妄身。一时俱有。无有是处。）此即旧释故。如来真实体。舍利虚妄身。俱有无是处。此约虚妄带惑为论。（意谓。约俗个妄既别。犹如二鸟不一处游。）若理论之。唯一如如。无灭异集。无集异灭。无舍利异法身。无不净异净。故真妄无二。岂得色身不净法异法身乎。如乌□不可共也。若不见法身净。生死不净。得大净也。
    假使至舍利。第二波罗奢叶喻明乐。此叶三片。不遮风雨。三片者譬三道。一世俗有漏戒施。（隋云。世间禅定等道。）二声闻。三缘觉。风譬烦恼。雨况业。（世间道及二乘见。有取舍二法。不依道理生故。不能断生死及业也。方求等者。本云。于佛起虚妄。生死终无灭。于佛等者。见法身有舍利也。二乘见人无我。除皮内生死之初。不见法无我。不能除界外因缘等四生死。（四种生死。是生死之终故。）故曰生死终不灭。（此譬乐者见法身如如。苦则灭得大乐也。）总此云方求佛舍利。
    假使至舍利。第三大船陆行喻显我。本云如海大般舶。具足诸财宝。新生女人力。执持无是处。法身无边际。不净地烦恼。不能摄如来。其义亦如是。船譬如如。是大乘之体。能载一切众生。故言大也。财譬三昧。宝譬智慧。智慧能资法身也。米谷金银诸物。能资人曰财。陆地行者。本云新生女等。女譬我见。此我见无实境。当心烦恼中最劣弱如新生女。不入三乘位云新生。若入则如庄。起思惟烦恼重力强如男。见谛轻力经如女也。所言强者。一通利钝。二能退道。三有境界。弱者。一唯利根。外道能起我见。二不退道。三无境界。执譬见位。持譬修位。此我见人能见能修如如大我无有是处。如满财船令新生女陆地行也。方求等者法身等也。无边有二义。一离断常二边。二离有我无我二边。今明无我无不我故是大我。无际明不断不常。（无三除生住灭前中后也。）不净地者。凡至七地。（晓云。以有功用有间隙故。俱生我见有时现行。故说此为不净地惑。）八地已上曰净。今据初论。不摄等堵。不净地之初人。不能修得大我。摄此等云方求舍利也。
    假使至舍利第四雀衔香山喻显常。此去譬八地已上净地烦恼。鸟雀譬八地已上烦恼力用微弱。（隋云。八地已上无有生死。烦恼力用微弱。兴云。鹪者桃雀。鹩者似雀。又名芦虎。）
    香山譬八地已上。乃至介地法身常住不动。舍利譬昔日有四谤。今八地已上唯有不有不无一谤故。如雀口之少不能含大山。起诸惑不复能遍谤法身。此是义立四谤也。二生死鄣已亡余一言少也。方求等者。本云烦恼依法身。不为烦恼动。烦恼等有净地烦恼。从八地至金刚。依法身不为等者。二义。一法身自然。成就一切事。不如七地为烦恼令出入观。以不动故。显常德也。二但一不有不无谤。不能具四谤动如如理也。故净显除阐提障。因缘生死尽立净。我显除外道鄣。方便生死尽立我。乐显除声闻鄣。有有生死尽立乐。常显除缘觉。无有生死尽立常。此义如九识中。是故法身终无舍利。摄如是义。总言方求佛舍利也。
    第三总结上义。今略应存。本云如是如来身。甚深难思量。若不如法观。所愿不成就。略明法身有三义最胜。一境最胜。二道最胜。三果最胜。言甚深者即法身。境最胜。甚深有三。一难见。二难行。三难得。次难思者即波若。是道最胜。后难量者即四德。果最胜。一因即法身。二缘即波若。三果即解脱。法身通道前故甚深。般若功用妙故难思。四德道理广故难量。一切执相观。是不如法观。见舍利也。般若无相。即如法观。不见有舍利也。所愿者愿得四果。又所愿者自利利他也。（故沼依此总结成云。既真法身不无常苦无我不净。明知舍利决不可得。故求舍利依供养故为安乐成本愿者必不可得故。应观佛离三相成三德。除四障修四因。定得愿满。）（故子应舍生灭之见早得愿满也）
    尔时至童子曰下。大分第三。陈如拂因。□自申己解为他故问。有二。此初经家序又二。初领前。后重答。如文。
    善哉至佛记下。第二正申己解。（晓庄及兴皆依此释。然沼异云正陈领解。）此释未可。如下述之。故如本义。本广有十三行半偈。今七行偈略说。为二。初一行半出能解人。后五行半明所解法。初又二。初一行叹王子能说。后半行明陈如能解。初也。又二。初两字总叹。后十八字别叹。（晓庄又沼即取之。）初也。本云善哉善哉。言善哉者最胜微妙义有二义。一善哉叹王子自解。二善哉叹王子化他。（隋又释云。又一善哉叹四佛说四性。一善哉叹王子说法知。）今即摄之。大童子下。第二别叹中有五句。两义释之。一开为五意。一叹真佛子。二叹吉祥。三叹善巧。四叹不五叹正得授记。初也。本云真佛子也。（沼即取云。真佛子义。）佛子有五义。 一种子。二母。三处所。四乳母。五父也。种子者。愿乐大乘性。破一阐提惑。母者般若。能生一切佛法。除身见。处所者破虚空定。是安乐处。除声闻。乳母者慈悲长养。破缘觉心。长养万行。父者法身。能生四德。为众行之本。能成前四故在后明也。（沼取一二及第四义。加胎藏胜。以禅定为胎藏。为四胜也。）具此五法。是四德道。故名佛子。初一净道。二我道。三乐道。四常道。父通道道果也。（测深密疏第一云。佛子有三义。一唯约声闻以释佛子。如此梁摄论佛地等。二唯约菩萨以释佛子。如经第八云有五义。三通约菩萨以释佛子。如智论七十二云佛子有五。具如彼辨。又云。瑜伽八十四。佛性论第二。庄严论第一。十住婆沙第十三。智论四十一。皆释佛子。恐烦不述。）二此众下。叹吉祥也。叹王子能生他六识之乐。眼识乐者。彼恒在观。能现自在色。他见欢喜也。耳乐者。此人能说法界清净微妙胜法。他闻乐。鼻乐者。此人善持戒行香普薰。令鼻欢喜。舌乐者。能以甘露法味施一切众生。令舌欢喜。身乐者。能以大禅定喜绮等触。施一切众生。令身欢喜。意乐者。微密甚深之法。令他意分别欢喜。此六识通是般若。六尘通是法界。具此六义。故曰吉祥。此明观六尘空名见六尘。见六尘空生般若名曰六识。三善巧方便者。善明度他。巧明自度。自度易曰巧。度他难曰善。故陀罗尼中有善人。戒定等是利他法也。方便有五。一智慧用。不着生死。以凡夫不知生死而入。二乘知生死而舍。菩萨知生死过而不舍异二乘。入生死而不着异凡夫。故言方便。（庄沼取之。）二慈悲用。已见生死无常苦等。（隋云。菩萨已依十六行。无常相等。）生厌离而不速入涅槃。此二破二乘。三菩萨见涅槃无相。不生怖畏心。具足修涅槃行。此破身见。身见。执我是有。畏涅槃是无。不修行涅槃之道。菩萨舍我故能修涅槃道。此明行涅槃。四菩萨已见涅槃无量功德。不生深着贪乐渴仰之心。此明不着大乘之果。五菩萨已至涅槃更起心。以二身化物。示八相等。此明入生死。具此诸义。故曰善巧方便。八相者。一下生。或乘白象金龙宝殿等下生者。随众生机缘不同。示现不一。二入胎。摩耶昼寝。因日之精入胎。三住胎。十月未满。不妨胎中广说法。四出胎。各行七步。二十八天贵极敬之。五出家。往诣树下。天神奉剃刀等。六成道。过初夜分中证断德。七转法轮。八双树现灭。四心者。叹不动也。应言心于理不动。颂诈故略故。本云于理不动。理有四种。一因果道理。二相显道理。三语言道理。回如如道理。因果者。如十二因缘道理而解。相显者。如长显短。离长无别物能使有短。大小等皆然。如此理而知。三如理语言成就道理者。如立义有五分语言。一立义。二立因。三立譬。四合譬。五决定。即是结也。立义者。如言佛常。立因者。无生故。若佛无生。知佛无灭。是故常也。立譬者。譬如虚空。虚空无生故无灭。无灭即常。佛亦如是。即是合譬。是故佛常。即是决定结义定也。四如如理者。有三义。一名相无自性。（隋但云相无自性。）谓一切法无实相貌。与语相应。如言火无火。名相应语。二生起无自性。（又云生无自性。）有为依缘。依缘得生。三真实无自性。诸法不有不无。是如如道理。具如彼也。具四种义名四中道理。五子于此四理心解不动。无人能破。五得佛下叹正得记也。记义有三四种。如上（依此晓云。初上弘佛道德。以能绍佛种当登佛位故。二下化群生德。美貌众喜见每生义利故。三沤和辞辩德。善说譬法。别巧显诸法。四般若寂照德。终日起巧说未尝有言故。五当果决定德。由得正行定受佛记别。故是人位在八地已上。）第二五句为二。一大童子者立佛子义。下四句证其义。此又两位。一方便中。言吉祥者。为求无上菩提。破阐提心。是大净道。即伏皮也。二除二见。一除阐提有见。二除二乘空见。离于二边故云善巧也。方便者即大般若。此为大我道。三心于理不动。舍声闻怖畏心。理者大虚空定。恒在定中故不动。此为大乐道。四得记者舍缘觉心地。有三。一十解是不定地。二十行是定地。三十回是授记地。今舍缘觉心入十回向。故言得佛记。此为大常道。初一十信。次一十解。次一十持。第四十回。二就登地亦有四名。一大吉祥。在因缘生死。二善巧。在方便生死。三不动。在有有生死。四佛记。在无有生死。位受无生法忍记也。
    如来至世间。第二半行明陈如能解。有二。初句明大智自利德。后句明大悲利他德。（沼即取之。庄兴意同也。）
    仁可至说下。第二五行半明所解法。有二。一五行明所解之法。二半行明能解之心。初又二。初总标。后广释。此初也。梁意。此文属前段。义兼通故。今且属后。又二。初句劝德。后句许说。次第说者。次第说佛八种功德。及五分法身也。
    诸佛至体皆同下。第二四行半广释。有二。初一行半明八种功德。后诸佛无作者下三行明五分法身。八德五身即二科义。初中又二。初一行一句别列八种。后一句总结。初也。八德者。一因德。二果。三事。四理。五性。六道。七常。八无分别德。今转势说。故次异本。（晓云。通言有十种分。是义出于无上依。言无上菩提与十种分相应。一自性。乃至十不可思惟。今此文中除二明八。今显果德。二三非果德故除之。具如彼也。诸师皆依。有同异者。义门非一。各随释故。）诸佛境者初因德也。本云如来境界无能知者。（晓云。是行处义。如彼经云三种道理。文言似殊。而意同也。）无天人能知法身理。有二义。一本有因。自性。如如智。至见如如境。无境异智。二始有因。有二种。一无分别前智。谓十信至回向。（隋云。灭解脱障。）二无分别后智。初地至金刚。（灭一切智障。）菩萨具此二智。不能知如来境界。无分别者。十地波若照如如也。（如来习因满故。过三慧境界故。非闻慧境。微细故。非思慧境。真实故。非修慧境。如如道理甚深故。）一切凡夫所不能见。犹如生盲不见众色。一切二乘菩萨不能见。如新生少儿不见日轮。唯佛能见。因圆满故。一切众生因不具足故。故不见也。（显一切人二因不具足故。是名因德。）难思者第二果德。本云佛德难思。有三义。一四德。二三点。三二利。此三科义不出三身。广如疏也。如是三身。不可言故。不可思故。真实故。难通达故。无譬类故。最上故。利益故。无处所故。具此八义。故云难思。不可言者离言说也。如三身解。乃至无处所者不分别生死解脱故。佛有六十四不共法。十力。四无畏。十八不共。合三十二。此法藏身。三十二相是色藏身。依第八德无处所故。佛色藏身不可思惟。谓于生死解脱二处是不定故。为凡夫二乘所见故不定解脱。为菩萨所见故不定生死。依前五德。佛法藏身不可思惟。通依第六七德。二身皆不思惟。故总言佛果德难思。广如彼也。世间无与等者。第三事德。本云一切诸佛不与他共。（晓云。不共德。）大有二种。一色藏。二法藏。合六十四。不与共。出别经论。隋云。事德有九。不与凡夫及菩萨共。一引道事。依相好有。一切众生若见佛时生五种心。一生信。二清净。三爱念。四尊重。五恭敬。以此五种引道众生令入道故曰引道事。二一切利益事有二。一能除一切众生疑惑。二能生一切众生道果。此由十力。三有二一破伏一切邪说。二能显一切正说。此二依四无畏得成。四如来正法正教中弟子有二。一摄心住理。二散心失理。佛于二人生平等心。由三念有。五如是说。如是修行。二种相应。此事依四不护生。六以佛眼。恒观众生种诸事。此事依大悲生。七不舍一切众生事。一时于一切处。一切道事。一切语言。一切相。一切入道门。此因不忘念有。八佛正如理随顺无过失。无有一意一威仪而不如理者。此依除习气生。言正行者。一切习气不失威仪。九一味说法有三种。一决定障碍。如邪见断善人。二有障碍。如世间施戒定等。现世无碍。未来还堕。三决定无障碍。如无漏法二世永安。故佛所说唯为解脱舍置前二。此事依一切智生。此九事通前色法藏六十四种。皆是如来不与他共也。故言世间无与等也。
    法身者第四理德。本云一切诸佛本来寂静。（晓云。相摄义。）前际无生故无增。后际无灭无减。中际无变故无老。隋云。有十二种。一前际乃至无惑故无生。后际无惑故无灭。二无转变故寂静。无中间老相故。三法体寂静。如如理无三相常住故。四最妙寂静。本来是灭谛故。五遍满寂静。通一切故。六无分别寂静。无生死解脱异故。七无著寂静。皮肉不染故。八一切处无碍寂静。一切智障不染故。九解脱寂静。最坚最濡故。最坚者。内外法所不能坏。最濡者慈悲。不为贪嗔所覆。坚者智慧。不为迷惑所惑所坏。十非粗寂静。不可见非色故。十二微妙寂静。不可执无相故。十二清净。自性善故。又广如晓。故言法身本来寂静。
    性者第五自性德。本云度世依处。世者。内外各四生死。界内三生死。一恶生死。合四生死。界外如上。（故隋述云。八种生死。）依者。是生住二相。（未生令生。已生令不灭。）此二相是能依。依必有处。处者。三种烦恼。（一禅定障。二解脱障。三一切智障。）有三惑故有生住。有生住故有世。三烦恼是生住及世之依处也。不明灭相者。烦恼有二能。一能生。二能长。不能灭。灭则由道故不明灭也。世与依是果。处是因。即是生死因果。度者免离义。即明如来自性转依本义。昔在道前。为生死涅槃二处作依作本。今日道后。但为净法作依本。不复为不净作依本。故云转依本。即是如来自性德。以一法最净为体。最净有二。一自性净。是自性解脱。未离诸惑。即是道前自德。二无垢净。已远离惑。即是道后。前是自性如如智果。后是修得如如智果。此二种净即是度世依处之体。此一德显佛自性。得自性得作修得故言度世依处。总此义故今云性也。（故晓述云。如彼经言。何者名为菩提自性。十地十度如理如量。修出离道所得转依。乃至今言度世依处者。总显彼说转依之相。故此言含其四义。一出世果体名为度世。圣道所依名为依处。乃至四者清净法界离世间相。故言度世。依此灭彼。故言依处。如彼经言。何者名为法果体。灭诸相结。最净法界所显现故。以此四义明转依相。此中度世即转依义。处者依义用此相转依为菩提。广如彼也。）依此等教及理。故知庄云旧有度世依处而勘梵本无度依言者。非也。凡翻经者。众人共会。上古三藏岂自作乎。若许尔者。后诸释者亦应自述。岂有尔理。复可审耳。
    常住者第六常住德。常义通色法二身。色身有七种因故常。一因缘无穷故。谓无量劫中舍身命财。为摄正法。正法既无尽故令身常。（隋云。此有二义。一舍身命财。是有为因。二得正法果。是无为因。）二众生无尽故。（从初发心乃至佛果。不舍本愿。为度众生。众生无尽。本愿亦不尽。）三慈悲恒现。（如来地中。最清净慈悲恒起。即是性得慈悲恒用。）四神通圆满。（佛是四神足师。能令他依四神足。何况自耶。是故色身常住。）五无分别智成就。（佛依此智。过生死解脱二种执故。凡夫执生死。二乘执涅槃故无常。）六恒不出观。（最快乐故无无常。）七于正法得大自在。（十种自在。）法身有三因故常。一在世。未出世。不为世法染。谓虚妄法不能染故。即非行法。二已得甘露法过死五行处。金刚后心八种生死已尽无虚妄故。三一切众生无依持处。本来为作依持。谓若无法身违逆之理不成生死。随顺不生道果。依此法身而得成就。是故法身一切依持建立也。
    修行无差别者。第七道德。（晓云。明作事义。）略说有四种。一波罗蜜行。二道品行。三神通行。四成就他行。一切诸菩萨不出此四行也。
    诸佛体皆同者。第八无分别德。（隋云无差别德。晓云明同体义。）即如来藏。如摄大乘偈云。无初后法界。一切法依处。若有此道理。生死涅槃成。言诸佛者。过现二世已成佛也。未来成是众生故。体皆同者。三世佛无异法身。（庄云。诸佛法身无差别故。）若约应化二身。可言不同。佛有二德。一灭德。即是法身。二智德。应身。三恩德。化身。今言同者灭德同也。无畏中。一切智无畏即智德。尽是灭德。后两无畏并是恩德。恩德利他。灭德自利。智德通二。道内即自利。道后即利他也。偈言无初后者。过三世。即是出世藏。释余论文有二纸半。广如疏也。义法界者。即法界藏义。一法身理。种种名说如五义藏。
    所说法亦尔者。第二总结。本云如是等义是如来法。上八德等者。八德之外所未说者曰等。如来者如别释。法者自性不破坏法身之法也。既是说同。故知庄云旧无说法同者。非也。又准此知。先言梵本无度依者。其虚构也。今举已未所说诸法。而总结同。故言所说法亦尔也。
    诸佛至无生下。第二有三行。明五分法身。（晓沼及兴。取此意也。）此五身是因。前八德是果。摄大乘明五分法身。一非行法身。以广大不可量是其德。二不相离法身。以不可思不可数是其德。三独法法身。以无等无杂是其德。四无二边法身。以难觉自境界是其德。五最清净法身。以无染无垢是其德。此即初也。本云如来真身非所造作。言无作非行法身者。无有为起作故有三义。一无漏。（隋名无漏有二体。一满足。谓解脱身。十地如如圆满。二清净。十地十法身。隋顺解脱种增烦恼微惑。法身转净。无分别智有两用。一令解脱圆满。二令法身显净。具此二义曰无漏。翻此二义名有漏也。）二广大法身。遍于生死涅槃故言广大也。（遍满。谓一切法自性一切行非行法。不离人法。此二无我自性理而有。故曰遍满。其用有三。一最深微细。唯佛能知故。二大威德。具十自在故。三大巧。巧度一切凡夫故。）三不可量。凡夫违逆不能造于圣道。随顺不能作。无造无作故无生。无生故广大。若是生有增有灭非无量。（无灭即是灭谛。无有破坏等。灭是自性灭。此体有三。一自性灭。即分别性。依名觅体。体无所有。故云自性灭。灭者无之异名。二能所执灭。即依他性。如尘生识。识是果。果是能执。尘是因。因是所执。识对根亦尔。根是因。即所执。议是果。为能执。乃至谷子生芽。芽是果。果是能执。谷子是因。为所执。执者依义。依谷生芽也。一切诸法皆尔。此等因果以理为推。举体不有故名能所执灭。三无生灭。真实性也。具如彼也。）故无作者非行法也。言无生者。即向前际不生等也。（隋意释上。故经云所以者何诸佛无生也。）
　　世尊至芥子许。第二一行不相离法身。有四。一明凡圣一体。二明三宝一体。三明三谛一体。四明三德一体。凡圣一者。若见俗即见真（二无所有。）曰圣。若人见俗不通真。（见于人法二种有。）曰凡。由惑见有凡圣。如如一体无异。
    三宝一者。有二义。一约三位明之。道前法身曰法。道中法身曰僧。道后法身曰佛。道前法者。是自性不破坏义。道前本有自性义显故称法。道中僧者。修学此法未满。故称为僧。道后称佛者。修行满足故为佛也。二通三位中各有三宝一体。道前一体者。一如如慈悲是佛体。二如如智慧是僧体。三如如境界是法体。慈悲是佛者。佛本自利。照境满足。但正欲慈悲化他也。如如智僧者。始欲自利学慧。未登果地。不明慈悲化他也。如如境是法。义如前释。慈悲智慧不出如如。故言一体。次道中后二位例皆然也。
    次三谛同体有三义。一未通达如如称俗谛。二通达未满称真谛。三通达竟称第一义谛。二者一切凡夫人曰俗谛。一切圣弟子曰真谛。一切师位曰第一义谛。三者世间智所知道理曰俗。灭烦恼智所知理曰真。灭一切智障智所知理曰第一义谛。初一在十信。次一十解至十回。第三登地已上所见也。理无有三。约能见之说有三理。故言三谛一体。
    四明三点一体者有二义。一三位。道前法身。道内般若。道后解脱。有法身之因修般若之缘。缘满惑亡。方后解脱。又四十心为解脱。解脱三界。十地为般若。般若如真。成佛地为法身。法身是佛体也。次三位通明者。自性如如境是法身。自性如如智是般若。自性无染无净解脱。不相离德有二。一不可思。二不可数。不可思有四。一者一时净不净不可思道前。二初地垢后无净通道后。三于凡夫地具一切诸佛功德无少多。即是无离。无有异此道前。四道后一切如来事不作意得德成。即是无思惟。具如陀罗尼品释。二不可数者。明四德不可数。一因德。即如如正因过数量故。二智德。无分别如如智。三灭德。即灭道谛。（即灭皮肉心烦恼也。）道前三惑不染。道后不为智慧所净。而是大净故不可数。四恩德。即是应化二身。安置一切众生于三乘及善道。一切恶道安善道中。一切善道安三乘中。因德不可数者。体无边际。无一二故。无始终故。智德不可数者。至见。无境异故。灭德不可数者。道前道后。清净无异故。恩德不可数者。生死未尽二身不息故。准今为三。谓标释结。初句标法身坚利。本云金刚不毁。即法身。能破一切烦恼及道理也。破烦恼者。依如如破三惑。破道理者。依第三谛破前二谛。但能破他故利。他不能破故坚。坚是如如境。利是如如智。次句释义。本云内外无碍示现身相随化众生。此有三义。一在内诸德不灭。在外诸德不增。二释上句也。内者三谛道理之智。即随顺。外者三种烦恼。即违逆。违逆随顺并不能毁坏如如。故曰无碍。三外者水火贼毒等。内者生老病死。并不能侵毁。故曰无碍。初句即不相离义。具众德故。内外无碍即不可思义。非凡圣测故。示现等者即不可显义。众生无量。示现无数故。今举示现摄难思义。故云权现于化身也。下半结无舍利也。
    佛非至众生一行。第三明独法法身。此义有三。一境界独法。谓如如境。二方便独法。谓入如如方便。三事独法。谓十力等。初境独者。一切法皆虚妄。唯如如真实无比。二方便者有三种。一能作。二所作。三作事。初三乘人能作。二所作者即二利。自利有五。一欲施舍物除贪。二怜爱前人除嗔。三为敬人除慢。四为与乐除嫉妒。五为修因得果除邪见。利他有二。一为增益他四大故施。如四事等。二为喜悦彼心故施。如香花赞叹等。一作事者。慈悲劝三业。正以物等施与他也。若见有此三相。即是如如方便家障。此曰有相方便。（隋云。直称波罗蜜。）若当施时不见此三。施无见之。此门无相方便。（方便波罗蜜。）若当时及施后皆不见三。唯缘一如如理。此曰无作方便。是独法波罗蜜。方便能入如如。唯有此一。故言独法。三事独法者。一百四十法。亦有一百八十。亦有十八。不与下地共。故言独法。
    此三种独法显四义。一显依处。显者如如境。二远离三障。求如如可得。三既得此理。具诸功德。四功德既具。能利益他也。无等无杂是独法者。无等有四义。一无畏无等。一切智故。于诸说中不生怖畏。二无疑无等。（因圆果满。最胜他故。于下地贤圣中不生等意。）如来既居无学之上。不复自疑我之胜劣。定胜他故。三坚固无等。明佛恒观真俗不动。四精进无等。无明住地难度。自他能度。初是智德。第二断德。第三因德。由坚固不动。能成就一切功德。故称为因。第四恩德。济度一切世。无杂有三义。一从初发心乃至金刚。但一心为他。无自为杂之。二见他见自。恒无分别杂之。三事未究竟不入无余。谓八相成道。此事至生死尽究竟不舍。即是无杂。此三在三位中。一见位中法身。但为他不为自。二若初地已上。是修位中法身。不见自他。三究竟位中法身。但作八相化他。若槃豆解。见位者。地前三十心。是见方便。对小乘暖等法。初地见家正体。如须陀洹。二地以上是修立。如二果已上。就文有三。初言佛者明独法体。本云如来大仙无有色像。仙者妙通为义。有二种。一世间仙。即五通。二出世仙。即二乘菩萨佛。仙者为明道。道果妙通。通达一切法也。无色像者显独法义。明无十一色。比例相进不与他同。又色者色阴。像者四阴。四阴曰像者。像谓相也。如了别是识相。起作是行相。法身无此相。故言无像。今总二义。故称为佛。依维摩等。佛义非一。如前述也。次非血肉等者明无等。若谓血皮舍利是佛。转轮圣王亦应是佛。即成有等也后半明无杂。恒现八相。如上三义无杂也。
    法身是下一句。第四法身无二边。本云一切正觉真法为身。此有六种。如义中释。今且明一义。一邪分别。二正分别。初一道前虚妄见。后一道内真实见。信比证也。无此二见曰无二边佛说。（为除此二边。佛说二木截火譬。）譬如二木相揩生火。火生还烧二木。木即上二见。（二木譬前道前中二种分别。）火即如来至见。（至见真智。）此见不见邪分别可灭正分别可生。不生不灭无二边也。六种无二边者。隋云。一可灭灭为二边。二怖畏虚妄为二边。三能执所执二边。四邪正分别二边。五有事无事二边。六无生同生二边。初可灭者。一切行非行法也。灭者法灭尽。若人可灭是有。灭者是空。谓有可修。空不可习。失其所得。故生怖畏。如二乘人。已证道果。若此果空。谓失所证空无所得。故生怖畏。为遣此执说虚空譬。譬如有人怖畏虚空捶胸悲惧唤伴除空。空可除不。答不可除。何以故。空是一切法自性故。诸沙门等于空生怖。如来说此为狂癫人。一切诸法是空方便。显于空故。有法无有相即是空。无法无无相亦是空。空遍一切处。何用畏无而不畏有。空有三义。一有空。明有物不成就。如人法二我。体非有故。二无空。人法二我为有。此无即成有。非谓为无。若无于何谓无也。若无此无。此无无自性。又不成无。若是有。有复非无性。亦不成无。故言无空。三非有非无空。二处一味故。一有空。明有非有。二无空。欲显无非无。既无定有定无。是显非有非无。初二乘道。次菩萨道。第三通会一切三乘入于中道。又前一遣有。以无破有。明有法是空。次遣无。以有破无。明无无自体。后不由遣得故。双破前二空也。非有破有。非无破无。若有若无。平等无二。故称一味。此三空。初一譬姜普入诸药。能除一切二乘惑病。次一如日能显一切釆色。此明能除菩萨惑病。后一譬醍醐除一切众生病。此空能令三乘同入如如。乃至第三能执者八识。所执者六尘。于此二边思惟分别生二身见。一人我。二法我。乃至唯识智亦不生。第四如前此譬。譬一切诸佛智。离上二边。故曰无二边法身。释此六种无二边义即有五纸。具如彼也。法身者至见无上。无二边体。以难觉自境界是其德。有五义。过境智位。初地至金刚有境智异。法身过此位。至见无境智异。故不可觉。故云难觉。（五义未出。盖是五相。）不可分别境智位。故云自境界也。正觉者。至见之如如智也。
    法界即如来一句。第五最清净法身。本云法界清净。是名如来。以无染无净是其德也。最清净有三义。一烦恼不能染。谓凡位中。二烦恼不能缚。谓道中。三烦恼不能碍。谓道后清净。故言最清净。无垢无染为德。有三。一种类净。是应得持。在烦恼中。不失清净之性。故云无染。言应得者。有此道理。应得道后佛果。持者摄持。持加行圆满二种。二加行净。即加行持。持圆满一种。道中。依此清净之理。一切不被缚。能度三惑故。三圆满净。道后法身。即是圆满。不复为因。应得果故。（隋云。显此三种清净。故云九种。所覆能覆。譬明隐显有二。一略解。二广解。一略解者。开三身通曰九种法身。今立九种烦恼覆之。一如来在莲花中。二蜜在蜂中。三白米在糠中。四真金在不净中。五宝藏在地中。六大树身中子中。七宝殊在币帛中。八轮王在弊女胎中。九真金瓶在石函中。此九譬贪欲等覆于法身。出如来藏经。是义何耶。疏有八纸广释此义。具如彼也。）不明自持以无染无垢是其德。无染者。凡二。圣四。烦恼不能染。具如九识中四德障也。无垢者亦有四种。一为正道作因故。若无法身即无正道。正道能除烦恼之垢。正道是末。既无垢。法身是本。本理无垢。二为正灭作本。灭三烦恼以法身为本。若无法身即无有道。无有道不灭三惑。灭三惑由道。道由法身。故言法身是灭三惑之本。三是思释通达所知藏。究竟清净之果。故言无垢。四除一切诸相。法界最净。无相为法身相。故言无垢。初一明因。二明处。三明果。四明相。总显此义。故云法界即如来也。
    此是佛下半行。第二陈如自明能解之心。心中已解。为他故问。欲明五种无倒。一说无倒。显正师德。即上八德五身。二义无倒。显正法教。三受无倒。显弟子正受德。四用无倒。显如来恩德。五方便无倒。显恩德方便内。此五次第生起可知。本云五子当知。佛身如是。（明初无倒。）如如来说。如是之义。我已闻知。为请如来。广开分别其实之义。故求舍利。开方便门。（明第五也。）今初一句显初无倒。后一句明后四义也。（兴正依之。）依此及初。标云仁可至心听。我今次第说。故知此段正申自解。非领解也。
    尔时长远下。第四时众领解。本即有三。一诸天。二信相。三大众。今唯初也。二说涅槃已有故。就文为四。一明闻法。二发心。三欢喜。四赞叹。此初也。
    皆发阿下。第二发心。即得益也。阿耨等者。如金刚仙论。大义章云。菩提幡道。果德圆通。故曰菩提。于大菩提起意趣求。名发菩提心。略有三种。一相发。二息相发。三真发。今是第二天众深悟诸法平等。知于生死涅槃本性寂灭。息前相归心正道故。广如第九发菩提心义也。
    欢喜下。第三欢喜。明清净流也。
    异口下。第四赞叹有二。此初标能说人。得身各别。故言异品。共得一果。故同音也。
    佛不至灭尽下。第二出所说理。理即五种法身。本有四偈。今二。为二。初一行明二身。后一行明三身。此初。又三。初一句明了义法身。次一句明不了义法身。后两句合释之。又前半明二身之体。后半明二身之德。初句明事无灭有四。一除执惑。二断恶道。（隋云。断一切众生恶道。）三伏二乘。四降天魔。此四用无尽。故言佛不般涅槃。若涅槃无四事。此四用即是经说大乘法身。如来在世不在世。四用无废。故言不般涅槃。次名第二明不了义法身。本云一切诸佛身无破坏。即小乘诸经等粗说身也。无灭者根本不坏故。根本是大乘细说常在故。小乘粗说不灭。如龙在池水不竭。后半释之。为利等者。为令众生下种成熟解脱。示灭尽者。是涅槃果故。本云方便胜智示现涅槃。如来若不入涅槃。众生不信修因得果。今示行前大小二乘之教得两种涅槃。此明二身德。故云示现有灭尽也。
    世尊至庄严第二一行明三身。言世尊者。总三身故。一前际如来不可思议。即今世尊不思议。是见位法身。凡夫至初地。四不思议。初无垢。后无净无杂无分别等。如前具释。二后际如来常无破坏。即今妙体无异相。明道后具四德。三中际如来种种庄严。即今现种种庄严。明二地已上修位中二种庄严。智慧庄严佛法。即十种如如。慈悲庄严众生。即内四生死。为利众生故者。本云皆为利他。二种庄严并不自为。初自性法身。次得果法身。后引出法身。又上五身。（依隋述云。前二身后三身合为五身。）又释。初行初句显无生。此明无别涅槃果。如来不别入涅槃故。涅槃无生。此破贪着生。生是贪着处故。次一句明无灭。既无生即无灭。灭是生怖畏处。涅槃无灭故无怖畏。非善恶故非贪着处。非厌离处。非贪着处破二乘贪着涅槃。非厌离处破凡夫怖畏涅槃。欲令凡夫怖畏涅槃。舍生死愿乐涅槃。欲令二乘舍贪着涅槃愿乐利他故。后两句示涅槃非生非灭非垢净等不可贪着怖畏若凡夫舍涅槃乐生死。若二乘舍生死着涅槃。菩萨不尔。故能具得三身。三身即后偈所明是。一得法身。谓世尊不思议。二得化身。谓次句也。慈悲恒观化身不息故常。故言无异相。三得应身。谓现种种庄严为利众生故。利众生故者即三身之用也。尔时至事已下。第三说涅槃相。结明本□一身常宗。对文为三。初问。次第。后信解。初又二。初领前义。后正起问。初也。
    复从舍利者下。第二正问有三。一叙先闻。二举今疑。二请为决。初也。又二。初仪轨。人法既尊。故复起也。后叙闻。谓上所闻。
    云何至无边下。第二举疑又二。初举违。后结疑。初也。先举现教。后引古说。如文。
    今复至惑。第二结疑。先说有。今言无。有无相违。故生疑也。
    唯愿至分别。第三请释也。
    尔时至当知下。第二佛答。准前亦三。一略叙涅槃密义。二广开涅槃实相。三汝等当知下总结劝修。（宜□同也。）初有三。此初对机诫知也。云般至密意说。第二牒疑显意也。言密意者有三意。一实无涅槃亦无舍利。犹如化人。为度众生故言令见舍利。二涅槃为灭因果两患。见舍利者令生福智二庄严故。三涅槃欲显所断烦恼之无。舍利欲表能断明慧之有。既无所断之病。岂有能断明慧之药。故以名言而举涅槃。但有言而无实。以形相而表舍利是有假相而无真理。故大品云。三千界满舍利不如四句般若。是舍利者波若所熏。故为福田。若无波若即无舍利故。无舍利者即叹此经也。
    如是至听。第三指义劝听也。
    善男至应知下。第二广明涅槃实相。宜云。四番十法。即为四十法门。本略。今有。意谓。四番如次蜀门释涅槃。谓得门。离门。亦得亦离。非得非离。义互虽有。据增说故。若合为二。初三番释涅槃体性。后一番明涅槃行相。人谓尽灭为涅槃矣。今明不死常乐为涅槃体。以遣凡夫迷执。智悲二行为涅槃相。以异二乘灰断。故顿双说。（沼云。法集经第一有三复次。各十法知佛常实。涅槃有二复次。十法知如来行。正与此同。）此初依证得门释涅槃也。就文为三。一标。二释。三结。初中有三。此初简机劝知。唯菩萨知。非二乘故。次有其十法等者。开章示实。后说有等者指法显胜。并可见也。
    涅槃之义。是经正宗五门分别。一释名。二彰灭分齐。三定体。四开令辨相。五杂义分别。今略依三。释名。定体。决疑。初释名者。先出异说后显正义。言异说者。（沼云。泥洹。泥曰。皆梵语讹。正云波利抳缚南。唐言圆寂。亦云波利涅婆南。又亦云灭度。亦云清凉。亦云彼岸。涅槃经中无生乃至转依等多名。即取庄说。如此及三身疏辨也。）则自正云。今此三藏。天藏龙宫备皆探颐。寻诸梵本考辍无遗。庄云。妙契西音巧符东语。既用涅槃。又唐三藏大般若第五百六十一云涅槃不言波利抳缚南等。皆应非正。又庄三身疏云。梵音婆利涅槃南。若示沼初说即非也。仍百论序疏云。肇公云。泥洹泥曰涅槃。盖是梵音不同。涅槃为正。故知讹者即为自破。今谓。涅槃圆寂等义皆是本说。故义章云。其涅槃者即是诸佛圆寂妙果。体穷真性。义该法界。体穷真性故妙绝于名相。义该法界故德备于尘算。具足应言摩诃般涅槃那。摩诃翻大。般者翻入。涅槃云灭。那者云息。此文云究竟大般涅槃。大经云大般涅槃。梵汉兼存。小乘涅槃其未究竟。犹如化城。大乘圆满。即如宝所。为简此云究竟大也。大有六义。一常义故。经云。譬如有人寿命无量名大丈夫。故名为大。乃至入有三义。一息妄归真故名为入。乃至灭有四义。一灭烦恼故名为灭。（宜云。今依肇公。灭二死因患度二死果患故名灭。）乃至四究竟解脱永苏息故名。息有三义。一息烦恼故。（庄意依此云圆寂也。）乃至三息一切所行事故。涅槃云。虽得禅定智慧解脱不名毕竟。若能断除三十七品所行之事。方名毕竟。
    二定体者。（沼云。真谛三藏等云。涅槃有四。乃至无分别智为体。此但是相。此为能证。非正涅槃。涅槃既云了因所得。若智为体。即应生因得故。）为智无常致此迷耳。近违今文理智合为非行法身。往复说之。违害涅槃三点圆成名大涅槃。岂以有为无为二法名非行法成三点义。若至悟者理智无二。设见二者说为愚者。又生了因既有三番不同执情。今谓。既言三点圆成体性。应知。广如义章第十九涅槃义。中论疏。涅槃游意。及五种佛性抄。
    三决疑者。问。涅槃有四。今说何耶。答。庄意俱说。俱如彼辨。（沼云。今文多约无住名大涅槃。兴云。唯说无住。）准之可悉。云何至涅槃下。第二别释十法。即为十段。宜云。二障。二障体同。但起生死即烦恼障。理令不照是所知障。意谓。断尽此二所显理即涅槃。二有情无性等者。由解二空即了佛性。故佛性云。二空所显如是佛性故名涅槃。（庄云。梵音□利狎诺。此云无性。而旧云法无我者不然。于法无主宰义。如何名无我。）若尔何故。百法论云一切法无我。故知非先是后之者还显愚也。三身依烦恼。法依是心。摄大乘师云。地前终脱分段身依。登地受变易报。至佛果脱二生死报罗耶以为根本法依从罗耶而起陀那。死报罗耶以为根本法依。从罗耶而起陀那等身依。如是二依转至佛果。又曰。今生死时。罗耶为法依。五法为身依。是陀那起惑凡有四。使谓无明我见我爱我慢。不了生死涅槃故为无明。令起我心恣意员之。始自我见而起我慢。即起即阴离阴我也。（沼兴同云身依者阿赖耶识。法依者真如。是心转依。即述庄说。）三论师云。生死时是如幻心。而计实有故成烦恼。菩萨初六心断正使。出分段受变易报。四任运等者。息□归本故（庄沼及兴意皆同之。）五谓所证理同。若佛体一。故经云。十方诸如来。同共一法身。意谓。诸佛理智法身一体平等。六生死即涅槃等。意谓。由达世间涅槃一味平等。七一切法者不出三谛。乃至论云。因缘生法即是中道。意即有空了中道故。八谓所说二谛表不二故。非但表理自能证故。意谓。三谛能修证故。九真如者于理相应是义。法界者是如来明慧以照之界。实际者诸佛所证之极际。以无际为际。是三名异体同。故曰平等。得正智故。意显三事法身等也。十诸法性者。有为诸法之性。是实相理。涅槃性者。是佛所证大般涅槃。（此据二中。谓性净及方便净也。）是谓等者第三总结也。
    第二番据离执门释涅槃。此中十法即是十不。佛性即涅槃故以十不释之。文段如前。一断乐欲者。不贪欲也。宜云。一切生死之法。贪欲为本。诸菩萨从初发心乃至金刚不断此欲。所谓无上菩提心欲。于佛地中方断此欲。故名涅槃。（沼言。如涅槃经。染净等法皆欲为本。如入善法欲为根本。起诸染法亦同净说。应检彼文。以佛能断证所显理名为涅槃。与今同。）二不所取。谓佛地证圆寂理无反去涅槃。无归来生死之相故。三不生灭。佛证无生灭之理毕竟空故。四不言语。竖超百非横绝四句。旷荡无碍。寂言形故。此二句通是一切诸法实相。五不我法。正约人法二空耳。既无我人何法生灭者有二义。一心是所依。正倚于心故。二身是能依。亦不离心。既脱生死假身。唯心生灭耳。是心依何生灭。既无所依生灭故。反成妙觉心耳。六不去来。是即客尘烦恼为清净心。故无去来。七不动性。谓法身如来初无去来。终无生灭。体穷真如不动性故。八不戏论。谓是涅槃言穷虑绝。极实际故。九不虚妄。谓佛悟妄即实故永脱生死。凡愚迷真见妄故漂流苦海。十不缘起真实理者。欲表不虚故曰真实。是真实法为物作轨。是法有体称为法身。是体归本名为涅槃。
    第三番十法就亦得亦离门释涅槃。三轮净假十度为得。能灭十不正见为离文段如前。一施等者。大论及金刚波若论云。施中具有六度。乃至波若亦尔。施者受者及所施。是三不可得。（沼云。见能所施谓我执。见有施物即我所。我法执名不正分别。此等永除所显之理。或即六度涅槃之相。并名涅槃。余准此释。）二谓此戒中无犯不犯相故。三谓此忍中无憎爱故。四谓精进懈怠无二心故。五于此定中动静无二心故。六于此慧中愚智不二相故。七但有如来之性余无定性法。八诸法无踪迹犹如虚空无追求故。九有为等者三有为法。谓色心非色非心也。无为等者三无为法。谓择灭法非择法及虚空无为。佛证无为无数量故。是大乘义。十有情是众生数。及法性者意识所缘法尘之一切法也。离空等者疏略。今谓。第一义空中道法身也。
    第四番十法约非得非离门释涅槃。此十不出大智大悲二利行也。且初行云。不处流转大智自利故。不住涅槃大悲利他故。余准此释。此即得而非得。离而非离。非得非离中道妙行。故云希有。文段如前。标中有二。初结前。后生后。
    云何至如来行下。第二释。十行为十。庄沼作名。兴起对例。彼此无碍。今且类初。此初离着证谛行。就文为三。一叙不着。二明不离。三总结也。意显中道。下皆准之。初又三。一生死等者明俗谛。由于等者显真谛。不处等者说第三谛。即是即空即中。义如常释。第三于诸等者明不离。（沼云。若二乘人。见生死过失见涅槃寂静。便有厌舍入于涅槃。）此即本义。如前屡述。意显菩萨具智悲故异彼而行。不住生死成就佛法故。不住涅槃成就众生故。第三是如来行。结也。
    二离着度生行。烦恼解脱体平等故。说法度人不用作意。慈善根力任运起之。文三如前。叙不着中。佛于等标。此诸等释。然由等者。第二明不离也。随其根性等者。依法花疏第三。五乘欲乐不同。故言意乐习。五乘欲深云胜解习。欲既深则便成性。性不可改。随而说之。故云随其根性。根性者五乘根性也。又配十力无有妨也。示教利喜者。同疏云。大论五十四云。示者示其善恶也。教令舍恶从善也。利者。未得法味者心生退没。为说胜果使修善因。令其心见利益为利也。喜者。随其所行而称叹之令其欢喜。若乐布施者即叹布施。以此四事庄严说之。疏准释经。准彼释今。初示短寿舍利是权。常不灭实。名之为示。次令舍权入实云教。次说胜果使修胜因令其心见利益为利。观其根缘或说三身或十度等。应机说法令生欢喜。故言喜也。结文可知。
    三离着说法行。所说法中证缘平等故是教门。四离着乞食行。文段如前。乃至者穷到之辞。准前应云随其根性意乐胜解不起分别任运济度示教利喜尽未来际。今摄此故云乃至也。
    谓佛已离世间往来。为诸众生示有福田相耳。（庄云。婆罗门此云净行。刹帝利此云田主。薜舍此云奥易。戍达罗此云耕种。如来乞食有十义。如彼辨。）文段如前。
    五离着现食行。谓佛已离资产利养。为众生故示受用相耳。
    六无著应机行。证无能化所化平等之理。故净名也。
    七无著平等行。谓佛证恭敬呵啧平等无二故。
    八无著头陀行。佛证无憎爱静諠平等无二故。
    九无著引出行。境智现前证无著差别也。
    十无著慈悲行。须菩提常行富家而乞食。来世相继富贵福故。迦叶常行贫舍而乞。来世令得富贵福故。今佛离贫富二心平等乞食也。
    善男至正行下。第三结也。
    汝等至之相。第三总结劝修有三。此初结。涅槃真实相。即结说无死灭涅槃及舍利。
    或时至根力下。第二释现有涅槃及舍利所以。有二。初牒现有灭及舍利。后释现有所以。如文。
    若供至缠缚下。第三举益结劝。初举益中。先离八难。兴云。逢事诸佛故离佛前后难。遇善知识故离三涂边地北洲无想天等。不失善心故离世智辨聪。福报无边故离盲聋等后成二果。速当出离者成菩提。不为等者证涅槃也。
    如是下第二结劝修也。
    尔时至深行下。第三妙幢领解。本文有二。一闻法。二得益。今加领解故总为三。此初也。
    合掌至众生。第二领解也。
    身心至有。第三得益有四。一智慧功德二严圆满。二依此二德惑障除灭。三依惑障灭故清净法恒流。四依此清净恒流利他行具足。本云得满所愿心无疑惑踊跃欢喜身心快乐内外遍满。初句明初。次句除障。次句法流。后身心下明利他故。今文总略而逆明之。言身心者明第四行。身者外利他。心者内自利。妙幢若不疑佛寿命。不能得自利利他。因其为有疑自他皆解。故言身心快乐。又身心者通自他快乐。内者我也。外者化他。今即摄之。言踊悦者明第三事。净法流故生踊悦也。叹未曾有总明初二。具如本也。
第0段     说是至菩提心下。品第三大段时众领解。有三。一大众得益。二四佛不现。四佛归本结显本迹一身常义遣无常执。故为得益。三妙幢还室。初也。有二。一闻法。二得益。无等等者。宜云。至理无与等故。能证是无等理。故曰无等等。
    时四至不现。第二四佛不现也。
    妙幢至本处。第三妙幢还室也。今文但说妙幢还本不明主在。本经不明妙幢还事但言主在。故云时四如来忽然不现。是大会中准释迦在。理应双存。新旧互说。故梁释云。说常有三。初为妙幢说应化身□常。次为陈如明法身本常。今此四佛不现等者。第三结本□一身常。四佛不现结□不离本。唯释迦在结本无别□。同。四佛去者。此经五佛共说不成。答。既结本□一身不离。故知不去。问。四佛不现以此何显本□一耶。答。嘉祥释言。虽有四归。处无异故也。

第0段 分别三身品第三

    略开三门。一来意。二释名。三决疑。初中有三。一为成诸佛出世本意。谓诸佛意。一切众生开示悟入佛三身故出现世间。合广明之。二欲令众生勤求妙身。谓诸有情唯爱身命。故先总显佛之常命。今则别明佛之常身。故梁释云。开经体中。上明四德之果。第二此品正明三身之因。欲示上寿量中二种常义。兼示得三身之果。先据能化。今就所化。故先品后此章起也。三利益时机谓见闻者必得解脱。及虚空藏并诸天众。得解广利。弘经国土。故下云。如是知见法真如者无生老死。有听闻者无不解脱。乃至广说。
    二释名者。应言身品。而言三身品者。法身上有三身因。（隋云。应言法身品。法身为因故。）一性得大空是化身因。二性得如如智应身因。三如如境是法身因。此品正明一法身上有性得三身因。及修得法身果。广上信相中意。广前陈如中意。故言分别三身品也。隋加云。自性真实不破坏故名法身。乃至身者依义。法身为应依。应为化依。化为众生所依。具如下也。（晓云。三是数名。增二为义。身者积聚义。真实义。依止义。初在应化。次唯法身。依止义者通收三身。此品之中开诸义门分明简别三身道理。故言三身分别品也。庄沼及兴多取此说。然兴加云。梵云怛利云三。迦耶云身。迦罗毗致云分别。故真谛经云三身分别品。今从此方故云分别三身品。）若就三点四德等分三身。已如上说。若分三身体者。性得三身及修得如如境智并属法身。修十力等断惑应身。神通相好等是化身。如下具说。
    三决疑者。问。此品广明三身果相。何故梁总料简中。云此品正明三身之因。对寿量说四德果耶。答。兴云。寿量之因皆含其果故。即因中说果三身之相故。正显理行因之三身。而谓此品显果三身者。所谓如言执义以迷释尊之旨也。又释。三身因果一体。隐显为异。故或称因。或名为果。义无相违。
    尔时至众中下。第二此一品明三身因也。大文有三。初菩萨请问。二如来解释。三尔时虚空藏下。大众信解。初二。一出请人。二明请事。初又二。一标内德。二叹外仪。初中有五。一时节。二名字。三智德。四慈悲。五处所。
    初尔时者是时节也。大有五义。一说寿量竟之时。二众坐于此三身下种成就解脱之时。三心不高下堪闻法时。四如来欲说时。五大众欲闻时。（隋云。时有二义。一别论。是说寿量品竟之时。二通论。即梁前序品中五种三义是也。今通三时。具如疏也。）
    二虚空藏者出名字也。七地之下将入八地。始欲现前证见法身之理。从理为名曰虚空藏。隋云。虚空大有三义。一容受。二无边。三遍满法界。具三义故曰虚空也。藏亦三义。一道前生死藏涅槃是所藏。二道后涅槃藏生死。涅槃是能藏。三道内望上是所藏。形下曰能藏。此人是七地之顶将入八地。乃至故曰虚空藏也。十信十解十行信见如如。十回向至七地比见如如。八地已上证见如如。佛地至见如如。今依论释。初地见如如遍满非安立谛。（晓云。位阶十地。如大集经虚空藏菩萨品云。乃至尔时众父灌顶圣王今虚空藏是。教化众生净佛国土住于初地。次入二地乃至十地。于一一地中过无量劫为诸众生现作佛事。而恒不舍菩萨所行。故知法云。虚空藏名略有二义一依事。如彼品说。为回父王使得正见。从虚空中能雨珍宝。尔时地神乃至阿迦尼吒天皆欢喜唱言。此大菩萨可名虚空藏。时佛印可名虚空藏。二就理。如虚空藏菩萨经言。我身即是虚空。以虚空证知一切法。为虚空印所印。案云。此菩萨文登十地。法性虚空以为自身。即以自身虚空为藏于福智之宝。封以虚空之印。依是义故名虚空藏。具如彼也。庄沼衣兴皆取此释。）问。此菩萨今在何耶。答。晓云。如大集言。佛告舍利弗。东方去此八佛世界微尘数等佛土有世界名大庄严。彼土有佛号一宝庄严。宣说无上大乘之宝。有一菩萨名虚空藏。以大庄严而自庄严。乃至广说。
    三菩萨者明智德也。如上解。应言菩提萨埵。菩提此言觉。觉即地。地自修行。隋云。觉即智慧。有四觉义。一应觉。二觉悟。三觉分。四令觉。初是所照。法身之境。二能照。般若之用。三道品。等资般若。四慈悲。说十二部化众生。又初一初无畏。次两第二无畏。后一后二无畏。又初断德。次两智德。后一恩德。具此三故名佛陀。佛陀是觉。萨埵云士。义有二。一训事。二训治八道事治化。（此中记文可脱落故。）
    隋云。四摩诃者此言大士。即是慈悲。（兴即取之。）有两住。一十行已下是觉士。十回已上是大士。二八地以上是大士。七地以下是觉士。十回向决舍二乘曰大士。八地自行已满正觉化他曰大士。今文正明此人是八地也。
    五在大众中者明处所也。有二义。一示正师。师于大众中说故可尊。二示正学。明此人本妙幢室内大众之中说故可信。隋云。有三义一示正学。明此人本在信相室内大众之中已闻四德之果。次请三身之因。已如前注。三身非定是因。亦非定果。若义说。法身为因。应化二身为果。二即同也。三示正教。于大众中说故可信也。
    从座至供养。第二叹外仪。有六句为三。初句尊重正师。三句尊重正法。二句尊重正行。有师有法故行之。初句有二义。一明不着乐。二明不迟缓。初义有三。一不着睡乐。二不着倚乐。三不着卧乐。后不迟缓亦三。一不失时节即不迟缓。二勤求请法故不迟缓。三究竟修行故不迟缓。（隋加结云。为此三故即从座起以请法。）
    二尊重正法有三句。一偏袒（示执持之相。）除不信受。不信受如漏器。此有思慧。二着地。除不正行。不正行如秽器。此有修慧。三合掌除不听闻。不听闻如覆器。此有闻慧。又前四句明四种应证。一正行应证故。从座起不放逸。未来应得正行。二清净应证故。偏袒除无著惭。未来应得清净。三道果应证故。着地除颠倒。未来应得道果。四利地应证。除散乱故。合掌恭敬他。此四次第可见。又偏袒右肩有二义。一外惭他。二内羞自。羞自有三。一菩萨上羞羞自。二缘觉中羞羞法。三声闻下羞羞人。自羞者未出家时不作恶。羞法者出家后有戒法。名不作恶。羞他者见人时持戒。不见人时使作恶也。渐亦有三品。如上也。俗法谢罪。内袒两肩以表敬前人。佛法异俗。故袒一肩。示内羞自外渐他。故知庄云此中应言膝轮着地西域必无右膝着地者非也。又违多例。且此三藏岂传无哉。诸教皆准。破戒人名为劫食。持戒人名负食。无有禅定诸行故。应上遍故。罗汉为惭愧食。乃有禅定等戒无慈悲智慧润益他故。菩萨名为许食。具有慈悲智慧润益诸生故。右膝着地有二义。一除散乱之心。谓着地安静。（无有散动。）久住听法。二除不信受。谓胡跪着地。（内表。）屈曲受行。右边者种种便易也。恭敬合有二义。一明自无憍慢谓隐我有德显他有德。二明自无贡高。谓显我无德不隐他有德。
    三顶礼下二句明正行。一句恭敬。（隋云。顶礼。）一句供养。初有两义。一尊重禁戒。二乐沙门道。身口顶礼尊重禁戒。禁戒防七支故。心顶礼者表有定慧。即是乐沙门道。沙门道是定慧。（兴即取之。）但三业作礼有三义。一前人有耳无眼。我口礼之。二有眼无耳我身礼之。三无眼无耳心礼之。第二有三句。一得天眼者身礼之。二得天耳者口礼之。三得他心者心礼之。欲明三业生善故。说三种礼也。（又三义。一明我身清净身礼他。二明我口清净口礼他。三我意清净故意礼他。三业清净故。我三业礼之。具如隋述。）后供养亦成三种正行。一明自修行断放逸。二明福田行断无明。三如理行断诸见。初即内心能自信因信果故。今行于布施。福田行者知有好田故。外能供养正师正法正众。后有二义。一不为贪。二不为见。谓为智慧求解脱也。（不如外道供养曰奉事火等解脱也。）不为贪者。为慈悲度他。不同二乘但为自乐。（兴总依之。）此六句得六种果。如别说也。隋云。金花表法身。宝幢表应身。幡盖表化身。化身有慈悲。下覆如幡盖应身胜出生死降伏四魔如幢。法身无宝为万法之本。如金花也。（沼兴取之。）
    白佛至修行。第二出请事有四。此初明可请之地。地即佛与世尊。世尊是慈悲佛是智慧。智慧通达。慈悲平等。故可请也。
    二云何下。标能学之人。正是菩萨。（隋加云非二乘。）
    三于诸如来下。举所学之境。是三身也。隋云。三身不一故言诸也。即此三身总言如来。前序疏云。法身有六义。一离四谤曰如。登至见曰来。（隋彼加云。登道后至见曰来。）二无五相曰如。离五执曰来。三道前无双异曰如。道后体显现曰来。（祥即取之。）四无境异智曰如。智能照境曰来。五从因至果曰来。果不异因曰如。六十号经言。在果他即是他曰如。他在因中不异我曰来。五相者。一无净不净相。除阐提执修十信。二无我不我相。除身见执修十解。三无苦乐相。除声闻执修十行。四非常无常相。除缘觉执修十回。五非明非闇相。除始行菩萨执修十地。二应身有二义。一照法身曰如。登应身曰来。（随彼举此。祥云。乘如实道曰如。来成正觉曰来。）二境无相曰如。智称会曰来。三化身不过时不待时曰如。八相趣果曰来。（随彼略也。祥即依之。隋今皆。取具如彼也。）故三身佛俱称如来。隋云。世尊有八义。一无为过三世。二寂静示作心。三自然无师悟。四智慧无一不知。五大悲化他无尽。六神力具十自在。七自利具足。结前六。八利他具足。结后三也。佛有十义。今略举也。一佛有四种觉胜天鼓。天鼓有四义。一贼欲来自然鸣令诸天觉。欲去亦尔。二天鼓若鸣除诸天怖修罗之心。佛名除生死怖。三天鼓鸣令诸天受生安乐。佛名涅槃乐。四天鼓鸣令诸天贪乐生死。佛名令舍生死。二众生有三。一睡而不梦。如小乘无觉。二亦梦。如中乘亦觉不觉。三不睡不觉。是觉如菩萨。佛过此三故名大觉。三佛有三。一假名佛是化身。有世俗之觉。二寂静佛应身。觉如如寂静之理。三真实佛法身。性照之觉。具此三觉故名佛也。如是三身非三慧境故甚深。众圣爱惜名之为秘。四见难见故言密也。具如上述。
    四如法修者。正请学行。本云如法正修行。如法者。如理事二法。修行者。修是学也。行是解也。具语应言云何如法听闻如法思惟如法修行耶。初一闻慧。次一思慧。后一修慧。此明入修慧位未识修之方法。故但举修慧为问也。善识三身之相除放逸无明诸见曰正修行。故此品以因为宗义耳。
    佛言至解脱下。第二佛答有二。一诫许。二正答。三若此金光明听闻下劝勤。（庄即依之。）初有三。一赞。二诫。三许。善男子者赞也。有四义故。一因于如不颠倒。颠倒谓因中五阴有真我倒于佛果。非善男子。二疑惑。疑惑果地如如之理为有为无。（常言无常。）非善男子。三起大悲。欲化众生是善男子。四愿乐菩提。欲求如如法身是善男子。今此大士具彼四义曰善男子。善女人亦然。
    谛听下第二诫。言谛听者即闻慧。善思即思慧。念之即修慧。此三即器无有三过。义如上释。（沼云。功德施菩萨金刚波若论解。谤听者心专一境。善者于如理义生信无疑。思念者敬持不忘。真谛释云。谛听者即生闻慧。闻慧离散乱过。如仰器。善思者生思慧。思慧能尊重离放逸。如完器。念之者生修慧。修慧能摄念离颠倒故。如净器。述庄意也。兴同依之。）隋有二释。初即取之。后云。又问中不问闻慧。答中举者。通化下位也。但三慧有二途。一小乘如常释。二大乘出地持经明十位闻慧。十行思慧。十回修慧。次登地位。初二两地是闻。三地至七地是思。八地至十地是修。闻慧以十二部经为境。于文作理解。思慧以十二部及文下义为境。承文取义文下义为境。修慧但以义为境。（悲文取理。）般若不见闻义。如如为境。（般若见仪为境缘。如如不有不无也。）三地方是思者。初地依教布施。二地依教持戒。并是于闻。三地方思十二门禅。四地思道品。五地思四谛。六地思因缘。七地思八解脱。此皆思慧也。此中有两意。八地任运修行。非作意修行。九地修四无碍。十地位登初处。故与法王子名也。八地修无生无灭。即是法身不有不无。九地修四无碍。十地修法王位。八地以上无复作意。故皆曰修（隋取后义。）言谛听谛听者有三义。一初一诫除散。后一诫生静。二初一生闻思。次一生闻持。（初一生闻思三慧。后一生闻持波若。）闻持通十地。闻思如前。三表如来见物堪闻正法喜悦无已。故诫之。如善哉善哉也。八地无作意而言。以修慧名义因八地耳。不言八地实有修慧用也。（就此隋说三种好器。与此少异。如彼。）
    吾当下。第三许说。有三义。一果其请意。二合其意勇。三使其领听。此三次第相生。分别者分别三身也。（又初吾当明正师。二为汝明正学。三分别明正教。非吾不能答。非汝不能受。非分别不可解也。兴即取之。）
    善男子下。第二正答有二。一略答。二依此二身说有余下广释。初有四。一列名。二释义。三前二种身下出体。四利益自他下明用。生起可见。初也。此三身义是经正宗。故统略云。今依金光明经略以十五门释三身义。一列次第。二为缘门。三权实门。四感应门。五涅槃门。六三相门。七灭三心门。八三同门。九三意门。十依无依门。十一常无常门。十二治三障下三三净门。十四二无所有门。十五料简门。（如是诸门总摄为三。初二释名。次一出体。后十二是诸门分别。意即可见。然此诸门与梁同异。而义无乖。当文知之。）此即初门。就文有四。一赞能请之人。二出所请之理。三列三身之名。四叹三身之体。（隋云结也。）初也。四义如上。故云善男子。
    一切至三种身。第二出所请理。
    云何为至法身。第三列名。今述二义。一次第不同。二立名差别。言次异者。略云。此经及法华论。从末至本以明次第。从本至末其义易解。庄显意云。若依此经说化应法。依无上依法应化身。次第有二。一观行次第。谓从浅入深。如求根茎先寻枝叶。二本末。谓从本流末。如依树根枝茎及荣。如下依空出电等。如是依法身出应等。（兴云。三身次第经论不定。或法终化。即唯议论本末次第。或化至法。即此经证入次第故。）问既有二义须本至末。何故此经从浅起耶。答。化物次第故。疏第一云。三身化物又有五义。一化身为说。应身令行。法身后得。二化身为听闻。应身为思惟。法身为解脱。三化身是俗。应身明真。法身明第一义。四化身生俗谛智。应身生真谛智。法身生第一义智。五化身化二乘。应身化菩萨。法身显如来也。（兴云。诸修行者。先闻化身所说正法。如说修行渐入圣地。亦闻应身所说妙法。转达法界断微细障而证佛地。五法所成圆法身故。妙幢闻佛八十年命而疑常寿。故四佛说报寿无尽。陈如亦闻供舍利福而求一愿故。如喜见广说法身。以是义故。今遂前品化妙幢等。从粗至细令悟之意。故以证入次第而标三身。）此五义中初之意也。
    立名别者。法花玄第九云。经论列名不同。或名法身舍那身释迦身。又名法身报身化身。又名法身应身化身。又名佛所见身菩萨所见身二乘凡夫所见身。晓云。化身亦名应身。应身亦名报身。法身亦名自性身。（沼云。化身略有五名。一化身。二父母生身。三随世间身。四生身。五假名身。应身略有六名。一应身。二受用身。三报身。四智慧佛。五功德佛。六法性生身。法身略有五名。一法身。二自性身。三真实身。四如如佛。五法佛也。）今总摄释。化身九名。谓前后八加变化身。夫生身者父母生身之略名也。既立别名。此亦准之。应身八名。准上知之。法身七名。前六加毗卢遮那也。问。既各多名。何故此说化等名耶。答。诸佛本意。总为利生。化名是显。余称隐故。余准之知。
    如是至出生死。第四叹三身体有二。初指身叹体。后对众劝知。此初也。言摄受者。举此三身摄佛土德尽也。问。无上依经云。无上菩提摄三身尽。是故名为菩提行处。今何翻耶。答。晓云。建立三身有三种义。一依三道理建立三身。甚深道理。广大道理。万德道理。如次建立法应化身。乃至此义出于无上依经。二依缘不同建立建立三身。一差别缘。二平等缘。三与此二作所依缘。乃至此义出于起信。三依相不同三身。一多相。二一相。三其本离一异相。乃至此义出于此品。若如初门。所立三身不摄此中所说化身。故彼三身不摄菩提。但说菩提摄受三身。今此三身。菩提功德无不尽摄。故言三身摄受菩提。广如彼也。阿耨等者。隋有二说。初云。此言无上正遍知道。（宜云阿曰无。耨曰上。多罗曰正。三藐曰遍。三曰知。菩提曰道。）亦言正遍知见。一体三名。又约三身为三。法身觉。应身道化身见今谓。菩提既有五种。简前四故。金刚仙论第二云。超出三乘十地之表。故言无上。永离断常恒照中道正理。故云正遍知道。具如义章第十二。正玄第八。及五性抄。
    若正下。第二对众劝知。若者汝也。举虚空藏劝诸菩萨故。本云菩萨摩诃萨皆应当知。准此故知庄云后胜利者非正意也。然在列名之前异今。而义同故。言菩萨者七地以下。摩诃萨者八地已上。具如上辨。列此等众劝知三身。故云皆应当知。今即准之。
    云何至化身下。第二释义。此为缘门。又二。初总据诸教。后别依此经。就初晓云。为化众生权现是身。故名化身。应机而现亦名应身。离一切障与理相应。故名应身酬于万行现胜报相亦名报身。诸功德法所依之体。故名法身。自体本有终无改变亦名自性身。此余诸名如常说也。依梵网花严等名释迦身。二乘等所见身。此等名义思准可知。梁摄论云。由佛本愿自在力故。似彼众生变异显现名变化身。（庄云。改本令异名之为变。无而忽有说之为化。沼取故云。变谓转换本形。化即同也。取隋如下。）智论云。佛有二身。一法性生身。二父母生身。准下生身故名父母生身。又云。佛有二身。一随世间身。二法性生身。明佛悲愿示同世间入住出胎名随世间。涅槃云。佛有二种。一法身。二生身。亦望父母所生故名生身。梁摄论云。假名身者即是化身。示现此身分别所作非真实名假名身。就应身名。舍那身等亦准前也。梁摄论云。若离法身应身不成。或赴菩萨机如应说法。故名应身。或应昔因故。次唯识分自他受用。自受用者自受用广大法乐。他受用者令彼受用大乘法乐。十地论法花论名报身。波若论云受乐报佛。以果酬因义如晓释。楞伽说功德佛智慧佛。如文知之。智论云法性生身者。依法性起名法性生。据法身中佛所见者义亦显也。摄大乘云。此身与功德法相应。故名法身。唯识等同。梁摄论云。若佛出世若不出世。皆自然得。名自性身。意如晓也。又云。身有二种。一真实身。二假名身。宝性论中名实佛。楞伽云如如佛。义并可见。后法佛者。沼略。今谓。出法花论。义同法身。普贤观云。释迦名毗卢遮那遍一切处。此显遍法界故。如是总是法花疏意。具如彼也。
　　别依此经释名义者。隋云。化者变改为义。殊形异色变动多方。应者相应义。十力无畏不共法等。此是应身。法身为本。与本相应故曰应也。法者自性义。自性真实为体名之为法。略云。为三缘故立于三身。杂为众生说种种法现种种身。名为化身。但为菩萨说一味法现于一身。谓奇特相好以为应身。唯以如如及如如智为法身也。法花疏第十一云。本有义为法身。酬因义名报。应物义名应。（宜云。无而忽有曰化。应是醉答义。法是轨则义。具如彼辨。沼同。故云以能引导无而忽有。目之为化。）隋云。此三通名身者。是体之异名。（宜取故云。身是已体义。）身者依义本义因义。依者依法身故有应身。依应身故有化身。依化身故有出世善根功德也因义者。法身出应身。因应身因应出化。因化身生众生善根功德智慧。亦得因道前法身生十信化身。因十信化生十解等应身。因地前应身生登地法身。本义者。法身为本应身为末。应身为本化身为末。化身为本众生善根为末也。（晓即取之。加积聚义。如前应知。）
    今文次第释此名义。即有三段。此初化身有三。一标。二释。三结。初也。言菩萨者标能学人。（沼云。二问。一云何菩萨。二云何了知。）若尔。答中何在释此云何菩萨之问耶。子疏下都无答此。故知此中正问所修法。不问能修人。但可先总问中兼在此意。故晓下云。如是见者是名见佛等者。此段正答云何菩萨为法正修行之问也。然此兼义。故上疏云。菩萨摩诃萨者举能修人。于诸如来下问所修法。检佛答文此正意也。
    释有三。一明修因。二明得果。三明化物。初也。有三句。一明修行。始在凡夫。二为一切下明修行体。体是万行。三如是下明修行位。位穷金刚。
    修行至自在。第二明得佛果有二。一句举因。一句明果。大自在者十自在也。下具明之。
    自在力至了别。第三明化众生。有三。一知机。二识法。三行化。初也。有五句为三。初一句标。（隋云。标。十自在为本。）次三句。初句知欲乐。次句知行。后句知利钝。（兴即取之。）后悉皆了别一句结也。
    不待时至行相。二识法。五句为二。初二句标。一不待时者叹智慧。智慧知时不逆化。二不过时者叹慈悲。慈悲恒欲化人。岂过时也。后三句释为三。一处相应者释知处。二时相应释知时。三行相应释知性。
    说法至身。第三行化。二句为二。一句说教教化轮。一句现身化轮。一句现身化即神通轮。不明智慧。智慧是应身。（不明记心轮。记心轮是应身。亦名与念轮。亦名智慧轮。圣人化物不出三轮。有两释。一三藏言。一神通轮令伏。记心轮记彼心中所缘所念念事令生信乐。后为说法令解也。达禅释通相生。次说法令入。后智慧轮令解。令解亦名与念。此三轮亦曰三田。生化福慧等也。兴即取此。三轮释之。）
    是名化身。第三结也。
    善男子至应身下。释应身有三。如先。此标也。
　　谓诸至真谛下。第二释有二。初明体用。后无边下释名义。有三一明为化菩萨。二明为化二乘。三明为化凡夫。初也。言谓诸如来者。即应身非一。曰诸如来也。为诸菩萨等者明应身。欲令一切大士通达自识法身及为他说故。现此应身说真谛是我通达法。菩萨亦如是通达故。说于真谛化菩萨。真谛者法身也。具语应云我通达真谛说于真谛之二义。先句所化菩萨得理。后句明能化应身说教也。（宜云。说真说者。即是四重二谛。义如常说。）
    为令至一味故。第二明化二乘。二乘见生死与涅槃异。见三乘涅槃殊。今令三乘见此等皆是一如如味也。
    为除至欢喜故。第三明为化凡夫怖畏涅槃之无喜乐生死之有。佛今为令喜乐涅槃之真实怖畏生死之虚妄故现应身。（晓兴即依。庄云。为解一味者。十地菩萨未得法界相清净故。于生死涅槃未达一味。为身见等者。三地已下未能永除俱生身见。）三机文明。二乘虽隐准先后显。况又云初地菩萨双照二谛平等道耶。又此等圣岂称身见怖欢喜。故如本释。
    为无边至相应下。第二释应身名义。有二。一明末应本。二明本出末。初也。言为无边佛法而作本故者。二义释之。一应身无边利益化物皆是佛法。此悉以应身为本。二应身显示无边佛法故为本。（宜云。应身为重垂□说法化人。二乘怖畏生死乐于涅槃。菩萨不着生死不乐涅槃。远离二边故曰无边佛法而作本故。）如实相应者。本云如来相应。此应身与法身如来相应也。（隋云。谓与性净万德相应。相应有二义。一法身是觉了。即无分别。应身亦尔。末似本故曰相应。二法身是本。本能出末。末应此本曰相应。具此二义。明相似者。如化身以应身为本。亦以法身为本而示曰应。以不似故而应身有色有虚妄等。此亦示似本而是应者。谓随顺于本而有者曰应。逆于本而有者不曰应也。取此沼云相似义也。）又义。无边佛法者法身。（隋云应身者。）作本者。法身是应身之本也。如来相应者。应身如来无边佛法。与法身之本相应也。（晓兴依之。）
    如如至得现。第二明本出末。（隋云。有二。一举本。二举末。此初也。）本义有两。一如如及如如智。此是中修得法身为本。二愿力。是因中修得慈悲为本。（举本有二。一如如智为因。二本愿为缘。）由此二本有应身也。应言如如如如智力故。慈悲愿力故。言如如者。一道前如道后。道后如道前。二生死如涅槃。涅槃如生死。三人无我如法无我。法无我如人无我。四境如智。智如境。具如先品释。如如是境所知。如如智是解是能知。二义论之无两体。欲示万德唯一如如。又如如明断。如如智明智。智无分别。断无结累。（宜云。本愿者四弘誓。具如彼。）是身得现者。由本有末也。（此即举末有二。一现身。二现相好。此初也。晓云。初言如如如如智者。是举如来所依性得解脱若。体是如如非所修得名如如智。真谛三藏作如是说。有余师说。是修生智。而不近文意故述先说也。言愿力者。是依法身所起愿力。次言故者。欲明依本法身真如真智。复依昔起大愿之力。依此二本故现是身。）
    具三十至圆光下。结。但应化二身有二义。一但取智为应身。色皆属化身。二三十二相卢舍那及千百亿八相成佛是应身。种种殊形是化身。（此第二现相好。相好智慧闻内是应身之通义。若别论。智是应身。色是化身。晓依。故云。梵网说三重佛通摄应身。以法示现正觉相故。乃至是举八相成道所现之相。为简化身六道之相。故举秽土最粗之相。况显净土无量相好。总而言之。为三大故能与佛法之本相应。如来内德依二本故。所现相好具足外相。内外和合名为应身。）问。庄征晓云。若依彼说。此言应身者。取树下成道非他受用。隋形六道身名化身。若尔他受用身是何身摄。又言法身与应身本者何关应身。又彼为字应成无用。答。如是三难虽不足言。而为幼识。既云是举最粗况显无量。审见此旨。又据应身有其二种。何起虚言。又先为者是明为人。今言为者即明为法。是其用耳。问。梵网舍那摄应身者。应身有二。何身摄耶。答。庄云自受。今谓。他受用也。问。若尔何故宜云。是卢舍那遍满法界无处不在。故华严云。或现卢舍那。充满世界海。众生罪所障。虽近而不见。答。彼经合说二受用名卢舍那。盖依自受。彼经亦说卢舍那佛所坐莲花有分量故。问。若他受者。何地能化。答。沼云。二地说戒度故。问。楞伽言。报佛如是一时成就诸众生界。置究竟天净妙宫殿。十地论云。后报利益。摩醯修罗智处生。是何佛耶。答。经论同处。如千释迦通应身摄。具如彼也。（宜同。故云。摩醯天宫成道。此大释迦。即千释迦之一佛也。）问。经云百亿四王乃非非想天。岂非百亿摩醯首罗。又百亿释迦俱成道故。亦应有伽耶百亿耶。答云。宜云。虽有百亿天宫而有千释迦。非是每百亿而有千释迦。又百亿伽耶成道故云百亿释迦。具如彼也。问。此中正举谁所见耶。答。庄云。此说他受用身。而言三十二相等者。依共所见粗显相说。理实他受用有无量相好。又据最少说三十二。又释。总说自受用等。（沼云他受用身有二种。一四善根位所见之身。二地上所见之身。今此但说四善根位所见之身非三乘同见故。下云应身。非化身者是地前身。又梵网云。我今卢舍那等。若非四善根所见。更有何身云千释迦等。）今谓。共见据义胜也。故晓公云。为解一味及除身见。由此文证。此品应身通化外道及二乘等。（依此兴云。法身如来平等性智。以利他善为增上缘。为地前三乘及十地所见细相五蕴名为应身。）然云是地前身等者。此中一身。故不相违。三十二相八十种好。如大般若三百八十一广说。（沼云。瑜伽四十九。十住婆沙第六。萨遮尼干子经第六广说也。）项背光者。宜云。纵广一寻也。是名应身第三结也。
    善男至法身。第三释法身。有三。如前。初也。
    为除至障下。第二释有二。此初释如如义明离四谤。即是上明境及断二义也。
    为具善法故。此后释如如智。即上明能解及智二义也。具诸善者。是一切善本等。具修性得也。
    唯具至法身。第三结。明如如如如智之外无别法也。（晓云。唯有含二义。一除遣义。二单独义。除遣义者。离如如境无别境故。离如如智无异智故。单独义者。虽境非智亦非境。而境不异智智不异境。同为一味。故言唯有。如是一味无所不无。故曰如如。如净名言众贤圣亦如等。故如如即智名如如智。然此离障非今始离。从本以来是如如理与诸染法不相应故。具一切善。亦非始具。无始以来是如如智恒沙性德恒相应故。故此理智是自性得。性得之法即是法身。以之故言是名法身。如佛性论云。如来性者自清净故。能染容者自性。故言无一法可损。过恒沙数等不舍。不可思惟诸佛功德恒相应故。言无一法可增。又摄大乘云。此中自性者。是诸如来法身。释曰。此三身中若以自性为法身。自性有二种。定以何自性为法身。一切障灭故。一切白法圆满故。唯有真如及真智独存。说名法身。以此等文证知。此经说如如智为法身者。是自性得非人功得。人功得者属余二身故。）故知。沼后解。应身者通摄自他二受用身。法身唯是自性真如。言如如智者如实相般若等者。违此等教。又复自语前后相违。下四句分别门既云。然佛三身诸说不定。如佛地唯及论识论。佛四身区分无杂。余即通说。如摄大乘自受自性合名自性法身。他受用身名为应身。说有人天菩萨声闻间杂见故。乃至问。何以得知自受用身亦自性法身摄。彼论第九云。应知法身几德相应。谓最清净四无量解脱胜处等。第十又云。诸佛法界即是法身。应知恒时能作五业。一救济灾横业。令见佛者。盲者得眼聋者得耳。如是等。论自问云。如说法身非六根境。云何今说盲得眼为法身业。答。由昔大愿成法身已起化身用。今得眼等。以末归本言见法身。实唯见化。庄通摄论即有二释。后同沼也。初云。此举能证意取所证者。（兴依同论返破此云。不应难言后所得智既非真智。非法身者不离真智故。）今谓。既云自性有二种。岂可迷哉。又彼及为字如所执者甚为无用。凡如是抑动久义者。皆为佛智无常之执。罪如经说。
    前二至实有下。第三明体。即权实门。又明二义。初明体相。后辨权实。初又二。初辨因体。后明果体。就因亦二。谓通与别。故无量寿经疏云。能化因果有通别门。通门以正法因得正法果以缘得妙觉果。以三十二相业得化身果。亦可三种因共得一果。别门正因正果非二体故无因果相。而以悟义为因果义。不得正因得正果。但以缘自显正法果。修成佛化亦无别因义。但在因时以慈悲愿为化含识故。得成佛时。由此本愿力乘无方身遍济众生。广如五种佛性抄。后三身果体者亦二。言通体者即法身也。是真。二身是俗。又法身是本。二身为末。若别体者。疏第一云。化身以神通相好为体。（隋云。相好形色。）应身以修得福慧为体。法身以不有不无如如为体。（晓云。六道差别所现诸相为化身体。若劣若胜现等觉相并诸内德为应身体。本有虽智。性得相应离障圆显为法身体。宜云。化身以慈悲为体。应身以万德为体。法身以中道正法为体。并具如彼。）问。三身云何。答。大意如前佛住中述。又法花疏云。一法身栖实相土。普贤观云。释迦牟尼名毗卢舍那。乃至名常寂光。故仁王云。唯佛一人居净土。璎珞经亦以中道第一义名法身土。然诸法寂灭不可言宣。但为众生假名相说。故明身土。虽开身土实未曾二。约义不同故分为两。能栖之义说之为身。所栖之义因之为土。如七卷金光明具有如如智及如如境。就义而望境则土也。二报身即应身。此有二种。一内与法身相应名曰应身。犹属法身与法身同土。法花论云。报佛如来真实净土第一义摄。二外应之义名为报身。化大菩萨于净土成佛。此以宝玉为净土。三化土不定。或净或秽。具如彼也。（宜取加云。如卢舍那即以自报变易净土。若释迦以方便秽土为土。）
    后权实者。略云。二身是愿力起。假名非实。法身是实。唯有如如及如如智故。虽合用如如及如如智为法身。如如是自利。如如智是利他。正与法花佛眼见六道相应。谓如如智见六道。见无所见即如如。无所见而见谓如如智。问。二利。诸师以为别门。统略何故入权实耶答因乘言便而略标也。非谓此门之正义者。次感应门。既广说故。又二利者是三身之用。众德欲示体用之别。今显体用不离之义。故摄此门。下感应等是用之末。今据用本显不相离。故不违也。就文有三。一标。二释。三结。初也。
    为前至根本下。第二释有二。此初略释也。
    何以至别法下。第二广释有二。一明法身之外无别二身。二明二身寂灭方是法身。初也。何以故者。何以故法身是本二身为末耶。法如如者如如境也。无分别智者如如智也。此二是法身。法身二义之外无有别应化等诸佛法也。（故法身实。应化为假。）一切诸佛者。一切本地法身诸佛。离上境智二如无有别法。岂有二身出法身之外。
    一切至佛地。第二明二身寂灭方是法身。言一切诸佛者法身佛也。（兴即取之。）智慧具足如如智。（晓兴即取。加云。无德不圆。）至见方具足。无别应身智也。烦恼灭者。即是法如如境。（无障不尽。）出四谤也。（隋云。即是十如如境。至道后时离也。）得清净佛地者。具上二义方得佛地。法身也。（晓兴依之。）
    是故至佛法。第三结。是上法身之外无二身。二身寂灭方是法身故。法如如境智摄二身一切佛法也。摄义有二。一本摄末。二实摄假。法身本有而言得之有三义。一修得得于得。二性得始显现。三生死虚妄始得尽也。
　　复次至究竟下。第四明三身用。即感应门。如如智与如如无有分别。而能现应化身。喻如日月水镜及日月光。三事皆无分别而有影现。一如如。二如如智。三愿自在。因众生感故得有应化两身影。问。文说二利有六种譬。（庄云。一妄相业果喻。二尽空难思喻。三如来涅槃喻。四入灭尽定喻。五水镜现像喻。六空现异相喻。）何唯举此。答。略故举终而摄初也。就文有三。初正明法身有自利利他之用。二从依法如如下出众生疑。疑法身无分别不应有二身之能。三善男子云何下佛释。不明二身用者有三义。一前已明竟。二末即本。三二身是有。有用信故不重明之。初有三。一法。二譬。三合。（晓兴取之。）初又三。一标。二释。三结。（晓庄沼兴皆取此也。）初又二。一总标自他。云至究竟者。自他皆至佛也。（隋有二义。一即取之。二众生未尽他未究竟。自不异他亦未究竟。即明尽未来际。究竟他即自究竟也。）一切诸者。法身佛也。
    自利至如如智。第二别标法如如。谓体清净也。无四谤故是自利。如如智论智境故。（隋云。出应化故。）是利他。又自利明成就境界。境界即法如如。利他明成就智慧。智慧即众生法如如智也。问。说二利有几处。答。晓云。然此二利诸文不同。若依无上依宝性论等说。法身是自利余二身为利他。大庄严论对法论等。受用身是自利。变化身为利他。法身为本即具二利。今此品意明法身是二利本体余二身是其末用故。庄显意云。有此异者。且如法身有其二义。一内证义。二二利依。应身亦有二。一自受用。是自利摄。二他受用及变化身。是利他摄。又自受用亦有二义。一内证如如境。二外起大悲。各据一义互不相违。（沼即复之。）
    能于至自在。第二释亦二。一总释。二别释。初也以得自在力故。能有自利利他之用。
    成就至用故。第二别释。言种种者释如如智。种种是自利利他二种用。应言种种用故。无边用故释法如如。无自他二边异曰无边用也。问。法身绝事。何以言有无边用耳。答。晓云。即是法身自在之用。如摄大乘智差别云。此法身在几自在。若略说有五自在。一净土显示自身相好无边言音不可见自在。由转色阴依故。二无失无量大安乐位自在。由转受阴依故。三具足一切名字文句聚等中正说自在。由转想阴执相差别依故。四变化改易引摄大集牵白净法自在。由转识阴依故。（庄兴取之。兴加第五义云。圆镜平等观察成所作智自在。由转蕴依故。）此中总略说其五种。于一一中各有众多自在差别。故言种种。如是一一法身为量。周十方界遍三世际故言无边。
    是故至无边下。第三结亦二。此初别结上法如如无有自他二边及限量。应言无量无边用故。
    种种下第二结上如如智有自他二种用。亦应言是故分别佛法种种用故。今言差别是用义也。（沼云。大品云。出三界故无量。越十方故无边。义用众多云种种差别。）
    善男至果报下。第二举譬。妄想为本如法身。由妄想有烦恼如应身。由烦恼有业如化身。（晓庄沼兴影皆取之。）具由前三有果报。如由三身有世出世果也。
    如是至声闻法下。第三合之有二。一依法如如如如智合妄想譬。二说种种下合果报譬。不合中两。中间两是应化二身。合本兼末。又此中本明法身用耳。就合果具有三乘果。佛法即大乘也。佛云种种者大小乘佛。缘觉言种种者有伴无伴。声闻言种种现灭不现灭等也。
    依法如至思议下。第二出众生疑有三。初法。二譬。三合。初也。疑云。法如如及如智。皆是无分别。云何现应化之有。（晓云。初言虚空藏者。扣机之辞。兴述意云。准旧经本。虚空藏言或有或无。有者应胜。此人申时众之疑故。）
    譬如至思议。第二譬。如空不可画。设能画之此不可信。法如如如如智无分别。而能现应化不可信也。（晓云。法身如虚空。无相无分别。应化如严具。有相有分别。）
　　如是至思议。第三合也。
    善男子至成就下。第三佛答有二。一还牒上疑事。二正解释。（晓庄沼兴皆取之。）初也。
    善男至成就下。第二释有二。一举出世事譬。通为凡圣利钝二人说。二举世间事。别为凡夫钝根人说。（晓庄沼兴即皆取之。）初有二。一举应佛已入无余。明佛如如及如如智无分别而应。二举入灭定。明大士如如及如如智无分别而应。此初有二。一譬。二合。初也。（晓云。犹如过去须扇多佛。入涅槃后化事如本。愿力熏习犹随逐故。庄云。月氏留影。又现双足等事。沼且取之。）
    法如如至如是。第二合也。
    复次至事业下。第二譬又二。初譬。（晓意准前入涅槃事。庄等意云。依前要期出定而作诸事等。）今谓。准前入涅槃喻。此亦正即在定而能作诸事业。犹如净名不起灭定而现诸威仪。故晓胜也。灭尽之义。广如义章第九。
    如是至事成。合也。
    善男子至影生下。第二譬亦二。一举有。二举无。（得此。沼云有体喻无体喻。准此前二亦是有体。入涅槃后是无体。入灭定作是有体。）并明法身无分别而有应化之身。此初有二。一譬。二合。此譬也。日月喻法如如。光明譬如如智。日月是本。光是末。水镜譬修得慈悲。（沼加云。真谛三藏云。乃至影喻应化身。隋有二释。初即是也。后云。日月譬法身。水譬众生机。光明譬本愿也。晓庄及兴取此后释。沼即双取。即云。然准经云亦如水镜无有分别。即前释胜。准下合文云以愿自在力众生有感。即后释胜。任意取舍。）如是下合也。
    复次至无相下。第二譬又二。此譬也。空譬法如如境。光譬如如智。水譬因中修得慈悲。镜譬修得智慧。慧见慈念故作二身度之。而言空有影者。如无云雾时见于青天。天现空影在水镜中也。（晓沼取云。种种异相者。喻应化身诸相差别。空即无相者。喻于法身无诸色像。眼如彼也。）
    善男下合也。言如是受化者略也。本云如是受化之众故。（沼云。准真谛翻。应云如是受化之众。是能感机。）凡夫二乘。化身化之。诸弟子等者是大士。应身应之（沼即取之。）于二身者。从本出末也。又通论二身皆为众生。若别论一化也。（宜云。于二身者。从应现化。现种种相者。是他心等三种轮也。）于法身地等者。法身唯一。逐机说三耳。问谷。声水月等定有不。答。婆沙有无具二释。天亲解。无之藉缘倒见闻耳。如指案目见于二月。并于第一上作第二知。如空非青倒作青见。因水光等转见青影。亦皆是倒。如见第二月亦见第二影也。（庄依此义。）问。眼病见空花。亦见花影不。答。花月虚实不同。影亦有无之异也。
　　善男子至涅槃下。答中第二广释三身。有五。一明三身体。二明三身位。三明三身用。四明三身因。五是法身惑障下。（此文超指。应言实如来地者由三净故下也。下并隋疏既分明故。）明三身果。此即初也。十五门中。是第五约涅槃论三身门。此涅槃义大略如前。涅槃此言大成就乐。（隋云。即是三义。一大。二成就。三乐。）乐对凡夫苦。成就对二乘无苦而未成就。大对菩萨。菩萨成就而未大也。合论为二。开有四种。（晓云。涅槃之体无二无四。转依所显真如为体。但依义立二立四。）一性净。二方便净。法花论疏下云。本性清净名为性净。修方便断烦恼得净名方便净。（晓云。性净且名同相涅槃。即此如如凡圣一味。是故亦名同相涅槃。不同凡小。故名不同相涅槃。如十地论。）言四种者。一本来寂灭。乃至四无住处。中论疏第十云。本来自性清净名为本来寂灭。因患灭尽名为有余。果累尽灭名为无余。法应化身生死涅槃无所住处。或二无我三无性理名无住处。（此约法体释之。）今此疏云。一道前曰自性寂灭。是本有。二十信至十行曰有余。余有界外烦恼。而界内无患。三十向十地曰无住。不贪生死不乐涅槃。二处无住自在安乐。四无余是佛果。究竟具足。如此四约行人阶位次第有之。（晓云。如摄论广说。故知前约法体辨之。）此中但以三种涅槃为义异。上正明二身是俗。法身是真。俗曰有余。真曰无余。三身无定处所。故曰无住。（意谓。摄论约修证阶位而因果合论。故立四种。此经欲明果位涅槃。故但说三。庄意同之。沼云。四中除自性净不由断证一切得有故。不约明。）初中有二。一明余无余。二明住无住。（此初中者。前疏意。三种涅槃为初。四种为后。今就初中。）初中有二。一标。二释。初也。
    言二身者应化二身。一切佛者应化诸佛。说有余涅槃者说二身是有余。依身说无余者有四义。一二身也俗故是有余。法身真实故是无余。二二身化众生入有余。法身示众生得无余。三八相入灭是有余。（隋云。八相亦言十相。一下生。二入胎。三住胎。四出胎。五出家。六成道。七转法轮。亦言说法。八入灭。九上生。十化物。十相出华严。八相出十地论也。）本性清净是无余。四应身望法身是余。余有法身故。法身望应身是无余。法身之外更无涅槃故。
    何以故至尽故。第二释也。一切究竟尽故。无余章既明法身之理。此外无复余法。亦应释二身有余义。一切未究竟尽故。例上知耳。（统略依此。故更不引。此并前四应言五义。）此就大乘。若具辨之即有五种。故宝窟下云。一小乘余无余。二大乘余无余。三佛菩萨相对说。四三身相对说。五大小相对说。晓公四门即此义也。具如五种佛性抄辨。
    依此至涅槃。第二明无住涅槃。此意明三身究竟是第一义谛。皆不有不无无定处所也。文有三。一总标。二别释。三合结。初也。依三身不有不无之理说一切三身诸佛是无住。二身是俗。不可住法身。法身是真。不可住二身。一身不可自住二身。二身外更无二身故。法身亦不可自住法身。法身外更无第二故。是故依此三身明无有住义。
    为二身至别佛下。第二别释有二。一略。二广。就略有二。一为二身等者。释为二身是俗不住涅槃之真。二离法身等者。释法身无住法身之外更无有法身。不可自住法也。二身亦应言离于二身更无别二身。法身中亦应言为于法身不住二身。互举一义。今义。为二身不住涅槃者。二身是慈悲化物。入生死不住涅槃。为法身故住生死。生死妄想尽。法身真实出生死之外。
    何故至涅槃下。第二广释亦二。一释二身。二释法身。初有三。谓标释结。初也。
    二身假下涅槃也。（晓云。三义。一假名不实故。二念念不住故。三数数不定故。庄沼即取。）法身不尔者。不念念灭也。（异前三义故。）
    是故下结也。
    法身至涅槃。第二释法身亦三。初法身二字标。次不二二字释。无更第二故无所住也。（法身涅槃名虽有二。其体唯一。故言不二。）三是故下结。是故不住于涅槃者。不住二身入灭也。（隋云。涅槃者不可自住涅槃。晓云。既无能住所住之异。是故不住于涅槃。沼云。法身与应现不二。故亦不住。）此有倒难。故如本也。
    故依至涅槃。第三总结。依上三身之理故明无住也。法身中既言不二故不自住法身者。二身中亦应言不二故二身不自住二身。互举一义耳。
    善男子至三身下。第二明三身位。十五中第六三相门。三相如文。略云。此意应是摄论三无性理。是法身也。就文有三。初说不得至于三身。此明道前。二说具三身。此明道后。三诸凡夫下明道内。初中有三。一标。二释。三结。初有三句。有缚是夜缚。十信。有障是内障。十解十行远离三身是心障。十回十地。具如如而不至三身。至三身极处是道后有此心。或令不至也。（庄云。梵音毕栗托。此云异。缮那云生。谓起异类见异类烦恼造异类业。异类异故名异生。具如娑沙。而此言凡夫者。翻家须语便故置凡夫言。相者体相也。兴取。故云相者体性。）何者成就相下。第二释有二。一有三障。二无三身。初有三句。一遍计所执相者。本云思惟分别相。是皮。分别五尘名字句众等。障化身。（隋云。分别五尘名字句味及十相等。是皮烦恼障化身。晓云。遍计所执从能计立名云思惟分别。分别所执名之为相。）二依他起相是肉。依梨耶识生我见等。障应身。三成就相是心。障法身。（晓云。圆成实性不可坏故。名成就相。）成义有三。一皮肉已亡。断道位成。位成后犹起此惑曰成相。二断皮肉竟断道满。此心令胜道不成。故曰成相。三有此心相令法身不成。此心若尽。法身即成。曰成相也。（隋云。此即真实性。是净品。即智障。此明三性。具如大论。）
    如是至不能净故。第二无三身。亦有三句。一不伏皮曰不解。二不断肉曰不灭。三不除心曰不净故不至也。（晓云。不能解者谓分别相。但应遍知非断非证。故名为解。不能灭者是依他相。应永断故。不能净者是成就相。应证净故。）
    是故下结也。
    如是至净故下。第二明道后有二。一明三惑亡。二明三身满。初有三句。一能解是皮。十信伏皮。有化身。二能灭是肉。十解十行断肉。有应身。（隋云。三十心。）三能净是心。十回十地断心或。有法身。（隋云。十地除心法界净。晓云。能解。分解所执诸相。故得普现化身相。能灭。染分依他起相。故得应身诸净功德。离染显净圆成实性。故能证得最净法身。）此文对前二明道前无三身。此明道后有三身。（隋云。诸佛者法身也。）
    善男至得至下。第三明道内修三身。有三道如次文。十五之中第七灭三心门。就文有三。谓标释结。初也。远离等者不能至于远离等者不能至远离三心之道处。晓云。诸识名心意识。心名之训有其二种。一中实义。二缘虑义。中实义者集聚所显。如树中心能茂枝叶。为诸枝叶之所集聚。此心亦尔。能茂习气。故言集聚一切种子。缘虑义者。此心缘虑无暂息时。非如余识有时不缘。故言于一切时缘二种境。意思量义。识了别义。广如彼也。（沼云。凡言心者有四义。一真实名心。如般若心。即真如理亦名心故。胜鬘云。自性清净心。彼名干栗心。二缘虑心。即通八识。彼名实多。三积集义名心。亦通八识。通能所积集故。四积聚故最胜名心。即唯第八。今此缘虑积集二义名心。）
    何者至根本心。第二释有三。一明所断惑。二是能断道。三明所得果。三中各三。在文可见。初也。起事心是六识曰皮。依根本心是肉。曰阿陀那。第七识。根本心是阿梨耶。第八识。（统略依之。晓庄即取。晓云。六识外缘。能起烦恼业果事。故云起事心。末那内缘。亲依本识计为内我。故云依根本心。阿赖耶识能持种子起诸末识。故云根本。庄云润之。沼有三释。初即本也。）此八识义广如义章第三八识义也。若转八识得大圆镜等四种智。如宜述之。
    依诸至根本心尽。第二明能断道。言伏道者十信。法断道者十住至十回。最胜道者。本云胜拔道。拔者拔出六识也。初地至金刚。
    起事心灭至法身。第三明所得果。十信能作神通化身利物。十解已上有智慧能作佛应身。十回至金刚见法身。但三身有二义。一教道。佛以三身教化众生。二证道。众生受教证得此三。初又三。一以如如示众生法身。二以智慧示众生应身。三以解脱示众生化身。（隋云。以如如解脱大定及色藏等现众生化身。）就众生证此法亦三。一除心见法身。二除肉能以智慧作应身。三伏皮能以解脱神通现化身。此文中明众生证道三身。后明三身用。即是如来教道之三也。（教道之三。宜曰用。证道之三。宜曰体。）问。准大庄严及唯识等。佛地方起三身。今何十信作化身等。答。沼云。此约圆满得。若据分得及相似得。位有前后。在十信位分得化身。许彼菩萨八相成故。初地已去得应法身。胜天王般若说有十法身。十地之中各得一故。上位菩萨化下位故分得二身。
    是故下第三结也。

第0段 金光明最胜王经玄枢卷第四

宝历二年九月十六日此卷写得了直备太神宫之法乐
始笔于七月四日
宝生院成庆
同三年十二月四日再交了
第0段 金光明最胜王经玄枢卷第五



三身品余

    善男子同体下。第三明三身用。有二。一明外用。利他。二若了此义下明内用。自利。（隋云。就外用亦有内性语。为成外。就内亦有外用语。为成于内也。）二中各八。初八者。一明同不同。二是初佛身明一不一。（隋云。以释第一二。）三明本非本。（以释第二二身是末。有一二。法身是本故无一二也。）四明常无常。（释第三明二身有一二。是定常定无常。法身一二。是非常非无常。）五离无分别智下明离下离。（离法身外无更有法身故。二身无常。法身常也。）六分别有四种下明摄不摄。（据别明常无常。示三身各异。）七是法身者二无所有下明境非境。（明无常法是下地境界。常法非彼般若所知也。此据能化为宗）八是身因缘下明因非因。（示有如如理故。有生死涅槃也。）此即初也。此据能化为宗。一同以解脱作化身利二乘。二乘曰众生。二同以般若作应身利大士。曰弟子。三同以四德成法身以自利也。故十五中第八三同门。问。文既说同。统略是顺梁。何以加不同言耶。答。举三种同。即三不同互自显故。晓云。于第二身不言体同。诸佛净识非一体故。于第一身不言意同。于化身门无实意故。由是道理别立三同。（沼云。大品云化佛无心。）准此可知。就文有二。初一切诸佛者总举三身后于第一下别举三身。此初明化身。言同事者。化身同有化二乘之事。次同意者。应身同有化菩萨之意。后同体者。同有净我乐常四德之体净为凡夫乐生死。我为外道生诸见。乐为二乘贪涅槃。常为大士识本有。□如别释。后义下六法身与应化身同体。（略云。同事者利物。同意者明一味。法化菩萨如如智与如如境一体。故云同体。）
    善男至说多下。第二明一不一。此据所化为宗。二乘心不一。大士心一。佛心非一不二故。十五中第九三意门。就文有三。初明化身。随二乘意不一故见不一之。（隋云。种种形也。庄严晓义。犹不可者。被对知之。）
    第二佛身下。次明应身。随大士心一现一应身。（恒见一切智及丈六身。依此沼云。言一相者。但现佛相无六道别。）
    第三至不二。第三明佛心无一无二故。不一不二法身也。隋云。过一切相者如智。非执相境界者如如境也。
    善男子至处故。第三明本非本。第十依无依门。化依应。应为本。应依法。法为本。法身无依故本。（统略同故。）此即表解脱是般若果。般若是法身果。法身但因非果。解脱但果非因。般若亦因亦果也。晓云。化身诸相。应身智悲之所显故。应身众德。法身性德之所显故。法身境智本来湛然。非虚假法。不依因缘。故言真有无依处故。以此文证。当知修生无分别智等诸功德皆属应身。不可揽取妄置法身也。
    善男至无常下。第四明常无常。即第十一常无常门。释义文显有二。一总标章门。二释之。初也。又二。初常章门。后无常章门（晓云。初通三身。以有义故。说无常者唯在二身。庄兴取之。沼有二说。初即取之。后自执也。）义名所以。有所以故明常无常也。
    化身至法轮下。第二释。释三身即为三。初就化身有二。一常。二无常。中又二。一释。二结。释中有二。一转法轮恒化二乘。二说随缘方便恒化大士。化大士明如如理。化二乘转十二轮。（兴即取之。）初也。
    处处至绝故。第二化菩萨。（隋云。前明应身化菩萨。就正宗为论。此言化身。化菩萨。就傍义作语。晓云。处处者十方六道处。）本云如如方便。此即随缘方便。义亦同故。晓云。如如者不违诸机根。巧顺物宜。故曰方便。（庄即取之。故云。随其有感如是应机。故言如如。）以有义者有三义。一恒有应身自在为本。二恒有众生所化为境。三恒有化现利他之事。具此因常也。
    是故下。结也。
    非是本故下。第二释无常章有二。如前。此初释也。又二。此初明化身始有。具足至现故。第二明化身是俗。具足用是真。若菩萨见俗即真。则俗具用显。二乘见俗异真。俗用不彰也。（隋加云。又释。前明非本显其有生。此言用不显。显其有一途。化讫则有灭也。）
    说为下。结也。
    应身至不断下。第二明应身。以修得智慧为体。就文又二。一常。二无常。常又二。一释。二结。释有三义。一明体。二明用。三众生下明事。一体者。应身本同生死。生死既不尽故此体不尽。二用者。此身本示现诸佛不共等法。（晓云。一百八十不共佛法。庄即取之。）诸佛不尽故此即不尽。三事者。此身本化众生。众生事无尽此身亦不尽。（晓云。佛性论云。常住用缘有其十种。具如彼引。庄即取之。）三藏又释。体中言从无始。生死不断故。如如法身不尽。法身是应体。体既不尽应身亦不尽。（沼即依之。故云。乃至摄大乘云。所依常故。应化亦常。）初也。
    一切至持故。第二明用也。
    众生至无尽。第三明事也。
    结文显也。
    非是本故。第二释无常亦二。一释。二结。释又二。一非本故。修得始有也。（隋加云。始有故有生。生故无常。）二用不显。是俗也。（又释。用不显者。明其有灭。终故有灭也。）
    结文显也。
    法身至虚空下。第三法身亦二。一释。二结。释有四句。一非行过三世。二无异过因果。三根本过始终。四如空过生灭也。由空有风。由风有云。云如化身。风如应身。空如法身。风静云灭。唯有空在。二身既罢。法身在也。晓云。四句。宗因喻也。初以二义以立常宗。非行法者。明非生灭无常。非如二身众缘所生。行于三世。如言诸行无常有生灭法。法身不尔故非行法。无异相显非及异无常。非如二身横有彼此之异纵有前后异。法身无有如是二异。故无异相。一无生无灭。二及异。以此二义立常宗也。根本故者是辨因。言虚空者是同喻。言如世虚空。为风轮等作所依本。故是常住。其风轮等是能依末。故为无常。如是法身为所依本。故是常住。不如应化非是本故为无常也。（沼云。唯就如如名为法身。云非行法。无生灭相。又释。非行法者。非烦恼有漏行法。能证之智亦法身故。兴依此意。故云非行。无异相者。如如法身本如空。智法身。庄严佛地。由不断常亦说为常。涅槃依此获常色等。若言如来身无常者。舌根隋落。）极说三身即在此教。故特称王。既以理智俱为法身。云非行等。何为自树改真文耶。又论述经。庄严三常。自性常。不断常。相续常。如次能显此经三身。而自违文非本常者。舌根堕落更在谁矣。事如鼓公。又非烦恼有漏行者。若依此义。何唯智身。化应亦同。何至比非云非行等。广如别也。问。若尔以常为至极耶。答。统略云。凡有三重体用。一法身常为体。应化无常为用。二常无常皆用。中道为体。三句四皆用。不四为体。问。何以知耶。答。楞伽第七云。离于常无常。若见如是佛。不堕恶道中。具如彼也。
    是故下。结也。
    善男子至境界下。第五明离不离有四。一明不离法身有一切境智。二明不离法身有如如。三明不离法身有常住。四不离法身有清净。身外无别境智。故是如如。此如如无生灭。故是常住。常住无生死不净即是净。此初有二。一明如如智外更无有智。即示无修得应身智慧真境。二明如如境外更无境。即示无化身俗境也。
    是法至如如。第二文。（隋云明境智即如如。明上境智无有别异如如也。）明四如如理。一无二我之理。无人法。二无语言之理。理绝言名。三无一二理。无定真之一二。四一味理。理同无生无灭。一如如味。（有五义。一无真俗。二无异无因果。三语言断。四无觉觉观。五一味万同。一不有无不无生无灭。一如之味也。）是法如如者。法如如之境。如上四种如理是慧如如者如如智。即四种如理也是。
    是二如如。第三明法身常住。是二者上如如境及如如智也。如如者明上二种四如理。无生者前际不有。无灭者后际不无故常也。
    如如不一至清净故。第四明道前后法身不离清净（明三点清净）变此有二。初释。后结。就释有三。一如如不异故。明道前后二清净不异。此明法身无染（庄云。或有经本。直不异也。梁就此本。故释不异。隋就今本。故云如如明法身也。不一者。道前后二种清净不一也。不异者。同无染也。如如者。释前无染如道后。道后无染如道前也。沼云。智如二种不异。智是有为故不一。如是智性故不异。如若异智不是彼性。如破胜论。地性应非地性。以异地故。如水火等故。此亦然。故唯识云。故此与依他非异非不异。如无常等。）今谓。此量岂无自语相违。若许无者。例应言无性有情等非无性等。异石等故。如大乘者。二是故下明般若无碍。（隋云。既无有染无法碍。此如如也。）三灭清净下明解脱无垢。（以无染无碍故无垢也。法身是体。与烦恼俱。宜曰无染般若是能见能妄。而惑不能碍。解脱离患。宜言无垢。此三明性得具足也。）
    是二清净不。第二结法身具三清净。有二。一结无二障。云是二者。是上般若解脱二障。言清净者。二障净也。二是故下。结法身具三净（结有二。初别。后总。如文显也。）由无二障故有三净。此三身即三点清净。□出十七地论。自作此释。（问。既言二鄣。云何有三净耶。答。若论性得三点。本来清净。□无有鄣。今修得般若与修得解脱。然三鄣无别是法身故不立三鄣。而法身本有净故。净有三义。以惑亡故。别有修得解脱。别有修得般若也。）
    复次至四种异下。第六明摄不摄义。欲明三身之外更有第四身。又欲明三身相有三体相有别。此即十五门中第十五料简门。有四句料简之。问。文次如梁。统略何故置最后耶。答。十五之中。此门正显三身体相宽狭差别。经意置中欲贯前后。统略居后摄前诸门。义望有由。故不相违。问。本云分别有四种身。既有四身何说三耶。答。此是随时开合废立。言开合者。法华疏第十一云。开合门者。经论之中说佛开合不定。或合为一。谓三宝中一佛宝也。（庄云。谓佛法身。三身以是法身摄故。沼云。就总应化亦名法身。故唯识云。如是法身有三相别。）或开二身。故云。佛真法身犹如虚空。应物现形如水中月。既有一本一□。（如智度云法身生身。或三。如此经及庄严论。或四。如此四句中辨。或九。如大乘同性经。）乃至十佛。依华严经。一无著佛。乃至十如意佛。（庄即取之。）如是开合不出四句。一本□俱合。乃至四开□合本。具如彼也。言废立者。如为缘门。三身化物。义无不周。故废增减唯立三身。据此化物具在五义。如初门述。（晓云。又有别义。建立三身。为对三相三心三障三德三道理等也。）就文有三。一标。二列。三释。初也。
    有化至非应身。列也。
    何者至非应身释也。已灭佛示现化非应者。无本故。（隋云。无复智慧力本。法花疏云。谓佛入涅槃已。龙鬼等之身。故名为化。不示佛身。故名非应。略云。此是理现种种身。兴即取之。晓云。月支窟中留身。庄沼取之。然沼云及遗形骨。故旧本云以愿自在故遗身。）地前身者。十行以下至外凡。有三界果报与业烦恼相应曰应身。十回以上出三界修。一切智果报不复与业烦恼相应也。似也。皮肉已尽。罗汉果满。补回心作大士。出决定藏论。（十行四心以下。乃至曰应身。若第五心乃至十回以上。已出三界。乃至藏法华疏云。地前菩萨所见佛身。乃从三昧法门中现。名之为应。非六趣摄。所以非化。略云但作佛身。沼兴取之。然俱加云。四善根中菩萨所见。如梵网经千释迦也。晓云。地前果报烦恼相应故名应者。未近文也。）既云相应。是相似也。彼引之故名应身。同非旨耶。亦应亦化者。化就色应标智。此合证色智皆是应。但证色是应复是化。（法华疏云。声闻所见佛身。彼见如来相好形。修之成佛。故名为应。见佛在人中受。同人类故名为化。略云。现如来身具作二身。沼兴取之。然沼加云。于王宫身现成佛故。名住有余涅槃之身。兴云。即经中百亿释迦也。）同。十地所见应身。何地所见应身何摄。答。晓云。是第三句。庄即依之。又义如彼。沼云。据地上见他受用身。亦名应身非化。今略不论。兴即同之。故云。总言乃至十地他受用身。理定是应身非化。既说四善根所见佛身应非化。以此例彼他受用身。故不说之。主在起化易。主无即难知。故初句中唯说如来灭后所现。令依彼说。后句可见也。
    善男至现故下。第七明境界非境界。法身非下地境界。第十四二无所有门。连承料简门明义故。回为次第。释文义显故。又有三。一明如如境无五相。二明如如智无五执。三合结智境二种清净。就境又二。一略明。二广说。初也。有三。初是法身者标。次二无所有遣。三显现故释。二无有者。下文明五种二无所有。法身无此五种二。故言二无所有也。显现故者。法身出过五种二境之外曰显现。于五种二是无所有也。（沼取此也。）
    何者至所有下。第二广释又二。此初标也。
    于此至是无下。第二释。有五种二无所有。一破身见。（隋云。破身见凡夫。）身见染污法身起二见。一见我。二见我所。若言一阴是我。四阴是我所。若言五阴皆是我。身外为我所。言于此法身者。二义于法身也。相者我也。及相处者我所也。二皆是无者。我我所于法身是无。法身不同此二有故非身。身见凡夫境界也。（统略释此初无所有。故云。二无所有。谓相及相处。即摄论云相识见识。相识是前尘。见是能识。法身无此二。）
    二非有下破阐提。有二。一执有者。言生死有乐涅槃有苦。二执无著。涅槃无乐生死无苦。言非有者。例上义。五文皆应言于此法身也。非有者。佛上非有。佛上非阐提所计之有苦。非无者。非所计之无乐故。法身非阐提境界也。
    三非一下破声闻执。有二义。一执涅槃。怖畏生死。法身无相不如彼见。故非有无一二。非声闻境界也。
    四非数下破缘觉存他我故。但自利我不利他也。数者他我二体。非数者无二也。法身非彼我二数故。非缘觉境。非非数者非定一也。
　　五非明非闇破大士。（隋云。如行菩萨。）言道前未发心是闇。道后已上成就为明。今道前无闇。道后非明。唯佛能知。非大士境也。
    如是至非闇第二明如如智无上五种二执。即五别。皆应言是如如智。在文可见。
    是故至事业。第三合结智境二种清净。有五。一境智清净。二境智无分别。三无有下明境智非定因果。四为灭下明境智功用满。五于此下明境智体相。此五次第相生显现。境界清净等者。别结法如如智无上五执二。不可分者。合结如如如智。法如如则过上五相。如如智则过五执。中间者明法如如无有十地金刚与佛三处中间。如如智亦不见有此间也。为灭道本者。法如如为灭本。智如如为道本。以道前后如如皆无染是解脱。解脱为修得之灭本。如如智为道本者。修得般若从如如智有。（晓云。灭之本。道谛之原。兴即取之。）于此法身显现如来者。有灭故如如如如智体现也。此法身者。即上法如如如如智。显者即上二义至道后故显现。显现即是来。来故无复五种如。离五执故曰来。又如结道前本无五执。来结道后始得显现也。（隋加云。若三宗大乘义。如此境。来是智。故言乘如实道来成正觉也。）
    善男至议故下。第八明因缘非因缘。上明法身显现如来由五义而有也。（隋云。文中二。一释。二结。此初也。）一是身因缘。乃至五依本。是身因缘者法身因缘也。（晓云。乘前统终。说于是法身因缘者。兴即取之。）若无法身。众生不能厌生死求涅槃。以有法身故能修道取灭。（隋云。能发三菩提心。能修出世胜道。）法身是修道之因。得灭之缘。（故言是身因缘。）二境界者。若无法身无有修道真实境界。依法身理故道境成就。三处所者。若无法身。四种涅槃不得成就。故呼法身为大士修道处所。四果者。若无道前法身为因。不得道后果。五依本者。若无法身。生死不成就。为生死虚妄作依本故。故法身是生死二依本也。烦恼依法身。业依烦恼。果依业。次第相依。故得成就。五中。初一通为出生死灭道二义作因缘。恒厌生死求涅槃。必由于道故一。第二偏明为道境界。既有道则有灭故。第三偏明为灭处所。道圆灭满则四德果备故。第四明果。法身不但为前四义。亦由有法身故。生死心神不断故。第五明为生死依本。依如来藏说有生死。（晓为六义。庄取。兴七。莫不依本。沼配五果。异熟果等。）义通可尔。法身因果无二体故。若寄诠者。因果意别。酬因曰果。广如义章第三五果义。今明法身一用能生万法故。下既云依此法身难思三昧得显现等。难思议故。（此即第二结叹。）法身有五事难思量。若存法身有五事。则法身非复无相。若五事不由法身。复无生死涅槃二种道理。故不可思量。而可思量者。以法身与生死不一不二故。可得为因果。若定不一则不遍。（理则不遍。以理通故。不可定言不一。）若定不二。则生死只是法身。（法身实不生死。故知不定是一。）由有不一不二之理故。可修因得果也。（以不二故法身之理为万法之本体。则不失于通相。以不一故因果双存违顺两立者也。）
    若了至大乘下。第二明内性。（隋云。明法身内自利。）又八。一明大乘。二明如来性如来藏。三依于此身下三种因。四依此法身下明二种事。五如此法身下明四德果。六依大三昧下明二种依。七譬如下明不倾动。八善男子下明四难动。此初也。若了此义者。本云若了义说。准下知之。（晓云。然先五章不显其义。今欲了释前隐义。故言若了义说。故知沼云总劝信者。未延文也。）问。诸师皆云先五总标。此下别释。此顺文义。何别段耶。答。既言明法身内自利。故无妨也。大乘者义有三。一能显。（隋云。能显为义。）大乘。十二部经亦能显出境智等法。（大乘正说能显六度等理故。有教为显大乘能显万行。）二能行。（能行能策为义。）四乘六度等行。进趣前理。（六度等行。从因至果。）三能至。（能至为义。）四乘道前法身。出至道后佛果。（道前法身乘行。至于道后佛果。）故言若了此义是身即大乘。正是后一。（此三乘以运出为义。又乘是载义。初一载文慧。次一载思慧。谓五波罗蜜载思慧。般若截修慧。法身能载出生死至涅槃。故言若了义说即大乘也。）又乘义有六。一乘体。体是出离。（隋云。出离为义。）出离四谤。以法如如及如如智为乘体。二乘摄。众生即是乘用。（无有一法出法性者。）三乘因。因是慈悲智慧。智慧不着生死。慈悲不着涅槃。故能出。（慈慧能得于乘。是乘家正因也。）四乘障。是皮肉心。五乘方便。二乘及凡夫善也。（凡夫二乘四谛等行。皆是入乘之由藉。登地之引道也。）六乘果。无上菩提。（由性得般若。能显此大慧。即是乘家正果也。故云若了此义身即大乘也。晓云。大乘。起信三大。如来性者佛性三性。如来藏者同论三藏及宝性等。具如彼也。庄即取之。）
    是如至藏。第二明如来性如来藏。隋云。说性缘起。乃至离五邪执得五功德。故说一切众生悉有佛性。令诸众生入平等心。性义有三。一不执人我曰无著性。若着人我则有着。（若是凡夫着人我。此则贪爱过甚。称之为着。染着前境。若能于无我中不取我相者。则无染着。故言无著性。）二不执法曰无碍性。执诸法则有碍。（若二乘及始行。执于法我。则于二空性本来有障碍。不能究竟通达也。）三无离性。不离万法有此二无我理。（性是万法家本体。体通净秽中无染净。隋于无随于有。故言不离性也。菩萨有三行能对治前三惑。一如理行。无人我是其境。无著是其果也。二无余行。修无我是其境。无碍是其果也。三相摄行。无数量法是其境。不相离是其果也。）此三位通十地三十心皆有之。（通在后三十心中有也。）又道前曰自性住佛性。道内曰发起佛性。道后曰果地佛性。言如来性者。法身是上诸佛性体。此佛性有五位。一外凡如乳。二十信如酪。三十住十行如生苏。四十回十地如熟苏。五佛如醍醐。故言是如来性。次如来藏。义亦有三种。一道前。法身在生死内。生死在法身外。法身为生死所藏。此是众生界。二道后。法身过生死外。生死为法身所藏。此明如来界。三道内。法身遍通内外。互为能藏所藏。此明菩萨界。初一取所藏。（隋云。烦恼覆法身坠在生生死之内。如贪女宅内而有宝藏者藏也。即生死坠法身所藏。是众生界即如如。如如即法身也。）次一取能藏。（法身为能藏。生死是所藏。已以法身显现为藏也。）后一合取能所。而皆法身为体。（望下是能藏。形上犹有隐处故所藏。合取能所藏为藏也。）
    依于至显现下。第三明三种曰义。一生因。道前法身能生未有之道。二满足因。已生之道复能相资使道满之。三显现因。已满足。道后法身能自显现也。文有二。一别释。二合结。就初有三。言依于此身得初心者即生因。修行乃至金刚心者是满足因。如来心显现者是显现因。此文备有六位。（合辨则为三因。若开即成六位。）一发初心是十信。二修行中心。十解十行。三不退心。十回讫十地。四一生补处心。就第十地自有十法。如华严所明。前七法犹更经生。后三法一生得佛。是其法。（第十地有三相。谓人。起。于后。分得成佛。名为一生补处心。晓同。而依起信三种之心释初发心。庄兴即取。然兴加云。初心者。即善法欲初发大菩提心故。乃至晓云。因果经言。善慧菩萨。功行满足。位登十地。在一生补处。延一切种生兜率天。名圣善白。案云。除成道生及今受生。余在一生。一生受已次补佛处。故名一生补处菩萨。庄云。今释。除此今生更受一生成正觉。名一生补处。如瑜伽四十六云。已成就中复有二种。一一生所系。谓此生无间当得无上菩提。二住最后有。谓即住此生当证无上菩提。若依此说。慈氏生天名一生所系。此系此无间生得成菩提。）重述前说。何称今释。见文可知。兴云。理实应言三生补处。故智论云。三生菩萨生兜率天。以入住满即三生故。而言一生者。即三生中之后一。后一生生后报利处而成大觉。大觉妙果以补因处故名补处。即隋意也。广如序品疏中述之。六如来心是果。又义。地地各有五心。初分名。（八分初。）初发心。地中未定名修行中心。地中决定名不退心。第八心至第十心是一生补处。两地之间名金刚心也。
    无量至显现。第二总结也。
　　依此至显现下。第四明二种事。一因事。因法身起定悲法用。（因法身生修得闻思修慧。大定起慈悲。慈悲生般若。般若契法身。法身有能生之力。故名因事。）二用事。定慧诸用还显法身性得定慧。（即以三慧修得慈悲般若尊。还显性得法身如如般若慈悲及禅定等。故名用事。）文即为二。初地。又二。初明法身定生修得定。后明法身慧生修得慧。初也。依此法身者能生之本。言不思三昧者所生定也。后文亦尔。但定中是外国语。慧中是此土音也。（兴云。梵云摩诃三摩地。此云大等持。能持心慧命平等故。言三昧者谬略也。）若尔还谤今师庄等之说皆不成也。
    是故至显现。第二明事。（隋云。亦名果事。）道中定慧还显法身上二用。即是用事。言是故是上法身生定慧故。二身显现者。显法身上性得二用也。（晓云。依定现化者。以定自在力现种种相故。依智现应者。由大智慧力现正觉相故。兴即取之。）
    如此至清净下。第五明四德果。有二。一明法身生四德。二是故下明四德成如来。如来是果。宜言四德成如来。法身是因。宜言法身生四德也。道前法身自为道后四德作果。一净。二我。三乐。四常。言依于自体者。依谓因也。因自体法身有身体四德。（兴即取之。）说常者。有故可说三。（由我体自有常可得。）说我者。本云说实。由我有真实之体。对无我无实体也。（虚妄无实。）由有法身之理故有常住。有常住体者实。自在曰我。（晓云。真实自在。俱是我德。然对法我说真实义。若对人我说自在义也。）亦可由实故常。常能通住万德故。宜言由之。四德皆应言依于法身。而不尔者。一欲示诸德有传相生义。（兴即取之。）二法身是有体之名。与常我相符也。依大三昧。是法身性得定。得定故有乐。对散乱有苦也。依大智慧。是法如如。由智无惑。无惑故有净也。故常我宜依法身。乐净宜依定慧也。问。宝性论及摄大乘等。说信为净德因。此何说智。答。沼一解云。彼别因故。此约通故。
    是故至清净。第二明四德成如来。是故如来常住。不言法身常住。自在者。由道前法身之如理故。来至道后方明四德故。（隋云。但由道前法身之理来至道后方名如来。法身非内。得说为内。二身不可作内名。故前说三身□因。□是得本有者。同僧佉自性义。自性名因义难识。若定本有自性。非得法义。方说四德故。兴即取之。）四德有三种次第。一为化物净我乐常。二相生次第常我乐净。三相对次第。对生死无常。故苦。苦故无我。具上三故不净。佛果翻此。故说有常乐我净也。（隋。常置后。即云。生死凡夫无常故苦。苦恶家果。众生不喜。今出世乐翻生死苦故无我。此不自在系属魔家。以出世乐无坏自在故即是我。翻彼无我。既苦无我此可厌患。即是不净。故出世净以翻对之。生死既由无常故苦。苦故无我。具此三法是厌恶。若为能得除此无常。若能出世。则得乐我净常也。）
    依大至出现下。第六明二依不离。有二。一明修得定依性得定生。生已而不相离。二依此大智下。明修得智依性得智起。起亦不相离。此与上第四异者。一上明由性出修修还显性。此中但明由性出修。二上略明出定慧。此明定慧有于多种用。三上直明修性更互相出。此明修性不离。四上明因中。此论果地。初也。有三。一标。二列十事。三结。（沼即取之。）初也。依大三昧者。此呼法身性得定为三昧。此三昧能生佛上修得三昧。又能通在诸三昧中。此三昧以无碍为体。
    一切禅定下。第二列所生有十。一一切禅定。即佛上修得别功用有中定。二首楞严。应言首摩伽那。此云勇健。即是空定。□以无颠倒心为体。（晓云。此云健行。如大品百八三昧中说。举一例余。故名为等。庄沼及兴。梵音略取本说。此反依晓。庄云。定别有八如彼。兴云。健行广如智论百八三昧中解。亦取前之也。）三一切念处。四大法念等。明佛无遗忘。于舍境界。同以无忘失为体。一切是别念。大法是通念。别念别知诸定生。大法念通知诸定。（晓云。中道实相。离一切边甚深广大名为大法。念此法故名大法念。如萨阇尼健子经云。观法念处不着断常行中道故。乃至广说。庄沼及兴取之。）五大慈。六大悲。是摄众生定。即有中定（隋云。亦是修得）若在佛果无见无不见。若在因中见有众生。（沼云。萨遮尼经第六有三十六种在慈观。思益第二有三十六种大悲。皆广如彼。）七一切陀罗尼。即此翻总持。陀罗尼品具说。此能持一切空有诸定。八一切神通。利他用也。（隋云。六神通。空有二解其体。沼云。六通广如萨遮尼第七。）九一切自在。十自在定。通利自他。（自利利他二行皆得住放之功。）如下文释。十一切法平等摄受。自利空空。（广如晓疏。沼有三说。第二取之。）
    如是下第三结。上十法悉是应身修得佛法也。
    依此至显现。第二明摄亦三。如上。标也。大智者是性得如如智也。
    十力下列。有四法。一十力。二四无畏。三四辩。四一百八十不共法。先三法门。广如大论及义章等。第四不共。晓云。然诸建立不共佛法有其三品。一十八不共。二一百四十。三一百八十。言十八者亦有二门。一者十力四无畏大悲三念处。是为十八不共佛法。二者身口意无过失。乃至去来。今边通达。第二百四十不共者。菩萨地云。三十相。八十隋好。四一切种清净。十力。四无畏。三念住。三不护。大悲。无忘失法。永寂习气。及一切种妙智。如是两科。广如义章第二十。十八不共及百四十不共法义。然四一切种如下述。又如义章第十八。三不护义。三念处义。四一切种净义。四无量义。第三百八十者。无上依经下云。佛告阿难。有一百八十不共之法。此是如来殊胜功德。一三十二相。二八十种好。三六十八法。案云。合此三门为百八十。六十八法者。如前两重十八不共为三十六。又有三十二独得法。足前合为六十八法。三十二种独得法者。如彼经说。如来独得如意自在捷疾通。一也。如来独得无有边际变化神通。二也。无量无尽望神通处。三也。如来独得心自在法。四也。自在无边智他心通。五也。自在无碍天耳神通。六也。智无色界众生种别。七也。通达圣众般涅槃位。八也。智慧明了有不定答。九也。六波罗蜜善能答问。十也。分别说法无有过失。十一也。开化众生无有空过。十二也。如来独得第一导首。十三也。如来独法不可寂灭。十四也。如来独得金刚三昧。十五也。一切诸法非色非心心不相应如来至智。十六也。无碍解脱。十七也。三不护法。十八也。断灭习气。十九也。一切种智。二十也。如来独得金刚聚身。二十一也。未曾作意一切事成。二十二也。一切诸相与处相应明净具足。二十三也。所授记别无有不定。二十四也。于胜负心佛不详不得见佛。二十五也。转一切胜妙法轮。二十六也。荷负众生能舍重担。二十七也。入般涅槃后更起心。二十八也。如来独得修因圆满无解二十九也。如来独得生果圆满无解。三十也。如来独得利益他事圆满无余。三十一也。如来独得辩才无尽。三十二也。如来独得一切法悉皆如理。三十三也。案云。独得之数虽三十三。若取果德唯三十二。以修因满非果得故。但因果相对相承举耳。所以不过一百八十。又诸句中皆有如来独得之言。但今刊繁略抄之耳。又经文中无一二数。今为分别明。故加数也。（庄沼及兴皆述此义。）
    一切有下结也。希有四。十七地偈言。（隋云。如补彼决定藏论偈言。）一者一时净不净。二初无垢后净。三无离无有异。四无动无思惟。一句但道前。明法身一时中净。此是希有不可思议。烦恼不染是净。而为烦恼所覆亦是不净。二句道前本无垢。而道后复言清净亦不可思议。为自性明本无垢。为修得故后言清净。三句明凡夫中一切佛法虽在生死中而万德不相离。乃至道后体亦无异。故名希有。（凡夫地中一切佛法万德功德。与性得法身不相离。如如性得外别无有虚妄。故名无离无异者。与道后所得万德无异。故名希有。）四句明道后如来恒有应化说法等。而恒寂静不动。无有作意思惟。（道后如来恒起应化救济众生。说法逗机无时暂辍。而体恒寂不动。未曾作意思惟。此为希有。此四通明修得与性得也。晓云。不思议法名希法。如信力入印经。庄兴取之。庄加云。又三密也。如密□力士经。兴云十住断结经。）
    譬如至得现下。第七无倾动。明法身无心于照虑。如珠无心而出宝。文有二。譬二合。珠体有三。一如意珠。自能出一切宝及种种用。譬于佛宝。（庄云。若依观佛三昧海经。是金翅鸟王心。轮王出世以为珠宝。大智论云。如来舍利。劫末之时变成如意珠利益众生。沼即取之。）二清水珠譬法宝能净众生信心之水。三吐宝珠。一两金投之。能吐百两报他譬僧宝为福田用施小而果多故。（兴即取之。）三宝欲取一宝为譬也。此宝不作意而生一切宝。即譬法身不作意而能生一切法也。宝有六义。一难得。譬凡夫反劫在生死。未修道不能至见法身。是故难得。二清净。譬法身在生死。烦恼不能染污。三能生众宝。譬法身能生行人六度。及一切六神通等一切诸用。四此珠能庄严人身。譬法身能庄严众生五分法身。为慈悲智慧之端首。五此珠诸色中上。譬法身于世出世法为无上。六此珠色不为殊缘所改。譬法身不为八风所动。问。此中明无动。与前四希有中无动有何异耶。答。前文明无动故希有。今明希有之无动也。
    如是至妙法。第二合也。
    善男子至中道下。第八明四种难。一难思。二难说。三难行。四难得。即为四阶。此初也。有三。初三句标。一法身。二三昧。三智慧也。
    过一切下。第二释亦三。一过一切相释法身。法身出名相也。（隋云。出五种二相之外。体离四谤。百非洞亡。出名相之外也。沼云。离十相。谓六尘男女生灭。）二不着于相释三昧。三昧不贪着于乐也。（不贫着于五尘。离我我所。禅定不于无乐处许有乐也。）三不可分别释智慧。智慧无分别心也。（无分别之心。见境智之异。境离五二之有。智无五二之执。境智之体俱无相也。故言不可分别。）
    非常下。第三结。（结叹难思之义。）计定有者。双林佛常。计定无者。言法花以还佛断也。应具举非苦非乐。非净非不净。非我非无我。存略故但言一耳。足名中道。中道法身非断常故难思也。
    虽有至不减下。第二难说有三。一法。二譬。三合。初也。有三。一虽有分别明名不可说。二虽有三数明体不可说。三不增不减明用不可说。不可说不增。不可说不减。（说亦不增。不说亦不减。晓有二说。一云。虽有定慧不增于体。虽无三体不减于德。故言不增不减。后说如彼。）又若言定无无增。若言定有无减。（若言有亦不增。若言无亦不减也。）上言无三体。无法身三昧般若三体之别也。
    犹如至能执。第二譬说有四。一梦譬明无相空。二幻譬明无生空。三无能执明梦心不真譬人空。四无所执事譬法空。
    法体如如。第三合譬。言法体者。总举上法身定慧三法。云如如者。上四如如也。（无相无生无人无法也。）是解脱至死闇。第三难行三句。一是解脱处。过皮伏曰脱。二过死生过肉。明出三界。三过死闇过心。（阴心穷至金刚。）明法身过此三外。故难行也。（隋有二义。此即初义。又义。初是法身体真解脱。次出无明住地。过元品念。一有自在力胜出于死生。后是智慧。智慧体无烦恼故言过生死闇。经言能无于闇惑也。前义以难破故难行。后义以难至故难行。一切众生不能行符前意。所不能至符后义也。）
    一切至住处。第四明难得有二。一凡夫不得至。二圣人能至能二得。言之所者。明佛至法身之处也。之者至也。所者处也。对凡夫不至圣至也。次住处者。明大士住中道法法身之处。对凡夫不行也。法身有三。一道前众生所依非至非至非住。二道中菩萨所住而未至。三道后诸佛至而无住。住者心着也。至者无复修得与性得之殊也。（湎然无相耳。谓因真如等法性也。一切乃至住处。此结果位。具四德岂非果哉。只非果为果耳。）
    善男子。至精者下。广说五中。第四修因有二。一譬说。二求胜解脱下法说。初有三。初明外凡夫。二炉中销下明四十心。三作诸下明十地。（意谓三喻。晓开为六。庄后名云。一愿欲得金喻。二处处求金喻。三得见全非喻。四破非取金喻。五销炼净金喻。六随意回转。如次十信十解地十回十十行及佛地也。又解。初喻显善德欲。始发大愿在十信也。）初中有四。初明发心求佛。言有人者。总举凡夫及二乘也。金者法身也。声闻久舍生死。今欲作佛如欲求金。凡夫未舍生死。始知舍之如愿觅金也。二处处下明推觅处所也。处处者。一处是生死内。一处是生死外。凡夫于生死内觅法身。二乘于生死外求法身也。三遂得见前理。言得金者。本云即见金□也。见是三慧。金□者二谛理也。摧折二谛于中求取第三谛法身之理。譬如破□取金也。四既得矿下。明作观行可解居心也。
    炉中至回转。第二明四十心亦四句。一炉中者。本云以内炉中。明十信心成受。受法身之理。二销炼者。本云加以销治。譬十解。以种种行修治显出法身。除皮惑也。三得净金者。明十行。皮肉既尽。信见法身显现。无复二惑。如净金也。四随意回者。十回。回心向于佛地。（除皮肉气。）
　　作诸至不改。第三明十地亦四。一作诸镮钏者。十如如地体也。二种种下种修得之解。地上用也。地体无相圆满无际。如镮如钏。地用浅深福慧差别。如诸严具也。诸者。十地等不一也。种种者福慧二行。前两证教也。三虽有诸用。今举上两也。四金性不改者。道后前体无异也。（沼云。古释。此喻属下修行。修行文下自有譬喻。故不依古。）彼法喻广释。此单喻略标。故晓庄兴皆顺此义。可别知之。又即尔遇次段自既云修证次第。此喻岂谓非明修证之渐次耶。默似伏龙言即蟷螂。盖谓之矣。
    复次至善世下。第二法说亦三。初明外凡。二灭一切罪下。（此文起譬应言发心修行下也。下文并隋疏既显故。）明内凡。三息掉悔心下明十地。初有三。初内有福慧。二得见下明外感诸佛。三彼既闻下明增长行解。此初也。亦三。一善男子女人。标上二人也。二求胜解脱。即是上愿欲得金。此性得慧。（隋云。此是外凡。由佛性理。今众生自能有此生得智慧也。）胜解脱有三义。一除心得解脱。皮肉解脱。二大乘解脱。胜小乘解脱。三修得解脱。胜性得解脱。性得解脱通凡圣故。三修行世善者。明福德戒定施等外凡之善。（晓庄兴依。）
    得见至众。第二外感诸佛。即见应化二身。由有法身使生福慧。福慧生故感于应化身也。就此有二。一明众生感圣。二明圣化众生。初有三。一感见。感见二身。得见如来者见于应。及弟子众者见于地中菩萨等化身。
    二得亲近已。听闻。听闻正法。
    三白佛至净行。请问。请问三身之因。就此有二。一问世间。二问出世。世间又二。一善。二不善。不善欲舍。善法欲修也。出世有二。初何者正修行。总问。欲求三身云何正修行。二得清净行。释发问意又二。一求涅槃。二离生死。成上求解脱义。果上不生疑佛有无也。因中不起四倒也。（隋云。文言正者。因无颠倒果无疑惑也。修者学之。行者解也。）诸佛至思惟下。第二明圣人有见机之智。二见众生感圣之机。三应机说教。初也。如是思惟者。佛及弟子将欲答问有五种净行思惟。一护净行思惟。二无过失净行思惟。三决定净行思惟。四意欲净行思惟。五相应净行思惟。初有四种。一随前人智浅深为说理浅深。二随能忆少多为说少多。三若静心时为说。散乱时不说。四过去有堪闻因为说。无不为说。第二有四。一不颠倒说。二无轻心说。三无厌足心说。四无疲倦心说二第三决定净行。即是四无碍。第四意欲净行有四。一不为利养。二不为名闻。三不为胜他。四不谓我解他不知。第五有四。一时节不相应。二欲乐相应。三行法相应。四处所相应也。
    是善男子至正法。第二见众生有感圣之机。言欲求清净者叹上求果。欲听正法者叹下修因。又为欲除果疑谓求清净。欲除因倒谓听正法。
    即便至开悟。第三应机说。言即便为说者。本云即说正法也。即说者不过时不逆时。正法者三种。一但世。二世出世。三但出世。初一外道。次一二乘。后一菩萨。（盖恐小乘三乘一乘欤。）又一增益法。二损减法。三无增无减法。后为正也。又法有三。一为多闻胜。如四韦陀等多语言。二为□诤。如僧佉等多诤论。三正行。是佛法。后一名正法。又一无义。即四陀等。二颠倒。如僧佉等三实义。佛法也。
    彼既至忆持下。第三明增长行解。有二。一解。二行。初有三。一闻已者明无散乱。二正念明无放逸。三忆持者无颠倒。（初是闻慧。于文字上而作理解。次即思慧。承文取理。后一得明理忘文。即是修慧无颠倒也。一闻慧以文言为境。二思慧以文理合为境。后修慧但理为境。是般若真慧无文无理。以如如为境。兴即取之。即以可故。）又已闻语言境界法。闻十二部经也。正念者。解十二部经文下理也。忆持者。解理家之果也。
    发心至除懒惰障下。第二明内凡四十心。即是明行。此初明十信也。有三。一发心修行。舍阐提心。二得精进力。学四正勤。三除懒惰障者伏皮。阐提不求佛法心也。
    灭一切罪。第二入十解断皮伏肉。肉是业故曰罪。舍身见心也。
    于诸至尊重。第三十行断肉伏心。声闻不回向求之习气。于法如如不生尊重。今至十行始尊重如如也。于诸学处者。如如理也。
    息掉悔心。第四明十回。十回断缘觉不回向习。见我异他曰掉。悔昔不求如如曰悔也。（十回舍二谛境入。除二乘散乱之心。住如如寂灭之理。但皮肉有正习有习气。习气有四。二凡二圣也。十信至十行中。前五行断正习而伏习气。后五行始永断四家气。后五行是不退故。兴即取之。晓云。初地二愚。二如次掉悔。庄云。异生性障。沼即取之。诸地准之。）
    入于初地下。第三明十地。地义有六。一地体。是出离如如。出四谤之外。二地因。是慈悲智慧为了因。二地障。即三心惑。四地用。摄众生。五地果。是四德。六地相。如如相智也。就地中有修性二得。即慈是化身因。智慈是地相。地相属应身属道谛。是修起法。地体属法身属灭谛。非谛非修起。故此二因一时俱缘二境。由前方便中先习二行故。后能□用之而言见如如相。是慈悲由。即是定慧见如如相。此三皆属道也。
    明十地为十段。（晓云。皆有二句。先下位决障。后断障入地。庄沼取之。）本文分明。今总略故。初除障。后入地。此明初地。余皆显也。今略辨之。初地相者。如来先为菩萨说自他皆空。依说学之。遂见如如遍满他我皆空。能行布施不拔不能利益他障。后去地体及相。亦皆有定慧二用□照。定见地相。慧见地体故。初地施成就除悭。利益者布施利他。（兴意作之。）入二地者。既他我皆利。故入二地见如如理。第一最胜。胜二乘道。唯见一菩萨道。不见有二乘也。言除不逼恼障者。本云破不逼恼因苦障。不逼恼他不苦自身也。又不恼他眷属。谓他逼恼恼他自身。谓困苦。二地除恼困自他故。能持戒清净入三地。见法界流出般若。般若出慈悲。慈悲出智。智出十二部经。十二部经出三慧。三慧出般若。般若得佛果。言破心软净障。三地能从三千世界大遇听法。及舍身供养法师。曰软净心。软净心障除入四地也。（兴即依之。）四地相者。不见能修所修异。破善方便障者。善方便有二。一知见二厌离。厌离者为舍过失。知见者为修功德。以四地修道品为方便。明无我我所。不见能修所修境智殊也。（兴即依之。）入五地相者。见真俗平等无有异相。破见真俗障者。声闻观别相。菩萨观通相。声闻见俗异真。四地菩萨见生死俗谛异如如第一义谛。五地菩萨观生死与法身因一如如。故言破见二谛障也。（沼即取之。）六地相者。观十二缘。不见其有不见其无。无净无不净。即是法界自性清净。破见行相者。行有二种。一十二有。是不净行。二十二灭。是净行。不见此二曰破见行相障入七地。七地相者。学八解脱违逆虚妄。解脱违逆虚妄虚妄灭。随烦恼虚妄生。而不能见其不灭。未能见随顺虚妄不生也。今得不生不灭解。能破不见真灭相障入八地。（沼意取之。）八地不见随顺法生。直见如如也。又见无增减。无增故无生。无减故无灭。故从八地去恒在如如。故言学如如满也。恒在如如以不复出入。不更见如如有异相。亦不复见有应身。又前七相亦是如来愿力令见之。使其企慕法身。从下次第修习以后遗前。又七地已下空有未□照。八地已上但见如如。慈悲不须缘现。而本愿力故自然有应化之用。如道后不异也。又十七地论明七地具见无生无灭。八地见无增减。此中文就成不成为论。以七地见无灭成见无生未成。八地见无生成。彼文就通为论。七地正学无生灭。八地正学无增减。又八地有二种自在。一者无分别自在。不见法界生灭增减。亦不见法界一异。（兴影依之。）二净土自在。合一切处所无五浊等。九地智慧自在。十地业自在也。九地相者。四无碍辩也。去但有行表如如用。如如力令有六通等用。除自利行。自利行者住如如理不化众生。八地自学如如体已究竟。故学化他。修四辩六通。智自在满之也。又但举六通者二义。一者四辩是化他本。六通是化他末故。举末本可知。二者四辩除烦恼。即是漏尽。漏尽通摄四辩也。十地相者。以业自在为体。随意成就种种化众生。化众生业由如如力故尔。而静也。破一切所知障者。一切所知是十如如。十地断元品。第二分得如如。所知理穷。除十种所知障尽。故言破一切所知障。广如义章第十四。正玄十地等义也。
    问。例上应言破一切所知障。已入金刚心。金刚心拔除本心。何故不尔。答尔。此位时节从也。依仁王经。明十地后有三分。是金刚道。中分是金刚心体。上分是佛。又三分者。下分是方便。中分是金刚正体。上分是佛。除本心者。金刚心断无明尽。若配二十二愚释此诸障。具如晓疏。金刚心义。广如义章第十。及八科章。金刚三昧义也。
    如来地至清净下。广说五中。第五明三身果。有二。一明法身果。二然诸如来无分别心下明应身果。不明化身。由应身无有别修因得果故。化身佛色声为体。不别明也。就初有二。初正明法身果。二若说于如来是我大师下明众生惑解。解得此果。惑失此果。初有三。一略明。二广释。三此三清净下重结。（隋云。一明体。二明用。三合结。）初有二。此初标。如来有三种净。
    云何至相净。第二释。即为三。一明三界位。二明四有位。三明二觉位。烦恼净者。十住至十回断皮肉二烦恼。免系缚三界。二苦净者。初地至十地四种生死苦。一因缘。二方便。三有有。四无有。如九识释。三相净者。在二觉位。一等觉。金刚道中四谤已尽。二妙觉。佛地虚妄永息。又烦恼是皮。苦净是肉是业能得苦果。相净者。心烦恼能生四谤之执。具上三净法身圆满。故言得极清净。
    譬如至尘垢下。第二广明法身。有二。一广明体二复次至能现应身下明用。初中一种四譬。譬佛有四种四义。出十七地论。初四者。一法身无改如金。二如来清净如水。三第一义谛遍满如空。四大般涅槃明了如觉。第二四者。一神通转变如金成种种器。二慈悲润滑如水。三自性无异不舍众生如空。四智慧朗然如觉。第三四者。一因本清净无染如金。二道洗除清净如水。三解脱清净无缚如空。四果清净如觉舍睡心明了。第四四者。一乐如金种种利益。二净如水。三常如空无灭。四我如觉。觉即六识明了四大通畅如我。初四次第者。以有法身故从道前而未来。由见第一义谛。有第一义谛故至涅槃。初二□明上烦恼净位能现化身。次空譬明上苦净位难现应身。后睡觉譬明相净位显法身。（庄取此。彼明三净义。然作名云。一金体本净喻。二水界清净喻。三虚空本净喻。四梦见度水喻也。）此初譬也。有二。一譬。二结。初有五位。一真金者。本云有金。此本好也。未练金故。即况上四种性得。一如道前法身。二如道前神通。三如道前乐。四如道前因。二镕销者。况四十心。（隋云。镕是伏义。十众。十信伏皮。销是除义。十解。除皮十行。）三治练者。譬十地四义。（练是初地至七地。治是八地至十地。兴即取之。具述如彼。）四既烧打已。金刚心中间地四义。（沼依。故云。金喻道前。如镕等道中。既烧已道后。）五无复度尘垢。况佛究竟地四义。（隋云。后三譬亦应具约诸位。例前可知。不具明之。）
　　为显至无金。第二结有三。一为显体本净者。道前法身。二金体净者。结道后也。三非谓无金。合结道前不异道后也。问。此金喻与上何异。答。晓云。上金通喻三净。此但一净。（庄即取之。）
    譬如至清净下。第二譬。亦有四义。一譬如来。二况慈悲。三况道。四譬净。就文有二。一譬。二合。初又二。一释。二结。初有五。一浊水。本云水界。（隋云。界是性也。）通况道前道后四义。一澄者。上净下浊共处而不相染。通譬道前后。无五相如义。离五执曰来。（道后对浊。浊是前前。生死□法身。法身在内。生死在外。如浊体在外清水性在内。内不可见。则在下。浊则在上。清如道后。法身在外。生死在内但见法身不见生死。昔浊譬如。清净譬来。兴取故云。澄者下浊上净之义。）二渟者。通譬道前后慈悲之定润泽众生也。（慈悲禅定润泽众生。无有作意动转缘。兴云。渟者水止之名。）三清者。通合前般若。般若彻照曰清。即是道义。四净者。况于净德。
    无复至水。第二有三。一结道后。二为显下结道前。三非谓下合结前后。
    如是至余习下。第二通合有二。一通合前文。如是法身者。通合水澄渟清净也。烦恼者皮肉。苦集除者。本云本起。是心也。无余习者。本云悉皆清净。应言悉皆澄渟清净也。
    为显至无体。第二别合。言佛性者。本云法身。合道后义。非谓无体。合道前也。
    譬如至屏已下。第三四义。一明第一义谛遍满如空。二明自性不舍众生。三明解脱如空无系缚。四常法如空。文有二。一譬。二合。初有二。一释。二结。初有四事。一烟者譬阐提。二云者譬我见。三尘者譬声闻。四雾者譬缘觉。如烟者因火起烟满足覆天。况阐提无厌足起惑障于法身之理。我见况云凌高亦如此也。从火性起火。烧物无厌足。如阐提贪乐生死无有厌足不求涅槃。云者将动高举。譬邪思惟起我见自高。尘者干燥无沾润用。譬声闻不生慈悲。雾者由水而起。湿力微薄。如缘觉从性得慈悲出修得慈悲。慈悲用浅不能利他。若除屏已。本云皆悉已净者道尽也。（兴云。屏者亦除。）
    是空至无空。第二结。初结道后。非谓下结道前。
    如是至无体。第二合譬。如是法身者合道前后也。一切苦皆尽者上四事悉皆灭。说为清净者道后。非谓无体者道前也。
    譬如至岸别下。第四事。一涅槃。二智慧。三果。四我。文有二。一譬二合。初也。言有人者十信前人。于睡梦中者初发心无明中心。（隋云。于八识无明中也。）见大河水者十信厌生死过。梦者无而见有。如妄想见有而实无之。梦有三种。一眠不梦。是凡夫。二亦眠梦。是道内圣人。三不眠不梦。是佛也。凡夫眠有时不梦。在梨耶识中故。在意识中小强方得梦也。漂流身者。十信见自身随生死流。运手动足者十解也。（运手即行善。动足即止善。亦四正勤。运手即勤行二善。动足勤离二恶。十解造始而进也。）截度者。十行除三界二惑尽出三界也。（运手除皮。动足伏肉。截流度者十行除肉也。）得至彼岸者十回向。（一舍二乘。二舍三界。三舍二谛。）由彼身心等者。入十地稍稍修进也。（入十地三十僧祇劫勤苦修进也。）从梦觉己者金刚心也。不见有水者。佛不见十地中四种生死。此岸者生死。彼岸者佛。不自见涅槃也。
    非谓至无觉下。第二合有二。一明生死尽。二明涅槃现初也。生死是八种生死。（兴即取之。）妄想是三乘人也。是觉净者道后。非谓无觉者道前也。
    如是至实体。第二明涅槃现。言法界者即涅槃。妄相不生。不生于妄想也。说清净者道后。非是等者道前也。（八识之惑如眠。随顺之解如梦。若无眠则不梦。梦不眠不有。水及彼此之岸。如无惑故无解。无解无惑不见惑可灭。不见解可生。无生死此可舍。无涅槃彼可求。本来自性清净。）
    复次至身下。第二明法身用十五门中。是第十二治三障门。义即如文。此明前断四住。断四住故业坏更进断智障也。意谓。智障断无明住。问。二无所有门后。至此广说法身五义八性。及与三身因果妙门。理须别门。何故起立治三障耶。答。义乘前门说。故摄即二无所有。故不别立。问。何以得知承前说耶。答。既言善男子是身因缘等。是身者即法身。具检如文。文有四。一法。二譬。三合。四结。就法说有三用。一神通。（隋云。出化身。）二智慧。（出应身。）三法身。言苦集清净者。前呼皮为烦恼肉为业。此中皮重呼为业。轻呼为烦恼。皮尽得神通清净。现化身是定力。（十信伏皮尽。得神通清净。能现化身。是定力故。）次惑障清净。本云烦恼清净者是肉尽。智慧清净。现应身。（十解以上肉尽。）次智障清净者。心尽故现法身也。（初地已上心尽故现身。）经与统略随所断惑阶级列之。梁隋依三身次第释。故不相违。
　　譬如至出光。第二譬。空者法身。电者应身。光者化身。此中光劣电胜。
    如是至化身。第三合可见。
    由性净至化身。第四结。十五门中。即第十三三净门也。义即始文。言由性净现法身者。本云是故性极清净摄受法身。性净者道前性法如如也。摄受法身者。道前为摄道后之果。摄者感也。智慧清净者道前如如智。摄应身者道后修得智慧。三昧净者道前性得大三昧。摄化身者由道前大三昧现道后化身也。但四文中。第一第四同明法身出法身。（同从法身出三身。）第二第三传明法身法身出应身。应身出化身。各示一义也。
    此三清净下。正明法身果有三中。第三重结。（合结体用。）有三。一牒上三清净。二明同是五如如。三是故下结共是一体。初也此三净者。皮肉心尽也。
    是法至如第二五句明五如如。一法如如。十信十行。自是骨肉败坏无常中。而有实体不破坏故。曰法如如。二不异如如。十回至三地。不见三乘异。三一味如如。四地至七地不见生灭。六地不见垢净。五地不见真俗。四地不见坏境智。四解脱如如。八地至十地永不出入。不见俗有。五究竟如如。佛地也。又法如如曰自性净藏。次过出世上上净藏。次法界净藏。次法身净藏。第五如来净藏。一自性净藏者。道前烦恼在外。法身在内。烦恼虽藏法身。恒善恒净。（故言自性清净藏也。）二过世出者显最真实也。世者三世破坏异也。出者三乘位。三乘位有三异。三世有三异。佛过此二种异。故言不异如如。三法界清净藏者。法界即是境界因也。（此有旧气未得唯识意。）此因是第一义谛。能生一切圣智。谓之为因。因理是一。故言一味如如。四法身净藏者。八地已上至金刚心。照与佛等。称曰法身净藏。五如来净藏者。过一切众生所如。为如来所摄故。称如来藏。究竟者道满也。初一断皮肉。次一除伴。伴是心初品。第三断羸弱。是心之中品。第四断微细。是心家下品。伴者皮肉伴心。心??皮肉也。以心生皮肉。今重皮肉资心使坚。更互相利益。故曰伴也。断心初品曰除伴惑者。心伴是皮肉。皮肉已被除。唯心独在。故言除伴惑也。
    是故至有异。结。是上五位皆是如如故。佛体一也。（沼即取之。晓云。诸佛者三世三身一切诸佛。）
    善男子。至别异下。第二明惑解。有解故见法身生惑故失法身。文有二。一总。二别。释意明双林佛常而是有见。法花佛无常而是无。□是边见也。（有见是常见。无见即断见。见常见断即是边见。不会中道也。）初也。有二。一明口说如心。二若作如是下明心解如口。言说于如来者。法如如之如来也。深心解了者。本云悉见。梁隋牒云悉知悉见。悉知者。凡始发心共知有如如理也。悉见者。十信已上信见。十回已上比见。八地已上证见。今当解了也。言无有别异。本云无有别身。三义。一见无别应化异法身。二见无我法身异他法身。三见无有道前法异道后也。
    善男子至分别下。第二别释有三。一明地内。三明地后。初有二。一明十信至十行。二明十回。初也。有三。此初明断皮肉两部尽。本云是故乃至不正思惟悉除灭故。二即知下明离二边之境。三亦无分别。明无断常之见也。
    圣所修行下。第二明十回有二。一标位。二释。初也。圣修行者。十回皮肉妄想尽。始修行法身如理也。（圣义有二。一免三界故。二为众生正主。十回向已上始具此二也。）
    如如至修行故。第二释。本云于如如无一二相法中以修行故。上如是初地。下如后九地。无二相法中者。于地地法身如如中皆无断常二相也。（隋云。于地地乃至无断常二相中也。晓庄兴意皆依此义。位别证修如如。故知沼云能于彼彼见无二相故云如如于彼者。□此文也。）正修行故者。十回于法身无二相中而修行也。
    如是至除灭下。第二明地内有二。一释。二结。初有二。初如是如是标地地也。（总标诸地之解。庄云。十地行渐次修习。如是如是障渐次而灭。诸师意同之。）后一切障下。明地地之惑。（明无诸地之惑。）
    如如。一切障灭。第二结亦二。一如如结上地地解。二一切障灭结上无惑。言一切障者。即十地中心烦恼三十障也。
    如是至智清净下。第三明道后有三。一明解脱。二明法身。三明般若。初也。有二。一如是等者。正明佛解脱十地诸障。言最清净者道后也。二如如法界下结。言如如法界者。结地地中如如境解脱也。正智清净者。结地地中如如智解脱。具语应言如如清净如如智界清净也。（隋加云。互举一义耳。）
    如是至除灭。第二明法身有二。一标。具十自在故是法身。二摄受下释。由除烦恼故有自在。（兴即取之。）言摄受皆得成等者。本云摄受故得一切自在者一切障皆除灭故。一切自在者。重提上十自在也。摄受者。道前法身。至初地摄受初地自在。乃至十地及道后。具足摄得一切自在也。一切障灭等者。由除十自在障故有十自在也。
    一切诸障至见佛下。第二明般若有二。一略标。二广释。初也。有三。一明。是波若智相。本云一切种清净故是如如智相。（明但见如如名如如智。）二如是见下明如如智。见者是圣智。（明但见如如是名圣见。沼云。圣者正也。见者解也。兴即依之。今谓晓云。大圣之见。庄即取之。准次是也。）三是则下。明但见如如是真见佛也。
    何以至如来下。第三广释。何以故。如如智见如如。方是真实见佛也。文有三。一但佛能见二二乘未了。三凡夫不知此初有二。一释。二结。初如实见法真如者。本云如如得见如如故。应言如如智但见如如境。但欲明能所皆是如如。故言如如见如如。二是故下。结上如实见如如也。诸佛见一切如来者有三义。一明唯佛能见佛。（晓即取之。故云。应身如来圆满之智。方见一切三身如来。当知唯佛与佛乃能相见。如智论云。智者及知智。如阇知阇足。庄即取之。沼兴影同。）二明境智一体还自相见。三明他我如如不异。故言诸佛见一切如来也。
    何以至知见下。第二二乘未了。文有三。一明出三界。过皮二惑故。（晓即取之。）二求真实下。明未见如如。三如是圣下。结非二乘人三慧境界。
　　一切凡至得度下。第三明凡夫不知。有三。一法。二譬。三合。初也。生疑惑者。疑此理是不有不无也。颠倒者。计此理定有无也。又因中曰倒。果上曰惑。分别者。有疑有惑二种分别也。
    如兔至劣故。第二喻也。
    凡夫至如故。第三合也。（晓云。佛性论说。凡夫犹于生盲之人不见日光。二乘同于新生婴儿不见日轮等。兴述此也。）譬合显故。三藏略之。今依新经经文势释之。沼兴依此。若准本经。所以者下是法合也。庄依此释。凡此德多依本释故。
    然诸至别心下。大段第二明应身曰诸如来（晓意同也。）兴云。此说非必。今即总显理智法身。勿守指矣。本意正对应身而显法身。故云四无分别。是道前后之法身等。若但法身。何故次云故诸如来无量劫中难行苦行方得此身。岂理智身自苦行耶。又云具深智慧。若智身者何云具智。就文有四。一明应体。二最上下明应身德。三善男子如是知下明应身名。四诸佛所说下明应身用。就初有二。一正明应身体。二是故诸佛下举四因障果。（隋云。举因叹果。）初中有四。一明四无分别。二明十大自在。三明四种无碍。四二种不共。初也。言四无分别者。一不分别净不净。二不分别非净非不净。三不分别合散。四不分别应化。初一道前。道前法身与烦恼俱。故不分别定净。而不为惑染。故不分别定不净也。第二道后。道后法身为道净之。而法身非始无染故非净。而实由道除惑故非不净也。第三通道前后。后则不见万德合。前则不见万德散。第四亦通道前后有三义。一八地以上至道后。修得慈悲及智慧皆无见不见。二道内修得智慧亦无见无不见。若慈悲见有众生。三道前慈悲智慧二由皆见众生也。
    于一切得自在。第二明大自在有十。一寿命自在。赊促随意。二心自在有三。一即静能散。二欲令众生不知佛心便不能知。欲令知佛心即能知。三缘于一切境经无量劫心不移动。三财物自在有二。一外财。如七珍等随意无尽。（入破虚空定出七宝等随意无尽。）二内财。四如意神足为众生之本。（入无量门定出一切法施他无尽。）四生自在有三。一欲生即生。此为下种。二位自在。此为成就奢促随意。三灭自在。欲去便去。已成就竟舍之。又有三义。一除灾生。除地狱。二随顺生。受五趣等身。三增上生。梵释等王。如别释。此三□化身。净名玄等具有五生。如彼辨之。五业自在有三义。一于三报业自在。或以现业为生业。以后业于现受等。佛乃无后业而有此力。二四不护。不护业业之过失。口业自在。三种种化物之事亦曰业自在。六势力自在有五义。一一切天魔外道不能降伏。二随至一切苦恼处能令受乐。如入热地狱令冷等。三以四摄法利益众生。五说一句法能令众生调伏随顺佛意。七大愿自在。从十住佛三身化物无穷尽。八神通自在。即六神通。九法身自在有二。一德摄一功德。如常皆常我皆我等。二说自在。如一音说法随类各得解也。十智慧自在。十力无畏。（如法集经等广说也。）
    具足清净下。第三明四无碍智清净。本云无碍清净。一依处清净。道前法身为生死解脱二处依也。二境界清净。十地十度（十如如也。）三智清净。金坚。（金刚心。）惑尽也。四心清净。道后佛心。（晓云。此四唯在一百三十不共法内。庄兴取之。）初一照道前法如如无碍。次一照十地如如无碍。次一照穷学如如无碍。后一照佛果阿摩罗识如如无碍也。深智慧故者。本云智慧见故。总释上四。以四种无碍智照此四处清净无碍也。
    是自境界不共他故。第四明二不共。一境。二智。非二乘凡夫所知。（一智。不见生死涅槃异故。不贪涅槃。不畏生死。二境。无生死涅槃殊故。又境无生死涅槃殊。故知不在生死不在涅槃。不与凡夫二乘共也。）上四即是应身四德。一无分别。为生诸德合有。二十自在。为护诸德不退。三清净无碍。为具足安乐。四不与下共。为最胜化他。此四次第相生也。
    是故至此身。第二明因有四句。一示久长修习。三十三僧祇行。而无量者令明三性时。（晓云。本业经云。如十里石。方广亦然。以天衣重三铢。人中日月岁数三年一拂此石乃尽。名一小劫。又八十里石。方广亦然。以梵天衣重三铢。梵天中百宝光明珠为日月岁数。三年一拂。此石乃尽。名一中劫。又八百里石。方广亦然。以净居成天衣重三铢。即净居天千宝光明镜日月岁数。三年一拂。此石乃至尽。名一大阿僧祇劫。案云。如是三大阿僧祇劫长远难量。故言无量无边阿僧祇劫也。自余差别如上述之。庄兴依之。然庄加云。若依日月等劫要过无数。若依大劫但经三大便证大觉。）二不惜身命者。示殷重修习。不惜身命有三种希有不思议。一无怖畏故不惜身。无□故不惜命舍身肉等受苦。无怖畏义显。舍命失天人报。不□惜义显。二为慈悲欲利他无厌足故不惜身。为智慧见空无所有故不贪着生死。故不惜命。三于自他平等故不惜身命。（无怨亲故不惜身。无彼我故不惜命。）见自身命与他不异故能舍之。（庄云。由四因缘不惜身命。一为求法故。如昔轮王割身千灯而求半偈。二为报恩故。如忍辱太子须眼精等治父王病。三救贫苦故。如修多拏太子舍妻等与婆罗门。四救命难故。如尸毗王救鸽命等。沼即复之。）三难行。为明无休修习有六。一内身。自见有生死种种苦所逼而难忍能忍。二外境。所化众生违逆菩萨有种种损害难忍能忍。三为利众生常受生死之苦。四自他不受邪教。邪教有二。一不为邪难所屈。故令众生不受邪法。二我自舍邪入正。五自他能受正教亦二。一能为众生说正教。二能咨受上位之人正教。六乐听广大正法难忍。萨陀伦为法三身等事。听大法者。一切诸佛所说无量。而能听之不生怖畏也。四方得此身者。明无余修习。但为求无上四身也。（晓云。如来独得修因圆满无余。独得至果圆满无余。此二唯在一百八十不共法门。）
    最上至怖畏。第二明应身德。上四种应身出一切德。依本有二。一如此身者。总指上四种应身。二最上下。别上应身出四德。今略初文。唯有后故。一最上无比。从上第一四无分别心生。言最上者十力。十力穷照曰最上。无比者。此十力是智慧。不见诸佛有无故。从无分别心生。二不思议今略。本云是处最胜不可思议。从上第二十自在生。佛果别有一法。名曰不退胜。使十回以上诸法不退也。此一法是诸德不退之处。故言是处。最胜者即是所生诸德。大有六义。一上欲。谓如来常欲度众生。二精进谓有堪度之无休。三忆。谓不作心。常不忘一切境也。四慧。谓三世知常现前也。五解脱道后常清净。六解脱如见。谓道后如如穷照自体也。不思议者。总结上是处及最胜二种悉过思议。例上文皆应言是处无比。最胜无比。例下应言最上不思议。互举一边。三言说境。从上第三四无碍生。以清净无碍安乐自在不作有无故。非言说觉观境界也。言语境有三种。一觉观智。谓六识初造缘。二决了智。谓从六识后分别境界。三忆念智。久久不忘也。心有四。一初发即识。二思名即想。三了别即受。四分判即行也。前忌并是觉观。后一心是决了。忆念非此四限。别是心数也。语言有三。本觉观。是念欲语言。对佛无觉观念也。决了是口出语言。对佛无执着故决了也。忆念语言。对佛遍知故无忘失不劳忆念也。过言说境者。明佛有三种过语言法。不着上三种语言故过于毁赞。过毁故不忧。过赞故不喜。常行舍心安乐无也。四是妙等者。从上第四不与共生。本云是方寂静。此有二义。方是四方。以况四谛。寂静者。声闻别见四谛。如来通观四谛。是一如如。无有苦集生死异灭道。故言寂静也。离诸怖畏。此有二种。一声闻怖畏生死。二凡夫怖畏涅槃。如来不执两异故二处无畏。不与不共也。二为显无住处涅槃。慈悲故不住涅槃。智慧故不住生死。二处无住故曰寂静。寂静无定方处。故言寂静。寂静无二乘凡夫二怖畏。今摄此意言妙寂也。
    善男子至如者下。第三明应身名。应身与法身相似。相似即是相应义曰应身。文有三。一标。二释。三结得失。初也。如是知见者。知见应身与法身相似。法真如者。命知应身如。法身如如理。凡夫知。圣人见也。（有四位。如上释。）
    无生至无限下。第二别释有二。一难离生死果。二无生死因初有三句。一不生非前际。二不老非中际。三不死非后际。非三际故无限。又三句。即是三相。不生者。过七地已下意生身。不老者过八地已上变易。不死过界内分段也。寿命无限者。众生尽此身不尽。（随云四句。初三因也。此为第四。过三际故无限也。）
    无有至散动。第二生死因。有三句。一无烦恼因。二无业行缘三无散乱想。初也。言无睡眠也。若凡夫为论。色界不复眠。若圣人为论。除欲地皮烦恼竟。故无之。亦无饥下。第二也。四食中。前两能生。后二能长。能生者。一思食。是业。能生罗耶识令入六道。二识食。梨耶识。能生六识等也。能长有二。一者触支。能增长受爱等四阴诸心也。二揣食。能长五入等诸色。此四食至金刚。唯佛能过。（庄意依之。）三心常在定下。明无散果有二。一常在修性二得大三昧中也。（兴云。如智论云。罗汉身业虽复无失非恒无失。非恒无失者唯如来有。名不共法。又论云。罗汉若入等至即名为定。若出等至即不名定。如来遍于一切位中无不定心故。此即晓说。庄亦依之。加云。杂集十四。）二无散动者有三。一专心听法如理修行。二散心不听不正修行。三起诽谤不信不受佛语。于此三等无有异。故云心无散动。即三念处也。
    若于如来下。第三结是非。若于法身如来之上言有生灭异法身者。是诤讼心。不能得见应身如来也。故知执家非但舌落。亦断见佛。又云。故诸如来无量劫行方得此身。乃至是妙寂静离诸怖畏。沼云。大涅槃故云妙寂静。离五畏故云离怖畏。既无数行诸至所感之身。何唯离□之生灭患而不能免细生灭耶。子得言佛佛离变易生死者矣。
    诸佛至解脱下。第四明应身用。有十事为三。一有三事明外用。二有五事明内用。三有二事合明内外用。初三。一明无畏用。二诸恶禽下明慈悲明。三由闻法下明威仪用。（隋加云。通善恶。）初即四无畏。此有二种。初四种者。一得一切智。二一切漏尽。此二自利。（初智。后断。）三能说障道。四能说尽苦道。此是利他。前一令避。后一令修。后有一种。四无畏者但自利。一无不通达。二无动。三无比。四无障。初令具一切智。次胜也。（他不能动。）第三证见。第四过无明住地也。诸佛所说等者。具前二无畏故。得一切智。一切漏尽。所以皆能利益。有听闻者等。具后二义故。能说障及说道。明令他得解脱。（兴即取之。）
    诸恶至逢值。第二明佛远离诸横。即慈悲用。如手现五师子等。
    由闻至无尽。第三明威德用。本云于佛起业果报无边。于佛造善作恶果报无穷。六义故尔。一见无上。二闻无上。三供养无上。四学无上。五忆念无上。六利养无上。见者。若见如如行。能离生死得解脱也。为见余境则不如此。故云见佛是无上见。闻无上者。若闻如如理。胜闻一切法也供养无上者。诸外道等事日事火供养诸天。是生死行。供养如如得真解脱。故最上也。学无上者。学四韦陀等非解脱因。学六度及如如理能得解脱。故言最上。五忆念无上者。一切境界念法身为最第一也。利养无上者。信一切法。不及信如如理果报最胜。故言利养无上。然前五亦得利养。但信为根本偏受其名上故。今言由闻法故。行此六事是无量善业。反此六事是无边恶业。故本云作佛起业果报无尽。意谓。既闻胜法即佛起业能行六事。故报无尽。
    然诸如来至异想。第二明内用。五事为二。一有三事明无恶二有二事明有好事。初也。有三。一无无记。谓习气既尽。一切所依皆悉是善。乃至出息入息等亦无无记。二一切境下无忆念。谓不忘诸法也。三生死下无分别。谓不见生死涅槃异相也。
    如来所记至智摄。第二明有好事有二。此初明具三达。谓三世智圆故也。诸佛下第二明诸佛如来四仪三业皆随智慧行。此显四不护。三业及命也。（隋云。罗汉有虚声。不利众生。佛一切声皆为利益物人。罗汉有虚身。如见前户闭从后户入。佛无此事。随所处一切山河石壁直过无碍。乃至动身转体举足下步皆为利物。）
    一切至众生者。第三合结内外用。有二事。一结内有慈悲。二结外有慈悲行。此即慈悲有二种。一心净慈悲。此初也。若小乘为论。如来一日三过观诸众生可度。昼夜六时。（若小乘佛。虽有一切智。不作心不能见境。如来外道钗妇诸佛等事。）大乘为论。念念中恒观众生也。（无有作心。）
    二无有不为下。结外有慈悲行。即行净慈悲也。为有可度之者。即现应化二身而度之也。（兴征晓云。有说前十智应身不共德。此慈悲是化身共德。非也。应化二佛无实智故。今即寄应化之于。以法身之德。慈悲皆真实故。重述前义。既自释云寄应化显法身。即疏具显三身德故。应如彼也。）
第0段     善男子至听闻下。品第二段中之第三劝赞明经力用。劝人修行明信解。经有八种功德。此初闻深广法舍小学大。此是自性成就。智有自性之理也。听者是思。闻是闻持也。（沼依此意。）
    二信解。信解者。明无秽浊。信乐成就。舍二乘凡夫也。信舍阐提。解近诸佛。（解除我见。由听闻信解之力故不堕八难。不堕八难故得生天人。生天人故亲近诸佛。）近诸佛者。明亲近善人。近善人故精进勇猛。精进勇猛故随愿往生也。
    不堕至下贱。第三明无障碍。发心成就。未入十信。此是外凡。准隋前释。此离八难。（沼取此意。）
    恒得至正法第四清净勇猛。正行成就入十信也。（兴云。此不然。十信以前如轻毛故。必不可言不堕恶趣常处人天。今即上上三十心利益。此地上益。但十信人净信坚牢。恶缘不坏。）言不定者引练之说。如有经云。十信菩萨设杀一阎浮尘数众生而不堕恶道故。执一谤一愚之甚也。又如子者。经王名杇。八相成佛十信尚不能离八难。况斯下类。听闻信解其利最少。非但谤先师。亦抑毁胜经。当知三藏犹举最下。况就胜者。沼后释云。或举最胜。但因闻慧能信解者尚获斯福。何况胜行。即此意也。
    常生佛土第五随受生。入位成就入十解也。所以至菩提。第六明不可动转。即受记成就入十行也。如来已知。本云已见。见初发心。问。知见何异。答。沼云。准天新般若论云。佛非见果知。以显知现见。但言知者。谓佛见果比知其因。故今言见。见者显知。举心能了。若尔但见。何须言见。谓见色。今亦能知四蕴身故。已记者。十行堪受记也。
    若善男至圣众。第七明有最胜事。成就众生入十回向。明化行也。不谤三宝者。十人始识真实一体之三也。
    一切众生至六波罗蜜。第八最清净行。成就地上也。合此八为三。初三明外凡。次四明内凡。后一明真圣。此有三句。一明未下种。此菩萨能令登十信。二已下种。此菩萨能令入三十心。三一切世界下。明此菩萨能令他登初地已上。（兴云。不然。下种即入十信者。违经中说至十千劫修习十心得信成就故。）亦准前破。又自既云进退不定。此由随缘理经万劫方成者。遇胜经力得有何妨。故沼云。当得不退。乃至随其何位当证四不退。谓信住证行四种不退。信不退十信第六心。信不退十住第七心。证不退初地。行不退入八地。即嘉祥义。如序品述。
    尔时至众等下。品大段第三明大众信解。脱文有二。初信受弘通。二如来述可。初有四。一引名。二致敬。三弘通。四获利。初也。尔时有五义。一佛说三身罢时。二大众听闻竟时。三自证得解之时。四传教化他佛令供养时。五显佛正师正教正学之时。以佛说法音弟子得信。正解始解。显佛是正师。法是正教。弟子是正学。异外道邪师虽复邪说终无利益。（隋云。梵是色界诸天。释提因四王即四天。诸天众即所余天也。等即除净众龙鬼等故也。文为二。此初列信解人。二白佛下明人信解。）
    即从至佛足。第二。致敬也。
    白佛至经典。第三弘通也。言微妙者有三。一明佛性。摄花严等。具如上也。经典者。摄一切经。诸二经母故称典也。即地持经明摩得勒伽藏。此言法母也。金光明者表三种也。一三点。二三身。三三位。因缘果也。微者道前性得。妙者道后修得。典者经中之王。典领众经也。
    于其至利益下。第四获利。依本有三。一明能灭四种怨敌。此是救众生也。二如此思惟下。能令四正法久住。此是弘正法也。三我等下总结上义。今检八及十卷二本。略第二文而有前后。然准隋疏。初有三。中第三。如是四种下结以为第二。梁隋二德总科虽然。而别明中连理释之。对文可知。初中有三。一标。二释。三结。初也。
    何者至兴显下。第二释有四。一无外怨敌。二明无内怨敌。三明无不善怨敌。四无诸天灾祸。（兴即取之。）若依本。第二弘法中有四。一宣说。二受持。三自行。四化他。此中大意明说品竟有三种功德。一现在安乐住。二来世安乐住。三寂静安乐住。此初明无外怨敌也。有七事。一和合乐。二无诤乐。三无身心苦故乐。四久住乐。五爱重乐。六赞叹乐。七来世乐。军众初乐。无怨敌者即无诤乐。无疾病者无身心苦乐。（无疾者无身苦。无恼者无心苦。）寿命长者久住故乐。吉祥者爱重乐。谓至一切爱为他信爱敬遗事若祥也。安乐者赞叹乐。得好名闻为他赞美自心喜乐。正法兴显者来世安乐。以弘法故后世具一切乐事。前六是现世安乐。后一是来世安乐也。（真即加云。表净信七圣财之元故得佛果离七生死之净德也。）
    二者至爱重。第二无内怨敌有三。一五欲乐。二财。三弘法乐。和悦者五尘乐。无诤者财物乐。爱敬者。弘法之人无内违诤王信重之。故寂静安乐也。
    三者至修立。第三无不善怨敌乐。有五。一自利。二利他。三自利因。四利他因。五自利利他因。言沙门修行正法者即自利也。本云多所利益。今略是利他。举初摄之。无横死者。本云年命长远。是自利因。寿长自得乐也。无病安乐者。本云富逸安乐。利他因。因富故能以财物利他也。于诸等者。自利利他因因我。我施他有乐。他施我亦然也。（兴即取之。）
    四者至之行。第四无诸天怨敌。三时者。春分雨相夏分热相。冬分寒相。言之中者。三相各尚其时不乖时节也。（不乖节候也。晓兴取之。显意云。谓春夏冬阴阳之气各不失时。无不中尚。故曰常中。兴加云。广如婆沙。）就此中有五种平等。一时节平等。二因缘平等。三摄持平等。四意欲平等。五正行平等。三时之中即时节平等也。四大下因缘平等。四大有二。一内四大平等无有疾病。二外四大平等五谷丰熟。由此二故安乐因缘也。常为下摄持平等。人作功德令诸天欢喜。谓人摄天。天摄人者。天降雨泽以持人也。慈悲下思欲平等。（无伤者不夺其业。无实者不与其在。）令诸众生下正行平等也。（即寂静乐也。兴即取之。沼引本经以成今文。当引应引。今文亦明。更引无用。）
    是为四种利益之事。第三结也。隋意。此文即为第二弘正法也。然本先正行平等中。具言诚心归仰。此后结云利益功德。准今归敬影摄诚心。后功德者转云之事。即功德事。如是前后四文连坏。而总科云。第二弘法亦四。一诚心是宣说。二归仰是受持。三利益即自利。四功德是化他。此梁总释。隋别取之。故知此文即有三义。一结前四益。二成后四行也。
    世尊。我等至利益。第三总结上两种四义。言住处者。本云处处。一安置前四事。（则无内外不善及诸无四种怨。）是利益众生因缘。二安置后四事。（宣说。受持。自行。化他。）即正法久住因缘也。
    佛言至于世。第二如来赞述有三。初赞。二述。三劝。初也。善哉善哉。一善哉上四种利益救众生。后善哉赞后四种弘正法也。善男子下亦述上二事如是也。（救众生弘正法故。重言如是如是也。）汝等下劝亦二。一弘经。二则令获利。获利有二。合但言后一也。（上获利中有三。今略第三但述第二。故言后一也。）

第0段 梦见忏悔品第四

    略开三门。一来意。二释名。三决疑。初中有三。一上来二品既显因果。今明妙因。一切因行不出二门。谓功德智慧。前即方便道。后是般若道。功德门中即有二种。止善行善。今辨止善。故嘉祥言。果不自得。要因修道。故次明之。具如彼也。（沼有四义。初影故云。将希胜果必先修行。行有二。一断恶。二修善。今明初故。具如彼也。）二总摄明行不过三学。故梁隋云。略为福慧。广不过三。即戒定慧。三法收罗无行不尽。忏悔是戒学之始。今广明之。（沼二正取。三四影依。故即结云。依真谛释有八因缘。）此忏悔义。广如忍律师记也。三为利时机。谓妙幢梦福利广多。故下云。如汝所梦乃至闻者获福甚多。广利有情灭除罪障。故此品来。
    二释名者。外国云忏摩毗。此言知厌离。亦云改悔。（祥述意云。胡汉具在。故云忏悔。晓庄沼兴取此述云。三藏说言。乃至此品正明行者知罪厌离改诸过恶。故言忏悔品也。庄云。梵音具言阿□底。此云罪。提舍耶此云说。若人犯罪对他陈说。名为说罪。义当发露。而言忏悔者不顺梵本。梵音忏摩。准此间语或愿容怒。或言愧谢。西方若人共相触□。及有怨恶欲求谢者。即就彼言忏摩。若尔忏即梵音。悔此方言。东西两语名为忏悔。然不当说罪。今顺旧译仍存忏悔。梵音飒拏此云梦。达舍利拏此云见。沼全取之。）忍律师云。提舍那此翻开罪。亦言发露。罪开以显现为义。谓舒心历瞻曝抱至诚。上简圣凡归诉三宝。广如彼也。既开罪岂不说罪耶。（兴云梵云悉法二合那散达梨舍那。梦现。提舍那悔过。故此方云梦现悔过品。恶所作罪以追悔。故云悔过。即不定中之恶作。忏者知罪可毁之过以生厌离。即无贪俱慧。悔即此言。忏乃梵音。以周合梵。故云忏悔。具如彼也。）准此及前等义应知沼独云忏悔者音讹略者非也。
    三决疑者。问。就所闻者非止忏悔。亦闻赞叹发愿等。何偏称耶。答。祥云。于此品中。具明五法。但忏悔在初。故从初为目。（律师记云。欲示此品忏悔为宗。沼即取之。）问。白日可开。何故梦中见闻耶。答。此有三义。故嘉祥言。欲明菩萨之道觉梦无异。又显佛事不在昼夜。又由信相愿力故也。
    尔时妙幢至本处下。第三七品明道。大有三藏。即戒定慧。已如上释。就戒中两品有八义。一此品明夜中梦见闻。后品明昼日修行。二此品略明。后品广说。三此品明忏悔。后品明罪灭。四此品暂伏。后品永降。五此品明经能灭罪。后品明弘经灭罪。六此品法身示现。后品化身为说。七此品信相独闻。后品大众共感。八此品正明妙幢愿。后品由大众机。就此品有两释。一长行是序说。从偈去是正说。今言。入四行偈已还犹是序说。以前长行是阿难语。后四行偈是妙幢语。理非正说。故最后言于其鼓声内说此妙伽他。（本云其鼓音中说如是偈。）故知是妙幢之语也。金光明鼓妙声下方是正说。是梦中之音故。今文加二。佛述。众解。故合为四。序正如先。三如来赞成。四大众奉行。（沼即同之。）就初有二。一明夜得梦。二从妙幢下。辨四行偈。明昼如实说。（祥云。初长行是经家辞。后是信相自陈。具如彼辨。沼即依之。）初中又三。一出得梦之人。二明得梦之时。三明所梦之事。此初也。先明应后论感者。（隋云。先明三身之应。后论忏人感者。）探前为语。释迦因时若有感誓度为本。若无此愿有感无益。由有本誓感则应故。举始为论先应后感也。（祥云。一见如来应。二见有一人下明见众生感。今即准之。）
    于夜梦中下。明梦时节。（虽云说寿量品竟之夜也。晓加即依文晓。以义通上决疑中梦觉也。）
    见大金鼓下。明所梦事。犹带心惑。而前理况如梦也。见事有二。一见诸佛应。二见众生感。（晓兴取之。）初有二。一见法身之本。二见应化之末。初有二。一见如如境。二见如如智。初也。此中应言见大金鼓其形殊大。本云梦见金鼓其形殊大。今下颂云其形极姝妙。故知略也。法身自体如金。殊相应用如鼓。姝者出妙众相。大者遍即万境。（祥云。遍含万德故名为大。）此是法身之相也。（晓庄兴取之。）
    光明至日轮。第二见如如智也。至见自体。况如日光也。（明即是光。非是光中之明。故犹应身。非是喻化身。意谓。此云应即内应。依此庄云前解为胜。）
    于此光至说法。第二明见应化。如如境至自利。如如智主利他。由如如智有应化身。故云于此光中。（此即光中之明。斯则明见法报二身但喻无法。明化身中有喻无法。）就文有三。一见诸佛。二见树下坐。三见说法。诸佛应身。世尊化身。即八相成道。具三轮化物。此中略举说法一轮也。（庄兴取之。）
    见一至悔法。第二见众生感。三感为体。一见感人。二见感体。三见感应用。（庄即取之。）初也。一者。本云见有一人。今颂言一。言一人者有三义故。一同一佛化。二同有大机。三同一佛性。
    婆罗门者。第二见感体。本云似婆罗门。（如如之体。似婆罗门。）此云净行。譬十回人。（祥云。地前未得真解。故言似也。）若真净行。譬于初地。（沼有二释。初云表能感教机。以善根杖感击世尊能诠鼓也。影此义。兴即依之。后云表见佛。故俱舍云。善根杖感所说沙门性亦名婆罗门。亦名为梵轮。真梵所说故。准知佛亦名婆罗门。真净故。以大悲杖击后得智鼓。此即初云如如体似婆罗门义。何以故。）妙幢已登初地。而见闻忏悔者。在昔不信法如如等。于三宝有诽谤业。乃已灭尽。但起追悔之心助进众行休心烦恼。取十如如。昔于十如如不知信乐。今悉悔之。二者以此示于众生。从于外凡乃至十回。未知信乐法如如理。皆令悔。（兴即取之。庄云。信相已发初地之见。若尔妙幢应是所见。似即彼故。而非见。何婆罗门显彼菩萨云云。）所不释。又许入地譬婆罗门。义有何妨。准沼等知。问。妙幢闻上二品已入初地方闻此品。岂是十回之感。而言似净行耶。答。当五佛未现之时。妙幢位十回。有机感于部经。今文总述始终之意也。（故今真言婆罗门也。）
    桴击至悔法第三明应用有二。一明感用。本一之善能召于佛（祥显意云。住信相机桴击说忏悔等法。故言以桴击乃至颂。故知沼初说即依此感用。）二出大音下明应有二。一明能诠之教。二声中下出所诠之理。（隋加云即化身。）大音声者即大乘之理。就化身有三用。一神通轮。令生信下种。二说法轮。令修自利成熟。三授记轮。令坚固解脱。令但说法者。正示持戒灭罪方法。举中间一兼先后二也。
    妙幢至而住。第二尽如实说有三。一明至心忆持。二明住如来所。三明向佛述梦。初也。有二。初能忆之心心。后所忆之法。言闻已者。本云从梦悟已。谓从十回至初地也。系念者。本云至心。谓诸恶永息也。
    至天晓已下。第二文。本二。今四。一时节。二徒众。三持供。四处所。初也。本云过夜至旦过夜者除心初品也。至旦者得初地忍。修得之智。（兴即取之。）合此义云至天晓已也。
    与无量至围绕。明徒众也。本云亦是无量众生与菩萨俱。有无量者有中万行也。与菩萨俱者空慧为首也。
    持诸供至王城。第三明持供也。本略持供但有出城。言出王舍城者。舍十回向也。
　　诣鹫山者。第四处所有三。一见佛。二致敬。三自陈初也。诸鹫山者走向初地。法身见如体也。至尊所者登初忍。应身入分也。
    礼佛足至尊颜下。第二致敬。本五。略供。今六如文。礼佛足者修初地住分。布香花者。仁王疏云。菩提心花大乘戒香。（五分香七净花欤。）右绕者得出分。退坐者初地圆满消息。敬心者真修胜行。瞻仰者仰慕所见也。
    白佛言。至持忆。第三自陈有三。一陈梦所见。二请许所陈。三向佛正陈。初也。金鼓者如如境也。向他佛说者用此二行以自律。（隋云。以自法下。）能向上地也。
    唯愿下。第二请许也。
    即于佛下。第三正陈有二。初以长行经家序也。
    我于昨夜中下。第二以颂妙幢。正陈。问。长行既了。何重颂耶。答。法华疏第二云。长行与偈略明十体五例。十住婆沙云。一随国法不同。如震旦序铭之文。天竺有散花贯花之说。二好乐不同。或有乐长行。或有乐偈颂。或有乐杂说庄严章句者。所好各不同。我随而不舍。具如彼辨。四行有二。初有一句说能忆之心。后有三行说所忆之事。初也。本云昨夜所梦至心忆持。今意含耳。
    梦见至姝妙下。第二说所忆事有二。初二行三句说见应。二有一行说上见感。就初有二。一一行半见法身。二一行一句见应化。法身有三。半行见如如。半行见智照境。初也。其形极姝妙者。即本上云其状殊妙。明法身相。问。妙幢已登初地。此中忏悔正为何位之人。答。通为十回已下外凡已下五位入之人。（隋云四位。）但文中正据十回为端。至初地忏悔位满。二地持戒即成也。通为是外凡为修得之本。如金也周遍至日轮。见如如智也。
    光明至十方界。见智照境。境是如。摄一切尽。故言十方。
    咸见至围绕下。第二明见应化有三。如上。而下别释。文云。次应身有二。初二句明体次二句明用。（隋云。初一句明体。后一句明用。）应身异本。如色上之光。次化身有四。一见如来。二见坐树。三见大众。四见说法。（初二即合有应。身文。颂文进故。据取句虽有进退而意无异。是故总科及长行释合以释文。今准可述。）谓化五句。就应二者。初一明体。后四明用。然初句头置感言者。即是本云又因此光得见诸佛。既云应身异本如色上之光也。今意兼此。故云感也。后见说法。今略。本云围绕说法。次上长行理必然也。
    有一伽陀下。第二说上见感有三。如上。有一人者是见感人。婆罗门者是见感体。以杖击下见感应用。准上虽然。今转为二。上半见感。下半见应。既云其鼓音中。故知还序说。
    金光至千界下。品中第二正说。本有一百六十行偈。（隋云。一百五十七行半偈。检文如隋。祥晓依之。）皆以四字为句。收四句为一倡。今有九十五偈。于中前后五十七偈七字成句。中三十八行偈五字成句。颂法同前。故有九十五偈。此则二种偈中结句偈也。恶以四句足为偈故。亦路伽偈。颂长行故。五例之中。长行略而偈广。为解义故。广如法花疏也。（庄云。颂法若长若短四句成颂。句有五位。谓处中。初句。后句。短句。长句。若八字生名处中句。不长不短故。三十四字生于一句。是四句成字。路迦颂。经论文字多依此数。若六字生名短句。二十六字以上生名长句。此经梵本或有十七字为一句。或有十五字乃至三字为一句。旧大德不依梵本。四字为句。乃至显义未了。今三藏顺梵本。若长句处勒为七言。短句处五言为句。文有次第义乃显了。沼全写文。加云。处中句者梵云案多掣多。室虑迦有三十二字。）若尔何故子释今文多依本耶。如十度文。况此品疏终自结云。庄顺述晓记。旧经无文。末悟合有常不嗤□依此对检。未必然也。具寿量中说舍利偈。本文分明。今言总密。今此现在十方界颂。本义成阶。今文挍次略示三异。一说法显密异。二行阶有无异。三说事□细异。初即如前舍利偈等。又如此中戏乐。及净地云首冠名花。授记中地神等。本显云五欲及散多那花并等增益故。阶有无者。如前现在十方界等。彼彼行之次须先发心。今先外缘。至文知之。又如转持照。□细异。法轮等。及净地品心行事等者。如忏难中说罪之文。愿与乐诸众生事。如灭业障劝请等中。此例不少。披对见之。体先不求。声韵之美。今多好之。令教自然且对一执。不取三藏。是故不得偏谤赞也。
    九十五颂大分为四。一有五十三颂灭恶。二我今归依诸善逝下三十八颂生善。三所有礼赞佛功德下三颂。合劝修前二事。四非于一佛下一颂。总叹此法难闻。初中二。初十一颂叹忏悔用。二有四十二颂出忏悔体。第二又二。初十一颂赞叹诸佛。后有二十七颂发愿庄严。庄严善体。第三又二。初一颂劝行因。后二颂赞得果。第四又二。初半明修行浅者不闻此法。后半明修福深者方值今教。就初灭恶为三。一四颂半拔苦与乐。二有四颂半灭恶生善。三有二颂总结。（晓兴依之。）初又二。初二颂拔生死苦。后二颂半能与佛地乐。（晓兴取之。）就初有三。初半颂标能灭之法。二半颂出所灭之事。三一颂合结能所。初也。
    能灭至苦厄下。第二所灭。本三。初明灭三世苦。故即文云悉能灭三世诸苦。二灭三途苦。三灭贫穷苦。今有后二。举灭三途以摄三世故。上一句灭三途苦。下句灭贫穷苦也。本云贫穷困厄及诸苦（祥云。初句人中苦。后句天上苦。是三界苦。晓即取之。加云。天通三界故言诸有。故祥摄云。拔三种苦与三世乐。一三世苦。二三途苦。三三界苦。始下但作名云无畏乐菩提乐寂灭乐。庄即依之。）
    由此至尼尊下。第三合结能所有二。初半颂灭诸苦。还指上三处苦。后半断怖畏。断怖畏由无苦也。
    佛于至梵响下。第二明与佛乐有二。初一颂半自利乐。后一颂利他乐。（晓即取之。）初有三。初半法身乐。次半应身乐。后半化身乐。应身乐中。觉品具者。本云定及助道。（祥云。定谓四空。助道三十七品等。超波罗蜜等诸行而举助道。故言及也。亦定者证道。且道者教道。超不住道故言及也。）故知沼云若菩提相应一切善等。非的意乎。一切之善岂非通兼别。□文故。化身乐中。获梵响者。本云梵音。（有五德。一深如雷。二清彻远闻。三谛了易解。四众生爱敬。五听者无厌。有此五德名为梵音。晓取加云。梵音□罗摩。此云净。今存略故为梵音。如长阿含第五云有五净德。庄兴述。云云。）
    证得至群生下。第二利他有二。初一句举上自利。后三句正明利他有三。初一句智慧轮。化菩萨。次一句神通轮。化缘觉。后一句说法轮。化声闻。初也。转清净妙轮者。本云转无上轮微妙清净。无上轮者。以无相智慧示导菩萨。行中之最也。微者令识道前之因。妙者使见道后之果。清净者不存有无。不见常断也。次住寿延促等事是神通。后随机下说法。初一化十方世界。次一化百亿世界。后一化三千界。（隋因后二。何别可求。）
    能断至遍身下。第二四颂半。明鼓音能灭恶生善。生善成上与乐。灭恶成拔苦。有二。初一颂灭恶。后三颂半生善。思恶灭故次生善也。就初有二。初一句开章门有二。能断烦恼开因。众苦流者开果。后三句释章门亦二。初一句释因。后二句释果。果中文少。应云皆云除灭。望前可知。又去后文延。不别明之。（祥意偏举极苦况显小灾。故云地狱尚得生信礼佛。何况人天不蒙利益。故偏举地狱人也。）此中本明灭恶。而举除苦二者。众生为苦。故灭恶趣。
    若得至依佛下。第二生善有二。初半标能生之因。后三颂出所生之果。初也。
    皆得至深教下。第二出果又二。初二颂令行成。后一颂使愿满。就初又二。初一颂明得解。后一颂明修行。初又二。半解三世。（令知宿世善恶因果。亦令正念分别邪正也。）半信三宝也。
    由闻至善品下。第二明修行又二。半值修行之缘。（令值诸佛修道之缘离恶业也。）半得修行之体。
    一切至满足下。第二明使愿满为二。初半牒众生所愿之体。后明经力能使其遂也。（令随其思愿无不具信解。行愿既以具足。不信等恶自然灭尽。故言灭恶生善。）
    众生至解脱下。二颂第三总结。有二。初一颂结重苦。后一颂结轻苦。二中各二。初半举所灭后半举能灭。识法身为归本之地。识应身之依栖也。（就初能灭无有救等。祥云流转长苦。准本是也。故云无有救护。流转诸难后所灭者。总举三途重苦及三有中深苦。是即本意。准上知之。）
    现在至念我下。第二明忏悔体。四十二颂。大分为二。初六行颂略悔三障。后有三十六颂广悔三障。（兴即取之。）就初有三。初一颂请佛为外缘。二一颂发愿是内缘。（兴即取之。）三有四颂正悔过。（晓皆取之。）问。本先内缘。今何殊耶。答。修行次第先自发心。后求外缘。故祥释言。菩萨修行必以菩提心为依止故。所修诸行莫同二乘凡夫。故摄论云。菩萨波罗蜜依止无等也。是故此中为诸众生无依护者起作归处愿。虽有灭罪内因无外胜缘。其罪难治。故次须请诸佛作化悔主。如世间人对首悔主。因缘既具。故明惭愧。相生如是。准今下云我十方界等重说五法之文。即如本次。当文知之。初也。有二。上半别请。下半总请。初中。初请现在佛。后请十方尊。本云在在处处十方诸佛现在世雄两足之尊。上半请十方。下半请现在。（今翻准之。）后中。初句释。后句请。本云是诸世尊今当证知。久已为我生大悲心。上半请。下半释。（今准同上。）理应如本先请。故非先者必无用也。若菩萨五法有二义。一为悔罪过灭破戒罪。二请佛灭谤法罪。三随喜灭嫉□罪。四回向灭三有为相罪。五发愿灭懈怠罪。二者五法为五义。即如五事。菩萨一日六时不发心起轻垢罪。（祥云。明离过行不过五种。对五种心。乃至菩萨忏悔以惭愧心为体。故对翻无惭愧三品。如上述之。劝请以乐佛求法心为体。故对翻不乐佛法心。随喜心四等中善心为体。故对翻嫉□心。回向以向菩提心为体。故对翻有取着心。发愿以愿乐利益自他心为体。故对翻懈怠心。故释论云。菩萨六时行五法也。具如彼辨。兴影取之。）
    众生至归依下。第二发愿内因。本云无依无归无有救护。我为是等作归依处。有二。上半所化下半能化。法身为归。应身为依。化身救护自恶。救除苦也。（兴云。非也。违涅槃序闻佛唱灭大众悲叹无有归依救护。故今即始无所归故。中无救护故。）唯欲征方不顾前言。先品末云诸佛如来无非智摄等者。梁隋晓意。应化德也。子云此必不然。应化二佛必无真实智。故今即寄应化相以显法身德。故若悲皆真实也。准此化身岂有实归依救护耶。当知三身即如依空出于电光。能救众生。今显此义妙契经旨。问。此中言我。是谁我耶。答。晓云。当梦而言婆罗门我。表于信相当得此中所愿众善。及灭此中所悔恶法。又令一切诸修行者。皆效此言发愿悔过。故作如是妙轨则也。即本如上。（兴即取之。故疾前言何婆罗门显妙幢者。违此义也。）
    我前至忏悔下。第三正悔有三。初一颂总标。二两颂别悔。三有一行重结。初也。言十力者。如义章第二十十力义也。
    我不至恶业下。第二别悔有二。初一颂于外缘生。后一颂于内具起。初有三恶。一诸佛作。二父母起。三善法生。内具亦三。一种姓起。二财物起。三盛年起。此中可具三障。故本云自恃种姓及诸财宝盛年放逸作诸恶行。（故尊高者即是种姓。谓高姓也。多财之位。非财与位庄即依之。加云。种姓于下。财于贫穷。年少于老生慢作恶。沼开此云由五缘作罪者。）即违此文。又考后文例皆有三缘作罪。检文知之。于三缘中。祥意皆具内因外缘。初中。内因不别愚痴。外缘胜思善业作恶。意谓。前二内因。后一外缘。
    心恒至恶业下。第三重结。此中内因憍慢放逸。外缘种性财年。下皆例然。具如文辨。即结三业作上六事生之。上半意口二业。如文。下半明身。本云随心所作不见其过。随心作恶即身业也。
    恒作至恶下。第二三十六颂广悔为三。初十颂悔烦恼障。二有二十二颂悔业障。三有四颂悔报障。（晓兴即取。沼影取之。）初有二。初九颂正悔。后一颂重结。初有三。初四颂别悔愚痴。二有二颂别悔三毒。后三颂别悔憍慢。初也。四颂为四。一一颂因痴近恶友起烦恼。（庄云。有三。一作愚夫行。谓异类业等。二无知覆心。谓不了知三世业果及四谛。三亲近恶友。谓受其教。具如彼也。）二一颂因痴迷五欲起烦恼。本云五欲因缘。心生忿恚。不知厌足。故作众恶故。诸戏乐者即五欲也。（兴即依之。）三一颂因痴信外道起烦恼。不善人者。本云亲近非圣。即是外道。非圣为圣故云不善。四一颂因痴生怖畏起烦恼。犹因三缘。一不意起罪。如依王命起因田猎等。后二显也。故本云系属于他。常有怖畏。不得自在。而造诸恶。今有及言。本今互显。（庄云。由怖畏者。如见恶兽怖畏故杀。又他所心心生性怖畏而作杀等。不自在者。奴婢等类。沼即述也。）
    或为至诸恶下。第二别悔三毒。本有三颂。具明诸缘。初一颂举三毒体用。本云贪欲恚痴扰动其心渴爱所逼造作众罪。贪欲恚痴即三毒体。次一颂举三毒外缘。衣食即是外缘也。后一颂举三毒内具。即三业也。故云身口意恶。所集三业。如是众罪。今悉忏悔。今有初二。其后略之。若以义摄者。外缘中烦恼所烧。即三业故。（兴取加云。如智论中。贪痴三毒通色无色。嗔唯欲界。此经三毒皆是欲界。发恶业故。）
    于佛至忏悔下。第三别悔憍慢有二。初一颂总于三宝起慢。后二颂别起有三。初一行于僧起。二一句于正法起。后三句于佛起。不孝于父母尊长者。父是法身。母是应身。尊长化身。而事中兼世间父母。或以业烦恼为父母。如言罗汉杀父母。父母是业烦恼。或以法身为父。般若为母。禅定为处胎。慈悲为乳母。
    由愚至忏悔下。第二一颂结之。有二。上半结有罪。下半结悔法。初有三。初愚痴者结上第一愚痴。次憍慢。后一句结上第二明三毒。三毒遍三受。我慢常恼心。无明最通慢故。略举此三也。后结可知。
    我于至数佛下。第二二十二颂悔业。本四。以随喜摄回向故。（晓庄及兴皆依此释。）今开为五。对前菩萨五法故。一九颂先发愿。二五颂请佛。三有五颂正悔。四有一颂随喜。五有二颂回向。生起可见。初有五愿。初半愿上供诸佛。二四颂半愿下化众生。三一颂愿除恶业。四一颂半愿修圣道。五一颂半愿得佛果。此初也。供无数佛者。显无齐限也。本云供养无量无边三千大千世界诸佛。三千已有百亿如来。无量三千大千诸佛者。此心实是无齐限也。
    当愿至苦难下。第二下化为二。初二颂半令离苦有乐。后二颂半令息恶行善。初有三。一半离苦。二一颂与乐。三一颂重结也。
    愿一至群迷下。与乐又二。上半得十地乐。下半得佛果乐。
    我为至苦海下。第三结也。
　　我为至消除下。第二息恶行善。又三。一半令生善。二半令灭恶。三一颂结也。
    依此至苦乐下。第三一颂愿除恶业有三。初一句举外缘。次一句举内因。（本此在初。）后二句愿业灭也。
    胜定至无倦下。第四一颂半愿修圣道有三。初一颂常修众德。二一句安住十地。三一句诸度为处。初也。依本在果。今属因者。准道品者。众德皆有因之与果。本今互显。故下疏云。助道本在因中。而明佛有者有因果。果上三十七佛有之。今翻准之。故不相违。文三。一句愿修胜定。一句愿修总持。一句愿修道品。言胜定者。本入道品。故云百千禅定根力觉道。次道品中。禅定即四如意等。（隋云。四念处四正勤四如意等。今别列故。如大论说百千三昧。故可二义。本今互举。总持有四。一闻。二法。三义。四□。如义章释。后道品者。四如意等。准前知之。根谓五根。力即五力。觉是七觉。道八圣道。大乘先觉八道。后修七觉也。）
    我当至十地。第二住十地。（祥云。谓十种法界体。）
    具足珍宝处。第三诸度为处。本云十种珍宝以为脚足。是十波罗蜜。六度是圣所践之行为脚足。（祥显意云。十种珍宝者。谓十波罗蜜行。此十度摄十法界名为脚足。亦可十度为因足。建立佛果故名脚足。晓庄取加云。以修十度足履行十种法界之地。而至无上菩提果。）
    圆满至生死流下。第五一颂半愿佛果有二。初半颂略标。后一颂广释。初也。有二。初一句愿自利。后一句愿化他也。
    我于至具足下。第二广释。本具有六。一愿得法藏。二愿得众德。三愿得智慧。四愿得道品五愿得总持。六愿得十力。今有前三。道品。总持。如前入因。十力略故。初有二句。愿得法藏。本云诸佛所有甚深法藏。法藏有五。一如来藏。二法界藏。三法身藏。四出世藏。五自性净藏。如寿量品释。二妙智者愿得智慧。本云一切种智有二。一一切是有智。二种是空智。为万法之本曰种。（非下位境。故今云妙。）后难思者愿得众德。本云不可思议无量功德。功德有五。一意德。发愿。二行德。修行。三智德。照境。四灭德。除障。五恩德。化他。前二因。后二果地。彼十力德是果。非上因位之力。故必应明。本云十力世尊我当成就。今摄第三智德照境。亦无妨也。
    唯愿至忏悔下。第二五颂请佛有三。初一颂标请。二三颂释请。三一颂结请。（晓兴取之。）初中。本云诸佛世尊有大慈悲当证微诚哀受我悔。上半明佛有慈悲之德。下半正请佛受悔。今相交故。上半请以智照机。下半请以悲受悔也。
    我于至消除下。第二释请有二。初二颂明我有恶故请。后一颂明佛有慈悲故请。初又二。一颂总明此恶能得诸苦。一颂别出诸苦之名。初也。
    我造至乐想下。第二出诸苦之名。本云贫穷困乏。愁热惊惧。怖畏恶业。心常怯劣。在在处处。暂无欢乐。为三。半得苦恼。半生怖畏。半无安乐。今初苦恼摄第二中而举后二。上半生怖畏。下半无安乐。
    诸佛至忧苦下。第二一颂明佛有大悲故请为二。上半明佛能灭。下半诸佛为除。
    我有至清净下。第三结请三。一结所请除之罪。二结所请之人。故云唯愿现在诸佛世尊。三结所请之法。今举前后摄所请人。既言愿故。上半结所除法。下半结所请。言烦恼者缘也业者因也。报者心垢。本云烦恼业垢。障如如境智不清净也。（兴云。违论说皮肉骨二障摄故。今即烦恼者业因。报者业果。）如是三障岂离二障。又业因果即心垢故。
    我先至覆藏下。第三五颂正悔有二。初二颂就三世。后三颂就三业。（晓即取之。）初也。有二。初一句悔前身。后一颂三句悔现身。此又三。初三句正作。次二句未作。后二句已作。发露。本云已作之罪不敢覆藏。应知。
    身三至相续下。第二三颂就三业也。本四。一举十恶正体。二明十恶方便。三明离十恶行成。四结能所。今以第三入后回向中。故有三。此初一颂举十恶体。
    由斯至忏悔下。第二十恶方便。此三业即过去诸恶也。（兴即取之。）问。此与十住同异何耶。答。沼云。即同十住婆沙第四明忏悔云三三合九种。从三烦恼起。合九种者。即前三业及三世。□三报业。此经据总。彼论约受有别。故俱成九。各不相违。背从三毒起。故云从三烦恼。又彼论问。三顺受中有定不定。云何忏除。答。亦非皆灭。若定报者。愿得今身偿故。此亦据报定时不定说。若时报俱。彼即不论。彼约中容忏悔者说。若能增上忏。罪皆除故。涅槃云。若入我法即不决定。具如彼也。
    我造至忏悔下。第三结能所也。
    于此至随喜下。第四一颂随喜。本入后文故云回向。举十方世界处处所作善随喜回向也。
    愿离至方佛下。第五二颂回向有二。初一颂明离十恶行成。后一颂明三业善回向。初也。今以此文回向中。义互虽通。本文顺也。既别举下恶体用已。即次总明离及得故。
    我以至上慧下。第二的举三业所作回向。随行所在不出三业皆回向也。又初一颂回与众生（本据随喜。今亦通故。）后一颂愿向佛果也。（兴取此也。）问。如是具明五法。何故祥云又五法中随喜略耶。答。约本唯文悲据义者。故次即云随义为言。下化众生愿中摄故。问。对今见本摄回向中。何故违耶。答。夫随喜者不嫉为义。若嫉胜类岂愿众生令住胜地。仍摄彼中义亦无违。
    我今至难事下。第三四颂悔报障。（晓沼兴取。）就文为三。本今相交转势说故。且依今文。初半总悔。二三颂别悔。三半合结。初也。一句将悔对佛。一句正悔众难。
    凡愚至业难下。第二别悔。凡有三双六对。即十二难。言三双者。初半颂举业因忏悔重报。二半举烦恼以忏轻果。三两颂举报障以忏悔遍用。三中各二。当文知之。初也。二者一句举果。本云若在诸有六趣崄难。（晓云。四恶趣中其难最重。人趣聋盲等。天趣有着乐放逸等不能修道。故云崄难。）一句举业。故云恶业。
    我所至转难。第二又二。一句举因。本云种种淫欲愚烦恼难。今欲邪者即淫欲故。即是体也。一句举果。本云世间所有生死崄难。今流转者即生死故。即是用也。又如本文先果后因。义亦无妨。
    于此至友难下。第三举报悔用又二。初一颂明报障伏使其为恶。后一颂明报障妨其修道。二中各二。初也。二者。初半据时法。后半据自他。初中一句明时。本云值好时难。即是佛前佛后。正像法灭。恶时恶事。（故祥云。八难之中佛前佛后。）据摄此。今云于此世等。意谓。勤人早值好时即得解脱。愚夫耽着恶世难出。对彼觉世故云于此。一句法。本云遇无难难。即是多病短命诸根不具等法现前。五根具。长短等。端正难有。（故云八中根不具足。）又如释。如是二难有无。本今互存。（兴云。流转者胎卵二生。贪欲增故。愚夫者湿生。痴多故。烦恼者化之。曰随一增故。）此求异也。何必然。犹如余师兼摄释之。后中一句约自。一句约他。本云心轻躁难近恶友难。谓自心轻动缘。引他令有苦报。言轻躁者无志造易。为恶人引动。（八中。初是世智辨。后即无想天等外道。兴即取之。述后意云。必闻邪师教修彼定故。）
    于生至德难。第二明妨修道也。二者初半就因果。后半就内外。初中。一句显因果。即三界因则三毒。本云三有崄难及三毒难。故知上句云贪染者应着下句。下句避前因果可本末。三毒。三毒即三界本故。欲界苦生嗔。有苦报。色界乐生贪贪生苦报。无色舍生痴。痴致苦报。又欲界有恶道难。色界有无想难。无色有非想难。故皆云难。（八中。即北洲无求出世意故者。举一兼余。晓皆取之。）今生死者。晓云。生时受于胎中寒热生门逼迮等苦。死时受于四大崩散五相现等。不能平过名生死难。三毒难者。准前应知。（八中即是三涂。多疾生畜生。多贪入饿鬼。多嗔堕地狱。晓兴取之。）后中。一句叙外。一句叙内。内谓贫穷短阙等。不能修功德。外者。本云值佛亦难。如九亿家闻佛不见及不闻等。
    问。今既八难故。晓云。此别为十二难门。不应以八难门强相摄。何得摄耶。答。晓约不如数。祥约简持摄。故不相违。言八难者。三途为三。四北□单。五长寿天。六世智辨聪。七佛前。八佛后。进不及释迦。退不见弥勒。（庄云。如增一阿含说。三恶及长寿天因上。五生边地。长阿含三生边无佛法处。六六情不具。不能分别好恶。七心识邪见。八非梵所修行。谓佛前佛后二。如彼述晓说也。）发三愿除此八。一愿生善处除五。谓前五也。二愿值善人除二。值释迦弥勒前后。三愿得正见除世智辨。无见辨定故也。（沼云。依成实论。四轮摧八难。前二同是。四云。宿植善根诸根不具。）此八难义五门分别。广如义章第八八难义。结束应言因果对。体用对时法对。自他对。本末对。内外对。此六对中举次第顺。今少似强。见文知之。
    我今下半第三合结。（庄云。此即说罪发露异名。二难中应皆说罪。而恣繁故唯初后说。）本既中有忏悔之言。故莫偏执而抑扬也。
　　我今至摄受下。正说第二大段生善。三十八颂为二。初十一颂赞佛。后我之所有下有二十七颂发愿（庄沼取之）初又二。初一颂归依。后十颂赞叹（沼即取之。）初有二。一半颂依应身。二半颂依化身。不明法身为符请意。正应化也。（兴云。化者非也。随六道形非如金山故。今皆应身。）虽不足言而为引劣。非可不谓。谁言取余形如金山。今就化身佛相喻之。次云牟尼月照极清净。何唯应耶。嘉祥言。赞叹文中不过二身。若叹色文即叹化身。若叹大智大悲等即叹应身。诸善逝者。本云诸佛世尊。诸佛智慧。世尊慈悲。今摄此云诸善逝也。德海者是智海。无上尊者。本云最胜即色也。
    身色至称尊下。第二赞叹有三。初五颂叹化身。次四颂叹应身。后一颂愿于众生得所叹法。初中本三。一叹色身。二叹相好三合结也。今有初二。初二颂叹色身。后三颂叹相好。初又二。初三句叹体。后一颂一句叹用。初也。有三。一句叹色形。一句叹面目。一句叹威神也。
    大悲至恼热下。第二叹用有二。初三句照世间。后二句灭烦恼。初有三。初一句除幽闇。二一句作光明。三一句灭尘垢。后有二。初一句举能灭后一句举所灭也。
    三十至圆满下。第二三颂叹相好有二。初二颂叹相好之体。后一颂叹相好之用。（兴即取之。）初中又三。初半总叹。二一颂一句别叹。三一句结叹初也。
    福德至金躯下。第二别汉有三。一半叹威德高远。二半叹威德广大。本云犹如流离净无瑕秽。乃至其色红赤如日初出。此即净喻琉璃色喻初日。言显义顺。今文虽美而义总密故。三一句叹相好分明。八十种亦各明故。本上云明网显现。言明网者。百重千重不相碍也。下云颇梨白银校饰光网。今兼此云妙颇梨网映金躯也。（兴云。波梨白红色也。）
    种种下半。第三结也。
    于生至永竭下。第二叹相好用有二。初三句举所灭。后一句举能灭。就初有三。□见如来身相灭恶。一一句举三界。本云三有之中生死大河。二一句举三相。三一句举三苦。后佛日下举能灭也。
    第三合结理必应有。本云妙身端严相好殊特。金色光明遍照一切。上半结上身相之体。下半结身相之用。二中各二。具如疏也。今即略之。
    我今至希有尊下。第二四颂叹应身有二。初半颂叹智慧。后三颂半叹诸德。初也。有二。初作礼。后一切下赞叹。本云智慧大海弥满三界。是故我今稽首敬礼上半赞叹。下半作礼。今即准之。（兴云。稽者至也。）
    光明至严饰下。第二叹诸德有二。初半颂叹圆色相。此本略也。
    后三颂叹绝际限有二。初一颂一句明无有边际。后一颂三句明不可限量。初也。又二。初一颂举外譬。有四譬况四德。如寿量偈中说。（庄沼及兴皆取。庄云。水地山空。如次即显净乐我常。沼加云。依宝云经。菩萨有十法喻大海。如彼。又云。德深如海德众如尘。德高如山。德广如空兴即述之。）后一句就内合。
    一切至海岸下。第二不可限量有二。初三句明佛德难知。后一颂示难知之相。初也。有二。初一句横明有识不知。后二句竖时穷劫难测。
    尽此至能数下。第二示难知相有二。初三句明外事易识。后一句明佛德难知。
    一切至分齐下。第三愿众生得应化二身之果。本云相好庄严。名称赞叹。如是功德令众皆得。总科如上。有二。上半称所叹之境。下半结能叹之心。（准今初句结能叹心。后有三句称所叹境也。本今进退。义意无违。）
    我之至上尊下。生善中第二发愿。二十七颂有三。初有二十五颂发愿。二有一颂随喜。三有一颂发上随喜回向。生起可见。就初有三。初五颂为自发愿。二十八颂为他发愿。三二颂双结自他。生起可见。（晓兴皆取。庄沼取初二也。）就初有二。初有二颂愿求佛果。后有三颂欲修佛因。（晓沼兴取。）就初又二。初半颂得佛果。后一颂半得佛已化众生。初也。
    广说至露味下。第二化生有二。初三句总。后三句别。二各有三。初中三者。一说正法。（兴云。无上正法轮者。如智论中。四念处为毂。五根五力为辐。四如意足为坚牢辋。四正勤为密合轮。三解脱为榍。禅定智慧为调适。无漏戒为涂轮香。七觉分为杂花璎珞。正见为随右转。信心清净为可爱喜。正精进为疾去。无畏师子吼为妙声。能怖魔轮。破十二因缘烦恼业苦轮。能令行者欢喜天人敬慕。无能转者。唯佛所演。故名法轮。）二除苦果。三伏邪迷。后有三者。一智慧利菩萨。二神通利辟支。三说法利声闻。（在文可知。）
    犹如至深法下。第二欲修佛因有二。一别。二总。初也。有四。一半颂愿行六波罗蜜。二半颂愿离六弊烦恼。三半颂愿得六种神通。四半颂愿修六种念处。（沼即取之。加云此且举二。）
    愿我至妙法下。第二一颂总也。初半外值善境。后半内修善法也。
    一切至安乐下。第二有十八颂为他发愿。有二。初十三颂愿现在益物。后五颂愿未来益物。初有二。初七颂愿大悲拔苦。后一切人天下六颂愿大慈与乐。（庄沼兴取。）现在乃得好。未来又不具足故。复愿未来令得具足也初有三。一半颂总标。二六颂别释。三皆令得受下总结。（沼兴取之。）初也。
    所有诸至所乏下。第二别释有十种喜。在文可见。（一半颂诸根圆满喜。二一颂诸病消除。三一颂王难解脱。本云若犯王法临当刑戮。乃至悉令解脱。然今终有总免之词。本文先后具有。应知。又本每事皆有愿诸众生之词。故庄自云。一一喜中应皆着愿诸众生之言。而略不说。四二颂鞭杖等免有二。初一颂半免鞭杖。后半免前刑戮苦等。五半颂饥得胜味。六盲者得视。七聋者得闻。八跛者能行。九□者能语。此上四喜摄为半颂。十半颂贫获宝藏喜也。）

结文可知

    一切至端严下。第二大慈与乐有四。一有一颂愿正报具足。二有二颂半依果圆满。三有半颂还结正报。四有二颂还结依果。（兴即取之。）初有二。初半外形端正。后半内心纯善。初也。有二。初句颜貌和穆。后句形相端严。端严故和穆也。
    悉皆至德具下。第二内心纯善又二。初句外念善因。后名内招乐果。果念善事也。本云心常思念他人善事。饮食饱满功德具足。上半外念善因。下半内招乐果。今总摄之。
    随彼至伎乐下。第二依果圆满有三。初一句标。二一颂三句释。三半颂结。初也。本云随诸众生之所思念。皆愿令得种种伎乐。（准此释之。）
    众妙至具足下。第二释有四事。一伎乐。本云箜篌筝笛琴瑟鼓吹。如是种种微妙音声。（准此知之。）二花池。三衣仞。四珍宝也。
    勿令至相违下。第三
    所受至爱乐下。第三半结正报有二。初句结前之后句亦不见相违。后句结前之初句令闻恶声。
    世间至众生下。第四二颂还结依果有二。一总结。二别。初也。有二。初半资生具足。后半所欲随意。
    烧香至欢喜下。第二别结又二。初三句结上资生具足。后一句结所欲随心也。
    普愿至闻众下。第二五颂发未来愿有三。初二颂愿离八难苦。二一颂半愿得人天乐。三一颂半愿修出世行。生起可见。初有三。一一颂恒正信除世智一难。二半颂愿生善处除五难。三半颂值善人除二难。（兴即取之。）初也。有二。即三宝也。后二显也。
    愿得至智慧下。第二愿人天乐有七。一愿尊贵。二愿富饶。三愿色像。四长寿。（本代名称。今合为一。更问长寿。）五愿男形。六愿精进。七愿智慧。前五报果。后二习果。具此七方圆也。
    一切至法轮下。第三愿修出世行有二。一半颂明内修善行。二一颂明外值善缘。初有二。初句愿学大乘。后句愿修万行。后本有四。一见诸佛。二见坐树。文云坐宝树下□璃座上。三见入定。文云安住禅定自在快乐。四见说法。文云演说正法众所乐见。今略住定有前后三。又释。处妙坐摄住定。如金刚般若而坐中含入定也。（初一见言贯通后句。准古知之。）
    若于至提处下。二颂第三双结自他两愿有二。初一颂结自。后一颂结他。（兴即取之。）二中各两。一结所愿。二结能愿。（容愿字下结能愿也。庄云。输回三有等者。如杂阿含第十五说。譬如大地皆成大海。有一盲龟寿无量劫。百年一出其头中有浮木止有一孔。漂流浪随风东西。盲龟百年一出。其头常遇此孔不。阿难白不能。佛告阿难。盲龟浮木虽复差违或复相得。愚痴凡夫漂流五趣望复人身甚难于彼。所以者何。彼诸众生不行人义不行法。不善不行真实。展转杀害。强者凌所造无量恶故。）
    众生至随喜。有二。初三句举喜境。后一句举喜心。
    以此至菩提。第三一颂回向有二。初半颂举所回善。半颂起能回心。
    所有至十劫下。正说四中。第三三颂合劝修前二事。有二。初一颂劝行因。后二颂赞得果。初也。有二。初半颂劝上第二生善。后半颂劝上第一息恶。问。故要超六十劫耶。答。诸疏不释。今谓。盖表六趣。又机宜之说。何假疑矣。
    若有至叹佛下。第二谓得果有二。初有三句标行因人。后一颂一句赞得果。初也。有二。初半颂举人。后一句举行。言赞佛者。本云称叹如来并赞此偈。今含有之。
　　生生至瞻仰下。第二赞佛果有四。（庄即取之）一一句神通。二一句相好。三一句福德。四半颂尊贵（此为王也）故本云在在处处。常为国王辅相大臣之所恭敬。
    非于至忏悔法。第四总叹此法难闻二。初半明修因浅者不值此经。后半明习善深者乃闻今法也。
    尔时至罪障下。品中第三大段世尊赞成有二。初赞成。后示缘。初也。
    汝今至为汝说。第二示梦所因。
    时诸大众下。第四段时众奉行又二。初闻法。后喜行。如文。

第0段 金光明最胜王经玄枢卷第五
宝历二年十二月十六日写得了同三十二月十五日再校了
宝生闲人成庆
第0段 金光明最胜王经玄枢卷第六

        元兴寺沙门愿晓等撰


第0段 灭业障品第五

    略开三门。初来意者。前明止善之始。今辨止善之终。二前显戒学之始。今辨其终。故梁云。是戒中第二。来意如前。三为利时机。帝等如下。故前品后此章来也。
    二释名者。一业。二障。三灭。别是大义。意谓。明是大义故立品名。故晓述云。广明十恶五逆等障伏灭行法。故业障灭。前品从初。此约终名。（庄即取之。加云。梵音羯磨云业。阿跋罗拏云障。毗耶奢云灭。沼取加云。真谛依西国音。今从此方云灭业障。兴同加云。梵云萨婆。云一切业障灭品。从方略名。）
    三决疑者。问。前明罪灭。今何重说。答。为此八义如上述之。问。若尔沼云。此八释中第二七八。三释为正。余者不正。今释不同。如来意辨。答。此是谬也。皆俱正故。见文可知。更不论之。又晓来意唯有一种。正取第二。庄出四义。即举初四。沼为求异强有不同。彼三来意。初云。明灭恶之中。前品梦闻悔过。今者正示悔法灭除。此即三藏八中初义。二云。妙幢因梦自能悔过。余众不能。此第七意。何言不同。三来意云。妙幢但陈其梦。未自忏除。欲自发露。故请佛说悔之法。故前品后有此品生。妙幢之梦久来愿修。梦中能悔。又此品中。天帝等请无妙幢文。何虚释耶。故少异者甚无用也。问。障有三种。何举业耶。答。兴云。烦恼唯本。苦报唯末。业即兼之。故举业障以摄二也。尔时世尊下。明戒有二章之中。是第二。如前。品文有四。一如来利益。（意谓。入定放光利益。）二尔时天帝下大众咨请。三佛告善哉下如来答释。四尔时天帝释及恒河女神下大众受持。（沼即取之。）就初有二。初叹能益之人。后是诸下明所益之事。初又二。一总标。二别叹。初也。
    住正至静虑下。别叹又二。一明应身。二从身毛下明化身。化身是利益之缘。应身是利益之因。初也。有二。一慧。二定。住正分别是慧。入深静虑是定。（兴即取之。）本云善正分别入于深法妙有名禅。故知住者是善名也。慧有二义。一善分别。二正分别。分别者是照了之用。（晓庄沼兴意皆依之。庄云。分别谓观察异名。具如各辨。）善正者有五义。一者慈悲观众生名善分别。智慧观如如名正分别。慈悲正是能度。智慧是度方便也。明化具此二分别也。二者观所教众生曰善。观能教法门曰正。三者观众生烦恼行曰善。观众生烦恼灭道曰正。四者二中各有三。善中三者。一观众生受生死涅槃二处。二观时节。下种成熟解脱。三观器性。器有大小。性有利钝。正中三者。依其处所。依其时节。依器性而与其法也。依其处者。若在生死教厌离。若在涅槃教慈悲。依时节者。随时宜教下种等也。观器者。教三乘也。五者安处恶道众生于善道中曰善。处善道众生于三乘中曰正。（故知三藏俱约二智通名分别。晓庄意依。然庄取正中第三义。沼云。正谓本智。分别后智。兴以俗智云正分别。）
    入于等是定。此亦有二。一深定。二妙定也。甚深者有多种。一者世定有三。一邪定无记定。二出世定。三但出世。上二是不净定故名浅。善定是净定。如来是最善净故言深也。二者除邪与无记。但就善净。定有世出世。世有漏浅。出世三乘定无漏深也。三者除世善定。但就出世。三乘定复不浅深。以三解脱为根本。无愿观者。无常故浅。空观无人我。无相观无法我故最胜二乘。有二解脱出八种生死。能摄摄持显现一切诸德。微妙者。无休息无中间恒利益他。依此深义故言妙也。今静虑者即本禅也。大义章者。禅者梵音。此名思惟。于定境界审意筹虑名曰思惟。具如下述。（庄云。梵音具言禅那。亦地耶那。此云静虑。依止寂静能审思虑。故言静虑。真法性体非虚空故。名为微妙。）是义章意。兼述晓义。故云法身之状具诸妙德。遍诸法无所不有。故言妙有。的缘此境于中静虑。故名为禅。（沼云。静简散心。虑简无心。是第四定。兴即同之。）故唯后智为分别者。即违此文。岂住俗智入法性定。故宜审之。
  从身毛孔下。第二明化身是利益之缘。对应身是利益之因。法身不为利物而有定也。小乘神通一千世界。缘觉中千。菩萨大千。如来随意遍满。弟子不及。不与下共也就文有四。一明光本。二明光用。三明光体。四明光事。初也。有时他身见光从如来心起。今明从身有也。
    放大光下。第二光用。本云放种种光。有七种用。一灭除幽昏。二怖畏恶魔。三聚集大众。四利益身心。五显希有事。六能生安乐。七得人天道。
    无量百下第三光体。
    诸佛至光中下。第四照事有三。一所照处所。是佛土也。（兴云。梵云差多罗。此云田也。有言国亦云土。义译而已。字画一本皆无此字。说文作刹。梵乙反。刀割物之声。）二十方下明所照近远。过算数。三五浊下明所照诸法。是五浊。满愿品已释之。
　　是诸至门众下。第二明所益之事有二。一举得益之人。二明得益之法。（庄即取之。）初中又三。一别明业障之因。二总明报障之果。三合结。因果之人皆蒙利益。示佛平等。初也。有五种罪。一破净戒。即十恶。一切十恶十恶所摄。故起十恶破大小乘戒。二破正见。入五无间。由邪见堕无间。三破正行。诽谤三宝。是佛说不修。非佛说而修。四破正命。不孝父母。一有财不供养。二无财夺父母。以财为命故言破正命。五破自性。轻慢师长。出世师僧为尊。在世父母兄弟为长。人之为性本应恭敬尊长无其憍慢。无有礼节与禽兽不殊。乖于人性故言破自性。前四多从恶知识外缘而起为轻。乖自性为重也。
    应堕至傍生下。第二通结上五种罪。上五种罪应得报障之果也。
    彼各至住处下。第三合结平等也。
    是诸至安乐下。第二明所利之法有三。即三种摄持。一信受摄。二不散动摄。三聚集摄。初令除漏器。次令除覆器。后令除秽器。初也。此明持心。故言是诸乃至安乐。本云是诸众生□斯光已应念安乐。安乐无怖畏无疑惑故。能信受也。安乐是信受之因。无怖畏者。见光知决定利益。故无怖畏。无疑者。见光决知前理能生正行故。决定信受无疑心也。光因有二。一慈。二智。由慈有光故令众生无怖畏。由智有光令众生无疑也。
    端正至庄严下。第二不散动摄。此明持身有二。一端正等是内身。二福智庄严是外物。资身之具也。本就外严故福德庄严。今□故云福智。此内外是散动因。若内外具足。心无忧恼不散动也。
    得见诸佛至坐一面。第三聚集摄。至佛处也。（有二。初明先罪灭众。后明诸天神众。兴云。此应有佛出定之文。不尔即违舍身文故。）
第0段     尔时至向佛下。品第二大众咨请有二。一请法方便。二正问缘起。准前可知。离颠倒四阴散乱。初也。
  而白至除灭下。第二正问有四。一问果。二修行下问因。三摄受下问摄。四曾所下问障。问中有四种无上。一果无上。二因无上。胜二乘也。三摄受无上。摄有他胜二乘摄自身。四无障无上。为他无障。无上自在故。最胜解脱也。
    佛告至善哉下。第三如来解释有二。一难问。二正答。初又二。一真叹。二释叹意。初也。言善哉善哉者。一善哉叹现在利他。二善哉叹此问能生他善。二者一善哉叹自利。二善哉叹利他。（晓取后也。）
    善男至众生下。第二释叹意有二。一列所为人。二明所为法。初也。若虚妄众生。则不须利益。今欲随顺虚妄利益真实众生。真实众生即是法界。无自他凡圣三乘异故。无异无边也。
    令得至一切下。第二明所为法。言清净者。令阐提舍生死不净得佛清净。解脱者。为身见人脱三界系缚。安乐者。为除声闻怖畏生死。哀愍者。为缘觉念生慈悲也。（本无福利。摄世间故。）
    若有至罪者下。第二正答有二。一略明悔方法。二我从无始下广明悔法。（此中有两重之科段。烦故止。隋略为二段。故今依之。）初有二。初明罪体。二为说悔罪。初也。此有二句。一一切众生为业障故。明作罪之具。业即三业也。二造诸罪者。明所作罪体。体是无作也。
    应当至六时下。第二略悔方法中有四义。一恒长悔过。二恭敬悔过。三无余悔过。四令他知悔过。初也。言悔长者日夕六时。有二义。一者一日分为三时。一夜为三时。于六时中常无休息恒长忏悔也。（兴云。如经言如来大悲。日夜六时观察众生若退若进故。今言六时意亦同之。）二者一日一夜为短时。半月月为中时。半年年为长时。随一时中作六法忏悔。一者受用灭。又有二。一于三宝前运动身心作诸苦行。受用昔来恶业之苦后不复受。若言受用灭。二者菩萨昔日有无量后报恶业。今发心于三际之中受此苦报以化众生。二迮伏灭作九想等观。若爱他形仪想白骨。若贪他相貌想内胀。若贪他色想青游。若贪他净想脓血。三损灭。如盐雨经中说。如以多水投盐则不觉有盐。盐亦不失。如放生善多。杀生之罪则灭少。布施善多。偷盗罪则灭少。此三悉方便灭。位在外凡。四意欲灭。意欲者即三界贪也。先知过失。后作厌离心。故能息灭。此是修定。但枝修。皮烦恼也。五远离灭。依无漏道断皮烦恼也。六拔除灭。心烦恼也。此三藏第一十信。第二十解十行。第三十回以上。此六法不得□有。若聪明人。一日一夜得六法成。中根一月得成。钝根一年得成。但下位得其方便。上位得其正体。又义。一日一夜各三时。聪明人于初时犯罪即初时忏。中人乃至第二第三时忏。钝根不过此六时也。
    偏袒至恭敬下。第二恭敬忏悔。有三句。各表二义。一偏袒右肩生羞惭。惭者外渐他。羞者内自羞。羞有三品。一上羞羞自。二中羞法。三下羞羞人。自羞者。未出家时自作恶也。羞法。出家已后永不作恶也。羞人者。见人时持戒。不见人时便作恶也。渐亦有三。例具如上也。偏肩者示内羞外惭也。二右膝着地亦二义。一除散乱之心。二除不信受意。除散乱者。着地安静久住悔过也。除不信者。胡跪屈曲受行悔法也。三合掌恭敬亦二义。一无憍慢。二无贵高。无憍慢者隐我有德显他有德。无贵高者显我无德不隐他有德也。若自无德而言有是贡高。若自有德而言有是憍慢也。
    一心专念。第三无余悔过。本云一心一意。一心者不续覆藏心。二一意者不更复犯。又一心已生者忏悔。一意未生者永断。又一心者知己有罪。一意者生厌离意。又一心者罪无轻重一向皆忏。一意者时无远近究竟不作。又一心者生正命。已作罪忆持不忘。一意者生正智。作诸方便除先之罪。又一心者已作生惭羞。一意者未作生怖畏也。（沼兴含配三业。亦是本意也。）口自至顶礼下。第四令他知悔过有三。一恭敬顶礼表自羞。二发言赞叹表羞法。三令他证知表羞人。此三羞是三品。即配三乘人。自羞上品菩萨。羞法中品缘觉。羞人下品声闻。此即初也。
    现在至提者下。第二发言赞叹有二。一正归敬佛。二结敬。初又二。一自利。二利他。（沼即取之。）初又二。一别叹三身。二总叹三身。初也。有三。一明化身。二一切诸佛论应身。本云现在十方之上。故云归命顶礼一切诸佛世尊。（本文胜也。礼三世故。庄有二释。一但礼现在。一现在佛救苦相显。但言现在。理实通三世。准下随喜。此释好也。）一切佛明智慧。世尊明慈悲。（庄云。新无世尊。世尊举后两号摄前八。准下劝请应有世尊。）三已得下明法身。此真实也。
    转妙至法炬下。第二总叹三身。（此中三重科。烦故随止。就后释之。故今依之。）又三。一二句明轮体三转。二三句明轮相能益。三二句明轮用所益。初中。本有三句。故云转法轮照法轮持法轮。广如法轮义。晓云。初说法度人入见道故。次令得修道照除闇故。后得无学道持解脱得故。此三显转四谛法轮也。（庄有二说。初即取之。后即如次深密三轮。如是二释皆有道理。沼但取之。兴依后义。而征初释。例难还同。亦应审之。）相中。雨者。令诸下种者生五根牙故。大法鼓者。令诸听法者破四魔军故。大法螺者。吐八支妙声远闻十方故。（故知晓意出妙声句属上义。）用中。本有三句。故出微妙声竖大法幢秉大法炬。今总略之。初句准上。大法幢者。能立正宗示诸世间故。大法炬者。破诸闇障入出世道。此五明说大乘胜能也。
    为欲至乐故下。前明说法。今第二明利他。本有四句。故云为欲利益安乐众生。乃至为令无量众生得清净故。得安乐故。欲令大众得大果故。为诸天人得清净故。四句为二。初一句总明说法利益。后三句别明三乘。文不次第。披向可见。今准为二。一总。二令得下别益。举中大果及安乐事兼前后故。（庄即取之。）略说罪体有八。次第相生。一障智慧行罪。既无智慧则失正念。故第二障正念罪。既失正念断一切白法。故第三障一切白法罪。既失白法生不平等心。与菩萨不相应。故生第四障平等心罪。已生不平等心则难教化。故第五生难受教罪。已难受故则邪道。故生第六罪。已行邪道远善知识近恶知识。此生第七罪。已近恶知识乖菩萨生第作为罪。菩提者以智慧为体。一切度从智慧所生。若人于智慧不如理行。是人则于菩萨十度道品三种皆随。是故障智慧行罪。一切罪根本。此罪有四法生故障一切智慧行。一不听闻。二不令他闻。二障他正闻。四颠到心说。依此四法有四法生。一自不觉知。二觉知因不具足。三作无明业。四生颠倒心故。依无听闻现世无所觉知。依不令他闻未来中觉因不具足。依障他正闻现世增长愚痴业。依颠倒心说未来中恒生颠倒智。不听闻者。一从不信受法生。二从不信受人。三二种不信受。不令他闻者。一从嫉□心。畏他胜故。二轻易他不为说。三畏他问难故。障他正闻。一从谤法生。二从谤人生。三辱能说能听和合因缘。颠倒心说。一从自不通达道理。二不详三乘机根。三不说真实义而说邪倒法。此四法。初障闻慧。第二未来障闻慧因缘。第三生愚业。第四生颠倒心。（意谓。前四治是等也。）如是至礼敬下。第二结敬。
    彼诸至之业下。第三请证羞人有二。一明有能见智。二悉知下明所见之法。言真实慧者见罪不有。真实眼者见罪不无。真实证证我今悟。真实平等下摄受我也。悉知知我现在有罪。悉见见我过去且恶。又知我现恶见我当苦也。又如金刚般若论辨。（晓云。慧眼证明。如次三世。乃至知意业故知。见身口故见。庄即取之。兴云。不然。见眼亦见未来。如天眼故。明亦知过去。如宿命故。今即大圆镜智名真实慧。慧用胜故。平等名眼。妙观证明。成事平等。平等增故。前三智曰知。依意根故。后一智名见。依五根故。）
    此即自害。若尔初一依胜名慧。后三既劣。不可言智。例难不少。又自在位诸根互用。何偏依意前三云知。依五根故后一名见。当知如是随一说之。相避显故。如慈氏佛多宝佛等。沼云。此知见等亦同十住毗婆沙云十方一切佛所知无不尽等也。
    我从至障罪下。第二广明悔罪有二。一明罪正体。二若人成就四法下广明有中行法。初有二。一正列罪。二如是众罪下明正灭罪。初二。一略。二广。初也。又二。一标时。二举法。法有二。此初恶业。
    二为贪下烦恼也。沼云。三毒所缠非自在故。起诸恶本。同十经婆沙三三合九种。九略如上。广如义章第七各义。
    未识至善恶下。第二广也。又二。一标时。二举法。初也。
    由身至无间罪下。第二举法又二。此初总举三业。
    恶心至父母下。第二别列恶体有三。一五逆。二十恶。三三业。（兴即取之。）初也。义章第七云。杀父母罗汉。出佛身血。破和合僧（庄云同之。）背恩违福田故名逆。由四义故。一趣果无间。舍此身已次身即受。故名无间。二受苦无间。五逆之罪生阿鼻中。一劫之中苦苦相续无有乐间。因从果称名无间业。余如彼也。兴云。萨遮尼干子经第四云。一破塔坏寺焚烧经像盗三宝物。二谤三乘法言非圣法障碍覆藏。三一切出家人所。若有戒若无戒。持戒破戒。打骂诃责。说其过失。禁闭牢狱。或脱袈裟逼令还俗。责役驱使债其发调断其命根。如大集经说一破戒比丘过失过出万亿佛身血。四杀父害母杀阿罗汉出佛身血破和合僧。五起大邪见谤无因果。长夜常行十不善业。此之五种。唯于大乘名无间业。（沼同加云。此经三乘通说。初句大乘立中第五。）此释非也。此第五故。诽谤法者。前五大入。章云。谤法重于五逆。是不入。（沼云。第五逆谤佛八正为非正道。五法为道。言五法者。大乘未见其文。一切有部大毗婆沙百十六云。一尽寿着粪扫衣。二尽寿乞食。三尽寿一坐食。四尽寿居□处。五尽寿不食一切鱼肉盐酥等。正理律摄说五有别。此第二逆。）此五邪命。宝梁经大论及章说。何为无耶。此五逆义七门分别。广如义章第七五逆业义。
    身三至随喜下。第二十恶。所谓杀生乃至邪见。（沼云。第五逆。）此十□鄙称之为恶。七门分别。广如义章第七十业道义。
    于诸至毁谤下。第三明三业有三。一总标。二别列。三重结。初也。
    半升至而用下。第二别列。三业为三。（兴即取之。）色形聚积名之为身。起说之门谓之为口。伺缘名意。依斯起作故名业也。此初身业。害父母者。不共中第四逆也。或盗窣都婆（兴云。此云积聚。沼云。第一逆也。）
    世尊至悔恼下。第二口业。（第二逆。）见行声等。（第四逆。）今谓第三。如上知之。
    见有至增长。第三意业。（□悭即随惑十缠。无明邪见即本惑。各据胜说。）意谓。据十缠十使中。各据重说。此三业义五门分别。广如义章第七三业义。
    于诸至说法下。第三重结。止结口一事。
    如是至忏悔下。第二正明罪灭福生为二。初正明罪灭尽。后若有愿生下明罪灭福生。初有三。一略标。二所作下广悔。三以是因缘下结劝。初也。又二。一诸佛为证。二我今下正起忏悔也。
    所作至不受下。第二广悔有二。一明自举果悔因。二举他为例。初也。应堕恶道。地狱乃至修罗。生十二难处。言十二者。八难及四空也。（晓云。出忏悔品。）
    亦如至不敢造下。第二举他为例。本二。一别举三世菩萨。二总举三世菩萨。今有初也。举三世以为三。如文。三中各二。初举他。后例我。第二总举三世。如本。
    善男至多时下。第三结劝有二。此初时节也。一刹那者。晓云。略有三种一者生灭刹那。二者相似刹那。三者纺綖刹那。生灭刹那者。时分极促。生时即灭。如楞伽言。一切法不生。我说刹那义。初生即有灭不为愚人说。仁王经言。色受想行识空。是法即生即住即灭即有即空。刹那刹那亦如是法生法住法灭。何以故。九十刹那为一念。一念中刹那迳九百生灭。案云。此中九十刹那者。第二门相似刹那。九百生灭者。乃是初门生灭刹那也。第二门相似刹那者。如瑜伽论说。如经言起一心若众多心。云何安立此一心耶。谓世俗言说一心刹那。非生起刹那。谓一处为依止。于一境界事有尔所了别生。总尔所时名一心刹那。又相似相续亦说名一。与第二念极相似故。案云。萨婆多宗四相前后为一刹那者。在此相似相续刹那。但彼不觉中迳生灭有。第三门纺綖刹那者。如摩登伽经言。我今复说刹那分段。妇人纺綖得长一寻。则名为刹那时也。六十刹那名一罗婆。三十罗婆名为一时。此一时者一日分也。凡三十分为一日夜。案云。一日一夜中三十时分。则有九百罗婆。五万四千刹那。是则日夜无间纺者。得六万三千步。以七尺为寻故。今此经云一刹那中不得覆藏者。良在第三妨綖刹那。下即况于一日夜故。又若约其生灭刹那。刹那之顷不得发露。相似刹那既取相似。发露心生即非相似。故知不说此二门也。（庄皆取之。初门加云。瑜伽云。百二十刹那为怛刹那。六十怛刹那为腊缚。三十腊缚为一牟乎栗多。即此三十为一昼夜。又大婆沙三十八云。一昼夜有六十四亿九万九千九百八十刹那。如此等文皆依生灭名为刹那。又依杂集第九立相似刹那。兴取后门加云。牟乎栗多此云须臾。）若有至除灭下。第二劝信解又三。法譬合。如文。
    若有至业障下。第二明罪灭生福忏悔正体有三。一举果为劝。二何以故下正示悔体。三若有善男子下结悔能灭罪。初有二。一举世果。二举出世。世中有二。一人。二天。初也。有四。四姓如文。（然今初中虽有复言而非二人。此举一人福智二严。）故本云。若欲生富乐之家。金银盈满。发大乘行亦应忏等。
    善男子至除业障下。第二天果有二。一欲。二色。初也。有六。如文。初有四王。故从主名。第二梵音名忉利天。如大论云。三十三人共修善业。主伴命终皆生彼天。从人为名。第三此云妙善。（庄云。此云时分。谓彼天处时时多分称快乐哉。）主名牟修楼陀。第四此云妙足。从主为名。（此云喜足。亦名知足。谓彼天处多于所受生喜足心。）第五梵云须湿蜜陀。自化乐具己得受用。故云化乐。（亦名乐变化。）第六梵云婆舍跋提。他化乐具己得受用。故曰他化。此他化上别有魔天。处近他化故隋摄之。日月星天随近四王。故隋摄之。若别不摄。地居空其地别故。
    若欲至障。第二色天。经论不同。依花严有二十二天。若依杂心地持论等有十八天。今有十七。初二三禅各有三天。即九天也。第四有八。故合十七。如次配文。庄云。如正理论二十一云。大梵所领故名梵众。侍卫大梵故名梵辅。广善所生故名为梵。由彼获得中间定故。最初生故。最后没哉。威德等胜故名大梵。自地内光明最少。故名少光。光转胜故名无量光。净光遍照自地处故名极光净。意地乐受说名为净。于自地中此净最少。故名少净。此净转增名无量净。此净周普故名遍净。无云下第四禅八也。无杂云居故名无云。其福转胜故名福生。有色异生其福最胜故言广果。烦谓繁杂。无繁杂中此最初故说名无繁。令下生烦恼名热。此初远离故名无热。形色端正过下二天故名善现。形色转妙众所乐观故名善见。形色最妙余不及故名色究竟。此中初三凡圣杂居。后五唯圣。故此五天名为净居。无异生杂纯圣所止故名净居。大义章云。第四禅中随其别修更有六天。谓无想及五净居。无想天者与前广果同在一处。有诸外道取此无想以为涅槃。是人命终生广果处。初后有心。中间无心经百劫。以此别得无心法故别为一天。阿那含人以无漏道勋第四禅。有五阶故得五净居。谓下中上上中上上。如次五净。具如彼辨。是故亦名五那含天。第五梵云阿迦尼吒。婆沙亦同。此名无小。即色究竟。依大论说。五净居上别更有一菩萨净居。名摩醯首罗。此云大自在。是第十地菩萨住处。身命衣量及行因等。广如正理及义章第八六道义等。（庄沼全取。加云。如瑜伽杂集智度长阿含起世正法念正理婆沙楼炭经等广说。）大略前无云等三者。无伍果生处故。意谓。为取胜故。今皆举者。凡有禅摄欲该尽故本今但止无想及四空者难故。（兴云。虽智度论初禅有四天二禅有八天三禅十二。今显三品重修所生故。皆说三天。又四禅中唯有凡圣共所生天。欲以胜劝令修灭障。故不说之。四无色天无胜利故亦不说之。）上来人无本文。一一皆有应忏除障之言。今多总略。此即□细之不同也。
    若欲至业障下。第二举出世果有二。一小乘。二大乘。初又二。一别举四果。二合举二乘。初也。
    若欲至究竟地下。第二合举。本云自在声闻力究竟声闻。大自在辟支菩提自在地。声闻力自在者共解不过。声闻大自在有中化物。又力自在尽智。大自在无生智也。又有四种声闻五种辟支广如法花玄中论疏等也。问。三明六通有何差别而双唱耶。答。兴云。直知过未漏尽三境故名为通。复达因果故名为明。广如智论。问。六通中五既兼有学。三明中二不还应有。答。许亦无违故智论云。已离欲者入见道时。至第八四心通变作明。而彼论云。如来后夜得三明者。即说变作名为明。故不相违。
    求一切至障下。第二大乘。一切智者通真俗知一切之智也。净智者实智。不思议智者权智。不动智者常智也。正遍智者无上正遍横竖皆圆也。（晓云。一切智智者总句。总摄佛地所有智故。如智论云。一切智一切种智。乃至一切智照诸法如所有性。一切种智达诸法尽所有性。此经合名一切智智依不异门。总相别相合名一切依不同门。总别两智故名智智。下之四句别显四智。言净智者妙观察智。观察净妙功德门故。不思智者成所作智。作成不思议事故。不动智者大圆镜智。如论言。四智镜不动故。三藐等者平等性智。三藐曰正。三者曰等。菩提言觉。合言正等觉正遍智。平等性名正等觉。遍照差别名正遍故。庄沼即取也。兴云。别论四智。总而言之不出二智。一总相智。即三藐三菩提。二别相智。即正遍智。广如智论。）
    何以至缘生下。第二正示悔体有三。一明俗中有无常观。三何故下明真中无相解。（晓云。前世俗道理。此胜义道理。沼取故云因缘门无相门。兴即取本。）三善男下释所以。初又二。一总明恶可灭善可生。二别明由善生恶灭。初中二。一即释。二解佛语。初也。一切法者善恶二法。从因缘生者内因外缘也。如来至相灭下。第二解佛语。异相生者。恶由恶因缘生。异相灭者。善由异因缘也。
    因缘异至遗余下。第二别释由善生恶灭有二。一明恶灭。二明善生。初也。本云。是时过去诸法已灭已尽已转。如是业障无复遗余。已谢故灭。无余故尽。改有为无故转也。是诸至复起下。第二明善生。诸行法者悔罪之行也。未现生者昔未知行之。未来更不起者永断相续也。
    何以至法空下。第二明无相解有二。一就即释。二解佛语。初也。
    如来至行法下。第二又二。一人空。二亦无生下法空。亦无行法者。悔善亦不有也。
    善男至相故下。第三释所空有二。一明即真故不有。本识不有故末用无也。二何以下释无。过一切相者出有无外也。（仍沼云。过者离也。出离生灭相。出离言说境。兴云。肇不云乎。欲言其有性即自空。欲言其无缘即弥集。语非其然。）
    若有善男至业障下。第三结悔能灭罪有二。一信解罪具行。二以是义下悔灭罪也。晓总结云。一切业障海。皆从妄想生。乃至念实相。（庄沼取之。）
    善男至清净下。第二广示有中行法。又前示令解。此劝使行。解行相对也。为二。一令生四种悔罪心。二劝修四种悔罪行。初又二。一长行。二偈颂。长行又三。标释结。（沼即取之。）初也。
    云何至慈无量下。释。一生信。二生解。三起愿。四摄行。初正念者。本云正心。是正信。甚深者即信解不忘。于初行等者。令他我同行一切智。于众生者四等行也。
　　是谓下结也。
    尔时下。第二偈。即颂上四事也。晓云。颂中三句二字别显。净业障者总结句也。
    善男子至出离心下。第二劝修四种悔罪行有二。一列所悔之罪。二示能灭之行。初也。出四种重罪。一犯菩萨十重六重等。二谤法。三邪见。四贪著有为。不信有三乘果。不欲求之。
    复有至业障下。第二出四种能灭之行有三。一总标。二别列。三广释。初也。
    云何至菩提下。第二别列。即是菩萨四法。一悔罪。二劝请。三随喜。四回向。不明发愿者。前品与后赞叹品具明故。（兴云。非也。忏悔随回喜向等四。前亦备说。不应更说故。今不发愿者。无别所犯。故略不说。）以实可征。前明五法。喜向极略。忏悔处中。发愿周广。披文知耳。今据中略。佛更说之。正如本释。又此五法翻五心说。发愿对懈怠心说之。以愿乐利益自他心为其体故。菩萨六时阙者犯罪。应学此旨。晓云。如是四行通地前上。今说地前四位通修。若别配者。忏悔在十信。信善悔恶故。劝请在十解。为解请法故随喜在十行。随喜他善增自行德故。回向在十回。向施众生共向菩提故。地前修行不过四位。故说四法摄诸行也。（庄兴取之。）
    尔时天至根下。第三广释。正释三事。中不释忏悔一事者。如上五十三行及忏悔品。（晓庄沼兴皆取此也。）释三事中。初释随喜。二释劝请。三释回向。所以劝请忏悔者。是起心向三宝之境也。三中各有问答。初释随喜。初问也。晓云。良由天世间大人偏伤嫉□甚为小人。愍诸小人其意最急。故不随次为问此天帝其性风流。不耐次济。故乱次问也。
    佛言。至无量下。第二佛答中有六段。一明自运三业。二十方下随喜一切众生。三又于现下随喜一切菩萨。四复于现下随喜一切诸佛。五善男子下格量。六是故下结劝。初也。准晓下意为二。一取未修即简已修。二明仪轨。即运三业。准前忏悔知之。晓云。一心者专住一趣故。一意者不杂余意故。
    应作至之果下。第二文也。有二。初喜现者功德。后例过未。（庄兴同之。）初也。又二。初喜。后愿。如文也。施戒心者。施者财法及无畏施。戒者五戒八戒乃至出家二部戒。心慧者诸生得慧及闻思修慧故。我今皆随等者。随顺欢喜如自所得。
    如是至随喜下。第二例喜惠回未。此明虽今未修大乘行者。望于未来无不修者。故得皆喜一切众生也。
    又于现至如是。第三随喜菩萨有二如前。初也。晓云。四重言初行者。通取十信也。过百劫者通说三贤。获无生者初地至九。一生补者在第十地。乃至过未单设。具如现在。故言亦复如是。问。且初心者得几所福。如何随喜。答。不可思议。如华严中。帝释问法慧菩萨言。初发心菩萨成就几功德藏。菩萨答言。此处甚深。难知难解难说难说。今蒙佛力随分宣说。假使有人于一念过东方无量世界。彼人以自在神力从此东行。尽无量无数阿僧祇劫。犹不能得世界边际。又第二人能于一念过于前人无量无数阿僧祇劫所行世界。彼人以此自在神通从此东行尽无数僧祇劫。犹故不得世界边际。如是展转乃至百人。犹不能得世界边际。如是初发心菩萨功德之藏不可得知。乃至广说。案云。如是功德。如是随喜。发心功德既其如是。后后诸位转转增位。由是义故深起随喜也。
    复于现至菩提。第四随喜诸佛又二如前。初中准上为二。初喜自利功德。后喜利他功德。（晓即依之。）初也。三身如上。
    为度至法雨下。第二又二。初说法。后利益。初也。准上此句总叹三身。犹为自利。今者既有为度之言。故转势之。有三。轮体轮相轮用。准上知之。
    哀愍至随喜。第二益又二。初总益一切。后别益三乘。如文。若有等者。晓云。谓未具足五乘功德。诸佛教化皆令具足。我皆喜者。谓如所举。佛二利德及教所被五乘功德。我皆喜赞。本云我皆随喜而赞叹之。
    如是至赞叹。第二例过未诸佛。（庄兴同之。晓意皆随。通亦得尔矣。）故知沼以此等喜向果者。非但违前例。亦乱次第故。凡此随喜从浅至深。在文见之。故晓云。一总喜凡夫二乘功德。二别喜一切菩萨。三总喜十方诸佛。然彼十住婆沙云行有福。施福持戒修禅行者。上文分明。不可劳也。
    善男子至功德。第五格量。今谓为三。法譬格如文。格中有二。初格。后释。应知。兴云。随喜福胜。广如十住婆沙。
    是故下。第六结劝。晓云。二句。前总。后别。别劝女人作随喜者。凡诸女性多有嫉□。由是生生不离女身。故别劝修转女身也。（兴即取之。）
    尔时天至修行故下。第二释劝请。先问。后答。此问也。
    佛告至菩提下。第二佛答。本有六段。一劝请诸佛始成者常转法轮。二劝请诸佛终涅槃者久住。三列三世菩萨共为例。四格量。五引证劝修。六结劝。今合初二为一有五。初文应知。二如过去下引例。三善男子假使下格量。四如我昔行下引证。五是故若有下结劝。初也。本有九行半文。劝请十方初成者转法轮。又有八行。劝请终灭者久住世。今总略之。理实如本。今为遮烦。是则先贤后哲随宜广略皆为利器。上来多例。故知偏执愚中甚也。晓云有二。总劝别显。初也。有二。一能修之人。二所修之法。如文。欲得无上道者应修三乘道者。菩萨遍修一切诸行。而不取证二乘果耳。如大品经遍学品说。（庄沼取之。）
    是人当下。第二别显。今谓为二。一仪式。如前。二一心下正教劝请有二。一正明劝请。（正举二佛劝请。一未转法轮。二欲入涅槃。）报身者。本云应身也。二我今下。兼显回向功德也。（庄即取之。）
    如过去至菩提。第二引三世菩萨为例也。
    善男子至法施下。第三格量有二。初略。后广。初也。（有三。一福。二格。三何以下释。沼云。如波若论校量所以。）
    善男至譬喻。第二广格。（有三。初标。二由其下释。兴为五对。如彼。三是故下结。）
    如我至生故下。第四引证劝修。（佛举自得二果为证以劝修也。一劝请转法轮果。二劝请久住世果。）晓云。有二。先略。后广。初也。有二。先举其因。后示得果。果中。帝释等劝请者举其事也。善男子诸等者出请词也。（此请意也。）
    我于至涅槃下。第二广说又二。先因。后果。初也。
    依此至之法下。明果。本释如前三身广辨。晓即取之。故依有三。一此明应身。（兴云。十力四无畏别。略有十对。乃至广如智论第二十五如彼辨。）
    二我当入下化身。
    我法至无比下。第三显法身果。（庄即取之。）有三。一总表二广显。三举因总结。初也。法身具三种净。最极无比。如上品说。故云净等。
    种种至法身下。第二广显有二。一依总相门略显众德二依别相门散说诸德。初也。种种妙相者。法身五相。一无为。二不相离。三离二边。四脱一切障。五自性清净。如前品说。无量智慧者。性得般若照无量境故。自在故。法身无碍无所不为故。福德者。过恒沙数性得功德。心行处灭。言语断故。难可思议众生皆蒙益者。直由法身性得功德。恒时润益诸众生故。说不尽者。如上略举。一一功德皆无数量边际可说故。（又前利生之德兼二义故。云说不尽。）摄藏等者。无有一法出法身外故。法身独出二谛之外故。
    法身至无有异。第二别说诸德。略有十种。一住体起用德。虽无所为而无有为故。二虽断等者起用恒静德。虽断生死而恒住持故。三能土破等破邪显正德。无边不离无理不用故。四能解众缚等者解惑无二德。本云能解一切众生之缚与缚不异。梁云。与缚不异者化教解。菩萨解他缚如缚如自解缚不异。见他受苦如自受苦不异行教解者。淫怒痴性即是解脱。晓显意云。若异于缚不能离缚。缚解无二乃得解故。五能植等成就众生德。即由法身本有定智现应化身成三事故。（兴即取之。）六无作等者圆满四事德。今文不次。本云无作无动无为寂静安乐自在远离愦闹。无作者不作意故。无动者离身口故。无为者离三相故。寂静者离烦恼故。以此四句显一常德。安乐者乐德。自在者我德。远闹者离生死故。是显净德。（准今无者常德。寂静无为净德。其义准先乐同也。庄兴取之。）七过世等者超过三世德。体无为故过于三际。用无不周故遍现世。八超出二乘德。九十地归仰德。道理甚深故。十诸佛同体德。五种如如故。
    此等至今已得。第三举因德结。
    是故至般涅槃。第五结劝修学。（有二。一能行人。二所行法。如文。）
    时天至智智下。第三释回向。先问。后答。问也。本有二问故云。云何为得菩提修三乘道。云何回向为一切智。今即一问。问回向故。
    佛告至回向者下。第二佛答亦六。一回向众生。二是解脱分下回向实际。三因此善根下回向菩提。四又如过去下引三世菩萨为例。五如余诸佛下引诸佛证同。六善男子若有下总明格量及结劝。此即初也。晓云。有二。先总劝学三乘之道。后正明回向。此依本及上劝请。今准此文初总牒问。后别正答。初也。
    当于至□心下。第二正明回向。无始所作皆回向者。由彼熏习在本识中。约此善根回施众生共向菩提故。（文中为三。一总举所。即三因故。二别指法。此有七事。一布施。二善和。三三归。四学处。五忏悔。六劝请。七随喜。三总结回。）
    是解至所摄下。第二回向实际。解脱摄者。本云解脱不摄犹如诸佛用无著解脱之心施一切众生。不有相之心。不舍有相摄之心。如此无所取舍。故言解脱不摄我亦如是。（晓云。于自善根心无恋着。故云解脱。永施于他无更摄取。故曰不摄。）若尔付上无著之义亦通前故。依二德义合以为三。初标心。二引例。三顺同。初也。
    如佛至舍相心。第二引佛回向。无取相心而修回向。是应萨婆若之心回向。言知见者。本知者见者。言知者者四智知故。见者者五眼见故。无碍者离二障故。清净者灭习气故。不住相心者不存诸法故。不舍相心者不拨诸法故。（庄兴即之。）
    我亦至一切智。第三顺同。（有二。初顺同。后发愿。初也。）以假相心随顺诸佛不舍不住而回向故。言亦如是。（沼云。如天亲般若论。）愿皆获下。（第二发愿又二。初共得二严。后共得二果。初也。）本云。愿令众生皆得宝手。（此福庄严。）无所有中以手出宝故。如虚空藏以虚空为藏从空出宝故。富无尽者净土故。智无尽。（智庄严也。）外应五乘故。妙法无尽者内顺一乘故。余文可知。
    因此善至菩提。三回向菩提。
    又如至正觉第四引三世菩萨为例。本有十一行文。别举未来现在菩萨为例。今举一例。理如本也。
    如余至妙觉下。第五引诸佛证同也。（晓云。引菩萨者同彼回向故。引诸佛者同得菩提故。）有二。一总引诸佛。二别引二十一佛说经同。初也。（有二。初引。后同。如文。）如余佛者。除下所出净土诸佛。取余秽土成道者故。（庄兴取之。然兴加云。为显三世菩萨之余。故云如余。）前释胜也。庄云。有五。一坐处。二住法。三除怨。四了法。五得果。初也。如大波若四百九十一云。云何菩萨菩提树具足。善现。殊胜菩提广大佛力感得如是大菩提树。吠□璃宝以为真金为根枝叶花果。皆以上妙七宝所成。其树高广遍覆大千。光明照曜十方殑沙诸佛世界有情见者无不获益。是为菩萨庄严菩提树。不思等者显坐及地。谓树坐难思道场清净。二住无尽者。本释如上。晓云。住法云地之所得故。（庄云。此云总持。念思为性。一切妙法从此而生。无断尽故云无尽藏。首楞取本。又如大般若四百十四说。沼亦取之。）三破魔等者。四魔十军。具如上述。（庄云。如经广说。兴云。梵云波卑夜。此云恶者。波旬者讹。破彼兵众。广如智论婆沙论等。）波旬讹者。得中三藏何共讹耶。四应见等者。本云应见应知应觉应可通达。晓云。见者摄一切色聚法故。知者摄心心法故觉者摄一切不相应聚法故。应通达者摄一切无为法故。（庄有三说。初二约二谛及四谛。如彼。后即取此。沼俱取之。兴征后云。即违对法五法是所知。六通境所达故。今即五眼四智三佛六通。如次其境。沼后意。）即次前云。见者五眼。知者四智。不可重述。义无不通。今随举耳五后夜等者。本云证甘露道得甘露法。初证金刚心无碍道故。后得一味法如如故。金刚心是得甘露因名甘露道。果地法身是甘露法。服证此者寿量无限。如服甘露得长寿故。（庄影依之。兴征自云。初教。后理。经云。佛于后夜得希有名句文身也。）此亦述前。既云如如。能证岂离。故不远经。我及众下。（第二顺同。）
    犹如至说如上。第二别引诸佛。（对前亦二。初引。后同。）晓云。此中西方无量寿佛为号。略举三佛。东方阿□佛为号。略举五佛。南方宝相佛为号。略举五佛。北方微妙声佛为号。略举八佛。四方合引三七佛也。（兴云。西三欲标乐德离三苦也。东五即表常德越五道故。南五即表我德舍五取蕴。北八即表净德离八妄想故。不尔别引四方诸佛多少不定。应无别因故。）如是等者。遍于一切无边三世。示现成佛化众生故。我亦下。（第二顺同。）
    善男子至功德聚下。第六总明格量及结劝。在后大段也。（此中大段与前标异。若恐书误。今依总标文处之故。）宜云。有三。一明闻品福聚。二格量功德。三总结劝修。（即标释结。）初也。有二。一受持广说。二功德广大。
    譬如至能及下。第二格量功德有二。一举喻格量。二广释所以。初也。有二。初举喻显多。后以说相比。瑜缮那者。（兴云。即合也应也。计应合尔计度量。同此方驿。又云。应量自古圣王一日行也。量即不定。或三十里。或四十里。真谛云。四十里未见圣教。今准藏论。不满十五里。四肘为弓量。依楼炭经十四里。依贤愚经以四十里为一由旬。有此不同者。方图法异故。广如彼也。欲标独觉修行十二因缘观。故言十二瑜缮那也。）既云贤愚经说。何言未见圣说耶。
    何以至为胜下。第二广释胜由有二。一总。二别。初也。
    是故至不可为比第二别释。本有十二种不可比。今有十一。（兴云。六对如彼。）梁云。正言忏悔劝请随喜回向供养缘觉所不能比也。
    是故至能比者。第三总结也。
    雨时天帝至如法行故下。品中第四大段天等领解弘护。隋云。有三。初受持供养。二佛言如是下佛述引证。三善男子若有下举利劝修。初中有二。一受持。二供养初也。有二。一行人。二行法也。（二中各二。初中二者。初列名。后明仪。后中二者。初闻法。后释意。文皆显也。）
    尔时梵至业障。第二供养有五。一众集。二雨华。三动地。四奏乐。五放光有二。初明光体所及。后明生善灭惑。
    佛言至所说下。第二佛述引证有二。一述成。二引证。初也。
    何以至如上下。第二引证有三。一值佛。二得记。三益物。初也。有三。初明时节。二尔时下释现意。三初会下明说法。释现意中。言令安乐故当出现时者。本云安乐一切故现于世。（今意准之。）
    善男子至提故。第二得记有三。一持说。二正记。三□佛。初也。（有三。一明身。二遇缘。三行因也。）
    二时彼下。正记。（又三。一得记。二转身。三得佛。）
    三时会下□佛有三。一说法。（兴云。此即现在三昧境界。入此三昧无有一法非现在故。广如断结。）二处所。三明现在。（此不灭三昧境界。广如智论。）善男子若至女身下。第三益物有二。初释。二结。初也。有二。一闻佛进行。二永转女身。（庄即取之。）
    善男子至守护故下。第三举利劝修有二。一明利益。二明劝修。今加大众奉行为三。初有四。一由弘经故王得四益。二臣得四益。三内外学得四益。四人民得四益。王益有二。初正明益事。二重问答。初也。有三。标别结。（标文可知。二云何下别释。何以不结也。兴云。四种福利。如其次第忏悔劝请随喜回向之所得。）
    尔时至强盛第二定虚实有三。一问。二答。三佛赞劝。答有二。一明弘经。二是诸国王下明得益。益有三。一除障敌。二得长命。三兵众健。三中各三。谓标别结。初二各三。在文可见。后中。我等亦能者标。令其下别。结即摄之。
    赞有二。正赞劝。二时释梵下领劝。初中有二。一标。二何以故下释。
    佛言至名四益。第二大臣四益有三。一标。二云何下释。三是名四益结也。
    若有国至胜利。第三内外学得四益。文段如前。
    若有国至利益。第四人民四益。文段如前。释中。本云皆得丰乐无诸疾疫多获宝货具足四福。晓云。具四种者。谓具四种资生之具。饮食衣服卧具医药。是四也。（庄即取之。）
    尔时梵释至亦灭下。第二劝修有二。初明经有力。
    后佛言下正劝修学也。（二中各二。初中。一随住。二随隐。后中。一示。一乘。二劝二利。）
    时诸大下。第三大众奉行有二。初闻法。后奉持也。

第0段 净地品第六

    略开三门。初来意者。上来二品既说戒学。今开定门。二功德门不过二善。止善先了。今明行善。夫行善者发心为首。今广显之。故先品后此章来也。三为利时机。如师子相及自在等。得广利故。
    二释名者。陀罗尼者曰总持。最净地者是十地。今广明之。故立名也。（晓云。总持依智度论二义释之。一能持。持诸功德故。二能遮。遮诸烦恼故。乃至地是摄义。如此大地能摄诸人摄持不落。摄养增长。十地亦尔。能摄菩萨。谓能摄持令不退转。又能摄养而得增进。乃至最胜净。谓十一地诸波罗蜜。能破二十二种无明。远离十一□重诸垢。故以立名。具如彼。庄取此也。兴云。梵云陀罗尼部谋达罗□利输地。上声此云总持地最净。今从用语。故名最净地陀罗尼。义亦依晓。）
    三决疑者。问。此品凡明五义。一十菩提心。二十度。三十地。四十定。五十陀罗尼。（隋加十障。为明六义。即意一。）何故偏言说定门耶。答。此五皆因静为本。故此品以定为正宗也。问。若尔何故不言定品。答。陀罗尼是定胜用。最净地是慧胜用。故以此二目品。亦不正以慧为宗。又陀罗尼曰总持。此五皆有总持用也。今先明陀罗尼义。次明最净义。后明地义。
    初有三。一名义。二体相。三功德。名义有四。一闻。二义。三法。四□。闻者有二。一声闻。二闻持。听闻者。听是耳识。闻持是意识。耳总声想作法解。法解闻。由此闻生三慧。三慧生闻持。闻持是般若。般若藉闻为方便。方便因之曰闻持。持者。般若自有总持之用。若眼识见字。想作法解。亦因闻。闻生三慧。三慧生般若。般若曰闻持亦尔。若眼见瓶柱色。耳闻钟鼓声。不得于理。此皆曰见。见生三慧。三慧亦曰见。此是学世间慧曰见持。明空般若。亦有见柱等色而入真空也。不明学知者。学觉知无别境。如眼见书字。耳听佛语。想作诸恶等解。至一念行曰闻。闻现在诸恶等。次重起行。心比度去来。去来境上生诸恶等。故曰知。今是比知。后重思量上三世诸恶等事曰觉。觉知无别境也见不知。耳闻钟鼓声。眼见瓶地等色想作瓶地钟鼓等。知至一念行皆曰见。次比去未曰知。知后重思量上三世曰觉。觉知亦无别境也。二义者。名所以。如道前无染道后无净。是自性净。净由无染。无染是自性净之所以故曰义。如是一切义皆然。菩萨行此义曰义陀罗尼也。三法者。知法体。此即有体也。行此法即曰法陀罗尼也。果地即胜。最知法如如。四□者。一切□术。是佛果上化他之用也。此□说不可说。即诸佛秘法。初地菩萨始知此量也。通曰陀罗尼者。此言能持。亦言总持。持摄诸行令不散失。具语应言闻持义持法持□持也。
    二明体相。此四通论皆慧为体。若别论。闻有二种。一听闻。如阿难听闻。今应曰持。乐是众善方便故没之也。又此听闻为他持之。不能持他。但闻教持及理不忘。不忘之心为体。二闻持。是持众善如上释。此言持有四义。一持四辨。二持诸愿。三持十力。四持一切令不忘。此四是所持。闻持是能持。今正以能持为体。万行之中但举此四法之要。（即初闻持陀罗尼。）二义陀罗尼者。无染无净是自性净义。不破不坏是法身义。无因异果。无果异因。是如如义。具智慧不见生死。具慈悲不见涅槃。是无住义也。能知无染无净等为体。知非是分别之见。众生若如此义而亡照了。照了三法。谓人法二无我理。即法陀罗尼。人无我者。真谛二乘所见生死中理。性离我空也。法无我者。菩萨所见第一义谛法身不有不无。今取知之此为体。即佛果智也。四□陀罗尼。一切□术。□术皆是从佛出。天魔外道无别有之。而有杀盗□者别思力了知无主诵念般若。般若云。杀害修罗但诵持此法。是福德之人。他生恶心违此福人故彼自招苦。如于诸佛及父母有恶生重罪。非是诸佛令尔。
    次第三明功能。此四有二种五种。初五者。一平等爱念众生。即是慈悲。二为度众生于生死中不觉有恼。即是大忍。三为烦恼众生难化。善知化法。即四摄。四者最大难解。即智能通达。即是波若。五者不可思议威德。皆具五神通。第二五者。一于五尘不着。二于他不□。三于三涂不畏。四于诸见不堕。五于正行信乐。又弥勒一生经有四名。一欢喜发闻。即闻持陀罗尼。二空慧是即法陀罗尼。三无碍性。有中一切智慧。即□陀罗尼。四大解脱照无生死灭。是义陀罗尼。初四十一心位见理欢喜发闻。次一初地至三地。真见如如曰空慧。次四地不见境智。五地不见真俗。六地不见垢净。七地不见生灭。智用自在曰无碍性。八地至十地作一谛曰解脱也。又十信譬入道为发闻。十解真见即为空慧。十行为一切智照二谛为无碍性明。十回总真俗为大解脱也。又十信已上。一念亦有此四。又一念之中义立四也。又前示闻义二种是因法。是法身佛果智立第三□。是果上用立第四。此中示因中入道次第难易。
    二明最净义有四义。一广大最净。二不颠倒最净。三第一胜最净。四究竟化最净。初十信。信本修涅槃广大法。次十解明智慧。如前即不见生死常我。次十行明破空定。一切寂静。本于空中出万物。与众生乐。及种种自在。无碍平等如虚空。四究竟化者。十回修大慈悲。究竟未来际化生。初除阐提乐生死不乐涅槃之净。次破外道计生死我不乐佛我。次破声闻畏生死贪涅槃乐。四究竟化。破缘觉愿住寂静不化众生。即净我乐常如次修也。
    三明地义有七义。前六是菩萨地。后一是佛地。一自性地。凡夫未发心修行。有法身自性。二信乐地。入十信。三净喜乐地。入十解。四习行地。入十行。五决定地。入十回。六决定修地。初地至十地。七究竟地。佛地。品言寂净地也。正论第六。十地佛地具上四净。（隋云。此七种地。具上四种最胜。）若义立。初二地曰净。三四地曰我。五六七地曰乐。八九十地曰常。又穷净地通论十地。初地意欲清净。二地正戒清净。三地正定清净。四地正智清净。五地正明了清净。愿力禅定力明了。六地正见清净。般若。七地修习清净。方便度。八地正住清净。愿度。九地自在清净。力度。十地寂灭清净。智也。（菩萨六地明因中四种最净。一信乐。二智慧。三禅定。四慈悲。初二地成信乐。谓能听闻思惟菩萨经律藏。第二地以正心得入证。已得修慧故。后究竟地。佛果中修四德。即是四种最净。）
    尔时至亿众下。第二定门。如前。品文有三。一请问。二辨释。三尔时师子下领解。初有二。一叹能问人。二出所请事。人有二。一列名字。二明形仪。初也。有二。一请主。二听众。欲明登地故以无碍光为请人。既是八地。示其已知为他故。问意现下。（何以得知。八地中人。初自言见三世心及菩提等。即是无灭之解也。晓兴即取。庄沼影之。）又大士为他问有三义。一与救济。一为摄受。三为解脱。初一明十信至十行。次一从十回至七地。三从八地至金刚。十行以下未免三界。宜云救济。十回以上入于圣位。宜曰摄受。令入大乘。八地以上既证见法身令得究竟解脱。今此大士自是八地。具此德故。为三人而请问也。（夫问义人有三。一非事为自事。二是为自事。三他事为自事。初是一切凡夫有三种。一无知。二疑知。三倒知。次是二乘有三种。一无知得。二欲渡令渡。三欲住得住。初是初果向。次罗汉向已还。欲住罗汉果。后是菩萨有三种。即上三也。）师子有三。一臆前毫毛师子。最大力。是师子中王。食一切肉。此士多所画作者。二人师子。亦食肉血。似人。三草师子。食草。形如人也。师子王有五德。一种类最胜。如八地大士于三乘中胜二力大。难作能作。如菩萨作一切自他之行。三难胜。独失无侣。如菩萨过二乘。四亿念自力。以勇健故无所怖畏。如菩萨上求下化。五众兽中王。有三义。不许他。行住无碍不畏一切。二不为外事。三不忘念。如八地菩萨亦三义。一不畏天魔。二不行小行。三不忘念大乘。下具释之。文言相者如上五相也。无碍者譬法身。光者譬婆若。炎能烧譬解脱也。
    从座而至供养已下。第二形仪有二。一恭敬。二供养。初有五句表三义。如上三身品释。后有三句亦表三义。一敬师。二敬法。三敬正行（庄兴取之。故云敬供养。）而香花者亦如隋释。（沼兴影彼。释此文故。）今亦准云。菩提心因开敷如花。五分法身薰成如香。十地高出十尘如幢。十定荫覆群生如盖。故以花等而供养也。
    白佛言至菩提心下。第二出所请事有三。一就有问能生菩提心因。二就无问所生菩提心体相。三结请。（隋云。以几因缘者问因。何者菩提心问果也。庄即梁说。晓沼及兴依隋释。）问。何故先问能生之因。后问所生之果。答。有二义。一先有因后有菩提心体。二先识俗有后知真无故。又须二问者。为除断常二见。若但问因不问果是断见。若但问果不问因是常见。是故双问。为明凡圣行异。凡夫多有发心之因。少能得果。菩萨不尔。（凡夫求果示求因。发心之因不成就。菩萨不尔。求果不求果。故果成就。）初也。言因缘者有三。一此经明五种十义。如下说。二决定藏论有十种五义。三中边分别论有三十道十种果。□如菩提心义中解。言得菩提心者。得是不失义。以几因缘令菩提心出而不退失也。何者菩提心下。第二问心体有二。初标。二释。初也。菩提心言觉。非翻名者。外国言摩德勒伽。觉有四义。一应觉。谓如佛性即是菩提心果。二觉悟。是菩提心即体。是修行如智能觉悟。三觉分。是菩提心因。从初发心至金刚。一切有中万行道品等。此明自行。四令觉。是菩提心缘。教化令他觉。（四中。初摄一切所知品类有二。一凡。二圣。第二为出世法种子。第三自身善思惟根本。第四因此清净。是成三宝因缘。更有一纸。释之如彼。恐烦不具。）言何者菩提心者。既不有无。何法定是菩提心耶。明知此心不有不无是菩提。（兴云。有说。菩提心礼即道后无分别智。理既非有无。心亦非有无。故作此问。即违十种心名菩提心。及法花论云。无上菩提。谓初地菩提故。证真之心名菩提心。于俗难有。菩提心及菩提心因。于真非有非无。绝诸戏论。欲显此义故问之。）难意但取道后智者。即违先教取初心等。是欲上四觉中第二。余无当故。此虽不足而为遣迷。既云修行如如智能觉悟。何但道后。佛无欲得更修义故。又证真心岂非是耶。又真非有无而俗是有。何言难有耶。
    世尊即至不可得下。第二释有二。一就三世。二就五如。五如是法身。三世是生死。菩萨不见生死异菩提。不见菩提故异二乘菩提心。此初也。三世即三。即菩提者。此就即菩提不舍菩提心也。菩提不有不无。无有三世。三世既无。心何得有。问意欲明菩提是第三谛故破三世。不有不无即破第三谛。乃至若有人说三世因前果后。果先因后。因果同时。皆以此破。如满愿品破破声说。但现世是有。就体破之。去来是无。就名破之。今述总破。别破三世即有一纸。广如疏也。
    离于至不可知。第二就五如破。为五。此初明无二如如。无真俗二也。二菩提者下。无语言如如。言语断也。三心亦无下。无觉观如如。心行灭也。四无有事下。无异如如。无因果之异。因灭果生。无此异也。五众生下。一味如如。凡圣同一如如味。若解此三世五如如。即是菩提心也。言离菩提者。菩提心不可得者。即四句。一于菩提中心不可得。二于心中菩提不可得。三即心即菩提不可得。四离心离菩提亦不可得。（隋加云。五种如如。不异。即是五种真实也。离四句。无二真实。因果。有为无为。人法。菩萨能执能依。菩提所执所依。此四义欲明无二真实。）前二句以三义释之。一菩提遍满故。无有一法出菩提者。故于菩提中无别知心。心中无别菩提。二能持所持一体故无有差别。故无别菩提无别心。此二种。若据心得菩提。菩提是所持。若语菩提生心。心是所持。三心是有为故虚妄。菩提无为故真实。真实无为不□虚妄。虚妄有为不□真实。无二法具起故。无能持所持能住所住。故作如此知。即菩提心也。此三义亦得释等二上即句。一遍满故。不得明菩提与心即。二能持所持一体。不得明即论二计了。三心虚妄。菩提真实故。不相即也。三义释第四句离句。亦得释上第三句。又别二释。上第三句即义即义无别。心即是菩提。凡是见俗。圣即见真也。次别释上第四句。若离心有菩提。圣非是凡。见俗异真。（若即心是菩提。凡是自能感圣。若离心有菩提。一圣还作凡。）菩提不可说者。明无语言如如。有二义。一菩提与心如上四句。无乐异者。则不可说。二此心与菩提非名字法。故音声不能说也。（此有三义。一声非能说。语言文句非所说。若说义音声。语非言。是故能说所说。菩提心非名等。是音声不能说。二不能说者。语言中义不可得故不能说。三可得说者。说言中无义亦应可说。若说无义可说。非义不可者。是为不等。若汝言事中有义者。众欢喜九应得满□。）心亦下明无觉观如如。凡夫二乘是觉观心也。初明菩提非身见。众生境界身见。见色为我。心及菩提即如如。非色计我。非身见境也。无相者非二乘境。但见有余执相道。不见大乘无余。无余无相道故非其境也。无事业者。无异如如。非菩萨境也。事业有二义。一善初生曰事。此善能灭恶曰业。二道前如如能生道曰事。道后如如生四德曰业。菩提之理无此事业义也。始行菩萨不解菩提如如无事业。故非其境。非造作者。梁牒云无造无作。释无二。菩提不可造。菩提心不可作。作令有者无。造令无者有。（造者未有令有生。作者已有令灭也。）菩提即有无造。菩提心即有无作。又菩提非烦恼不可作。非功德不可造。（造作是正勤即名生。灭恶也。）又菩提非果非非果。非果故不可造令有。非非果故不可作令无。众生亦不下一味如如。此众生通凡夫二乘始行三人境界。曰不可知。
    世尊至可得知。第三结请。甚深有三义。一难通。通达如如境。性得道前因难也。二难修。行如如智。修得道内缘难也。三难至。深妙故灭止妙离道后如如及如如智。果难也。初是义如如第一。难通达故甚深。次是行如如第一。难修行故甚深。后是至如如第一。难可得故甚深。问。若如上义。菩提心与般若何别。答。即是般若二义明之。直明万德如如曰般若为如如。曰般若为如如是佛果。而无愿求住此理曰菩提心。如金刚般若明住平等空不见圣凡有无是发心。发心住理也。此品即明此心通达一切法。又于一切寂静法中而得安住故。性得如如是菩提修得。十如如解是菩提心体有之解。知三世五如如及心不有不无。是菩提心近因。上求下化是远缘也。小品言。不见回向法。不见回向心。不见回向处。是名正回向。此即是菩提心也。（晓云。欲言其有推求不得。欲言其无因果灼然。故言诸法甚深之义云何而可得知也。）
    佛言至微妙下。第二佛答有二。初答后问。后答初问。问中示由缘生长菩提心。答中示由解菩提心不有不无故。发心求体。上问体后问有二。标。二释。释有二。一就三世。二就五如。今答中但正答五如。兼三世问也。又入道次第。先达三世。有以入无。次明无亦不无。今佛答一理不有不无也。就文有二。一述问。二正答。初有二。一总述上体。二别述。初也。言微妙者。本云秘密。诸法甚深之语能说曰秘难解曰密。又隐难知曰秘。深难见曰密。（隋加云。又初地至八地。金刚心灭解脱障。佛灭一切智障。非凡夫二乘新行菩萨境界。故名秘密。准是二人能见能知。故名秘密。）密故云微妙。
    事业至可得下。第二别述上五如问。又五。一述上第四无异如如。二离菩提下述上第一无二如如。三菩提者下述上第二无语言如如。四心亦下述上第三无觉观如如。五一切下述上第五一味如如也。
    何以至了知下。第二正答亦二。一略。二广（晓庄取之。）初也。今总略故举本自显。故云何以故如意心亦如是。如心菩提亦如是。如心如菩提众生亦如是。如众生一切三世法亦如是。言何故者。菩提及菩提心。一切诸法悉同一味。是五如如故。欲显此义故假征之。就文有五。一意即净识。（隋云。自性清净阿摩罗识。）此是因也。是明诸法同于此理故。先标此理不有不无。故云如意。（故知晓云意者如小乘立前灭为意。有名有义。以此为喻。显一切法亦同彼意。但有名故者。未近文也。）二心如是者。即菩提心。此是缘因。缘因之无。（隋云。又意是见地。心是修地。菩提究竟地。是名缘也。）三菩提者此是觉。即是果同因缘是也。（五种如如无异故亦言同。又意者应觉自分。心者觉悟修分。菩提觉分果也。）四众生者是生死法。亦同上三是无。（又众生者令觉化他分。如心菩提亦如是者。教化众生令得菩提。以三宝故。言教化者。令教化得。未得众生不须教化。如众生。行如如中也。）五三世者。是生死时。时同上四是无也。五种不有不无故如如。亦名五真实也。（又一切三世者。皆同得行如如。所摄同有为故。故云一切三世法亦如是。摄有五义。一名。二相。三思惟世。四如如。五如如智。名者一切法。相者一切烦恼。即爱喜。思惟者一切心数。如如者道境。如如智者能缘心。）故知诸法皆同真如。非有非无。同一味故。即同花严故。庄云。一切诸法皆无实性。自性空故。如花严说心如巧画师。画种种五阴。一切世间中。无法而不作。如心佛亦然。如佛众生然。心佛及众生。此三无差别。而今非无诸法等者。菩萨安法凡有二义。一不坏假名而说实相。二不动真际建立诸法。本据初说。今据后论。故不相违。
    善男子至提心下。第二广答有二。一正答明不有不无。二于中下重释。初有二。一明解五如如智。即是菩提心。二更出所解理。即是菩提。此初。有三句。一明由解五如如故得菩萨之名。二通达下出能解之相。见五如如一味无隔通达。三善说下能如此而说。是明菩提菩提心也。言菩萨者。应言菩提萨埵。菩提此言觉萨埵此言大士。是慈悲不住无。觉是慧不著有由不住有无知上如如义。得觉士之名也。如是者。如上五而知之。通达诸法者。本云是心通一切法。是心者即上觉悟心。即菩提心也。通达者。心通达如如理。无一不摄。曰诸法也。善说菩提及心者。总体是菩提是所通。通是五如心是能通。通解五如之智慧故。菩提心即是般若也。（依此庄云。说菩提者所证理也。菩提心者能证道也。此取晓意。沼兴皆同。）又法身亦曰觉。觉是性得智。通如如也。
    菩提心者至如是下。第二出所解之理亦三。一明菩提空。（本无心字。今有量者为成句故。詺真如心云菩提心。故沼云。前言心是第一义心。后言心是缘心。）故应如本。次明心故。故屡教言莫欲先故定非者矣。二心亦下菩提心空。三众下生死空。菩提心是上求佛果下化众生故。明解此三不有不无曰菩提心也。空有二义。一义无相。二名无相。初有三。一无相。二无生。三无灭。此三次第相生。由无相故无生。无生故无灭。无灭故见本性清净也。名无相亦三。一相名有无不同。二思名执诸法名。于境界中行。三出名出语言。自詺此是柱。平等令人识之。（隋云。一切法有无名不同。是为相名。执诸法名字。乃至名思惟名。自詺前一切法。此是柱地林等。令人识知。为出制名。）若心见万法无相平等。即相名灭。相名灭故思名灭。思名灭故出名灭。此灭故三界灭。（制名者。欲色无色界并是相。此相灭故也。）见本性清净也。非三世者。菩提无名无义。一相故非三世也。心及众生亦尔。
    于中至可得下。第二重释有三。一双标。菩提于名义二相之中不可得之。二双释。三于一切寂下双结。离名义二边安住中道。初也。于中者。本云于如此中。于菩提菩提心及众生也。二相者。名义二相皆无也。
    何以至无生故。第二双释有三。一略释。二广释六事。三行非行下总释。上六位不出有为无为。皆是无相。初也。（沼云。以一切法皆无生故。空故。掌珍云。无为无实。乃至空花。初句是宗。不起故因。空花者喻。以本不生故体非有。深密经依三无性说一切法无生灭等。）问。若尔如论空。依他耶。答。既引深密。又总科云于中二相实不可得。合说二我俱不可得。同文殊关菩提心经。依遍计故。问。若尔此论非空变计何谬引耶。又即违自所引彼彼经。故自引云。菩提者但有名字。世俗故说。论释云。示现可证法但有名用。虚妄分别。其体无实故。此意所证但名字假设。故云世俗。若如名取意。即虚妄分别。真体无实。能诠名假。所证亦尔。即准子文既非变计。又护法同立二空量约变计者。皆有相符。又以变计亦为缘生。何得因云以无生耶。进退岂离。
    菩提至不可得。第二广释。凡举六事。欲明菩提心。从初发心至佛皆见无相。言菩提者即义无相。菩提心名无相也。余亦尔。
    行非行至可得。第三总释。行是有为。非行无为也（晓庄兴取）以不可至安住。第三双结体过名过义。故于无明无义中道住也。名寂静过。凡夫不住有。义寂静过。二乘不住无。菩萨慈悲不住无。（隋加云。故不畏生死。）智慧不住有。（故不畏涅槃。）曰寂静（兴即取之。沼云。文殊问菩提心经云。彼处无人证。无所用证。亦无法可证。如是通达。则为得阿耨菩提。此意。无人证即无修行者。无所用证即能证行。无法可证即所证菩提。广如彼论。即同本上引小品文。文意善也。但非宗意耳。）又无名义二相曰寂静。寂静中住曰菩提心也。（隋加云。从初发菩提心修二种行为智慧。摄众生为慈悲。摄涅槃皆为自利利他。名曰安住。）
    此依至而得生起下。第二答第一问有五。一明十度。二明十度地。三明十障。四明十种禅定。五明十陀罗尼。此五种十。能出十地十位菩提心也。初有二。一明十波罗蜜体。二明十波罗蜜名。初有二。一譬说正明十度。是十菩提心因缘。二善男子依五法下。法说出十度体初又三。一总标。二别解十譬。三善男子是名下合结。初也。此文本属于后。故云依一切功德善根而得发出是名初发菩提心。（二疏文头皆牒善男子言。晓庄及兴皆依此释。沼云。旧经错属后文。余因皆不云依余名发心。故应除是名二字。文势则别。此新翻正。）知与不知先标发心方明地行。故自总云答第一问。分文为四。一发心。二修行。二证地。四得护。此初发心发十度心。本云。第二发心譬如大地。乃至是名尸波罗蜜因。乃至第十心。乃至是智波罗蜜因。后后既云第二心等。初要应广州言第一发心。然正如本。今不言者是存略也。此例不少。皆准前故。庄为说今经多牒本文释之。当知方静。因之回耳。故今此者标。十信至初地发心如下辨之。功德者福。善根者智慧。由福慧二种善根心得发得生。发者生也。出者长也。今准知足。（此即沼引庄严论十一答中第八。以福智为自性。）岂非福智而得利物。故正如本。从十信至十行为发。十回至金刚为出。具修二利曰功德智慧。由二行能向菩提曰菩提心。如上释也。
    善男至蜜因下。第二别解十譬。初一明檀。乃至第十明智。初也。本三。一标。故云是名初发心。标十信至初地发心。问。晓公等云。忏悔灭罪明地前行。今说地上。何故今云标十信等之发心耶。答。从彼起故。兴云。初大劫中所修一切福智二德。善法欲等二分善根备足为因而得生起初地真智。名初发心。此即晓义。庄即取之。故不相违。二譬。三合。今转为三。一譬。二合。言此菩提心者。本标云初发心。进退互存。意即无违。三是名下结也。譬有二义。一本二末。本有三。一如宝种类胜。二须弥相貌胜。三山王高大胜。末有五德。一敬重。善疏故。二一切处平等广大故。三光明。无垢故。四自在。能容一切故。五最高。过诸山故。此菩提下合也。施有三种。一正法施。二财物施。三慈悲施。如意宝珠清净无垢。如法施。须弥有好相貌。如财施有好相。慈悲施自在无畏。如山王力大。（兴影取之。）三施亦有五德。一难行施。不转动故。如善路无过失故。二一切施。无□惜故。如山处等。三自性施。施无著不自为。求生死与自如如相应。如光明故。四善人施。利他纯善无分别故。如山容受。五清净施回向佛故。山最高。是名下结也。是布施因者。施为初地菩提心之因缘。若无三施五德。（随加七相如别记也。）菩提心不生不长也。下九例然。（兴云。发心施行互为因缘。故名为因。施行为生起发心之因。发心为施成满之缘故。而言施因者。且说一边也。）
    善男至因。第二明戒。准有譬结。略无合也。地能生长万物。地有五德。一自性净。恒为水火所净。一水浇。二火烧。三风吹。如心自性净而有无明垢。恒修诸度行对治得显本清净。二能治。体性坚故。三广远。无边际故。四安乐众生。四威仪中皆依止之得成就故。五力用。最大事故。戒亦五德。一三业如自性净故。二难行不恼他故。如地坚。三一切具足故。如地广远。四善人戒。摄众生如如地安乐故。五清净。但求佛故。如地力大。
    第三明忍。能安毁辱师子王力大。恒住诸事文同譬也。师子有五德胜如前。第五兽中王胜。亦有三义。一不为外事。二不忘念。三不计他事。初一说菩萨慈悲。观众生如父母等。不以小事嗔之。次一说无常观。入空中观出入息人念念无常。无受者。后一观众生有众苦。示与彼同。忍能安受。师子有三如上。今譬通举三种。师子。本具五德。故云譬如师子臆长豪兽王等。今略有三。一臆长豪者即种类胜。二兽王是第五德。即不计他小事。不以他事生嗔。心不忘念。三有大力者难作能作。四独步无畏者独步无侣胜。五离惊恐者。本云无有兽怖。忆念自力胜无有怖畏。此五说忍五德。一自性。如上释。即种类义。二一切忍。即不忘念。不计他不着小等。三难忍。即难作能作。四因善人忍。即独步无侣。过二乘。五清净。即忆念自力也。是名下结也。
    第四明进有三。此譬也。那罗延者此云胜力。（晓庄沼兴皆取此也。）名通两处。一风轮亦曰胜力。（庄云。三千世界之所依止。兴云。即三轮中之本。厚十六亿由旬。广即无边。）二毗纽天亦曰胜力。隋加云。菩萨得佛那罗延报力胜。四大力。风轮力最大胜。毗纽天是外道。净洁不离胜。（晓云。毗纽天力等内轮力。是故同得那罗延名。今取风轮喻第四惠。庄云。如大婆沙第三十云。九凡牛力等一豪牛。十豪年力等一青牛力。十青牛力等一凡象。十凡象力等一香象。十香象力等一大诺健那力。十诸健那力等一□罗蜜提力。本□罗蜜建提力等半那罗延力。二半那罗延力等一那罗延力。菩萨力与身此力等。兴云。毗纽天力不如风轮。而无胜力可喻力故借名之。）譬本有三。一那罗延。二勇壮。三速疾。心不退故。是法合也。（晓庄同之。沼为喻者。不见本故。）故本云譬如风轮乃至速疾如是第四心不退转。又违前后之文例也。然本入结以为二者。且说一边。理实有三。精进亦三。一灭恶如胜力。二生善如勇法。三不懈如速疾。又有五。一风不可污清净。如自性。（隋云。正勤有三。一功德猛重。恭敬此行故。二缺。恒修行故。三不颠倒。随如如行故。）二遍满。如一切。（正勤亦三。一难勤一切烦恼外道等并诸苦事不可能动故。二具方便解。当得利益事。悉行随不颠倒。道通达平等故。三行修无量功德不安住故。）三上下傍行。如难行。（正勤亦三。一如法行。先思度后即行故。二不知足。不为得少便止是故。三不可破。动转不能坏故。）四能持。如善人。（正勤有五。一富贵修檀施。二善道修净戒。三安乐禅定。四自利修二乘。五自他俱利。修此为四。一贫教令施。二恶道教令持戒。三为说法利益令得二乘。四苦教修定。）五不退行。如清净度求佛不退。（正勤又三。曾经修习。一止心住处。修定。二教告处。随师僧诏而修行。三制戒处。见随教法舍恶生善也。）是名下。第三结也。
    譬如至因。第五明定又二。如前。譬也。有五。一七宝明具七种。种类胜。如自性定持本末二定。本是性。末是修。修为本摄。如宝摄物。清净无三惑也。隋言七者。一种类具足。二相貌具足。三坚宝具足。四利益具足。五威德具足。六福德具足。七无垢清净具足。种类者能摄他。乃至无垢净者一切诸垢不能染污。具彼辨。又云。（一种类。无师自清净无虚妄如如是种。二相貌本净。定有二。一根本。二方便。根本定烦恼尽故。方便相貌烦恼未尽。三贤宝自在清净有三。一无出入。未得为得。二得已为住令不失。三起自在不退为利地。四利益有二。一现世住乐。二未来住乐。初未得令得。后已得令不失。五威力转变神通。为利众生故放光动地。或隐没等。六福德。成就众生令清净故。有四。一未信令信。二已信令入。三未熟令熟。四已熟令解脱。七清净无垢。无上远离故。有三。一离业障。二离解脱障。三离一切智障。除皮肉心也。）二楼观。明诸分具足。具足五义如一切。一最高。如出过二乘。二坚固。如如不为皮肉所动。三难上。始行菩萨不能修。四寂灭。如不着生死涅槃。五快乐。如利益众生。三有四阶道难行。如难行有四。一方便。二止观。三喜乐。四神通。此四次第具足。（次第果德满足也。）四清凉之风。清是智。无无明。慧是慈悲。无贪嗔。五来吹四门。说四弘誓如善人。四门即四弘。以慈悲不舍众生。智慧不着生死。资进四弘。故言来吹。四弘有通化道之用曰门。受安隐下。第二合也。今略。本云如是第五心上种种功德法藏犹未满足。言种德者。五地五度功德具足也。体具种种功德故言受安稳乐。言法藏者。般若未满足故。（晓述意云。减发胜定。而于智度犹未满足。庄兴即取。庄云。虽起定门种种功德。而智慧门犹未定。沼不释之。）三结如文。
    譬如至因。第六智慧又三。如前。波若有三。即如似及如八智。修性二得境界。（随云。一境界。二无相智。三一切智。此三无异。一能破闇。二能见色。三能无实。）譬本有三。一日轮。譬道前自性清净心。为后二般若作本。无垢光明故如日轮。二光耀。譬道内修得智慧。依如来性而成离障清净。（能除第一义上惑。）三炽盛。譬道后修得一切智照万境。又初日轮智体。次明照用后炎明除惑也。合文云此心者第六地心。故本云如是第六心能破灭生死大闇故。下皆准之。能破者道前。能灭者道后也。道内亦破亦灭也。生死闇者是无明也。不举皮肉者。一举难兼易。二非十地所除。又譬末有五。一合有眼者能见。如自性般若见自性理。二合所应作者应作。如善人般若。三合解正道分。如难行般若。四合幽闇除灭。即清净般若。五显了万物各异。（已自光明了一切物。）即一切般若也。
    譬如至因。第七方便。为令功德无穷无尽。无尽者。菩萨以法与众生。为菩萨法无尽故。无穷者。常令众生共得之。功得有三。一有穷有尽。如凡夫用尽。二无尽有穷。是二乘。三无尽无穷。是菩萨。自性有曰无尽。恒与地曰无穷。譬本有三。故本云譬如大富商主。今总略之。一大富者福德威德。二商主者智慧威德。三能令下事业威德。福威有三。一多七珍曰大物。二多衣食。（奴婢既饰。）曰大用。三多田宅曰大处。此譬三种利行。一利凡夫。令舍三恶道生天中。以财物生乐。二利二乘。此乐涅槃。如多衣食乐。三利菩萨如大处。处者智慧见境界。慈悲缘众生。无量如大处。智威亦三。一能不见。二能护。三能长。此譬三慧。一闻。明未得令得。二思。已得令不还。三修。不还令增。此三慧为三果。为得自性住。凡夫至十解。二为得引出法身。十解以上。三为得。（隋云。为得三果者即三身果。又以教法为因。三慧果也。）又能不见是见地。后发心至初地。能护是修地。二至七地。能长是八地至金刚究竟地。无功用心也。事业威德有三。一能灭一切障难。免劫贼等。譬菩萨现在安乐住。二能至安乐处。譬成就佛法。三令他人与己同利。（所得宝物与同伴。平等无藏用心。）譬成变众生。又大富即布施方便。化少乘。商主即爱语方便。化中乘。三作事即利行方便。化大乘也。同利。同令三人解脱。又商主譬末中五德。一报得神通知他心。譬自性方便。二具解五明。譬一切方便。三自性正业。以财法利他。譬难行方便。四知根是利他。即善人方便。五用财物与他共用。即清净方便。自他同得佛也。合文有二。一舍恶。二获功德。是生善。初文。本云如是第七心能令得度生死险恶道故。险是烦恼。恶是业。道是报。后德是道。宝是道果也。第三结云方便者。一布施行令信。二爱语体能言。胜智者。有无穷无尽之用也。（隋云。前五种中。前一胜智。后方便也。）
    譬如至因。第八愿度。无用为用。前第七无尽无穷。未必恒用之。八地自行化他。念念无间也。愿者。昔日愿得十地十如如。今至八地具见十如如。此是愿求果处。故言于一切境清净具足是名愿波罗蜜。一切法是十如如。是愿果处也。譬有三。一月者明义如如境。道前法身未见之时。如月自体不现而恒不灭。二净者明行如如境。道中法身。故知应如。本云譬如月净。三圆满者明至如如境。道后法身。八地具见此三如如究竟也。又月显法身。净显般若。圆满譬解脱。明八地具得三德也。一切境者十如如。清净者已得初地至八地。具具足者来至九地十地已具足也。已得之者除障。故言清净。未得之者已见。故言具足也。问。有或不得。亦有或不见。答。通说实然。但欲明如理不理异故言见位前。故言不得也。譬末有五。一月体无增减如自性。二光明无闇如难行愿。三无处不照如一切愿见十如如得。四但为照他如善人愿。五清净净如清净愿。得佛地净乐也。（此五有二种性。一水空所成。故月恒冷。显是水性。二恒照明是空性光明。而清凉是水性也。）问。八地已上但缘如如不见虚妄。云何修四辩五通。譬说法说修行愿。答。誓愿令尔。无作心也。
    譬如至因。第九力度。慈悲智慧为体。十力四辩为用。本二。譬合。今加结三。初也。譬本有三。一主兵臣。二主宝臣。三处分臣。即今云如意自在也。初明福德。一切人见皆生畏伏之。二主宝者。智慧大威德。善识一切。有恶心向王者。王心不耐。即知驱遣。后事业大威德。既知众生好恶中人之分。若处分好者近王。恶者远王。（一人见此三德。如轮王。大辐德得为主兵。大聪明得为宝臣。大了事得为如意处分。）此三即譬九地。力度有三力。一譬能生功德。功德生故严净佛土。随所在处有五如。如人畏伏也。二譬能生智慧。智慧生故庄严功德。三能生慈悲。慈悲庄众生。有三轮化他也。譬末有五德。一此三人果报神通能自知。知他心如自性力。二此三人福德所感。言语教化令人信受。如善人力。三此三人于三世微细境界能如理选择。如难行力。四此三人能知一切尊卑次叙而安置之。如一切力。五此三人心平等故。用四摄法能调伏众人。如清净力摄佛众德。此心善下。第二合也。譬本既三。合亦有三。此初合力度生功德。二无量下。合此力度能生智慧。即听闻也。本云功德普洽。雨德??云功德因法。功德者五度也。因者般若。般若是庄严五度之因。法者即听闻等四法。此法能生智慧。智慧是庄严功德之因也。（有四因缘无智慧。四因缘生智慧。）言四法者。一自听闻生智慧。此是智慧因。若自不能听闻故不了达。此是无明因。二不为他说令他不听。此是无明缘。善为他说令听闻。是智慧缘。初一生智慧。后一长慧。三遮障他听生无明因。四颠倒为他说。是无明缘。与此二反。是智慧因缘。前二令现不得智慧。后二令未来不得智慧。一现世因。二现在缘。三来世因。四来世缘也。因者自听得解。缘者自说令他听闻。难使我解长。初未得令得。次一已得令增长。后二异者。初一明来世未得令得。后一明来世已得令不颠倒。如是四法庄严智慧。智慧庄严功德也。总摄此等今言无量功德。三广利下合。此力度三轮化人。此下两句例上。一句应言善能庄严无量功德善能庄严广利群生也。（沼取此云。无量功德通于二处。无量功德庄严佛土无量功德以度利生。）是名第下。三结也。
    譬如至因。第十智度。十七地论有四譬。譬菩萨有四生。一大胜生。如虚。二除灾生。如医师。三随类生。即随类生。四增上生。如轮王。就初有二。一大身如空。即化身。作大鱼等遍满十方饱众生。二大力如空。即应身。现智慧力满十方也。二除灾者。菩萨随以生处能令诸苦恼息。如入热地狱令地狱不过热。此通应化二身。三随类生者。菩萨六通随类教化。作外道鬼神王劫贼主。此亦应化二身。四增上生者。作转轮王伏于一切。亦二身也。今无中二。就文有二。一譬。二合。加结为三。譬有二。一如空大胜生。二轮王增上生。合亦二。二合初二身。于一身境无障碍者。本云悉皆通达故。即是应身合大力生。二于一切处皆自在者。合大身。十地有十自在。此文止举法自在说一切法也。至灌顶者。合增上生。灌顶位有六。如十地论释。一随何等坐者。非一故言随。明得一切真净境界以为自安神之宅。二何等身量者。得一切大法身与真相称。三何等眷属者。法身净土皆缘起无障碍故。能摄一切。复于眷属音摄一切。四随何等相者。身出游行自在。令一切十方皆大震动。普现菩萨得受位故。五何出处者。于一切处出生功德成大利益。六何等得位者。得一切佛位也。（隋又八义释灌顶位。具如彼也。）此空譬末有五。一空遍故。能藏受一切。如自性智万境不出智外。二无为。能与万物作生灭处。如一切智生一切行灭一切生死。三恒常利益无变异。如善人智。四无量广大。得至量究竟。如难行智。五与有法不共。（与四大诸物色等尘不相离故。得无等法入。）如清净智。此智广大。与第六般若异者。般若但照第一义谛。智度通照真俗也。轮王譬亦五德。一遍知一切邪正事无等。即自性智。二恒行一切正法无等。即一切智。三大心大力毁誉无动。即善人智。四功德智慧事业三种有大威德力。胜他无比。即难行智。五已得七宝王镇自在。与余王不共。即清净智也。结文应知。（沼云。真谛三藏。十发心因。法喻各五义解。以下十度各有五行相故。虽有此理然无正文。人释为五义亦难。准下十度中各各五行。真谛以彼瑜伽论中六度各九门中五门配之。一自性。二一切。三难行。四善士。五清净。随应配之。道理亦难。诸经论说各各差别。杂集唯识等。初六各三。后四各二。大庄严论。六各六门。宝云经中。十各十门。何故但配瑜伽九门中五门耶。故知十度行相差别有无量门。诸经论中随影互明。各不相违。然随行相依释亦得。以九门义摄一切故。）何更引余。自既辨云下十度各有五行故。此即文也。若辞改者。子尊三藏教体五门亦出何典。况既广见之说。管见岂得障耶。又彼五门配此五行。若不当耶若许。过即在瑜伽故。况既自云十行相无量门等。又解妨云。余经论说十度初六各三。后四各二。何故此经皆有五种。答。一一行中各有多门。诸圣教中影略而说。故不一准。令亦尔也。道理难者。此言可许。未心岂易。隋晓庄兴皆取此体。明为物则。据子难耳。又复可思。本末之说莫不周圆。谬而执故果推子征。唯为嫉胜矫乱难耳。
    善男至当修学。第三合结。十种菩提心者。十度是十发心因也。（兴举二说。初引晓云。十种发心为十度因。后引今说。若如前者。真俗二智应非互因。若如后者地地入初。应无因故更互因果。皆无前难。）既言十度是十心因。何应无因此难无诠。今谓。据因凡有缘正。后说约缘。故上云。施为初地菩提心之因缘。若无三施五德。菩提心不生不长。初说约正理心。正是诸法种故。但唯不同相似。唯心彼立别种。口言唯识实非心故。各据一义。故不相违。



    善男子。至波罗蜜中。第二法说出十度体。（兴云。非也。前十心中既有合。而更重合无用故。又十度中皆引自性一切门等配释非也。彼论唯以九门释前六度。不说后四。有九相故。今依菩萨地。六度皆有九门。颂曰。自性一切难。一切门善士。一切种遂求。二世乐清净。智论六度皆有三相。如应远离三轮相故。唯识七种最胜所摄。成到彼岸。乃至此经十应皆依五法得成。有此异者。十种胜行无行不修。无善不摄。故诸经论随说何门皆不相违。三轮净相行别必有。故不复论。九相七种或有或无。故总引诸论容有之相。以释此中十度五法。）佛说一乘有三周中。第二譬内亦非无法。而随增故名譬说门。合亦尔也。先多喻显。故晓庄沼皆云。发心自相难可了知。故寄世喻以显明之。今全法说。披经见之。此例非一。如灭障中非无忏悔。随增故云灭业障品。不尔何故子前梦见中云。流转者胎卵二生。愚夫者湿生。烦恼者化生之因。随一增故耶。后征准前破沼义也。又既自云。十行广故。随说何门皆不相违。若尔准述于义无伤。况论四十九云。十二行相方便善巧。各方便善巧波罗蜜多。五种大愿又十种大愿。名愿波罗蜜多。十力加行名力波罗蜜多。于一切法如实安立清净妙智名智波罗蜜多。复有异门。谓无量智名方便度。希求后后智殊胜性名为愿度。一切魔怨不惟道性名为力度。如实觉了所知境性名为智度。广如晓庄。子双述之。沼引初说。又云愿行。唯识二愿。瑜伽如上。发菩提经论。大庄严论。宝雨经。各说十愿有同有异。力智亦尔。烦不具引。岂但九相。此则释后又既释前。今经十行各有五法。唯亦释后有何违耶。核审诸德专诚□述。唯视近相未通远致。良有翻主乃述此义。非但风雅亦兼玄意。所谓绝妙好辞亦在谁矣。出十度体即为十别。文各有三。一标。二释。三结。文处显也。（晓庄及沼皆取此也。）就须弥譬末有五合。一信根合第一善路。即是难行施。不动转如信根坚固。二慈悲即合第二处等譬。即一切施。慈缘一切。三无求欲心合第三光明譬。即是自性。四摄受一切合第四容受譬。即善人。五愿求一切智即合第五最高。即清净施也。晓得此体。隋应绞释。庄兴取之。且以善人为第一者。余处直言信心。今殊加根。意显信心必坚固义。譬如草木有根无动。故法花中叹菩萨德坚固为本。检文可知。次既慈悲必平等。是义显也。如是一一推量其余岂无一难。故应如本。为遣人执且假论之。十行周圆何说不契。
    第二合地譬戒五德。一三业清净。合上自性三种清净。即自性戒。（隋云。常摄六根是念力故。）二不为众生作烦恼缘。合上能持坚固。即是难行戒。不恼他。（无过失是定力故。）三断恶开善。合上广远譬。即一切戒。断恶是摄威仪。开善是摄善法。（智慧力故。）四过二乘合安乐众生譬。即善人戒。摄众生。（正勤力故。）五功德满足合力用大。即清净戒。具感佛德也。（入定佛取境明了。已得自在分明力故。）
    第三合师子譬明忍。一能伏贪嗔合种类胜。即自性忍。此言伏不起。非方便中伏。二不惜身命等合兽王有三义。一不惜身命合不计他事。二不求安乐合不着少事。三止息之想合不忘念失威仪事。初一慈悲观。二苦观。三无常观。止者依也。息出入息也。想者是观。故本云止息之观。依出入息即见念念无常。无能骂所骂。依苦观见众生有苦。故不嗔之。依慈悲念众生如儿子等。三合大力。难作能作即难行忍。言思惟往业者。思我过去有打骂业也。（思我无始。于长时中不修行菩提。致使过去有打骂业。故安受能忍。此有三。一有势力。二自在。三胜性。下劣有三。即翻前三。大力能忍。下劣无势者嗔等事也。）四合独步善人忍。即言发慈成众生等。（成就众生发慈悲心有五种。一于忍辱中自观其功德。二能自忍辱。三教他合住忍。四为他赞叹忍辱。五见他行忍生大欢喜。依此即无不可也。）五合无怖畏即清净。（作是思惟。诸法无我无人无众生寿者。作是不生不灭。是中行者能忍。何者所忍。忍解此法故。）为得无生忍者。即佛果也。
    第四合精进凡有五种。一清净。二遍满。三下上傍行。四能持。五不退。今言烦恼不乐住者如是净洁。自性精进。二德未具等如风遍满。修行即一切精进。三一切难行不生厌心。即难行精进。如风上下傍行。四慈悲摄生即能持。如善人精进。五不退地风不还。即清净精进。不退有三。一十信。二十回。三八地。如满愿品释也。
    第五合七宝譬明定。一诸善法等。（三乘法也。摄者修行禅定。持者是住自性。不散是不起。）合上七宝种类具足有七。即是自性禅定。能持本末诸定。本者性得定。末者修得定。二愿解脱等。本云解脱生死二处不着。合上楼观五义。寂静最高等即一切定。三愿得神通是善人定。（成就四无量心。未得令得。已得令入。已入令解脱。）超合上第五吹四门义。四为净等。本云发心洗浣法界为清净心故。即清净定。合上第四清净之风。清净定无生无灭是其境。发心者为得佛果。洗浣者为除法界中四谛。（虚妄即金刚定。）为清心者为显识。（阿摩罗识。）五难行定。烦恼根者心之初也。欲令众生得一切智。显本识也。追合第三有四阶道上下难行。明菩萨正上上界为众生更下下界也。
    第六合日轮譬明般若亦三。就第二中又二。一就五句之中。初句先合譬本有三句。本云一切诸佛菩萨聪慧大智。（庄具牒云。佛言善男子下。第六释慧度。此复有五。一切诸佛菩萨聪慧大智供养亲近心无厌足者。此中应言聪慧大智供养亲近诸佛菩萨心无厌足速通达故名为慧。有大用故名为大智。云何大用。略有二种。一通达大法。谓甚深缘起。二能起大用。谓能起故。乃至静虑速圆满。供养者谓十供养。具如彼疏。）具牒文也。口言今正。而实牒本。终释如是。是事既多。不可具引。勘文知之。故知谤前必不可也。一聪。今日轮。是道前自性般若。聪明。二慧是真解。道内般若。合光耀。三智。道后上上智。合炎盛义。又聪是俗解。真是真解。大智是第一义谛解。又聪是法身。慧是般若。大智是解脱分相。菩萨具前二。佛但有后一。故言一切诸佛菩萨也。今即举明以摄聪故。二合末。末中次第合有眼。是自性有三句。一供养是听闻正法。生闻慧。二亲近是正思惟。生近理之解。三无厌是正修行。增进不止。又供养有为他广说。亲近者读诵受持。不生厌者如说修行。此三□是自性般若。二明善人般若。此合末中第二。众生所应作者令作。说深法者。说菩萨戒定慧甚深理也。心常乐者。乐闻有五智。初三即三慧。此三为道方便。四道内无颠倒智。此是十地真道。从三慧生。五道后如如也。言心常乐闻者。第一闻正法所得闻慧也。无厌足者即是修慧。文中但举二方便也。此曰善人者。为他学此五智也。三合第三合识邪正道异。如难行。般若有三种难。一于法如如欲通达难。即十信至十回向。二烦恼对治修行难。是地中也。三断除一切所知障难。即金刚心除元品。此障一切所知十如如令不现前。言真俗胜智者。上三位智有是真有是俗。四见修下清净。此合第四灭一切暗。是妄想俗智。（庄云。谓分利起。行相□故。初见谛理即能永害。名见所断。俱生烦恼微细难断。数数思惟真胜义等能永害故。此即名为修所断也。兴云。有说前之三地多不信习。次之二地多身见习。次之二地多声闻习。次之三地多缘觉习。故说般若断见思惑。即违论说。身见四地不行。五地已断下乘障故。今欲显般若自性正是无分别智摄故。第六胜行中偏说速断见修二惑。非谓六地亦断见惑。）说主未明。然既云习明非实行。又约断有正断遮断见惑约遮。修惑约正。故不相违。此又意欲显种智。未必偏说无分别智。若尔何故文言真俗胜智乐善分别乃至世间伎术五明皆通达耶。初地已上双照二谛耐而未等观。故大论云。至第七地方云等定慧地。勿邪推也。五合第五万法各异。即是一切般若有二。一俗二真有五。一通达相名。即十智定。分别性空。通达思名。即依他性空。三通达制名。合空上两言说之曰制名。如上释也。四通达如如功力。是道空。五通达功力果。是道果空。二俗解亦五。即五明。一内明。明四违陀等。此论说生死解脱二种之理。明身内事曰内明。（隋云。此论外道说者。意如沼释。故云。问。为唯佛教名内明耶。答。外道亦有。但明内身因果名内明处。）二医师方。三工巧。四因。从一切内外二道诤论立诸法有因无果等。五毗伽罗论。论一切音声等事。即是声论。此文中但举后五。（沼云。世伎术者。云十四能也。）
    第七合商主譬方便度。初合第一自性方便。如商主报通知他人心。此有三智用。一知众生根利钝。二知欲乐不同。三知性大小乘异。如上三而为说法也。（隋云。众生行有上下根。上即本行。即数二。下即速疾。平行众行根利。不损自他。数数行众生放逸。自损不损他。速疾行众生根钝。邪智能种。自损损他也。平等行如大迦叶伏龙。数如难陀罗生欲。速疾如央窟摩罗杀人。菩萨能知上三根而为说法也。）意乐等者。本云于一切众生意欲烦恼行心悉通达。言意乐者是解脱本。烦恼行者是系缚本。禅智具知。故云心皆通达也。（准次门云心皆晓了。故知心字应如本也。）解脱有三。三乘也。烦恼有三。皮肉心也。二合上第二譬解于五明。无量对治者。为声闻说四谛界入等八万四千法门。并菩萨说十度等无是对治门。即是一切方便胜智也。（沼即取之。）三大慈等者。合上自住正业以财法利他。入者入生死。出者出涅槃。又菩萨入畜生出人天。入人天出畜生。以化众生令住善法中。财法利他是难行方便。大慈悲即住正业。出入自在即财法利他。四合第四具一切伎能。知根欲性而利益他譬诸波罗蜜者。能摄五度也。皆愿修等者。本云多能行成就满足悉皆愿求。为十种如如理起十度行。七种已修行成就。三种未成。故云多能。（晓意。多字属上者。是依深密经。庄全牒本文而释。今非但此处。余文多然。沼兴两师不属上也。）然今文势应属上耳。愿者于所乐。（波罗蜜所。）别生要期心。修行者准本云求也。为得所愿而觅方便也。成就者成就愿也。满足者求也。自具七度。多是伎能化众生。随根欲利益曰善人方便也。五合第五财物与他共用。佛法有三。一行因。从初发心至十地。二得果。道后三身。三化他。即恩德。佛后化三乘。初二即自有财物。后一即与他共用。言了达者即因也。摄受者即得果也。皆愿无遗。本云皆悉愿求者化他也。愿者未化欲化。求者机至正说。（准今以愿为无遗义。以求为愿义无妨。）依此第五令自他得一切所知。是名清净方便也。
    第八愿度。合月无增减譬。就文为二。一明境无三世。不生者如月不增。无前际。不灭者如月不减。无后际。无前无后故无现在也。（隋加以五自在空而为体。明八地功德。一无分别。二无不遍。三无间。四令见。五无住处。初不作意自然。不舍境界。名无分别自在。二无不遍者。菩萨修行遍如如名净土自在。三无间者。平等通达名智自在。四令见者。于一时中自利利他。见十如如。名业自在。五无住处者。有相无相难合能不住生死不着解脱。名无住处自在。就文为五。一即无分别自在。明境无三世。即是因义。）二非有下明心无断常。不生有无等四谤。（此非有非无者。因果方便即是道义。又因有三。前际不生。后际不灭。中际不有无。不有无相。如如心因通在因果。非断非常。说有增益谤。说无损减谤。说亦有无相违谤。说非有无戏论谤。菩萨见因有相。不生不灭无谤。不有不无。故安乐住。）心安住者。境智相称也。（有五安乐。一不怖畏。二不欢喜。三无厌足。四无味着。五不分别。凡夫见生死欢喜怖畏涅槃。二乘怖畏生死爱着涅槃。菩萨过凡夫二乘也。）此一观如如不增不减妙用说自在得也。合月自性光明难行。（明净佛土自在。）一切法略有二。一因。道前如如。二果。道后如如。言最妙者是道前因。清净者道后果。道前带相而无染。宜曰最妙。道后无惑宜曰清净。略举前后而具收中间曰难行也。心安住者住前二理。安住如上释。（又最妙是能对。即净识。一切垢是所对。垢不离识故言清净。欲明观此垢即净。无能对所对。一体故心安住。）三合等照一切皆无相譬。（明智自在。）过一切相有四义。一无作。无因果相。二无行。明无断常相。三无异。明无自他相。四无动。无去来相。此四种摄一切相尽。（又无因即无果。二无他自亦无。三无去亦无来。四无动亦无前后。合八种摄一切相尽。）四合月但照他。明三种受化善人愿。（即业自在。）一未入令入。此下种十信。二已入令成熟。十解十回。三已成就令解脱。十地已上。又众生有三聚。一不定凡夫。二定不定二乘。三定菩萨。为利益此三众生之事。此明业自在。于俗谛中住者。菩萨虽在俗教化。而心不离如如安住也。（晓云。愿心无动。名为安住。）五于奢摩下。明有相无相双行不相妨碍。此是无住处自在。不住生死异凡夫。不住涅槃异二乘。合上第五清凉譬。即清净愿。菩萨有二种心。一舍自爱念为生死修涅槃。即智慧毗婆舍那。二生他爱念避涅槃住生死。即慈悲定奢摩他也。（此有二。一切众生不得佛。一凡夫为生死不得佛。二二乘为涅槃不得佛。）月净如慧。水流如慈悲也。
    第九力度。合主兵等三人共有五义。言一切众生者凡夫。心行善恶。本云心行险道。两德牒云心行险恶。心行者心惑。险恶者空也。（隋云。皮肉。又心行即平等。险者数数行。恶者速疾行。即是三种烦恼。）菩萨力度能解了之。即是处非处力。此力主知因果。故言以正智力能了。合上三臣报通知他心自性力。二既知他心。他心有三。菩萨四辩为说法令入如如深理。此地菩萨具四辩。法据解法如如理无生无灭。义辩识无深无净义。辞辩能难。乐说辩释。此是定力及三世力智。此善人力。合语言皆信受也。三合解于三世能如理撰择譬。即难行力。言轮回者。本云往还。从过去出入现在名还。从现在入未来为往。往还二种。善恶二业以为本。故云随缘业。了知者。本云见知。见者天眼见众生生此愿彼。知者三力知之。一处非处。二业三定。初能知善恶。（知善入善。知恶入恶。）次知三报业。定力知有漏无漏。无漏生五那含。有漏生四禅四定也。四合师位尊卑高下安置譬。三根性者。本云三聚。凡夫于善恶二处不定。定不定二乘于善定。于大乘不定。三定菩萨于二处定。五如理为下。合平等能摄持大众譬。即清净力。令种善者十信。成熟者三十心。度脱者十地。智力如是为说法。依此三位而利益之。如上心平等义。此为至处及三世力知之。（此即三力。一宿。二漏尽。三至处。能知之。）第十智度。合虚妄轮王二譬。于诸法者。总举善恶境也。分善恶者。本云于一切法分别善恶具足智能。明十地智慧能智慧。一能遍知一切好恶事。以知定境。如空藏受。知自性明了。本经次四皆云具足智能应知。二明能灭恶生善。如空为万法作生灭处。言远离者灭恶。摄定生善。此是一切智度。此修习功能也。三明利益安乐。不住生死故利益。不住涅槃故安乐。如空无变异。过真俗二谛住第仁一义谛。言不厌厌俗。不喜喜真。此善人智也。四明有因具足。如空至究竟处。此难行智。五佛不共者。明果报具足。一百八十不共法。及一切智智。是明不共。即行不共。如虚空不与有为报共。是为净智。（兴即取之。）受灌顶者。本云具足灌顶智能。（又灌顶有二法。一明足。即是智。二行行足。即是能。佛能明。佛能行。故云具足。）次轮王譬亦有五。一此五遍知一切邪正事。即自性。二修行一切正法。即一切智。三大心毁誉（世间八风。）不动。即善人智。四功德智慧事业三种大威力胜一切无比。即难行。五已得七宝等王领自在。胜余王故不共。即清净。次合之。还依上文。一能于诸法分别善恶。即自性智。如王知一切邪正事。二于黑白下。即一切智。如王修一切正行舍邪行。三合善人智。四具福智人。即难行智。合王福德智慧事业三义无比。五即清净智。合与余王不共也。
    善男至密义下。明十度中。第二释名有二。一总标。二别释。初也。
    所谓至密义下。别释。此十度义十门分别。一释名。乃至十因起次第。今略述三。一释名有二。先别。后通。就别檀者此名布施。以己财事分布与他名之为布。掇己惠人目之为施。尸罗此云清净。三业炎非热烧行人。事等如热。戒能防息故号清凉。以能防禁故复称戒。羼提此名忍辱。他人加毁名之为辱。于辱能安目之为忍。毗离耶者此名精进。练心于法故说为精。精心务达故称为进。言禅那者此名思惟。亦云功德丛林。上界静法审观方成名思惟修。能生诸德亦言功德丛林。波若名慧于法观达故称为慧。巧辩之智以为方便。求增进智名之为愿。坚固之智不为魔动名之为力。于法开觉名之为智。后通名者。如是十种通名波罗蜜者。此言最胜究竟。章云名度亦到彼岸。波罗彼岸。蜜者是到。（晓取加云。亦言最胜行。亦名无比聚。庄云。波罗蜜云彼岸。多者云到。兴即取之。沼云。始迦十。波罗彼岸也。蜜多离也到也。）此有多义。至文当述。
    二辨体者。若就根本以心为体。离心之外无行德故。若据方便色心为体。如布施中。身口舍财是其色性。思愿舍财无贪是心。戒中。身口离过色性。内心清净是心自性。余皆准之。
    三决疑者。问。大论等皆说六度。今经何故说十度耶。答。就前六中开出后四为助伴故。此有二义。一约别。二约通。就初。若依相续解脱经说。方便别伴前三。愿伴精进。力伴禅定。智伴般若。以前三种化众生力化物须巧。故以方便别伴前三。精进胜求须愿佐助。故偏伴之。此亦有二。一前伴以现在世多烦恼故。不能精进勤修善法。愿未来世烦恼微薄勤修善法。故为前伴。二后伴。依精进故能起愿心上上胜求故为后伴。定多力用故力伴之。此亦有二。一前伴。近善知识听闻正法内正思惟转劣悕望得胜悕望。名之为力。以是力故能修禅定。故为前伴。二后伴。依禅定故起神通力。故为后伴。又定后佛十力种性。名之为力。此力亦是禅定后伴。智与般若知见性同。相伴义亲。故偏伴之。此亦有二。一前伴。谓由俗智开出真智。故为前伴。二后伴。依真谛智起世智用。故为后伴。后通义者。若依地经及地持论通伴前六。彼说巧智为方便故。能修施等无量善法。求进智故。令其施等上上胜进。贤智力故令彼施等不可破坏。觉法为智。以是智故于施等法差别异智摄化众生。故后四种通伴前六。（瑜伽初后三释意同。文如上也。沼云。准文殊问经。发菩提心经。为治十障立于十度。前六悭等。后四障者。七烦恼心障。八颠倒道障。九不自在心障。十有我相障。）广如义章第十二六度义。今有十七门度义故。以多门释。若依十地论有二十四义。（庄自此云有十七。一具二利故名到彼岸。二到所知彼岸故。三最胜所作故。四不退故。五六度故。六破有无见。七非结所缚。八涅槃大灭。九具三义故。十具三无等。十一具四义故。十二具五因缘。十三具六相。十四具七最胜。十五具八相故。十六具十二最胜故。十七今经由十七义。名到彼岸。具如彼也。沼略取。）问。文中既有十七门义。故隋依之。何故梁云十六义耶。答。第十五六有通别义。通论两义即是说法。别言前破邪后显正。梁取通意合之为一。故言十六。文以别义开为两义。故有十七。各据一义故不相违。
    此即初义。本云生道胜利。（庄即取之。）有三。一时节具足胜利。三僧祇劫修行一度。十度三十僧祇。（章云。度三僧祇方始成满。故优婆塞戒经云。前二僧祇所行檀等非波罗蜜。第三所行是波罗蜜。）二自性清净胜利。十种如如是十度因。此如如是自性。除十障自清净。（能舍有相到法实性。）三果报最胜胜利能得无上菩提也。亦皆由行道得之曰行道胜利。此三中。一为成就。（隋云。时节常利益。）二为清净。三为究竟又一以时为名。二以境为名。三以果为名。具此三种名波罗蜜。故名为度。
    二满大智者。此明圆满因果是度体。圆满有二。一修圆满。即十度如如智。二境圆满。即十地如如境。前意明具除十障。此意明具见十境。
    兼三行非行下。明第一度大不执是度义有二。一不求恩德果。二不求二乘果。行十度不求此二果也。言行者愿世法果。非行事出世出世果。恩德果为名利他名现报为着他也。不执者不求出世果。不著者不求恩德报。
    第四明无颠倒是度义。倒有二。一生死佛地。于此二倒无计故。（于此二倒正觉正观照了不计故。）是度义。（见此岸无功德无常无乐无我无净。见彼岸常乐我净。是名倒也。沼取此意。）
    五具足度他是度义。始终皆摄也。言愚人者凡夫。智人三乘也。（皆摄受者有三种。一摄受化。二度他。三依最胜利益。摄有六种。一时摄受。二增上摄受。三眷属摄受。四长时摄受。五不长时摄受。六最后摄受。一时摄者。菩萨初发心。摄为眷属。作念。我今为诸众生而作强故。随能如理利益安乐。如是发心求愿行之。二增上摄者。若为主为王及父母等。用四摄方便如理摄利。三眷属者。匡领弟子众。如理随其贪嗔等患。教化令修观对治之法。在家名增上。出家名眷属。四长时摄者。成就最下弟子。即是凡夫二乘。五不长时摄者。谓菩萨根利最上故。不长时摄。六最后摄者。即上第四长时摄。根钝最下故。长时同利。最后利益度。）
    六明最胜自在是度义有二。一能雨财宝。二能雨法宝。能具此二曰度（此有二种。一能破虚空雨财宝。二无量门定雨妙法宝。财法二施令满足。大乘中说。菩萨有破虚空无量虚空无量门定由通达如如。所成能满足众生。何以故。此定有增上缘故。而金宝等从虚空藏。是以譬打破虚空定。一切法人此法门故。能闻众生问难故。着萨能答示其浅深。是降伏外道。以此空定为门故。无量门定能雨法雨。一切义理故。能具此二曰度。兴影取。）
    言珍妙者财也。法宝者法也。种种者上二种也。
    第七解脱智满足是度义。此义可知（此有二种。一无碍智。能断现世烦恼。二解脱智。能断未来烦恼。是智用有三。证得最胜是度义。证得如来法身故。二是初地菩萨见道所摄。见道所生故。菩萨生在佛家得佛法身分故。是名菩萨证得最胜。三为降未伏者。已降而镇守之。是名菩萨证得最胜。无上为人如如正根本因。初得无上行。以得无上境。后得无上智。第一初地是圣人体为证得。第二佛地是满足最胜也）
    八明正知二种界是度义。知法成智严。知众生界成福德严也。隋加云。而众生界是法界。是三地最胜流。于余地中悉有顺流。何以故。一切上地修道所摄故。于余道修地中有皆法流。何以故。已为福德智慧行作根本法界故。于一切无分别故。法界转令自他利具足也众生界者为如来法门有因故。又如来法无分别如如因。亦是自利利他。生福德智慧行者。法界如如流。福德智慧行者。生众生流因闻。智慧自利。福德利他。与果相似。是名法界因。因有二种前见道名生因圣位。后修道是满足因也。
    九明无穷尽是度义。言施智即是檀智等。等是中间八度。智即第十（兴即取之）无穷有二。一回向大菩提。乃至无余涅槃而不穷尽是度义。以法如如无穷之理。持十度福慧行亦无穷。二为利众生。众生无尽故十度无尽也。言令至不退者即是明无尽义也。地有二。一无上地。能利益是佛地。二不可思量地。是众生即所利益处。无上地合慧不尽。不可思量地合福不尽。不穷能曰不退不转也（加云。如无增减经说生空譬界空。如众生界是阿摩罗。阿摩罗有二种。一真实无增减。二虚空亦无增减。众生界亦二。一众生。二众生界。离众生界无别众生。故无穷尽。）
    十明二无分别自在是度义。一修行无分别自在。菩萨久劫修习智。今不作心行十度而自增益。二自性无分别自在。菩萨现世心中行十度有五无相。一不着不惜身命。二不见来果及现世报。三无分别不分别我能行十度。不分别于他处行此十。不分别此十是所行法。四无过失。示屈二乘生十例等。五向无上果。此五曰自性者。与如如自性理相应也。言无生忍满者。以八地无生忍位是无分别。从初地已上亦有二无分别。与八地二无分别扶顺故。能得八地无生忍满（沼兴取之）满故见一切烦恼随顺无生。见三世中后际无余。见法界究竟不生。故是满足。
    十一一切下。明自他相摄无间是度义。智慧自在从法界所得能智。见他身如己身故。令众生见彼身如我身故。菩萨施时令众生自见是彼施念念生大喜故。众生施等满足。无间者有二义无时节我恒行。二无自他。他不异我。如此最胜故是度义。问。下九亦有此二相摄不。答。有之。如善吉入无诤三昧令一切众生不嗔。又菩萨见他行施心随喜之。即是菩萨施成也。
    十二明二种成就是度义。言能于菩提者。本云于菩提道场。一本云菩萨清凉也。十度能令诸果成就。成就是果义。菩提此言觉。末转伽此言道场。菩提是金刚心。是能觉之穷。道场道是佛法身。是所觉之穷。言道场者除秽显净也。即清凉此两是能成就。成佛下明所成就。本云佛慧成就有四。一佛慧。初地至八地。二十力。九地。三四无畏。十地。四不共法是佛地。道场成就不共。不共是佛地。即具合力无畏等。但觉地离三说三名无。觉合明也。佛慧是功德。初地及八地者。佛是如如。此等地明正觉自行。见如如佛体曰慧也。十力是第九地。如力度。无畏是第十地。业自在也。明至金刚十力等足。至佛不共等圆。文应言于菩提成就佛慧十力四无畏。于道场成就不共法。本云道场在因也。今皆准之。
    十三明法界清净是度义。本云生死涅槃皆是妄见能度无余是波罗蜜义也。凡夫妄见生死。二乘妄见涅槃。佛度此二种也。言度者定也。无余者是佛法界最清净也（加云。菩萨度二妄未得尽净。名有余也）
    十四明恩事究竟是度义。恩事有三。一加行处过凡夫地。十解。二证得处过二乘。十回。三毕竟处过菩萨。佛也。化身为加行事成就利益。未下种令下。十信已上。二应身为证得事。初地至金刚成就利益。三法身为毕竟事。众生已就令至究竟利益地也众生有三。一不定凡夫。化身利益。二定不定二乘。应身利益。三定菩萨。法身利益。凡夫拔皮曰恩。二乘除肉曰济。菩萨除心曰度。
    十五明至能究竟位是度义。能究竟有五。一能令一切众生亲近生敬重心。此能从相好神通具足生故。文言一切外道来相诘难。二能断一切疑心。善能答难故言能解释。此由十力生。三能破邪立正故言能令降伏。此从四无畏生。四能除损及益事。一切凡夫作善得虚妄果无利益曰损。二乘除少分虚妄曰益。未令尽曰损。菩萨毕无曰度。梁隋俱云。文言见波罗蜜于种智生即如如智。此智无虚妄损法也（此句。八及十本无故应见七卷本也）五不失众生利益事。从慈悲无妄失生。即文言转十二行轮也。（此即第十六度义也）外人有二。一不入佛法（隋云。名为外人）二未入大乘也。诘者念过去失可正义难化。难者问难求解。前诘难后。诘为未信令信。为已信求解。解释者。众生有三。一无明不知出生死。二执惑欲出不敢去。三颠倒遂去失理。菩萨除此三惑。故言解释。除者破邪解。伏者立正义。见波罗蜜具释如彼。又善能解释者为众生。令其降伏者为正法。就法有二。一为救护不令他破。二为弘通使法宣行。为众生亦二。救护令断三种惑。二发起令修十度行。
    十二行者十二智。有二义。一为十二有二义一为十二因缘。二四谛。一谛有三合为十二智。如法轮义中释。隋云。约十二缘为十二行者。一覆行。即无明能覆一切义。二安立行。即行处。善恶不动三业也。不动是定业有二。一因。二果。果是定。因是五盖。不动之二色。定业决在色地受之。无色亦尔。三种能安立自身于阿梨耶识三能将行。梨耶识明陀配意识。从死后入未来。五识不定。故不明之。四能摄行。谓名色能摄六入令具足也。名者意根为五识作根本。色者身根为眼根耳等四作根本。有此二根为本。方入六处也。五具足行。道具足六入也。意根能生五识。五识令意根具之。六分别行。触支也。一依根。二依尘。三依识。此三和合生触知有三。一相应。二相对。三异时。相应者根尘相对。眼对色等。此有三。一定不定。定者如眼见色必定不倒。不定者如声。或倒耳闻。或不倒闻。二相对有三。鼻舌身色知。眼不即见。耳有倒不倒。三异时者。意对来去尘。五处对现在尘。七受用行令受发三。一为尘得。二思惟得。三自在得。尘得者即是六尘生乐等也。如热得风为乐得火即苦。寒得火乐得风为苦。思惟得者。一境生二受。由思惟生之。知见亲言是怨生苦。得乐是亲受生属。乃至作中人生舍。自在得者异前两得。如圣人修定。于苦中生乐。乐中生苦。即是逆度观。于随顺相生苦。于违逆相生乐也。八乐引行。贪受支也。九系转行。谓取支。十对行。谓有支。与未来果相对。十一根本苦行。谓生支。十二变异苦行。谓老死也（兴略取之）
    第十七无所著下。明无上法身因果二清净是度义。此明如如佛性。此有四义。一愿乐大乘。除一阐提着生死心。二无所见者。除外道执我见。三无累者。修虚空等除声闻怖畏患累。四无异思惟者。今总略之。不观自他事。除缘觉心。以大慈悲不观他异我。此四明因清净。言无著者。最净是其果。无见。大我是其果。无累。大乐是果。无异。大常是异果也。

最胜王经玄枢第六

宝历三年二月二十三日奉书写此册了
始笔于正月元日  宝生堂成庆
同年十二月二十八日再校了
第0段 金光明最胜王经玄枢卷第七



净地品余

    善男子至见下。答初问有五。第二明十地。地义有六。一地体。谓出离。十种如如出离烦恼及四谤故。四谤者离四句。出烦恼者除烦恼。如如显。二地因福慧二种相资共显如如。三地果。十如如是无上菩提。四地摄摄众生。五地障皮肉心。六地道有二。一慈悲。除彼我不平等。二般若。除执着心。此明涉行。于地恒流不住。与前地因异也。般若不舍涅槃。慈悲不舍生死。自行化他二事自□。又十地空智有三道。一入。二住。三出。即是三慧所行。言地者有三义。一是菩萨所摄之处曰地。如言此处此地也。此明道摄法身之分。此自利。二菩萨所受用处。谓利他处可曰地。此二即论生成一义。三是菩萨所住处。自他二用永不退转曰地。即论持义。就文有二。初明地体。后释地名。（庄即取之。）初中十地即为十别。例有三文。一标。二释。三结。此释初地。寿命自在有三义。一生自在。欲往即往。二住自在。欲留便留。三灭自在。欲去则去。初一未者为生信故往化之。次一未信熟令熟故往持之。后一已熟不须复化。故宜舍之。（沼云。如有颂言。如竹破初节。余节速能破。得初地真智。诸地疾当成。）标云是相现者。方便道福德心。见下诸地相也。三千下。释有二。一明地体。二明地用。初地有二行。一福德见如如相。二智慧见如如体。言三千界满者。此明初地。见三千界皆是如如遍满。无他我异。无一物而非如如。（兴即取之。如二地中。）从十回至初地。复分皆有上二行。如离四句而照。先见地相。后见地体。故言是相前现。一位之中义明前后。（晓云。依前所说。十度内行随其地现十种外相。初地之中施度增上。依此现相。故大千界宝藏盈满。入初地时当心显现。下皆准之。庄兴取之。沼有二释。初取本义。后同晓意。故云。问。此等相为在何处。答。各各将入自地时得。云先现故。又解。各各初入地时得。而云先现者。更有多相。此等先现故不可在地前。共征本云。方便道观地相者。为初地道。为地前道。若如初者。必不可名方便道故。若如后者。汝不可言初菩萨也。后皆例之。故今相者表体之义等。）沼多相者。即上引无性摄论云。于十地中通得四相。一得胜解。二得正行。三得通达。四得成满。庄严论云。地地皆有十相。一明信。乃至十圣众生。彼二文约内证相。诸地之通相。此经约外得。诸地之别相。既云内相非是外相有此多相。以彼成此。相先现者于文犹□。故初释正。故前经云。发心修行乃至破悼悔心入初地。依初地心除利有情障入于二地。晓云。皆有二句。先下位伏障。后断障入地（庄沼取之。）经初云。此依一切巧德善根而得生起。意具如前。兴急忘此还显自愚。依文明言从十回等。何假两关。又征此者。何故下释初地障云。执著有相我法无明者。执着我法愚。分别二执所有种子。今加行道乐着我法相。故云执著有相。怖畏生死恶趣无明者。恶趣杂染愚。十向菩萨虽欲济度恶趣众生。而犹怖畏不得自在。故云怖畏生死。既是今义。前后相违。又以先相为地体者。既云先现。此与后现合有二体。天无两日。一地之中岂有二体下亦可例。无量下。此明地用。无量明回向成就众生事。无边明回向成就佛法事。佛法恒有宜曰无边。众生不退宜言无量。种种者。功德智慧二种。即是无量无边二种也。宝物者。初地见如如。出十种治地之行。十地皆有十种治地行。如义中说。而宝物者不言见宝。但见如如。出信等十法。譬如宝耳。盈者具十种愿。令初地体成就出离。满者能进二地二地当得曰满。初地已能出过曰盈。菩萨下结（晓云。一切得入初地菩萨无不见者。故言悉见。下皆准之。）
    次二地心自在。福德见如如。唯是一乘最胜无有二乘。智慧见如如体也。释中有二。一见地体。二见地用。初地犹见三乘所得如如。异二地见大千界唯一大乘如如。故言最胜。言地平者。无三乘上中下也。二地持戒见如如最胜清净。表菩萨戒清净。（兴即取之。）二地始明心自在者。决知唯有大乘故心安如理。不畏生死不乐涅槃故心自在也。平等有五。一自性平等。二无颠倒。三摄受。四无变异。五加行平等。自性者对阐提。菩萨戒有三。一摄一切善法。上求佛果。二摄众生。不化众生。为求解脱不着生死为安乐住。阐提反此三义。无颠倒者外道。外道持戒是戒取颠倒。菩萨持戒有三义。一不见有能利。二不见所利。三不见利益事。此三无执无倒。故曰平等。三摄受平等有三。一持戒无时节。二无处所。三恒利他。此对声闻。无变异者无退转。对缘觉自度不度他。加行有三。一远恶。二摄善。三利他。此三对始行菩萨。就不平等有五。对上五平等。一不出离。二不清净。三无上能。（隋云无功德。）四有取舍五可穷。不出生死。一阐提心故不平等。二不清净者。外道邪见故不平等。三无上力者。声闻依他得出无自力。四有取舍者。是缘觉自度舍他。五有尽者。地前菩萨有退转言如掌者如佛掌也。佛掌无高下有五德。似菩萨戒五德。一自性本正非工力作。如菩萨戒自性三义。二是众生分。如菩萨戒众生身能持之。众生分有五义。一众生庄严生死。菩萨戒除生死。二众生生烦恼。菩萨戒除烦恼。三众生不出生死。菩萨戒能出。四众生但利自眷属世间事。菩萨戒平等利出世事。五众生果报有退失。菩萨戒无退失。三能执持。如菩萨戒能持六度诸行。四清净。如菩萨戒无污染。五柔软。如菩萨戒慈悲润泽。无量下明地用。无量等者如上释。妙色者譬摄众生戒可爱如色。清净者摄律仪戒无破戒恶。庄严具者摄善法戒。初一成就众生。次一成就佛法。后一菩萨自利。现世安乐住。又妙色者是方便道。清是入道。净远离道。又妙色利好事。清者摄一切善法。净者离一切恶法。宝者譬十种正法治二地。（又妙自性戒。清者明了一切累。净者离一切破解等累。）庄严之具有七。一依上十种法。凡有可作不为自显。二于一切功德中不生见取心。三不生疑惑心。四不自高卑他。五于少功德不生知足心。六于诸同行生欢喜心。七于利他法作无厌足心。前十庄严地体。此七庄严前十。
    次三地。文亦三。如上。此地财物自在。见法界胜流故。己身为法供养法师。不见而不可舍。如波沦自卖等。是三地人也。地禅定成就。所言见法界胜流者。见如如中出万行传传相生。相生有二。一见如如能出道后佛智。次见道中之智能除虚妄。为道后作因。次见禅定慈悲能生。又见慈悲定从菩提心生。又见菩提心从三慧生。又见三慧从十二部经出。次为得十二部经生四正勤。一施内外财。此明难舍能舍。二奉侍师僧。此明难行能行。三自生卑下。此明难伏能伏憍慢。四崇敬法师。此明难忍。如半偈舍身等。（兴影取之。）第二胜流相生者。一菩萨微密意欲微者妙也。密者恒也。欲行四正勤。二观一切众生有苦生慈悲心。三思惟但有佛智能除此苦。四见道中智从法界出。能成就佛智。五见此道中智能对治一切烦恼。六见无上菩提能成就此智。七见无上菩提由慈悲禅定等成。八见定及慈悲从正闻得。九为正闻依大正勤。正闻即是十二部经。十为修正勤见自身勇健。有十种治地法。言自身勇健者。即上四正。（兴即取之。）及十种正法。甲者。本云铠也。（兴即取之）能防如禅定慈悲神通忍辱等。但能伏也。仗者能除。如从法界出三慧。三慧能除。怨贼者禅定果报。若随禅生界外。不得自在处处化物。谓此因果为怨。今于生处自在。故云摧伏。（又怨受生业。贼受生果。怨定损己如业。贼不定损己如果。兴取先也。）又怨是烦恼。贼是诸业。智慧能除烦恼。慈悲定中能伏业。依梨耶故但可伏。烦恼不尔故可除。烦恼业譬怨贼有五义。一违逆菩萨正行。二能令入难处。三断善心。四令随二乘。五能生四谤。不得无上菩提。摧伏者。一入道破烦恼。二不随禅生。问。此下何故不明地体及无量无边二义。又不明法界等。（随云。不明三千界等。）答。初地见地体遍满。二地见地体最胜。三地已上但观地用。故不复以世界为譬。又不明无边无量者。此中直明诸行传流。不明慈悲等无量无边义。（故知兴云三地已下皆体相者。不得意也。）次四地生自在。学道品。见如如无系属。不分别境智异。智若异境则属智。如此通达法爱灭尽不见一法出法界者。所言生自在者。见如如无系属。净土自在。故随意往生。言四方者譬四定。初禅灭忧。二禅灭苦。三禅灭喜。四禅灭乐。风轮者清凉。以譬无漏。有四种喜乐能生诸行。一念念喜乐。二变生喜乐。二恒流喜乐。四坚满喜乐。念念者时时也。在方便心从初地至四地。地前入方便时乐。出方便散心则无。如打水者着身则冷不着不冷。变生者。地家入分。正道微见境。心生喜乐。但未得自在。有可退义。未免忧恼。此明理数有苦耳。当在道心无苦觉。如贫人得宝生乐失之忧恼。恒流者。寂灭道地家任分。但有心乐未有身乐。若割刺身身犹觉苦。所言流者。出入观心恒有之。为自在力不复退也。如油流处则滑不流处则□。流处如心有乐。不流处如身无乐。坚满者。寂灭道后地家出分。遍满身心。恒有喜乐。如水渧瓦坏遍入体内。种种者如前。妙者过二乘。花者治地十法。充布者显圆满义。故本云圆满地上。圆者性得。满者修得。地上者四地之中。又圆者现在具足。满者未来不退。问。既具足四禅灭四受。云何复有喜乐。答。此是无漏喜乐。问。菩萨觉道品等与二乘何差。答。二乘见事。菩萨见相。十地见用。佛地见体。体是十度如如。十度皆然。
    次五地见法界平等。真俗业自在。学四谛。观如如即是四谛。覆之成苦集。显之成灭道。亦如涅槃经就佛上为四。此地于三报业以现为生。生为后后为现等。于心境自在见三世佛身无差别为十种心。清净平等。故此十譬宝。女宝女有身平等不出一人。此十不出如如。（隋云。宝女有身平等不出一人。三世佛身不出如如。）妙宝女者。本云如宝女人也。宝有七义。一难得。由众生无量劫未下善根。十种平等不可得。二无垢。一切烦恼不染。三大威德。具六神通。具能庄严一切。成就佛法众生。五种性。胜过世间。六无变异。离八风。七坚实。不破坏。女者最妙安乐处。譬十种行安乐。菩萨人者。譬十种无差别平等。众宝璎者。本云妙宝。（庄牒此文。）十治地法。周严身者。此十庄严五地。首名花者。本云散多那花譬灭障道之相。此地无之。不可翻也。（意据体无。非约名也。故庄翻云此云相续。）此花细密清净无臭。譬除烦恼及净佛法。（兴即取之。）以为饰者。用治五地也。
    次六地救济自在通达法界。无染无净为相。观十二因缘不见垢净。除人法二我。不见净除法我。不见染除人我。所言无净无染者。不见离虚妄有如如可染。无染者。不离如如有虚妄可除。令如如净故言无净。言七宝者。譬七种清净法。一心平等清净。一切众生同欲利益。二无贪着。一切生死诸乐不生欲乐。三无高心。不为施等功德生憍慢心。四不执相。于能所施财物不分别此三异也。五境界。一切清净中自性平等故。六正行。离断常二边。七果清净。自解脱解脱他无异。此中正明七宝成池。池是花家池耳。不正论花也。池有三义。一器能贮。二相方。三水能润。愿乐大乘如器。除阐提心具定慧是相如方。除诸见大悲如水。除二乘心。三种和合成就大乘。如池三义。四阶道者。譬入地由渐四方便。一于说法者生信重心。二听法心不散乱。三如理思惟义味。四正心恭敬为他说法。不轻听众。又义。一多闻持菩提心。能受持多闻。二多闻依止亲近聪明人。三多闻神力有二。一自他未解令解。二自他未修习令修习。一是思择生解。二是修习除惑令修习。四多闻清净除自他缚。知机说法。又四阶道者明四德方便。一愿乐。二般若。三禅定。四大悲。愿乐为得大净。般若为得大我。禅定为得大乐。大悲为得大常金沙者十治地法也。遍满如前解。清净者自性净。无秽者除障修得。八功德水者譬六地有八功德。一意欲清净。从二地心自在。今明六地。从二地得此法。二定清净。三地定成就。今六地。从三地得之。三慈悲清净。从初地得之。四六度清净。具在六地。五见佛恭敬清净。从四地得。生处自在故。六成就众生清净。亦是六地。六地般若具足故。七生清净。从四地已上满足处处能见佛。八威德清净。具五威德。亦在六地具足。（兴即取之。）又八功德水即是八分正法。（庄取加云。一甘。二冷。三耎。四轻。五清净。六不臭。七饮时不损喉。八饮已不伤腹。由八道支增上所减。沼即取之。然据所表三义。初八解脱。中即如上。后八种智。）此显如如。如如是灭。一不可思惟不可觉观离四句。二无业无烦恼。三无分别无不正思惟。此三是如如境界分。四清净。皮等烦恼不能染覆。五显了。能除肉闇显如如境。六对治。能破心无明闇。此三是般若分。能除三惑。七离欲。是前三。八离欲因缘。即后三。是道故是因。前三如如是灭是果。此八明如如及般若义。灭是离欲道是离欲因缘。盈者自性得般若。者修得是智慧。嗢□等者。本云郁波罗花等。（庄即牒之。）明池中花有三。初花显无愿。次一明无我。后一显无相。无愿除皮惑。（隋加云。除皮或四种贪爱。一食。二夜明。三住处。四生不生。是断常二见。常者贪生。断者贪不生。）无我除肉。（除身见肉。）无相除心。（除心无明。心是死生本。肉是生死体。皮是生死用。）初青黄赤白。（沼即取之。）四色。宜譬无愿。次花形少不坚。宜譬无我。后一是白莲花大。譬无相。（前二此土无之。不再翻也。庄云。郁波罗花此云青莲花。青而狭长。□物头花此云白莲花。白而狭长。分陀利花白而圆大。兴云黄赤白。）隋处严者。此三空门各有一千禅定庄严之。游者修行功德。（游戏有二。一修习。谓修习一切功德令生。二除灭。谓除灭一切恶也。）戏者除诸恶。快乐等者今略。本云快乐清净。六地六度具足故。有四种功德。一现世自他利益满足。文言快乐。二无嫉妒破戒嗔恚等六蔽。即言清净。三能成就无上菩提因缘。即言清凉。四能成就大如意无尽功德果报。即言无比。又快自性。乐利他。清般若。凉大悲。无比即未来大果报也。
    次七地愿自在。学八解脱。此地观诸法无生灭。不见烦恼可除。本无烦恼。即解脱乐处也。修方便度。观无生灭不见生死涅槃异。此地伏一切差别相故。相不至于心。心不着于相一切经说不出二意。一明生死过失。二辨涅槃即位。心不执此两。初地至七地别观生死涅槃不可得。八地已下双观。不见生死涅槃。故地经明八地□照。□照二境不有不无耳。今经言七地已下并见如如体及如如相。八地已上遍见诸法皆不有不无。但见如如一体也。菩萨前者。本云左边右边。左边慈悲定。即俗谛利他。右边般若。即真谛自利。自利会空无碍便易如右。出有化物见有为碍。不便如左（兴即取之。）堕地狱者。真俗之理也。□行成有时偏堕。若成则双离真俗也。有时见生死。有时见涅槃。未至无住处涅槃。故言左右。（兴即取之。）应堕菩萨力者福慧方便不堕者既习□行故还不堕。（庄云。无所悕望菩萨经云。菩萨以大莲花三昧将护地狱解脱苦恼为说经典。以寂灭三昧摄护畜生令心不乱为说经典。写勇腋经又云。入大莲花三昧摄受众生受于天乐。见众生苦各现人形而为说法悉令解脱。乃至广说。）此地未得自然□观。作功力心不过真俗二相。损者未足而住。伤者足已不更进。（兴即取之。）又无余修行故言无损。如理修行故言无伤。若二乘依人空故有余修。外道依见故不如理修。无恐怖者。本云无有痛恼。现世安乐住无烦恼故言无病。未来离苦故言无恼。又无病身乐。无恼心乐。（兴多影之。）
    次八地学无生忍。不见诸法可生。神通自在。法界如如无增无减。以如如十种治地者。出七地文。有垢处无减。不观烦恼令灭。无垢处不增。不观道令生烦恼中不见一法灭。不见一法生。又法界相有三。一如如相。出过四谤。二分相。一切名字。三因缘相。一切因果。于如如中不见分别相灭。不见因缘相生。又时节有二。一净。道后。二不净。道前。此二种一时中不见此二应生灭。一切菩萨八种学。一生诸相。二知障法。三知真实四修对治道。五住道中。六得果。七得竟果。八回向无上乘。一学相者学知一切法通相别相。别相者。火热地坚等。通相者。如无常空无我等。既知法相。次灭烦恼。欲灭须知真实。为达真实除障修对治道。即戒定等。既具此三得住中道。是初地入分住分。四果果后曰出。初地后分曰得果竟。初地三分满回向菩提。言身两边等者总略。本云左边右边师子臆长毫兽王。左边起烦恼。即欲谛。观他事。右边是道观真实。即真谛。观自事。二左边师子是无灭法忍。不见戒灭。右边师子是无生法忍。无福德可生。不见妄相无。不见真谛有。左边师子是慈悲。右边师子是智慧。菩萨定慧摄道中。波若不见生死相。慈悲不见涅槃相。譬两师子。显定慧二行同力。长豪相者。十种治地不生不灭慈悲二道。兽王者即八自在。愿度中已说。（兴取本说三种师子释此中文。如彼疏也。）一切兽者。四种过失于地中灭。一不依功德力而道得生。二于上最胜住处无思求心。三无具足相。利益众生中无思求心。四无微细相。来入于心初一离不自在过失。若作心则不自在。二离不平等过失。若作心则为过失。三离恩德不备足过失。四离一切智障过失。离此四种失故。文言众兽怖畏者。现在四过已灭。未来不生也。（兴多影之。）
    次九地法自在。四无碍辩见法如如。本来寂静有四种。一一切无染无净。若有染不作佛。若有净已是佛。二无初未具功德。后当具足。三无有如如。初具后不具。初寂静后不寂静。四无有如如非寂静非不寂静。初自利后利他。初利他后自利。寂静自利散乱利他。二利相妨。菩萨心恒愿寂静。恒能利他。合有四句。染不染。具不具。寂静不寂静。利不利。初一如来体无染不染。二功德具不具。三住处寂不寂。四利益事利不利。此四种名本来寂静。九地体也。次第相生。转轮王者。九地菩萨能转四种轮。为凡夫转戒定慧轮。前七是戒。不贪不嗔定不痴慧也。为声闻转十二四谛轮。为缘觉转十二因缘三十六轮。一因缘有三根一未知名。方便道中。次知根入正道。知已根解脱道后。菩萨四轮。一未知令知。二未修令修。三未足令足。四未利令利他约十度地成四十。譬转轮王。（兴即取之。）无量亿众者。即凡夫及三乘。（兴即取之。）又无量佛因。谓三因也。围绕者。一亲近善友。二能听正法。三闻已受持。四如说修行。五为他正说。此五名智慧行。前两是围绕。后三是供养。一处住曰围绕。即智慧行。智慧住如如一处。供养者是功德行。离如如在世谛。白盖者示于大千世界中第一。法师具四辩故。次显说法最胜无染。三显出一乘无漏白法。无量宝等总略。本云无量众宝之所庄严以覆于上。无量宝者十种治地。以覆上者修治上地。又显自身能覆护众生。示慈悲相也。
    次十地灌顶位。智自在。一切诸法果。自性涅槃为体自性涅槃有四。一常住。无变果不尽故。二湛然。初后际平等故。三安乐。无二无分别。无二烦恼业。无分别无妄想思惟。四不灭坏。具此四义曰自性涅槃。如来之身者三身也。金色者譬法身。晃曜者譬应身。无量净光譬化身。悉皆圆满。三身遍一切佛土。（兴即取之。）无量梵王。菩萨大众。围绕如前。恭敬者是修行。未入为入。供养者守护。未住为住。微妙者出世大乘无相。法轮有二。二乘有上。菩萨无上。（兴即取之。）
    善男至欢喜下。第二释十地名。此十地义四门分别。二释名。乃至四起说因缘。今略述三。释名有二。先通。后别。通者地也。依十住论住处解地。故云十阶住处名为十地。地持两义。一持义。故标地法以持释之。二能生释地。故云自受持故为住。摄受众生为地。地论四义。生成住持。故言生成佛智住持名地。具如义中。别者。所谓欢喜等也。如文释之。二辨体者。愿行为体。此助成体。据实理心为体性也。三决疑者。问。既一愿行。理心为体。何故分为信住等耶。答。地法上下皆同依之。依之生信说为贤首。依之生解脱为十住。依之起行说为十行。依之以起如实正观说为解行。依之得证说为十地。问。十地有种。答。有五种十。一声闻十地。二缘觉。三菩萨。四如来。五三乘共十地。广如义章第十四。及法门章也。世间立名有三。一种性名。如人种天种名。二依相名。如言赤白莲花等。三无因缘名。如护帝释虫蛇床虎杖之流。次佛法中立名有五。一从因立名。如言恶立名。二从果立名。如言罪因福因。三从事立名。如出家在家师禅师等。四恭敬立名。如赞叹他言贤者长者等。五不恭敬立名。如毁前人言食唾人箭毛鬼等。今立地名有二。一从果。二从事。言得所未得是果。大事用是事。此别释十地名为十。此释初地名也。有三。一标。二释。三结。（沼即取之。）文处显也。（沼云。应言云何初地等名为欢喜等。兴意同之。）就释名。欢喜有四义。一见理。二得解。三除惑。四不退。一见理者。即言得出世心。地前未见如如。而今见之。故生欢喜。出世心者即是净识。二得解者。是方便等四种道。如前说。文言大事。本云大事大用。三除惑者。业烦恼故。文言大用。四不退。即言如愿悉皆成就。成就有三。一见佛。二托生。三威德。见佛有二。一见分如如。即法身。二见应化二如。初地一念见百佛。二托生者。初地能作阎浮轮王。遍满生。除灾生。增上生等。三威德者。能一念示现百佛土神通化。（庄沼依之。沼加云。得十百门。）极喜乐者。本云欢喜庆乐。欢喜者由得果。庆乐者由先欢喜后庆庆乐也。又初地有四种心。一正愿。二正勤发出如如心。文言得出世心。二十种治地法。即言大事。三得地根本。如由得初地故次第能得二三地等。亦如小乘由得初果能次第得后果。文言大用。四善根自在成就。善根者即见佛因缘。自在者十种自在中寿命自在。生住灭三时随意。故言如愿悉皆成就。论云成就无上自利利他即事。（沼兴取之。）初登圣处即果也。
    次二地。文有二。一释。二结。言微细者离烦恼。破戒者离业。又微细轻罪。破戒重罪。戒有三。一摄善法。生善成就佛法。二摄众生。化他成就众生。三摄律仪。离恶现生安乐住。此三戒各有轻重。业烦恼二种也。律仪戒中有三种心。一意欲过失。二威仪过失。三二种过失。意欲者。如外道为得生天故持戒。即是犯戒。如为淫欲故持戒令女依之即是犯戒也。威仪过失者。是妄忌念不故作。但不忆是罪故犯。女如闭户眼等。二种过失者。是有前二过失所作。又义。一是自性。谓众生本自意自欲犯戒。二随他。谓众生自本持戒。欲作恶人引共为恶则从之。三具二义犯。此三种第二轻。轻即微细。重即破戒。摄善法戒有六种心。一心不尊重戒故犯。二心懒惰不勤修故犯。三三毒所乱不得生善故犯。四心疲惓。如不能礼佛。老病等故。五心羸病亦尔。六种种王难等犯。此前三重。后三轻。轻微细。重破戒也问。律仪戒何不明此六。摄善戒何不说前三。答。前三欲作恶。后六是不欲作善也摄众生戒略明十二句。一菩萨损自法增他财犯。二损自体增他法不犯。三损自财增他财不犯。四损自法增他法犯。五为自长财而长他财不犯。六为长自法而增他法不犯。七若损自轻法增他重法不犯。八损自重法增他轻法犯。九损他浅法增自深法犯轻。十损自深法增他浅法轻法犯重。十一若废我读诵令他得道无罪。十二自不能弘宣他能说来乞经书义疏等不与得罪。二地戒清净有二义。故论离起误心犯戒烦恼垢。从事用立净戒。具从果立名。（隋加云。二地戒清净有二义。一思择力清净无破戒罪。二修习如如清净无微细罪。）又有二义。观佛清净见法界如如。无微细轻罪。此胜自度。二增长众生功能智慧故。善根清净无破戒罪。此度他。具此二净故曰离苦。自度从果立名。度他从事立名。
    三地亦二。如前。标中有三。一标。二叹。三释。初无量智者是闻慧。二慧是思慧。三光明是修慧。今文相反。本云光明三昧。四三昧是定。（沼即取之。）皆应言无量也。此四为二。前三慧是入如如。自利方便。三昧入生死。是利他方便。次叹有二。不可动者。天魔外道不能令失三慧（沼即取之。）三慧有二。一颠倒是转失。二疑惑是灭失。菩萨无此二失。无摧伏者叹美三昧。摧伏三昧有三。一贪爱。二见慢。三疑惑。外道但贪禅定喜功德不观过失。故生贪染。菩萨观禅定功德故入。观过失故无贪染等。外道于禅定中有见慢二失。菩萨为如如空入禅定。故无见慢。疑惑者。外道不了十二因缘理。分判生死涅槃有异。修定至非想谓为涅槃。寿尽还堕生死。故于生死谓涅槃生疑。不了由十二因缘故尔。若有十二则是生死。若离十二因缘则是涅槃。外道见非想寂静生解脱心。见非想退失生生死心。言无涅槃故有邪见。三闻持不释之。语言与义一味无异无差别故。曰闻持陀罗尼。有三体。一心定。二通达。三摄念。由心定故通达。由通达故摄念。释此有二。一念是陀罗尼。定慧为方便。二解慧为陀罗尼。定念为方便。菩萨见语言无真实义。即此无真实义是语言义中无别。语言与义同无相一味。智慧通达语言与义无相。故言陀罗尼。无真实者。言下无实义体也。故此地中有四义。一无颠倒法。即智光明。二无散乱即三昧。三回向法即无倾动。四自在即无摧伏。此四以闻持为本。（兴即取之。）言明地者。一智慧自照如如。二三昧照他。从法故曰明。初果。后事也。后是故下结也。
    四地亦二。释中有五。一身见等灭。文言能烧。二能成就解脱智满。即言以智慧火。三令他得入法光明。文增长光明。四能持诸法成就。即言修行。五能摄。摄上地因能伏上地惑。文言觉品。总略。本云道品依处所故。火有五德。一能烧。能烧身见等。二能成。成就解脱智。三能令众生入道。四能治。能治地体。五能暖。能伏上惑。以智慧火能烧烦恼薪。故曰炎地。（诸师依之。）又二义立名。一能照等是事。二成就解脱是果。
    五地亦二。释有二。一释。（隋云标也。）二叹初有二。一修行方便。明四谛一味观。二胜智。是四谛一修。初得曰观。后胜曰修。修是思道。观是见道。（就标有二。一修行。即三十七品为因。二方便胜智是道体。道体有二。一自利得果。二利他得果。三十七品为道因。是别观四谛。方便胜智道体。道观四谛一味如如为道体。又见是修行方便。是名一谛一味。观一胜智者一味修。初得四谛曰观。余同上也。）次叹亦二。一合明得难得。二合明得坏不能坏观思惑。见是见位。思是修位。言难伏者破者也。（自在下叹道因及道体有二义。一难得。二难破。难得者常无相道理难可修习。即言自在难得。难破有四谛决定如如智。烦恼不能破。文云思修不能伏。则二惑不能破坏曰难伏也。庄沼影此。庄云。由二义故。一智难自在。二烦恼难伏。今胜二难故名难胜。晓云。此地所伏唯是俱生思惟烦恼。其见烦恼先已断故。但是助伴相从来耳。亦可此中见烦恼者。俱生我见及断见等。思烦恼者。俱生贪爱及憍慢等。皆是修道所断摄故。沼兴影之。）论云得出世智是果名。即初二句难度能度是。
    六地亦二。释中有二。一行法相续。即五明胜智。二无相思惟。即真谛胜智。此二行有二。一此地正学二行地。二正具足二行地。有似对面之见。故曰现前。又行法者。三世十二因缘观了了显见也。过三世十二因缘一味如如观。云无相思惟。思惟无想也。（庄沼及兴皆取此义。）故论云般若间者。即因缘等观。大智现前者。即无相思惟。又行法有二种。一因行。二果行。因行有三。一习气行。皮肉家习。即心烦恼。二发愿起行。习家业招因缘生死中果报。三不相离行。八地已上心烦恼去如如近。令如不现。呼近为不相离。此或是无有生死中。应为苦业生之。念念起行不复作因。此种为因行。果行亦三。一增上果。烦恼果有增减义。二果报果。业果不增减。三相似果。始终相似无异。初一是习果。陀那识。下生中曰增上。次是报果。六识。后是梨耶。六道中处处无异也。相续者。菩萨见外因果念生灭。是有二义。虽更此报不自见之。了了者明二种境界分明。一三世十二因缘。二空无我理。了于二理故言了了。显现者。因缘显。无我现。现真显俗。又了了者。证比二观分明。显者显证智。现者现比智。此指就因果二门明证比。六地有之。又了了者破无明。显现者出智慧。无相者境真实。思惟者正行真实也。
    七地亦二。释中有三。一无惑。二有解。三合叹。初有三句。一无漏者无愿三昧。不愿乐生死。无贪爱之浊。二无间者空三昧。不修自他有异。无人我。三无相者观一切。无法我。（庄取。故云。此中真谛三藏言。乃至依彼三三昧门远修行故。名为远行。言解脱涅槃。言三昧谓解脱门。具足应言无漏思惟解脱三昧。无相思惟解脱三昧无相思惟解脱三昧。而简略故俱云无漏无间无相思惟。思惟者谓观察也。沼兴略依。）初一脱凡夫缚。二脱二乘缚。三脱菩萨缚。谓三解脱门。又初脱因缚。即烦恼缚。二脱缘缚。即业缚。三脱果报。梨耶识缚。初一过凡夫境界故脱烦恼缚破皮。次过二乘境界破肉。后过菩萨境界破心。二思惟下。有解。通明上三门。三门是解脱门。三远修下令叹上两。远义有三。一时节远。二修行远。三处所远。如前。第二结中有二。一牒。二结。初中有二。一有解。二无障下无惑。清者见道。净者修道。无障碍者。本云无障无碍。（兴即牒之。）无障者无皮肉解脱障。无碍者无心惑智障。十分中已分已除余少。故言无也。又清者福德。净者智慧。无障者地地无明灭。无碍者地地中业除。又清者见二谛。净者见第三谛。无障者智慧自利。无碍者慈悲利他。（兴即取之。）此地曰远行者有二义。一除惑已远。二得解已远。善修无相行者即得解远。功用究竟者除惑已远。（隋云。除惑者。一除惑。二除伴。三除羸弱。唯除微细。故言远行。）得解远者。菩萨修行有二。一依功力发心行。二自然无功力行。七地于初行究竟。故名远行。功力心竟此地也。
    八地亦二。初释有四。一发起作动。（谓一切罗汉人。作心入定慧神通等有出入曰动。）二不自在作动。（谓有学人散乱所动无自在故。不得入定慧。学人亦有作意起动。）三颠倒作动。（谓变异动。外道无我计我。后还以我为我。未离凡夫。内颠倒令其动。）四果报灭尽作动。（谓无相无等离欲。一切凡夫五百劫果报尽。心更起。有散动。）言无相思惟者即无初动。二修得自在。谓无第二。三诸烦恼者无第三动。四诸行者无第四动。言不能令动者通前四动。前二即报行纯熟义辩胜七地。后二即无相无闻义辩异六地。此六七八地同一见性。须对明同异也。（又地中有四种自在。一无分别自在。不分别生灭真俗出入异。即成就初无发起动。二净土自在。随其所在五浊散乱。成就第二无自在作功力。若不立净土。则有散乱不得自在入定。三智慧自在。四辩具足成就第三无颠倒。四业自在。无果报灭尽。成上第四。前二成就自。后二成就利他。第三具四辩。第四具神通。故生化此四。不劝有四义。一于自利利他无动转。故曰无动。二于无相中无起动心。自然而作。曰不动。三于世谛中烦恼不能令动。四有功力行已灭。无功力用自然入胜道。故曰不动。诸师取后三义释之。）
    九地亦二。一释明善慧有四能。一令他知能。谓菩萨说法令他得知。文言说一切种种法。此法辩用。二令他具足能。菩萨已令他知。次使满足。此乐说辩用。文言皆得自在。三守护能。辞辩用。文言无患。故辞辩具守护自他。若解一切语言。则自他无患。四安处正事能。谓众生宜此处入道。菩萨以此处安处之。是义辩用。文言增长智慧。（诸师多依。）又种种者。十二部经文理二种。又真俗二种。又大小乘也。又说种种者。显能化难化之人。故曰种种。皆得自在者。能答杂难。无患累者。降魔外道等能增长智慧。能学出离生死之行。又前四能利益众生。初一能利益听众。法辩用。次一利意解众。乐说辩用。三利诵持众。辞辩用。四能利修行众。义辩用。又合有三意。一说一切种种差别得自在故。二无患累故。三增长智慧自在。初一明未具理理末众。二守护真实。既已解理护令不退。无患者能立正法。无累者能破邪法。三既已守护令解脱。善慧者一切种种说法自在无失也。
    十地亦二。释有二。一明如如境有三义。一自性道前。二显了道内。三至果道后。如虚空者譬如如也。虚空有三义。一容受。譬自性法身不碍生死。二无边。譬显了法身。法身虽复显了而未究竟。如空有清净有尘雾处。如道内法身通解惑。三清净净无云雾。譬至果法身。智慧如大云者譬如如智。有三。一道前性得。二道内修得。三道后至得。言皆能遍满者。本云能令遍满。遍者性得如如智遍如如理。满者满如如理。覆者至得如如智覆如如理。境智相覆摄也。云即是雨。有二义。一能除尘。道前自性智清净无染义。二能洗垢。道内灭惑除恶义。三能生萌分。道后能出。如不已生。又空如法身。云如应身。雨如化身。（晓云。法身当法。智慧取喻。依此二义故名法云。深密异此。彼云。粗重之身广如卢空。法身遍满犹如大云皆能遍覆。故名法云。粗重身者。变易果报未离粗重。名粗重身。变易之报此地极广。犹如虚空。能容法身于其身内。故说法身如大云也。依十地经以二义释。一能受佛大云法雨犹如大海。故名法云。二能为众生起大悲云以雨法雨。故名法云。初从所受后从所起以立名也。具如彼辨。庄沼及兴即述此也。庄述十地经二义云。初约自利。后约利他。乃至如是三经各据一义。故不相违。）此地略说二义。一境。二智。此二相称无分别。二法有二用。一境摄受一切众生。二智摄一切道。一切众生不离如如境。一切道不离如如智。一切众生有四。一住言语如鹦鹉鸟。此人钝。能诵能读不解理。二依他行。如堂懈。三利根人。真为说不重分别方解。如电光有出有没分别。四开智如不分如没。亦如灯炬作功力方燃。快马即譬所化四人。一凡夫有三法。一施。二戒。三定。一为富贵。二生善道。三离下界。此三即化住言语人。二化声闻为解缚。即三界缚。此化依他行人。三寂化缘觉乘。即分别智人。四为度自他说菩萨大乘。即闻智智如快马也。
    善男至初地下。第三明地障有二。一明障在地不成。二明障除地清净。初地至佛有十一种。此明初障。初地见如如。遍满无自他异。就文有二。一释。二结。下皆准之。初有三障。初二如文。三粗心也。（晓庄及沼意皆依此。然沼云。此略不言粗重者。今不言显。非谓无义。如下述之。）前二是惑。后一是业。执着等者是初障也。本云欲行有相道无明障碍。谓十回向心欲行初地。言有相我法者有二相也。一见自身。是能修之人。二见法。见道果是所修之法。见此二种故不入初地言无明者。人法二相是无明心。此是初地见谛惑也。如大品云顺道法爱生。故堕顶之义。（晓依。故云分别起。人法二执所熏种子。令加行道取人法相。故言欲行有相道。是举所起之过。是无明者。正显能起之执。深密名执着补特伽罗及法愚痴。庄兴依之。然障碍者。晓属第二。义通前后。故无妨也。准结及今付前胜也。）怖畏生下。第二障也。十回向人虽欲度他。犹见生死起怖畏心。即不敢化即是无明。此是初地思惟。自见有人法心重曰见。见生死外法曰思。（三恶道名障碍生死。造恶业者怖畏彼果。是举所生之过。是无明者正显能生之业。无明相应亦为本故。依此二义故曰无明。后皆准之。彼经名恶趣杂染愚痴。如是二障正为初地见道所断。故说此二为初地障。庄即取之。兴依本义。但无明等一依晓义。沼云。恶趣非唯三恶。通八难故。）此二无明。第三障也。本云依二种粗心。下地虽略。准此及今应知业。依于二惑故有此业。业是起作招报曰粗心。又枝条惑事显曰粗心。又即此二惑是粗心。（依彼二障所起粗重在异熟心。故名粗心。此中取正上粗重。但从所依名粗耳。彼经言及。彼粗重为所对治。如是粗重气分。非谓种子能生功能。如是种子。前二障摄。彼粗重者第三障。不调柔性曰粗。无堪能相曰重。如瑜伽第六十四。云何粗重相。谓若略说。无所堪能不调柔相。此相有五。具如彼述。庄沼取之。然沼为种惑无堪性。如下引之。）又此三句为三障。一障入真实曰境界无明。由见人法不入如如境。令不得初地。次句障正行。由见生死过失怖畏故。不能安心自在化他。舍化他心正行不成。三障受用。由有二惑生此业。业招生死。报尽方得初地。受用种种功德。如五方便除恶道。报尽方入苦忍得初地也。又一障不得。二障不住。三障受用。受用上地诸事也。此三障在回向住初地之前。二地乃至金刚心。合十一心亦具此三。（兴云。依梁摄论第十云。二十二愚感十一粗重报。初八能感方便生死。次六能感因缘生死。次六能感有有生死。后二能感无有生死。即彼所感变易果报名粗重报。奘法师云。有三过失。一梵本相违失。彼论梵本无此义故。二位差相违失。所引密经无说生死四位别故。三圣教相违失。违弥勒论无所知障感变易报。由此义故。深密经唯说十一愚十一粗重而不言报。此经亦唯说障不说粗重。即障种子惑。无堪任性皆离诸愚。更无别法。故不说。不但唯识等。）还招三失。一谤先师。夫论翻教必有证者。非一身事。具如别也。若先三藏有妄传。后代译主岂谓真语。即令众生疑先后师。二谤菩萨。凡诸论师造论意者皆依诚说。佛性论中亦论四死。既云无经应是自树。岂有尔耶。三谤佛。胜鬘既云无明住地成意生身。义广如别。此既违彼。是则师资自为??楯。方寄奘师既谤人法。谁有心者得依用耶。又深密等不言报者。何故彼经第十地云粗重之身犹如虚空。此经本云依二种粗心。粗重之身岂非报耶。又唯说障不说粗重。故离诸愚无别法者。何故彼言及彼粗重。及言无用。若障种或无堪性者。故立第三。沼云。唯识及天亲摄论俱有二解。二十二愚所明体性。与瑜伽七十八同。又准余文皆于地说断二愚及彼粗重。此略不言粗重。唯识云。彼粗重言显彼二种惑。二所起无堪任性。无堪性者。瑜伽云。第八识中不安隐性。乃至愚及粗重。余之十种皆准此知。具如彼辨。故唯障者知与不知也。问。初地见位何立思惟。二地已上既曰修地。云何更立见谛。答。此是通说。就十地各各明之。问。自利心何故障入舍他心。何故令退业。何故令不受用。答。自利明学如如。此如如正忘人法。今见之与二无我反。本以化他心故是菩萨。今于此事失本心法。即同小乘故。退菩萨位。二利皆失。随业受界外生死。失菩萨现世安乐之用。问。圣人毕故不造新。云何十地皆有现起业。应招生死。待尽方得进道。答。十行已上新作恶不复生三涂耳。十地中有漏善业招四生死。初地般若照如如体。是无漏。见如如遍满及见能所修见生死可畏等。皆菩萨有漏形。凡夫二乘是无漏也。十行已上菩萨若犹有恶业。为众生入恶道受报。若无恶业。愿力入也障于初地第二结也。
    次二地文例上。二地于法如如但见大乘最胜。无复三乘上中下别。初地于如如中见三乘差别。故障二地。初中有三。一微细罪过。见有三乘果。二发种种业行者。业即三乘道。行者此三道行。如如理相者今略。本云相因无明。理中三乘行因。自性清净。如如为相。而今见有三相。反如如相也。初分别三果障境。于如如中见三乘果。二于如如中见三乘道障正行。三依二无明生粗心。是业障受用。此地三障如初地说。
    三地见胜流。言未得今得者。如如最胜今始得之。爱着。本云动涌。（兴云。未得者彼彼喜乐爱。今得者喜贪俱行爱受。）即是二地无明。三地通达如如智也二能障殊胜总持者。本云不具闻持陀罗尼。闻慧。十二部经是闻慧境。文中应言及义是思慧境。（庄沼兴取。）无文但义有修慧境。无义无文是般若境。初一于文上作理解。次一承文取理。第三得理忘文。第四无闻无义。闻者遍听佛一切语。未闻闻之。持者忆持一切。闻事不忘失。闻闻教。持持教及理。言不具闻持者。二地顶心动踊故不能正听。未得闻者不能遍闻。已闻者失。无此二闻故持不具。持者忆文义也。此中亦三。一爱着障不见境界。二不得闻持障正行。三依二心生粗心。是业障正受行。例如上地十三义。
    四地不见境智。文亦如上。一定爱。二法爱。三依二粗心。（晓取初二略第三障。加云。此之二爱依三地起。能障四地无漏道品。庄沼兴依之。）言味着等至者。四地菩萨见法如如。无境智异。三地顶已过动涌心。见法界流出诸法。心生爱着。此禅定乐有二。一在定生乐。二自在化他生乐。二处生爱着心。此明行俗谛生贪着。微妙法爱此明着真。净法者如如自性净。微者非三慧境。境妙者能出四德。无明者。本云爱因无明。由无明为因生真俗爱也。（隋加云。爱因无明者。若在定不能即贪真。若在真即化物。未解双观方便。故曰无明。由无明以为因生真俗爱。）障义亦三。如上。
    五地不见真俗。文同。初中亦有三障。如上就初本云一意欲入涅槃思惟。一意欲入生死思惟。是涅槃思惟是生死思惟无明为因。此有三句。一见涅槃。二见生死。三合明二心由无明。摄文为二。一真俗不一时平等。二由无明。言欲入生死思惟者是观苦集。入涅槃者即观灭道。五地观四谛故。（诸师取之。）本约观初故言欲入。今取观终。先观相状后生厌欣。故言背趣。各据一义故不相违。然本合此为初无明。今开为二。就后本云生死涅槃不平等思惟无明为因。此明不能平等观生死涅槃二相由无明为因。（晓云。生死可厌涅槃可欣。如是分别为不平等。乃至无明为因者。望其所发粗重为因。不了生死涅槃体无别。故有欣厌。兴即取之。）今意举初而兼后也。生死涅槃。三世如来无差别相。是地体。四地见有异相。故障五地。（隋加云。一未能见无差别。二已见无差别同一如如。未能并行。缘如如时不即能化化。化他时不即能缘如如。故言不平等。）此三亦障三。义如上。（一见生死差别障不见垢净。二不能并行障正行。三业障胜利。）
    六地不见垢净。文亦如上。一见垢。二见净。三是业也。行者十二因缘。流转者相续也。十二不断。观者本云了了显现。见十二因缘分明也。（又了了者有二义。一五盖无明是现世。不正思惟本灭。现在无覆障故得了了。二系缚无明是未来。解脱障尽不忘失故显现灭。前一得解脱道灭。后一得无碍智。此语明二乘家障。非地家障。此菩萨在十行已除之。但欲明至五地犹见此法。故举之耳。）无明者。本云无明为因。六地观十二因缘如如。不见净可取。不见垢可除。今五地顶以无明为因。见十二因缘有垢有净。故障六地（兴意依之。）粗相现前无明。本云法相数数行至于心无明为因。法相数数见。三解脱门。菩萨为除贪爱我见无明故数入三空。行至心者即言现前。通达不妄。通达是现世。不妄是未来。无明为因者。由无明故三空及惑解。故数数入也。六地不尔。故以为障。不见十二因缘如如境界。次障正行生二种心障正受。
    七地不见生死。文亦二。初中有三。一明取相时处。二明真俗不恒□。三由二无明所发粗重。言微细等者初障也。本云微相诸相或现不现无明为因。六地顶有时见生灭有相。有时见生灭无相。（有时不净起。起即相。有时净起。无相。）若八地任用无作。心恒不见生灭。若龙树释。七地不见生。八地不见灭。此就成作语。前是槃豆解。此合成就未成为论。作意欣下。第二障也。本云一味执思惟。欲断未得方便无明为因。言一味者修一谛观。（一味者一想也。）六地菩萨有时入真不能即入俗。入俗不能即入真。（执思惟者。思执真如心不能即得一味。沼兴取之也。）欣乐者。欲断未得方便。欲断上执。未得七地方便故。今总云作意欣乐无相。无相为因者。无明离使功力心不能□也。此二无下。第三障也。三障义如上。
    八地法界无增减为体。道前无减。道后无增。又凡夫至七地有垢。八地曰无垢。无垢不增。有垢不减。文亦如上。初中三者。一障不作心出入。七地顶作心出入。未能忘作意。（诸师依之。）故云于无相观功力。具如本云于无相法多用功力无明为因。二障不作心照理。七地习心既久。自然忆境而不忘。（诸师。相者身相云相。）故曰执相自在。具如本云执相自在难可得度。初地已来至七地。此执最轻。任运自忆。卒难免也。八地有二种自在。一无分别智自在。不作功力照境。（隋云入法界。）七地于无相中作用心照为障。二业自在。七地心在入住起异。八地不尔。故以为障。初无分别未得令得。次业自在已得令不退。三粗心障用。或言八地并。七地偏。或言八地偏。七地已下□。各有义也。
    九地具四无碍。法如如本来寂静为体。不见有昔隐今显之异。文同。初三。一四辩不具足。二说法不自在。三业障不受用。就初本云说法无量。名味句无量。智慧分别无量。未能摄持无明为因。分文为二。初二无量明语言之用。后一无量明智慧之本。（说法有三。智慧是说法之本。二语言是说法之用。者作化他。本者自解及解言语方法。）今即转势先本后末。从体起用。摄用归体。故不相违。初文四句。一所说义者。智慧分别无量。此明智慧之本。二名句文者。名味句无量。明语言之末。名味句者。如诸恶莫作。直诸一字曰名。若云诸恶义未满足。但是小分义曰味。若云诸恶莫作义圆四句。句下之理曰义。（文者是字。具如义章第一。及净名记。）又语言是辞法二辩。智慧是说义二辩。故知今云所说义者。本云智慧分别无量。名等显也。三未善下总明二种未具。本云未能摄持。前两音声是口业。作辞法二辩。智慧是意业。能作说义二辩。故曰摄持。摄者未得令得。持者已得不退。如法花经义少语多。多语明一义曰语持。如涅槃经义多语少。少语明多义曰智持。四无明者。无明为因。结由无明尔。于词辩下。第二说法不自在。本云四无碍辩未得自在。今取别辩云词辩才。化物增故。本据总论云四无碍。摄法尽。总别互显。（晓云。前是义法及词三无碍辩。此乐说辩。庄云。前义与法。此词及乐。沼兴取之。）九地有三种自在。一能说。二不作意。三恒说。能说者是义乐二辩。恒说是法辩。法无尽故。不作意说是辞辩。一音令物种种解故。论无尽也。乐义曰能说者。菩萨自能解义。能令人解。为人说能令人乐。又义辩自解。乐辩令他解。具此三义是九地中大法师位。前一无明令不能摄持。第二无明令不得上三自在。此二无下。第三业障不受用。初一障境。次障智。后依粗心障正受用。问。八地已不作意具自在。云何犹有此障障九地耶。答。具而未穷也。
    十地见自性涅槃。文同。初三。一障神通未具。二障化导未圆。三障受用法界。自性涅槃为体。见始见终。自性是一。（隋加云。九地见终不见始。）初大神通。本云最大神通。入首楞严定于一切佛土作大神通事。此事有三。一恒作。二遍作。三种种作。具此三义曰大。未得等者未得前三事。二微细等者。本云微细秘密藏修行未足无明为因。微者正行究竟。细者是妙果不可尽。（沼取。故云。细者妙也。则是微妙。）秘密者。九地已下所不能行。八地菩萨难入二乘难信曰秘密。秘密有四。一佛入涅槃更起心化他。二一切众生未究竟得。佛尽方与众生永入涅槃。三众生疲困为止息故方便说二乘涅槃。四自性。富贵家有七宝。即众生有自性涅槃。文正明前二也。未能悟解事业者。修行未足。九地自已得信解四种秘密。故言修也。行未足者。菩萨为他之行。上二义未具足也。（隋云。一不能众生未尽不取涅槃。二不能已入涅槃而更起心。晓云。于佛法藏未遍了愚。兴依本也。）问。八地已上未曾有此二失。云何九地有此二障。答。未至佛位故无此二能。至佛方有之耳。问。菩萨愿言众生不成佛我不取正觉。何耶。答。不永住如如息化也。问。九地本来寂静。与十地自性涅槃何别。答。一见无隐显。二见始终是一。如向释此。问答如别章。
    于一切至佛地。明第十一障。如来地非见非不见如如为体。非见者分别心已尽故。非不见者离十重障故。文又如上。初二。一障至佛地。二障不更生。言于一切等者初也。如如是一切境界。能摄三谛故。微智碍者。一金刚心犹有微细惑。二此惑碍佛微细智。智境无分别。无明为因者。无明元品合智有碍也。（晓依。故云。转识所起所知障中最微细品。沼同。故云。妙观察智观如罗谷。此则由有细所知障。通现及种。能七识俱所熏成种。亦由第七现行法执不得分明。）极细烦下。第二障也。本云未来是碍不更生。未得不更生智。无明为因。未来等。佛心无复此碍。未得等者。未得佛智。（隋加云。一惑不更生。二智不更生。）文意正明佛智能令本识不更生也。无明为因者。无明使未得佛。障佛地者。障不得如来地。（晓云。谓本识心无明住地。如前品云拔除本心入如来地。故夫人言无明住地唯佛智断。具如二障说。沼云。则细烦恼种子。亦通第七识。现行八地时毕已。若其种子第十未断。故障佛也。）问。金刚心有无明。则佛犹断。若佛不断则金刚心无复无明。何言障佛地耶。答。此明十地顶未至金刚心有此障。正障金刚傍障佛。佛断未来令不更生。金刚除现在令灭。金刚一刹那至佛。佛无别障。金刚心起。与最后惑正对治也。（隋加云。今十地顶未至佛。金刚心有此障也。晓云。此言未来是碍更不生者。当金刚心望于未来。此本识心必不更生。但此金刚无间道智。不能令彼未来不生。由此本识无明障故。故言未得不更生智无明。根本无明唯佛智断。佛智生时彼不生故。即是解脱道之所断。如第一无间道时。不能正断见惑种子。见道起时自性解脱。故彼惑种不得俱生。故于此时说名为断。当知此中道理亦尔。沼云。在金刚定无间道除。非同于余入地方断。兴征晓云。本识无明俱违多教佛智断无明。应如金刚道必非圆断智。菩萨智亦佛菩提智故。无违夫人经等。）经既分别云佛智断。故通不成。今谓。既云佛断未来。金刚正断。佛是遮断。故无妨也。问。二道何耶。答。晓云。或有文说。见道之内初念观心为无间道。第二念心为解脱道。虽作是说。而无间道不与见惑种子俱生。如瑜伽。虽二道时皆无惑种。然有近远。故于二世别配之耳。准之佛地初念亦应立无间道。但于佛地诸障尽处。所以唯立解脱道耳。不明业者。业不复碍之。（晓云。此中犹言无明而不更说其果粗重。既说为因。当知有果。但于此地有大堪能。是故细碍愚及彼粗重为所对治。沼云。总则名障。别则名愚。）准此及今云极细烦粗重。故知今言此二无明。即指先体。不同上十因生业也。问。八地已上有生死云何无复生业。答。无漏业能得八地已上生死。问。初心于何时灭。答金刚心生时即是初心灭时。金刚心无明即是法身现时。问。若尔只有金刚心。云何佛果守。答。于众生有于法身也。问。金刚心一念无复有惑。云何有此虚妄随顺之解。答。由初心故。金刚起故除初心。初心灭故金刚心灭。如由薪有火火生薪。薪灭火灭也。后结可知。
    善男子至波罗蜜下。第二明障去故十地清净清净有二义。一见清净。二行清净。有二清净故十度得成。见是自利。行是利他。此明初地。言行施者总略。本云行向檀波罗蜜。行是见自如如理。即是见净。向是行檀回向众生。即行净也。初地菩萨已得自他平等。于自他法身见如如无异。是见净。见净故能行檀。以我物施他。即行清。所以初地施度成也。又菩萨已见三轮平等。一不见施者。二不见受者。三不见财物。故心无著。心无著故是见清净。清净能行财法二施。二施是行清净。（晓依如是。二净三轮。但广如彼。庄取行向以释十广。兴取初义。下皆尔也。）
    二地已见法如如最胜。唯一大乘清净皆应得佛。即见二清净。清净故不损他寿命。不夺他财物。即行清净。又菩萨三轮清净。一自清净。二他清净。三法清净。法清净者空也以见此三种净是见净。以自净故摄威仪。自利。法清净故摄善成就佛法。他清净故摄众生。利他。即行净故二地持戒也。
    三地菩萨见如如胜流出一切妙法是见净。为胜法故不惜身命如波沦等是行净故。三地难忍能忍。又一见三轮骂者受者骂事空是见净。不生报心不生舍众生心不恨他心得行清净。
    四地见法如如无境智异。不分别自他。他即境。自即智。不见境智二种。二种爱灭。一定爱灭。二法爱灭。法爱灭者如如爱灭。灭定爱者灭中定味。此是见净。净由正勤。正勤灭恶即灭二爱。正勤生善即生无分别智。此智不见定及境。此是行净。又一见三轮清净平等空。不见我能断恶生善。不见善能灭恶。不见恶是所灭。不见清净。于三平等生无分别智。依分别智能生地善伏他烦恼。为利益他故能行难行。故令他能伏烦恼。是名行清净。故四地精进立也。
    五地不见真俗。得二平等。一心平等。二境平等。心平等者不见三轮。一能修。二所修。三修法。境平等者。见如如无真俗。离四谤无增减。此二平等即是定是清净。菩萨无障碍以三轮令众生生信成就解脱。解脱是教学轮。成就是记心轮。生信是神通轮。此是行清净。此三轮以二平等体。定为本。故于此地明定也。
　　六地见法如如无垢净。无垢者离虚妄。无如如可染。无净者离虚妄。无别如如为除烦恼故净。又不离如如有虚妄曰无垢。不离虚妄有如如曰无净。菩萨于万法三假等生无相智慧能现知。（隋加云。以分别所思惟性无相。依他性无相。真实性无相。释能现知故。）是见净故曰般若地。依此法教他学之。是行清净。又菩萨通达三净出世具足。是见净曰般若地。（一世净。二出世净。三决定出见净。）依此三净他化凡夫二乘菩萨。令下种成熟解脱。曰行清净。又三。一境界。二智慧。三灭无。境者法身。智慧是道。灭无者解脱。见此三种无相智。是见清净。依此无相智令他解脱。是行清净。故此地立般若也。
    七地不见法界生灭。方便度成。四摄为方便。五胜智为体。无穷无尽为用。无尽者自内无尽。无穷者外施他无穷。功德有三。一有尽无穷。如凡夫果报。二无尽有穷。二乘果报。三无尽无穷。菩萨果报。内自不尽。外施无穷故。方便为令菩萨功德无尽无穷。又久出三界不见三界生。不见二乘所证。不见灭。既不着此二利益众生成就佛道。即方便义。方便是四摄。布施令信。爱语令入理。利行令成就。同利令解脱。以四摄为方便。五胜智为体。胜智。一一切智。二难行智。三善人智。四自性智。五清净净智。具如上。七地始具。以四摄为方便曰方便胜智度也。七地伏一切诸相。不见生灭相。是见净。利他是行净。一切处一切种恒能利他。无有限碍。是行清净。又三轮。一智愿。二功德。三无相道理。菩萨见此三种同一无相。即是清净。遍无尽无穷利益名行清净。
    八地见法界无增减愿度成。愿者从因为名。昔日菩萨愿得八地。得八地始是诸愿满足之处处受愿名。故言。于一切法清净具足。是名愿波罗蜜。此愿度以无间无休息为用。自利利他无一时息也。八地不作功力灭恶生解为道。自性无间微细寂静道恒流。是见净。亲近佛利益他受生死生净。此三不作入心如意自成。是行清净。总诸功德满愿为体。从此地至十地无复三轮异也。
    九地见法界本来寂静。力度成就。慈悲智慧为体。十力四无碍为用。言力者有三。一能生功德。二能净佛土。三能成就众生。见本来寂静是见清净。能生诸德力。恒流无间。是行清净。
    十地。智度法界自性涅槃即见清净。与诸众生受用法乐。即是行清净。又见一切法自性解脱。不见一法不如涅槃是见净。一切语言无有不明涅槃。通达涅槃门故自他解脱。是行清净。此智度与第六般若异者。般若照第一义。智度通二谛。（诸师依瑜伽云。能取胜义无分别转清净妙智名慧。能取世俗有分别转清净妙智名智。）大判智有三。一世间智。分别万法。二出世智。金刚已下如如智。三出世后智。佛也。初后二智是智度。中一般若。此智度以能说能听为用。财法二施为境。以自体为说。法乐为果。此四度者次第而有。七地无穷无尽。八地无中间。九地有大力。十地能大照也。问。地前尚行六度。十地论等云。第二劫一行中行一切行。第三劫一切行中行一切行。则皆具修。何故今文地各行一。答。沼云。据实如是。言于十地各行一者。约增而说。故无性摄论云。一一地中具修十种。不可定说此地修之。（兴即取之。）
    善男至三摩地下。第四明十定。亦示菩提心有十品。此禅定义。义章四门及八门分别。今略述三。一释名有二。先通。后别。言通名者略有七种。一禅。二定。三名三昧。四名正受。五三摩提。六奢摩他。七名解脱。亦名背舍。禅者梵语。此为思惟修习。亦名功德丛林。初从因称。于定境界审意筹虑名曰思惟。思心渐进说为修习。从斯□定名思惟修。亦当体名。禅定之心正取所缘名曰思惟。修习如前。后从果名。智慧神通四无量等是其功德。众德积聚为说丛林。定能生之因。从果目为功德林。定当体名。心住一缘离于散动故名为定。三昧梵语。此名正定。离于邪乱故说为正。定者同前。言正受者。如前。纳法称受。三摩提者三昧一名。传之音异。此名正定。定用现前名三摩跋。（晓云。此云等持。离沉浮过平等运转。故曰等持。沼兴取之。故云。三者是等。摩地云持。平等持心令住于境。但沼异云。旧音讹故名为三昧。）准上及晓云。下言三昧古译。正思犹是等持之义。并今三藏亦言三昧。故知讹者唯自破也。奢摩他者此翻名止。摄心住缘目之为止。言解脱者绝缚之称。背离下过故云背舍。又龙树言。背净五欲舍离着心名为背舍。别名谓妙宝等。如文。
    二辨体者。若依毗昙。定数为体。若依成实。唯心为体。故彼论云。心能住缘何定数。大乘义中心有粗细。有三种故。事识妄识及真识也。事识中定与毗昙同。故龙树言。譬如池水象入则浊。明珠置中水得澄清。心亦如是。烦恼入中心则浑浊。定数在中心则澄净。涅槃亦云。十大地中心数之定。真识中定唯心为体。更无别数。故维摩云。若离一切数心如虚空。妄识中定义有两兼。粗则用彼定数为体。细则唯用心识为体。如马鸣说。第七识中义别六种。从无明地至相续识。此六重中。根本四重心外无数。于中辨定指心为体。后之两重心与数异。就中辨定定数为体。
    三决疑者。问。禅地何耶。答。若依毗昙。摄末从本禅地有八。所谓四禅四无色定。分末异本有十。八禅未来中间。若依成实从本有九。所谓八禅及欲界中如电三昧。分末有十。于初禅中分出中间。大乘义中摄末从本与成实同。然有异者。成实唯说欲界地中有电光定无余三昧。大乘欲界有无量定。故龙树云。佛常住于欲界定中名无不定。此与电光有差别者。声闻暂得说为电光。更无余法。分末异本禅有十一。所谓八禅未来中间及欲界定。问。此诸禅中今说十定何所摄耶。答。思准可知。广知义章十七。八禅定义也。
    今释十种禅定皆有六事。一与缘。谓衣食房舍。此一是前二摄。二与事。与众生修道舍惑二事。三是时。谓是现世时中与众生寂静安乐故。六根具足受乐。眼见神通耳闻正法等。如陈如中说。四外与安乐。谓一未来乐。二解脱乐。令得无碍。五与随顺一切地。一已得胜利能摄不退。二未得令得。六与最胜乐。究竟能入最胜处。谓菩萨修行从下至中至上。又有三。上下。上中。上上。究竟能入。如初地至二地至佛地也。此五复后二摄。又此六。第一断除众生苦报障。二断众生烦恼业障。此二下品定。三令现世安乐清净。四令得解无碍。此二是中品定。五已得不退未得能修。六至最胜究竟处。此两是上品定。由通达法界胜利得十种禅定。定有三分。一对治分。二清净分。三出离分。初能令心入是其事。二令心安住是其事。三令心通庆是其事。此即下中上三分定。初名修行分。是道所摄。烦恼虽未尽。此定是道摄。二烦恼已尽名清净分。三能入上地名出离分。初一道分。次一果分。后一解脱分。（兴取。加云。如次即入住满三位。发所依定。虽通四禅。从多言之即第四定。虽通诸位正是对治分。摄受得生故。）此三分即前十定。（就文有三。一标。二最初下释。三善男下结。）此初定也。初发心者初地也。摄受等者。本云名妙宝起三摩提摄受得生。从法如如生起此地及佛。故呼如为起。起之初地能成众生。如如意宝过世间曰妙。令缘此理生定。定从境界立名。又此定满足众生法宝财。此从事有名。又宝有三。一成就众生。二清净。三难得。初发心亦有三事。三事是定生之。此从果得名。故定曰宝。摄受得生者。禅定摄受六事。令菩萨心得生。（晓云。菩萨等者牒能依心。妙宝等者出所依定。摄得生者明相依义。由定摄持菩提心生。故言摄受得生。后后诸地三句例然。释别名者。依第二释。沼即取之。庄取第三。兴取初二。）
    二地可爱乐者。本云可爱住。菩萨见三乘唯是一乘。可究竟住。心爱乐之曰可受住。若二乘非可爱故有移动。此大乘不更移动。此定从大乘处生。故名定为可爱。从境为名。又一切五种怖畏灾厄等。此定能除。名可爱乐。从事得名。又菩提心是可爱住处。一切功德善根悉住此心中。禅定能作缘生此心故名可爱。此从果得名。（诸师影之。）
    三地菩萨已得多闻功德。闻持陀罗尼具足。以从多闻生信。从信生正勤。正勤生三摩地。三摩地生般若。般若通达如如。故如如是闻持果。果名难动。又闻持陀罗尼是如如智。此智与境不相离。故名难动。菩萨因此三种得定。故定曰难动。从境得名。又依思择力。一切诸天魔外道烦恼等不能伏。故名难动。从事得名。又难动是菩提心。定为缘生之。从果得名。（晓沼依之。庄有三说。初取第三。兴有二义。初即同庄。后取第一。）
    四地菩萨不见境智有差别故无上下地异。不退者不见从上向下。不转者从境为名。又正勤譬那罗延力。一切对治散乱不能坏之。故名不退转。从事得名。又菩提心于道位中流。如水不可断绝。定为缘生。从果名。（晓沼取之。庄影第二。兴有二说。初取第二。后取初义。加云。此地通达境智无别。不观从上至下。故曰不退。不见从劣至胜。故曰不转。定缘此理生。故曰不定转。）
    五地菩萨不见真俗为第三谛。修七觉分庄严第三谛如宝花。依此谛生定。从境得名。又无著猗乐清净善习气诸功德与定共生。依此事故定名宝花。从事得名。宝者令众生安乐清净。花能薰物如习气。是上分能薰上定。初一是触。次色。三香。故举宝花为譬。转猗是下分。清净是中分。习气是上分。又菩提心譬宝花。能庄严一切法。定为缘生此定。从果得名。（晓沼及庄皆取此义。兴有二说。初同晓等。后依初也。）
    六地不见垢净。法身如日圆。般若譬炎。解脱如光。禅定由此三有。从境得名。又一切障碍戏论。禅定能伏。譬日光出夺一切光。从事为名。又菩提心如日。伏二乘心显如如理。从果为名。（晓庄及沼取第二意。兴有二说。初依第二。后取初释。）
    七地一切愿者。此地愿求三世如来四德应身一切事也。如意成就者。法身如如理。能令三世恒河沙等诸佛四德应身等如意成就。故法身受一切愿如意成就之名。七地菩萨能通达此理而生定。定从法界受此名也。又定方便胜智等能回一切德向菩提。令自他得二世乐成就。成就如意由定。从事受名。又菩提心能令一切愿如意成就。定能生此菩提心。从果得名。（晓庄及沼取第二释。兴有二释。初同晓等。后取初也。）
    八地现前证住者。此地菩萨已通达十如如。现前者已现得初地已上至八地如如。证者证上三地如如。住者现证二种并不作意曰住。定缘此理。从境得名。又于十地境界无碍解脱无分别智现前证住。定力能尔。从事得名。无障碍是果。解脱障是因。现前者因中无分别智。证者果中无分别智。又菩提心能现前观一切法曰现前证。定能生此心。（晓取第二。庄有三说。第二依之。初取初说。后依第二及第三义。沼同晓故。兴初同晓。后取初也。）定从果为名。
    九地智藏者。智有二。一自性。二修得法如如为此二种作依处。故法如如曰智藏。通达此如如定得生。此定从如如受智藏名。又九地因定已具四辩。安立众生为说法故。能生三慧及般若等事。事名目定。定传从事为名。又菩提心者一切智藏。定能生之。从果得名。（晓依第二。庄沼同之。兴初亦同。后取初也。）
    十地勇进。本云首楞严三昧。梁隋牒云首楞伽摩三摩提。首楞有三。一无怖畏。无分别苦乐。二难胜。能破怨敌。三能作难作。能自利利他。若人能作三事名首楞。无怖畏者。生死涅槃无差别故。二处无怖畏。难胜能胜者。能破灭一切生死无余故。能担生死恶难可得度。而能自他度之。依此三能故曰首楞。即是勇伏等义。伽摩者。唯一人能得余人不得曰伽摩。此定为无分别智所生曰无怖畏。金刚道体曰难胜能胜。为四德因曰能担难担。依此如如生定。定从境得名。又此定能除习气难从难伏难胜之事得名。又菩提心无畏。能破能担一切事。定为缘生。从果得名也。（晓取第二。加云。此云勇健。亦名健行。庄取梵音。此云勇进。大般若言健行三摩地。五十二云。能受一切三摩地境。能辨一切殊胜健行。能为一切等持道首。故名健行三摩地。兴依晓也。）
    善男至依功德力下。第五明十陀罗尼能护十地菩提心。即为十别。各有三。一立名。二出体。三叹用。（诸师影之。）初地初也。言依功德力者。已舍四生死中因缘死少分。由依功德力。功德力有五种。十信十解十行十向十地。广如大义章第十四此等义也。得者从上五种功德得陀罗尼。（诸师取之。）二尔时下出体。三善男下明用。用有五义。一说人最胜。二为护下用人最胜。三若有诵下行道最胜。四得脱一切下功力最胜。五不念忘下果报最胜。说人胜者。明佛说此□必可信爱。用人最胜者。初地人能受用故能益一切众生。行道胜者。佛既自诵持之。故知众生诵持是胜道也。后二可见。又□有多种故言陀罗尼□。说人亦多。故言佛说。佛中复多过一恒沙。为护。初即是护法。菩萨是护人。又诵为护人。持为护法。（兴即取之。）一切怖畏者。五怖畏也（诸师取之。）恶兽有三处。一水住。二地中。三空中。恶鬼者有三。一欲求恭敬鬼。二邪魅鬼三啖食人鬼。又有三鬼。一外障饿鬼虽有食余鬼遮不得食之。二内障饿鬼。虽有食咽小不得食。一三无饮食饿鬼。随食随满不得饱满。人非人等者。非人。恶鬼恶狼余众生。人者四姓。有三。谓怨亲中人。非人者修罗道所摄。天道报摄。乃至似僧地狱。又解。人者摄人道。非人者五道。又释。半身人形。半身畜生形鬼形也。灾横者。二十八宿不依时节。则是灾横。如仁王说。（晓下疏云。谓三灾等及九横等。沼即取之。）诸恼者多三毒。恼有二。一心恼。二身。身者饥饿等。一切灾障不出有三。一依众生恶兽。二依天即灾横。三依内诸恼恼身心也。文具五障。一一切恶兽。二一切恶人。三一切恶鬼。四一切灾横。五一切诸恼。五障者。一道障如畜生等道。二业障。三烦恼障。四果报障。诸根不具。五解脱障。若有定业招无量生。受竟余七生方观四谛能得初果。初果人受七业方得无学。烦恼有二。一男身得女烦恼。如男有欲等。如此障道。二女有欲心等。男能得道。解脱障者。二乘不能破心烦恼。故不得道后解脱。（晓有二解。后即取之。如第十地。然第五云六十二见。兴即依之。然第二云无间业等。三利数贪等。五乐下乘解脱。后指前五云五障。庄沼依之。神□大力岂但离彼。故如前也。）不忘念者。不忘此地故离五障。此下有十种陀罗尼。一初地依功德力意欲清净。于自于他事三种无著无染也。二地正戒清净。三正心清净。四正智清净。五正明了清净。禅定明了。六正见清净。般若。七修习清净。方便。八正住清净。愿。九自在清净。力。十寂静清净。智。此十是十陀罗尼用。问。□名本二。故初标名中言名依功德力生。后叹中言名过恒沙佛说。今何但有标名。答。本有二者。陀罗尼有二。一行陀罗尼。是法义二种名依功德力生。二文字陀罗尼。即是□。名过一恒沙佛说。此二有五异。一前依法生后依人生。二前自利后利他。三前摄因后摄果。四前深后浅。五前本后末。为此不同故说二名。今文欲显体用无二。故立一名。本今互显。故不相违。（兴云。五异非也。依功德力是总持之名。文字是总持之体。既共所许。必不可言名体二持。若如言者名亦有体。体亦有名。应非一法。）谁言名体各别。今显体上之用五异。犹如名义互为客等。又行与文岂是一耶。三藏深意须审耳。
    二地。善安乐住者二事。一善。二安乐。利他名善。即摄众生。摄律仪成就佛法名安乐。即摄善法戒。又善是一乘。安乐住即住于一乘无疑惑心。（晓沼依初。庄兴皆取。）
    三地。难胜力者。菩萨依思择修习二力难忍能忍。世中八法所不能动。已得法如如深味。懒堕放逸三毒等不能妨碍。故名难胜。（晓庄及沼皆影此意。兴非本云违二力增第九地故。今忍行成无能胜等。）既云据增。若具论之。如子先取无性论云一一地中具修十行。今据此义。依二力难忍能忍等。若偏增者。例即非一。且第六地般若明照。何此三地定智光明是无量故称明地耶。故叵偏执。又所许义岂离本耶。
    四大利者。本云大利益难坏。修四正勤能生一切功德善根故。难坏者能断一切贪爱等故。功德具足烦恼破坏。精进力故烦恼不得生。诸善得生。（诸师依之。）
    五种种功德庄严。能成六通。能庄严福慧二行。（三师影之。兴即取之。）
    六圆满智。见一切法无垢无净平等智圆满故。具足般若波罗蜜现前。（三师影之。兴即取之。）
    七法胜行者。能伏一切诸恶。能显无相道。又解。如如名法。难胜者行如如理。烦恼不能坏也。（三师影初。无相即无生忍故。庄即取之。）
    八无尽藏者。一见如如自性无增无减。二得自然道。三已得无尽自在故。初是法身。二是道。三是解脱。此三通名藏也。（诸师影之。）
    九无量门。四辩十力究竟得故。能通众生入如如故。言无量一门。（三师同依。沼即取之。）
    十地破金刚山者。初心烦恼。二乘不能破坏故。譬金刚山者。此惑最高。久时修行难得至故。又能障一切所知。故譬如山。是陀罗尼能破现在。能坏未来。故曰破坏。二乘及九地不能断此惑。惑坚如金刚。十地后分能除。利如金刚。（诸师依之。然庄述云。无明住地名金刚山。非佛菩提智不破。故此能破假名破金山。）灌顶者十地受职。吉祥者如栗车童子。寿品中释也。（兴取。故云。灌顶者受职之利。吉祥者后报之利。当生智处普利众生故。）言一切毒害等者。晓云。谓毒药等蛊道害等。余准上也。
    尔时师子至佛足下。第三段得解赞叹。赞佛者有十义。（兴即取之。）一示如来正教不倒故有大功德。二示弟子正学无邪故有大功德。三为未受者受。已学者入。四为众生利钝。钝者识佛不识法故。叹佛有好法令识之。利者识法不识大师故。明此法由如来不由外道。五示众生赞佛能生大善令佛欢喜。佛不以得赞故喜。喜彼有赞佛之善耳。六明我知恩报德故赞如来。欲令众生复能知恩。七示佛有大恩难报故种种叹之。八欲令众生生于三慧。闻思修习如来胜德。九散乱放逸颠倒众生不闻上义。故赞如来有种种义令彼闻之。十示佛所生功德无穷。此又有三。一佛为上田得果报大。二佛为修行之本。三能增长众生出世法。就文有三。一菩萨叹能说之师。二梵王叹所说之法。三大众发愿弘通。初二。一出能赞人。二明所赞事。初也。（有二。初闻法。后赞仪。）
    以颂赞至济度下。第二明所赞事有十偈。为二。初五行略叹。后五行广释。（晓兴取之。）初又三。初一行叹三身。次一行叹二智。后三行叹四智。初明三身化物。由有二智。满故即具四德。初也。此有三义。一有二意。二有三意。三有四意。一二意者。初一句三业供养。后三句释供养所以。初云。敬即意业。礼即身业。无譬喻即口业叹。（晓兴取之。沼云。起殷净心策殊胜业虔诚顶拜名为敬礼。梵男声呼云伴谈。女声呼云伴底。此云敬礼讹云和南。）讹者应审。梵音种多。南谟亦是敬礼名故。如下述之。下三句释者。初句明佛说深法。次名明众生在苦。后句明如来救济。次三意者。初二句明能度。次一句明所度。后一句明利益。次四意者。一句作恩人。一句恩方便。一句受恩。一句正得恩。言无譬喻者。三身□无譬喻。化身能说深无相义。故无譬喻。应身能证无相无喻。法身能至无相无喻。深者有三义。通达甚深是义如如。二修行甚深谓行如如。三微妙甚深谓至如如。初道前。次道内。后道后。如上释之。云无相者有三。谓三性无相。说无相者。化身说上义也。失正智者。本云失于见。见有三。一身见。二倒见。三空见。众生有三。一凡夫执我见。二二乘取生死皆空过。于涅槃中作空无我解是倒见。三新学菩萨散乱心。不恒见如如。从初地至七地曰空见。是有漏道。此三人起于三见。故言众生失正智。唯佛通三身。化身除身见。应身除倒见。法身除空见。初令下种。二令成熟。三令解脱。故言能度。度是应身永令度。济是化身暂时济也。此三□无譬者。一无物异般若。为能灭方便。二无一物异烦恼能缚众生。三无一物异解脱能众生。故无譬。
    第二一偈赞叹二智为二。上半尽智。下半无生智。尽智金刚心。无生智是佛也。如来者是报佛。呼金刚心为明慧眼。不见一法相者。金刚心不见一法能断。不见一法所断。下半明无生智。正法眼者。本云无上尊法眼。无上尊者身。今言正故即法身也。法眼者金刚道后如来智。有云。上半叹法眼。（晓兴取此。庄沼依初。然沼加云。不说肉天眼。无记法故。但是业果及定果故。所以不说。在佛身中名为佛眼。今此赞因。故略佛眼。）本既云世尊佛眼故。后说胜也。故沼略者即违彼故。通五眼者。外凡为肉眼。十信已上曰天眼。初地已上曰慧眼。金刚心曰佛眼。是等觉故。佛曰法眼。至见法如如也。普照不思者。本云见不思议。即有四种希有。一一时净不净。二初无垢后净。三无离无有异。四无动无思惟。又此一行。上半说过义。下半明至义。过金刚至佛也。明慧眼如来智慧。不见一法法相有五。一尘相。二根相。三识相。四我相五功力。功力者四谤也。从四谤生我相。从我相生识相。识相生根相。根相生尘相。今云不见一相者不见一切功力。功力相有二。一烦恼亦是功力所作。二道亦是功力所作。此两同是一切力相。金刚心犹见一刹那烦恼及道相。佛不复见此一相。上半明过金刚。下半明至佛地。上半言不见生死涅槃异。不见能灭所殊。下半言见不思议如如也。如如有五不思议。一自性。二方所。三住处。四一异。五成就事不思议也。
    第三三偈叹四德为四。初一偈明常。二有半行明乐。三有半行明我。四有一行明净。初中有二。上半明法身自性常。不半明应化二身利益不断常。不生一法者。不生随顺法。亦不灭者。不灭违逆法也。如来不见烦恼可灭。不见智慧可生。以如如中无二差别。若二有生灭。如如即生灭。（晓兴依之。）又不见道后如如生。不见道前如如灭。由平等见者。平等有二。一智慧所见一切境界平等。二慈悲所见一切众生平等。于生死涅槃中平等观。是智慧常。自他中平等见。是慈悲常。得至无上处者。世尊至于二常之处处无复过故无上。由有二平等故得至应化二身。
    次半明乐。不坏生死者。凡夫于生死生坏苦。贪着故。二乘于生死生苦苦。怖畏故。凡夫于涅槃生苦苦。怖畏故。二乘于涅槃生坏苦。贪着故。佛并不尔故自在安乐。安乐即涅槃。不见生死即无所除。故云不坏生死。不坏生死即涅槃故无别所住涅槃。故言亦不住涅槃。本云愿证涅槃。不坏生死即涅槃故云愿尊证涅槃。愿尊者。世尊昔日有不损生死之愿。今证涅槃也。
    次半明我。凡夫谓有我。二乘谓无我。如来通有我无我二边。中道自在寂静故证大我也。以无我忧恼有我喜乐。如来无忧无喜。故言圆寂。圆自在是大我也。（诸师依之。然庄加云。波利涅槃南。此云圆寂。而言涅槃者略也。沼云。梵语不正。正应云波利昵缚南。此云圆满。）自既今三藏无谬。若尔何故传不正耶。故如庄释。
    后一行明净。言净品者随顺道也。不净品者违逆惑也。知一味者。佛智不见净。同一如如。（晓兴依之。庄云。染净一味。如大论云淫欲即道等。沼即取之。）由不分者。不分别上两异。获最净者。阐提见生死净不求涅槃净。二乘见涅槃净不贪生死不净故。凡夫有垢净。二乘有清净。如来无垢净。清净有三。一远离清净。二解脱清净。三前后无差别清净。远离者三善根离三毒。解脱者依戒定慧等道心得解脱也。无差别者有垢无垢无差别清净。初是凡夫。次是二乘。三是佛也。
    世尊至充满下。五行第二广释。但释上初三身化物义。后二自兼得显上二智四德。本略释成三身。今广三身即兼于后二也。为三。初一行广大利益。次一行明最胜利益。后三行出广大最胜二种利益之事。初也。广大有三义。一遍不为一人。二恒无休息。三满理不减缺。初句遍义。三身皆无边。此句兼有恒义。次句恒义。若作心说言字则不能恒。以无功力意故说无休也。（诸师依之。但晓玄述。兴显释云。二夜经云。初得道夜至涅槃不说一字。此岂嘿然而已。故不说一言之意。盖欲显常说之义。故能说无相义。）此句兼有遍义。次句明满义。诸弟子者。凡夫二乘菩萨也。法雨有三。一安乐法为凡夫。二自利法为二乘。三同利法为菩萨。皆充满者。三人各究竟也。又无边是平等利益。不说是无尽利益。充满是究竟利益。
    次一行明最胜有二。上半明所属最胜。下半明事业最胜。初是智慧。后是慈悲。（沼即依之。）就上初句明虚妄。后句明真实。下半初句明所化。后句明能化。众生相者有五。一尘相。二根相。三识相。四我相。五功德力相。观者。本云思惟。即是功力相。众生即是前四相也。一切种无者。一切境界由心识作。境界既无。心亦不有。境无即无法我。识无即无人我。（兴略依之。）前以所执破能执。所执既无。能执不有。故得人法二无我。即是唯识无境界义也。一切功德悉为无分别智所摄。无分别智如如所摄。如如最胜故。所摄智慧胜。智慧胜故功德胜。所摄能摄相与最胜。故言所摄最胜。二事业胜者。从初发心愿乐位乃至众生未尽。依三身令下种成熟解脱。利益事不息。故言事业最胜。然于苦恼者总略。本云困苦诸众生。困是三涂。苦是人天。（兴即取之。）又困是苦。苦者行坏。诸者上三人也。今即准之。常救护者。本云救济。己在苦救之。未得圣济。济者永度。即令护也。
　　第三三行出利益事。本今相交。圆成如本。且随今释有三。初半行明下种恩。除三倒。次一行半成熟恩。学三空后一行解脱恩。得三种究竟果。初一见位。从初发心至初地。二修位。二地至金刚。三究竟。佛也。倒有三。（隋云十八。）一凡夫有常等四倒。二乘有无常想等四倒。菩萨有如如十倒。如别释。就初半中。苦与无常。二乘见生死及涅槃皆有苦无常。乐与常者。凡夫见生死有乐常。有我凡夫。无我二乘等者。是净不净。不净二乘。净凡夫。
    次一行半且三义明解脱门。文分为二。初别释。后总结。初中。初句空门。五阴与众生不一不异。若一。五灭人灭。堕断见。若二。五灭人在。堕常见。众生空故无一无异。即空解脱门。见五阴空无人我。观成除肉惑也。次一句明无相解脱门。本云不度亦不灭。有生则有灭。无生故无灭。从前至后曰度。今无住故无度。无度故无灭。无灭故无生。无三相故断心烦恼也。次二句。本接前凡夫二乘四倒文后有之。故云苦乐乃至。众多义。世尊慧无著。如是义者菩萨十倒。世尊慧无著者三倒。以大师无著此三故。能令弟子除断三倒。故知佛不着也。今总显前三人三倒及三空义。故云如是多义。佛能随宜而说差别。故言随说有差别也。（晓沼影本。然沼加云。举苦乐等五对如是众义。真理虽无。随机说别。兴云。随说何法皆有如此八不别义故多义。随说而有差别。）问。本云无著。今云差别。义既相反。答。本就内证体。今据外化用。各取一义互相显也。次一句明无愿。一切诸法无能所依。众生识等是能依。境界苦乐等是所依。所依譬谷。能依譬响。能依不可说有。不可说无。所依不定有者。不如桴鼓定生声。不定无者。此处有能生响用。能依不定有者。不为人功桴鼓生此声故。不定无者。能对耳识也。无人定受苦乐。无苦乐定可受。即无愿解脱门。断贪爱皮烦恼也。此三解脱。初为二乘。二为凡夫。三为菩萨。又此一行半明三中道义。一物。二时。三处。今转势故次第异本。物中道者。一切万物有二种。一行。二非行。行者即一切界入等。从身口业生。业从无明违逆如如理生故是虚妄。以无明虚妄故业不实。业不实故行不实。行不实故非行亦然。若无真实则无相持。若无相持谁名虚妄。虚妄无所有。真实无所有。故言不一不异。不一者非真实。非异者非虚妄。非虚非实名物中道。次一句明时节中道。不生者。本云不度。是不常也。常则度。一刹那至二刹那。此时节中道也。又佛说一切法无住。为治住见。无者。若有住义无住可立。一切诸法相待有故。若住不可得。无住亦不可得。言无住者。过未二法无所有不可住。现在恒灭亦不住。为假名说现世。不为真实故说。若无住者则无所有。若有住者则无无常。既无有常则不得住。住若决定有。生灭则不有。生灭若有则无有住。故无住为治生灭见。言无度者是无住义。无灭者无生灭也。举不生兼无住也。如是众多等二句。义同前释也。譬如空谷一句明处中道。处者物生处也。生处者因缘。如响依空地声三分生之。离三无和合。和合无所有。非生依处。若言依和合。和合既有三应生三响。既无三响。即知不从三分生也。又一一推之。声即生即灭。不住故非响依处。空与地无因缘功力能生于响。若空地能生响。何不生非响。故非依处不能生响。而离三事无别能生。不生平等名处中道。
    后有一句。总结佛知上诸义也。
    第三一偈说三种究竟果。上半明不定有同一究竟。下半明不定无故随物说有三也。初句。自性清净无损无益。故无分别。又法界遍满平等无上中下无离不离。故无分别。无离不离者。道前法界无离三世如来功德。道后无离一切功德。道前未有功德是离而无此离。道后有功德是不离而无此不离。是故无异乘者。一切众生皆不离一切功德也。若众生执大小。心不平等不得解脱。解脱是平等观故。二乘即是一乘。为度众生故者。为度凡夫说小乘。为度声闻说中乘。为度缘觉说大乘。初为下种。次为成熟。后为解脱。（晓云。法界等者。一切三乘唯一法界。故无诸乘差别之性。即成世尊智一味也。为度等者。为令渐渐入大乘故。如萨遮云。文殊白言。若无三乘性差别者。何故如来说三乘法。佛言。诸佛说三乘者。示地差别非乘差别。说人差别非乘差别。诸佛如来说三乘者。示少功德知多功德。而佛法中无乘差别。何以故。以法界性无差别故。又佛说三乘者。令诸众生悉入如来诸佛法门。令诸众生渐入如来大乘法门。如学诸伎次第彼习。乃至说三乘者依世谛说。说一乘者依第一义。第一义者观是一乘更无第二。乃至广说。）广如一乘佛性抄辨。
    尔时至佛足下。第二梵王赞叹有二。一出能难之人。二明所叹之事。初也。（有二。初序叹人。后明叹仪。初梵王者。沼云。第四静虑王。即第十地菩萨。十地经云。现报利益。受佛位故。后报利益。摩醯首罗智处生故。兴云。大自在者。即简初禅梵王之言。广如智论。后仪准前。）
　　而白至佛恩下。第二明叹有二。一梵王叹。二
    如来述（庄沼取之。）初也。有七事。第一希有。二叹量。三微妙。四究竟。五满足。六成就佛法。七报诸佛恩。此七□叹此经有于七德。一希有者。就道前为叹。此经能生众生三种希有之信。一信有无生无灭之理。二信此理可为行人得之。三信此理有无量功德。此经能生此三希有信。故云希有。二难理就道后为叹。有五义。一广大。二无数。三非觉观境。四无差别。五习气灭尽。又有三义。一广大。二甚深。三势力。广大者威德具足。甚深者理微细。势力者能度一切愚痴众生。具此三义故曰难量。三微妙者得道前因曰微。明道后果名妙。又境曰微。智名妙。大明道真实非空非有义有三。一与客尘烦恼相离故言空。与无上胜功德不相离故言不空。二烦恼中求不得曰空。功德中求得曰不空。三为烦恼覆言空无损。为功德言有无益。理无损益不空。（隋取初后。）故今总言初中后善。四究竟者为道中住。有三。一无垢无皮障。二无分别肉障。三圣智无心障。五满足者。今文虽略。究竟兼之。明最大乘有四。一自体胜。二因缘胜。三得果胜。四所摄胜。具此四义名大乘。体者出离心或。因缘者福慧二行。慧是因。福是缘。果者无上菩提。摄者摄众生。六成就佛法。佛法即是二力四无畏等。（隋云。具五义。一非言境界。二能摄真实。三非觉观地。四过于譬喻。五无差别。此五最胜功德。能成佛法十力等事。具如彼也。）七报佛恩者有四。一令怖畏众生入小乘道。二能回转众生令入正理大乘道。三入正理令自成就。四已自成就令化他人。又此七义即七善也。广如大论第四十九及法花疏。
    佛言至所说下。第二如来述可有三。一述所叹理。二明大众闻理进行。三结此理甚深难解。初中又二。一略述上叹。二广释。（晓沼兴取。）初也。上叹不过二义。一成佛法。二成众生。（兴即取之。）今言如是如是。即述上二是也。
    善男至菩提下。第二广释上两。合有十事。一不退菩提心。二明不退相。三不退道理。四不退除障。五不退清净。六不退依处。七不退能。八不退因。九不退果。十不退事。初也。菩提心解三种障。一不发菩提心障。二非处发心障。三非道理。发心障。初有二。一懒堕。二无方便次亦二。一法见。二无明。后亦二。一过急。二过缓。若过急求佛即畏生死贪涅槃。若过缓即贪生死畏涅槃。此不正思惟恼障倒理修行。如人多贪不应修慈悲多嗔不应修不净观故。倒发心亦尔。如此品初十种发心即不倒。若不如此则是倒也。如如不正思惟及惑也。若得听闻者。除前三障生三慧也。文对耳识。理对意识。听者是闻思二慧。闻持即修慧。听听教。闻闻理。不退有二。一未发心能听发心不退。二已发心增长至佛不退。未发心者守于自性不求此法故名退。能发心求之故名不退。即是因不退已发心能成就究竟。是果不退。又听成就因。闻者成就果。信有自性故发心求之。十行至十回是成就因不退。初地至佛是成就果不退也。
    何以至读诵。第二不退相有三障。一与性不相应。二与善知识相离。三生疲极心。初多嗔人与佛性不相应。佛性自利利他。嗔自损损他。虽与性相应。离善知识不成发心。虽近善友心生疲怠亦不发心。初因不具。即宿世不修行。次缘不具。即现在无方便。后慈悲不具。但自度不度他。即未发心。言成熟善根者。十解已上。（晓兴影之。）是法印者。印有三。一大功德力方便印。二最清净行印。三除灭障碍印。此三印合有十分。初一印有八分。后二印各一分。初八者。一书写。二守护。三供养。四流通五听闻。六为他读诵。七为他解说。八为他决疑。次一分者。独处思惟义理。故曰最清净。后一分者修慧。入理故除诸障。所言印者有三义。一表。二相。三定。表者生大功德。即前八分。相者最清净。修行分。定者除障。为成熟菩提心。（随云为成十地。）表有三义。一愿至无上菩提。二为成此愿故修无量功德。三为功德恒生故依十种发菩提心。又表者显义。以果显因。因微果着故。以菩提心显无量功德。无量德显至菩提也。相者有三。一无颠倒相。二无垢相。三无怖畏相。菩萨在外凡发心舍凡夫二乘二种倒相。修行菩萨十种无倒相。已得无倒相。一切垢障皆悉除灭。悉除灭故于深正法不生怖畏。能信受修行。是名相义。定者回三菩提故。依此回向于真实道理生不思议心。依此得见真理。从真理为利他。能行财法二施。乃至十地除十地中障。故名定印。此三种印皆第一故云第一印。故应听闻等者。摄前八分。听闻即摄听闻。二受即摄后第九第十思修行等。三持者。即书写守护供养三义。四读有二。一自读。二令他读。即摄流通听义。五诵有三。一为自不妄。二为他解说。三为除他疑。即摄为他读诵解说决疑。由有第一印方得听闻此经王。故言应听闻等也。
    何以至微妙法。第三不退道理。道理智慧有三种障。一离正行障。二近恶友障。三怨人共住障。初不说听。障他听说为宿因缘不修智慧故有此障。次近痴人依小乘行人不乐修大乘。后为听法恒有障碍。怨人依过失不听作善故障闻正法。此智慧三障为三种因缘。一宿世恶业即是初障。二为现世随顺即近恶友。三现世违逆即共怨人。若得闻此经即离三障。若不离三障闻此经者无有是处。若闻此经不离三障亦无是处。言未种善根者。即前第一未发心。未成善根即前第二未入不退相。未亲近佛者。十行已上生在佛家为亲。入地见如如是佛子为近。又得智慧道为亲。共佛一处住为近。住处有三。一天住。即四禅。佛住第四禅。二梵住。即四无量心。佛住大悲心。三圣住。即三解脱门。佛住空解脱门。今菩萨共住者住大悲心。又种善根从十信至十回。亲者初地至十地。近者至金刚心。此经是佛菩萨法。非二乘凡夫境。故云不能听闻。显听此经决定生大乘行智。若不听此经即不得生大乘行。若离闻此经即不生福德。若离福德即不得闻此经。故经与福德不相离。故此经为因功德为缘。经能生菩提心。故云经为因。藉善业得闻经故善为缘。此言不退道理者道是智慧。理是境界也。
    若善男至除灭。第四除障不退。除障有三。一对治所破。如施翻盗戒止杀等。二远离所破。如恶知识怨家等。但须远离不可除。三修习所破。如习理断惑也。听者即八分功德如前。受即第九分清净修行。举此兼持。故本云听闻受持。即第十分除障碍也。一切罪障者有三。一烦恼。二业。三果报。三障不得道义如上。又烦恼是肉。业是皮。果报是心烦恼（沼即取之。兴虽征晓。未足为胜。披对知之。）
    得最清净。第五不退清净。有四。一无垢浊心入于生死。二观无常苦等生厌心而不乐入涅槃。此二为生死。三于涅槃不生怖畏心。成熟具足涅槃道。四恒观涅槃最胜功德而不生渴仰。急急欲须。此为涅槃。菩萨初学智慧。生观生死。贪等断之能无垢浊。后入生死化他。是名第一清净。虽见生死过失不生怖畏。为度众生成熟佛法故不乐涅槃。是第二清净。此二为生死。菩萨若于涅槃生怖畏心不能成熟涅槃道。故不怖畏涅槃。是名第三清净。菩萨恒观涅槃功德。若生钦仰即同二乘。不能化众生故不生渴仰。是名第四清净。此二为涅槃。
    常得见至知识。第六不退依处。见佛者。智慧真观见法身也。不离诸佛者。俗观慈悲与佛心同住。曰不离诸佛（兴即取之。）同住慈悲处。依处有三种。一于说者不生信心。于佛说法不生信心。即疑烦恼。二于正法不生愿乐。即无明烦恼。三住语言不如理思义。闻说无常定执无常。闻常着常。不能思了义理。是颠倒烦恼。不离佛者。为信故不离。见法者。愿乐正法如理思义。即是见正法。若见正法即名见佛。诸佛即依处。依诸佛见正法。见正法故能除障。除障故得清净。
    胜行人。第七不退能。本有第九云师子胜人。能有二种。一能说法。二能闻法。为此二得四无畏。故曰师子胜人。即初地已上人也。听法无怖畏有三障。一不信人。二不愿乐正法。三执着心。为此三种故生怖畏。怖畏有五。菩萨离此畏有五义。一无怖畏。二无疑惑。三坚固。四大功能五大力用。一住一切故无怖畏。二于一切众生中清净无惑。与佛同无疑。三恒在定无厌心故坚固。四无明住惑已能过度。故名大功能。五济度众生二乘等故曰师子。即名大力。总此今言胜行人也。
    恒闻妙法。第八不退因。常闻正法是不退因。本云常闻妙法常听正法。法有二种。一有相大乘是不了义曰妙法。二无相大乘是了义曰正法。又一切小乘不了曰妙法。一切大乘了义曰正法。又妙法即道方便。正法即正道。初发心至十回属方便。初地至佛地属正法。问。若尔法花不了义耶。答。彼是五乘相对曰妙。今即内外相对论妙。故不同也。不退因有三障障闻慧。一宿世业谤正法。所以今不闻法。二为障他听法。三毁坏烧除经书。初一障从法得。次障从众生。后障从因他。得闻正法除此三障。又初从邪见得。次从贪眷属障得。后从无敬重得。
    住不退地。第九果不退。不退地者。初见如如不退也。障有三种。一贪着生死。二贪世乐。三下劣心。初二愿求人天善。下劣心。劣心为求二乘。初为贪爱人天果。次为懈怠不发心求佛。后为无慈悲不化众生。
    获得至门下。第十不退事。事即下十种陀罗尼。（隋云。事者自在。有三种障。一听闻障。二恶智障。三禅定障。初不闻法。闻法复少。次执着诸见。后多懈怠散乱障无方便。又释上文为十一种。一生功德善。二愿得菩提。三发菩提心。四除灭罪障。五生死无倒智。六能生见道。七向菩提心。八不生怖畏。九得入见位。十得四无畏。十一种大神通。开前第六常得见佛不离诸佛以为六七。故成十一。即如次配前十不退。生起次第具如彼也。）就文有三。一总标证得。二别列十名。三善男下广叹力用。初也。本云而得亲近不相远离。今属第七不退。义通上下。本今互举。故不相违。而得亲近者未得始得。不相离者已得不舍。总此故言获得如是胜陀罗尼。后九皆应有此语。标例前知耳。
    所谓至尼第二别列十名。同众生数故言无量。同众生量故言无减。如数如量以十法化之。（兴云。数与量义相涉。故不存也。晓云。此依功德力名□之所得。后九准之。此述本意。至下悉之兴又征云。违论说胜定力所加章句名□。依果得因必相违故。今无尽无减者。求菩提行故无尽。利众生行故无减。由此诸地皆有此名。）大般若五百六十二云。善现白佛。无量无边义有何别。佛言。无量谓于此中其量永息。无边谓于此处数不可尽。岂谓数量义有相涉。故知宽见宽之所致也。又定加章句名□者。同大论说念慧为体。依□得行因果何违。
    言海印者譬妙法。无尽无减如海。出妙功德者有三义。一满足五度施众生。二如意满足随众生心。三利益满足利益现当二世悉得之。此陀罗尼名大布施神通。即施度。初地成之。（沼影依之。）
    二众生意者一切心也。行者一切烦恼。言语者众生念欲出语及种种音声。（隋云。言语有二。一思惟语。心念欲语言。二音声语。出口语言。依声显名。依名显义。）能达者。菩萨智慧生。能通达众生行语言等。此名救济大苦神通。（又言大雨法雨神通。）即二地戒度。此中明陀罗尼为护他品。前陀罗尼明自护。
    三能成就大正行利益自他神通。未得之法欲求自利。已得而说利他。菩萨入此神通令一切众生得于三慧。三地菩萨能正身听法。能说一切正法。自他三慧具足如于日圆也。无垢者即三障。相者三慧之相。光者即三慧之光也。无三种障者。一散乱障闻。二放逸障思。三颠倒障修。三地忍成不惜身命求法言正行。（兴即取之。）
    四能摄持满足流通一切曰法神通。即四正勤。一切法未得令得名摄持。已得令具足名满足。已足令他解故曰流通。功德具足故譬满月。能流至利他故譬。相光者照了他四正勤成就。（兴即取之。）
    五能伏等者。本云能伏一切惑事等。能断业烦恼流入此神通。是一切众生得定心。除一切烦恼恶业生功德流通也。能伏心皮肉三烦恼惑也。事者烦恼所生业。演功德流者。一切禅定即是能伏之智。伏三烦恼一切业也。五地定成故能伏也。
    六心烦恼二乘不能破。陀罗尼能破心烦恼。故名金刚山。有二义。一高。二障。高故二乘不能至。障故二乘不能破。唯金刚能破。此名能断一切惑分段习气神通。入此定言一切众生净土中皆行般若。前明能断相续为伏。此明能断根本为破。六地波若成就能破。（诸师影之。）
    七说不可说义四摄更利益成就神通。布施令受爱语令入。利行令就。同行引令解脱。四摄是说法因缘。不可说有二。一道。二果。道可行不可说。道果可得不可说。布施令人听彼说法因缘。后三令众生正修行入理。理非是可说之法。故言不可说义作因缘也。（兴影取之。）藏者。菩萨入此神通。令一切众生更互修行四摄。一为信受教。二为入正法。三为成就。四为解脱也。
    八实语者。能持一切佛法令入如如神通。世间声有三。一唯声无语言。如风树等。二唯语言非音。如文字在纸。三亦声亦语。如口说法则。三乘各有法则。大有三义。一明三假空。（隋云三性空。）一语言。是相貌假。（分别性。）无自性。二音声。是依他假无自性。三法则。是实（真实性。）无自性。解此三空故言通达。二明四辩。一语言是辞。二法义二辩。三音声乐说。三明能诠三义。一说是音声。直出声。二所说是语言。自诏前法之名。三法则是前境体义。如瓶柱等。发声以表名。立名以表体。世间自有名而无义。如空花等。真实者。菩萨解此三平等无生无灭一如如也。
    九虚空无垢心行印。能成就一切众生问难如理解释。此文即譬。四无碍。辩如虚空。前人无碍心行譬四辩。以无碍四辩化众生如心行虚空。能行所行悉无碍故无垢。无垢无碍也。印如前释。（兴征晓说。又征本云。虚空即喻所化之生。非也。所化众生各有机宜。不能堪受无碍之说。非如虚空无所拘故。）既云能所。明知俱喻。岂偏取意假令据受。四辩自在善达万机。诸有受化各令无碍。若有碍者岂得益耶。又征晓说。无别能也。
    十无边佛身。即能显利他方便事神通。无边身有三义。一从一毛出无量佛。次第相生遍一切处。二一一国土一佛唯一身。而遍一切处见之。三能令众生见种种形。若未生善根作声闻形。已生善根作缘觉形。已成作菩萨。成就后作佛。（晓庄依初。沼取第三。兴总征云。受佛位故于十方界能现佛身。即违无边佛身。若如所言应说无数佛身。今十地人既得佛位。当往智□能显无边真实法身故。）据真法身更不待言。今显化事又即应说无数。如说无边。谓于是处数不可尽。故无害受。
    问。先说十陀罗尼。与今十陀罗尼有何别耶。答。有五种异。一境界异。前以法界为境。此以众生界为境。二利益异。前为自利。此为利他。三因果异。前因。后果。四浅深异。前深。后浅。五本末异。前一一陀罗尼各生此十。前为本。此为末。（晓依第五。故云。依前十种种□陀罗尼得此十种行陀罗尼。如其次第配于十地。如前说言不忘念初地等。正谓此也。庄兴取此□行之义。兴五异云。虽有此说而违□持名字章句。无所缘理。设许有境能遮灾障应缘众生。故本末亦有过。如理应思故。前解尽理。）子须普见。设许无缘谓无他念。不尔何故近多闻□唯念所求。远能满□令观字轮。何但众生。又持明者法界为缘。广如毗卢遮那等说。无所缘者愚之甚也。
    善男至就。第三结叹有三。此初明菩萨得无量法陀罗尼。言如是者如上十种。等者十外无量。本此等字有陀罗尼门之下故。今既有上。故虽内等而义如本。得成就者。成就在心也。
    是菩萨至不来不去。第二明解法如如有三事。一诸佛土。二诸化佛。三诸正法。见此三种皆如如也。（沼影取之。）
    善能至熟者下。第三明通达化道有四。此四通达依十力也。一通达所化众生界为三力。一根。二性。三欲。二通达化方便界。依三世力。三通达器世界。是业定力。四通达法。即至处道及处非处力。初也。有二。一知俗。二亦不见下明知真。真谛中不见众生可成就也。（沼兴取之。）虽说种种下。第二通达化方便界。化方便有三。一神通轮。二说法轮。三授记轮。今但举说法轮。说种种法即通达方便界。此知俗也。于诸言辞不动者即知真。通达不住不去不来。即三达力也。
    能于生灭下。第三通达器世界有二。一身内五阴。二身外国土。业之二力能知二种世界。言于生灭者。说三界因果生灭等示现众生。此知俗也。知业生欲。知定生色无色。证无生灭者。见三界报即无生灭理。此知真也。（兴云。非也。因于胜义亦无生灭果。于世俗亦有生灭故。今若情若非情。于世俗中虽有生灭。而于胜义证无生灭故。）此文分明。何以生迷。因果生灭等此俗事。如是生灭若于真理宛然无生。义广如别。若情非情。俗虽生灭真无生者弥成前义。实如言者。何故报佛执无常耶。
    以何因缘下。第四通达法界有二。一自性得法界。二修得法界。修得即八万四千波罗蜜。对治众生烦恼。菩萨依初力通达因果。即通应法二种身。依至处道力即通达三乘道。道者即空无相无愿。诸行法者即修得法界。此知俗无去来者即自性法界。此知真也。一切法无异者。即总结上界也。
    说是至菩提心下。第二大众进行有四。一住清净。即三万等。八地至金刚念念恒流不作功力住。二地清净。即无量等不退菩提心得。初地至七地。三见清净。即比丘得法眼净。十解至十回向见真谛境。四意欲清净。即无量众生发心。初发心至十信。发意欲求佛也。（晓庄略取。沼广取之。兴云。即违经中净信坚固不可坏故。今无生者初地不退。菩提心者十信。得法眼者初果。发菩提心者起善法欲入解行也。）若尔经力即非殊胜。但如所言无得佛故。今显教德。从初发心乃至成佛。故沼显云。文有四益。一得无生者。创得在初地。长时得在八地。圆满得在佛地。具如彼也。
    尔时至受众苦。第三如来结叹理深难解。说偈总结之。初半明解。后半明惑。（晓庄取之。）胜法等者。本云逆生死流道。道今胜法。流有三。一不正思惟。二行无明等烦恼。三善不善业及果报。道有三。逆彼三流。一身见灭道。二颠倒灭道。三散动灭道。初对治皮肉烦恼。能逆业烦恼等。即二乘道未过四倒。次即回向至七地逆无明烦恼。后八地至十地菩萨。于如如中有散动。作意不自在。八地是其对治。逆不正思惟也。甚深者一切凡夫不能通达空无我理。微者二乘所不能得。难见者七地以还不能见。（晓兴取之。）后半明障。贪欲一切凡夫。盲者二乘。冥者散动菩萨。即三界外惑。七地以下（晓兴取之。但菩萨云始行。）然有情者。本属贪欲。今文不次。故为总举。次盲冥等则显三类。义无违也。
    尔时至佛足下。第三大众弘通有三。一出能知之人。二明所知之法。三如来劝述。初也。言尔时者。一是佛说此品竟时。二是大众得四清净之时也。
    而白至听众下。第二明所知法中有八事。一于正法生尊重。二于说者恭敬。三于听众愿供养。四于国土作守护。五于邪行劝令断除。六于正行使修习。七于留难恒救护。八于所修常供给。初也。言处处者。欲明闻法无厌故处处听之。是说法师下第二文。令得利者有二。一利色身。四大平等。二利□□。四识具足。安乐无障者。通明心色二□无障。尽心供者。明听正法能生三慧。即是供养。新近围绕之义也。亦令听下第三也。所住国下第四。如三身中也。次三可见。然第五中云制底者本云塔也。第八。本云随其所须如意供给悉令具足。今即举第七中兼之。
    佛告下。第三如来劝述流通。勤行上八故法久住于世也。五欲者。一色欲观皮坏相。二相貌欲观青淤想。三威仪欲观烂相。四细触欲观白骨。五形貌欲。即端正形体。观骨相离相也。

第0段 莲华喻赞品第七

    略开三门。初来意者大有五义。一众生疑。此梦无因而见。又心想梦。不足可信。今云。妙幢昔已作王常赞诸佛。发愿见梦。岂是无因。昔愿所感非因心想。故可信也。二证成前忏悔品。信相向佛说悔。物疑未安。合理故。今佛发其本□。乃是深行大士。昔曾广赞诸佛。行愿已深。所详契理。三成行善对止善。四生功德对般若。五成三身对持戒二品。修解脱。（祥取初二。即是述意云。此二显感应符会也。晓沼及兴莫不润之。但庄略耳。）今又为利时机。如文。
    二释名者。如说彼王常以莲喻赞叹佛身。当知法喻兼目品也。（祥云。品中大意具述五法。赞叹在初。故从初名。晓云。赞是称扬之辞。叹是叹美之意。称赞佛德而叹美之。故言叹赞。兴云。梵云。迦摩罗莲花。羯罗池。悉恽二合赞。即莲花池赞品。今以喻代池者。翻家之意也。达利虱吒案多。此云见边。例如瓶喻是所作性令生决定。具如彼也。）三决疑者。问。昔愿有二。一奉金鼓。二赞佛德。何故不见奉鼓事耶。答。开忏悔音即贡鼓故问。本直云赞叹。今何加喻。答。宜云。文说尔故。意谓。赞有二义。一通举众喻赞。二别昔愿莲喻。本今互说。故无相违。问。依别立者。何故不言奉金鼓品。亦应云忏悔本缘品。答。随说叵难。问。忏悔之本缘者。何故不次前说。答。无碍之辩岂有违哉。忏悔正是灭罪生福之胜因也。灭罪者灭业障是。生福者最上地是。先显其果方说。故上经言方本缘欲令勤求。有何怪矣。
    尔时至诸佛下。四品明道中。第三明智慧有三。初二品明功德资智慧。次一品明慧导功德。后一品明福慧二用不定有无。初今为二。初依人生功德资智慧。后依法生功德资智慧。故宜云。若以人法分二段者。初喻赞品即叹佛故为人。后金胜品是说□故为法。非人无御法。非法无成人。由人故法即非法。由法故人即非人。非人非法即是中道。初赞佛也。忏悔品是佛说。妙幢述之。此叹佛品妙幢昔说。佛今述之。品文有三。一长行出能赞之人。二偈颂述所赞之事。三品末五言三偈结会古今。（祥晓取之。）初也。有三。一明所对之人。二出能对之者。字曰坚牢。本云佛告地神坚牢。（晓云。能持大地令不倾毁。故坚牢。此是女神。而受三归故名善女。西域敬神皆名为天。如长阿含四大之神皆名善女天。兴即述之。庄云。护佛菩提树故为名。兴云取之。沼云。树名毕□罗。）所以告此神者。理中为言机宜所??就事作语即有三义。一佛应迹在世依地化物。神既主知于地。通知往古事。故对之为证。二地神亦是发愿拥护弘经之人。三是妙幢善友所以告之。（祥云。神有疑故偏对之。晓即取之。）三过去下。标所叹之法也。
    即为至最胜下。第二赞事。总有三十五颂为二。初二十一颂赞叹。后十四颂发愿得四果。（晓即取之。）初中有二。初二十颂赞叹。后一颂回向佛果。（祥云。赞叹即是劝请。若义摄。随喜在于回向发愿。忏悔摄在发愿文中。沼取此分。）初亦有二。初十七颂叹化身。后三颂叹应身。初又二。初十六颂正赞叹。后一颂供养。正叹有三。初一颂总标具三业二有十四颂别叹。三一颂结。（祥晓取之。）初也。（初半总举三世所敬。后半正明能礼三业。）具三业者。本云我今尊重敬礼赞叹。准之。（今至诚者意业。稽首礼者身业。一心赞者口业。庄沼取之。然庄加云。稽者致也。以首接足。沼云至也。今谓。心是事主。欲显敬极。故以心业标身口始。）无上至金色下。第二别叹有二。一相。二好（沼兴取之。）初八颂叹相。后六颂叹好。（晓云。前中亦有好。后中不无相。但多分判。沼云。以好随相。故杂赞叹。）叹相有二。初六颂叹始终相后初诞身下二颂叹初生相。初又有二。初五颂正叹诸相。后一颂重结。初有九事。一叹色。二叹声。三发。四齿。五眼。六舌。七毫。八眉。九鼻。初也。本云诸佛清净微妙寂灭色言寂灭者有三。一淡静。二安祥。三即本。释迦具之。故今总云无上清净牟尼尊。身光等者。本云色中上色金光照曜。（晓云。三十二相次第不同。若依菩萨禅法经。身黄金色为一。顶有肉髻为二。乃至身如师子为三十二。若依无上依等。足下平满之初。行步平整为次。乃至白毫为三十二。随好次第亦有不同。出没有异。无上依等以无见顶为八十相中。如初好。依瑜伽入三十二中彼辩。又大般若三百八十一说三十二相八十随好。亦前不同。如沼引之。且依晓说。此即相中第一身黄金色相也。庄兴依之。但兴加云。所谓紫金如智论云。好衣服卧具。金银珍宝施。故得金色相。）
    二半叹声。（初句。相中第十四如频伽声相。后句。相中第十三梵音深远相。庄沼依本。兴取晓意。加云。论云。有乞求者。意欲与时。柔软实语必与不虚。故得梵音相。如伽陵毗伽鸟声相。）
    三半叹发。发彩等者。本云蜂翠孔雀色不得喻。（是好非相。诸师依之。）
    四半叹齿。佛有四功德可万物从过如来。（相中三种。谓第八口四十齿。第九齿密根深。第十四牙白与大也。诸师依之。兴云。论云。施时实语和合语故得齿密相。四十齿相。施时供养受者心净。故得牙白齿齐相。）
    五半叹眼。如莲叶者。本云如青莲花映水开敷。（是好非相。诸师云目相。兴云。施时不嗔不恚等心视彼。故得青眼相。）
    六半叹舌。（相中第十一。诸师同之。）
    七半叹毫。（相中第五。诸师同之。兴云长毛。观佛三昧海经云。太子时长五尺。树下一丈四尺五寸。成佛一丈五尺。施之加圆卷如秋满月。分明皎净色映珂雪。论云布施令受者独得自在用。故得白毫相。）
    八半叹眉。比蜂王者。本云过于蜂王。（是好非相。诸师同之。）
    九一颂叹鼻。依今有二。初半叹体。后半叹用。本略用也。（诸师云好。）
    世尊最下。第二一颂重结为二。初一句结微妙无只。今略本云如来胜相次第最上得味真正无与等者。后三句示微妙之相。谓如孔雀顶。本云一一毛孔一毛旋生软细绀青犹孔雀顶。今准配之。（如来等者。总叹诸相。得味等者。相中第十二得上味相。一一毛。相中第二十九。此嘉祥义。依此准今。初句兼二。谓结及相。后三毛相。庄兴总为身毛一相。沼为二相。谓佛毛孔一毛生相。及毛发端皆上靡相。兴云。论云一坐食故。孔各生一毛。）
    初诞至稳乐下。第二叹初生相有二。初半放光。后一颂半益物。初中。初句明持。后句明处。后中。本有三。一利三界。二利五道。三总结。今有初二。初半利三界。后一颂半利五道。第三略也。（总赞身相有大威势。此中略叹十相四好。且依禅经次第配之。诸师略取。）
    身色至千日下六颂第二叹八十好有二。初五颂就果为叹。后一颂举因叹果。（晓即取之。）初中又二。初二颂半叹躯。后二颂半叹用。初也。有六。一半叹色身。二半叹面根。三一句叹仪轨。四一句叹光明。（诸师同之。）五半叹修臂。六半叹圆光。（□相中一而非好也。诸师同之。兴云。论云。不嗔不轻求者故得臂长相。又云。丈光相。四边皆有一丈光。佛在光中端严第一。逐舒卷故言一寻。）
    悉能遍下。第二叹用有三。初半颂照世界。次半蔽日月。流辉等者。本云悉能隐蔽无量日月也。佛光满故日月自蔽。如日出星。本今合也。后一颂半示佛土。本总略之。依今有三。初半拔苦。次半与乐。即世乐也。后半出离。即出世乐。
    佛身至无与等。第二举因叹果有二。初半举因。后半叹果。果中本别。故云臂□纤圆如象王鼻。手足净满敬爱无厌。（晓云。初二句眉圆好。次一句含三好。谓手足满。并手足如意。及手足清净。后句众生无厌。此中略叹十好二相也。）今总摄故言超过等。问。相好何异。答。晓云。相是所依。任持诸好。好是能依。依彼端严。（庄云。粗者名相。细者名好。）问。何故唯立三十二耶。答。庄云。此三十二易了知故。如瑜伽辨。问。依何位中修相好业。答。一切有云。过三无数百劫中修行此业。今依大乘从胜解行具如晓庄。
    所有过下。第二一颂合结相好。初半结过去。后半结当现也。（晓兴取之。）
    我以至皆供养一颂第二三业供养有二。初半总标三业供养。后半别出供养之事也。
    设我至可说三颂第二叹应身有三。初一颂总叹诸佛诸功德。二一颂叹一佛一德。此从多少欲明佛德既多非言能尽。初也。有二。初半叹无有穷尽。本云设以百舌于千劫中叹佛功德不能得尽。今准知之。后半叹最上第一。
    次文有二。初三句举一佛之少。后一句况诸佛之多。
    第三亦二。初三句明外事易知。后一句叹佛德难尽。就诸佛德业一等而言。一佛易知诸佛难测者。一行因各异。二示现殊途。三说法多种。
    我以至愿一颂。叹中第二回身有二。初半牒前善因。后半回向佛果。此具有五缘法。
    彼王至发弘愿下。十四颂第二愿得此果有二。初半颂释迦略标。后十三颂半正述所愿。（祥及诸师皆取此释。祥云。前结前起后。后正明发愿。晓即取之。）初也。
    顾我至无数劫下。第二正述愿有三。初三颂半发凡夫时愿。二以妙金下六颂。第二发愿圣时愿。三以此金光下四颂。发成佛后愿。于此三时各有胜事。故各发愿。（祥云十愿。晓庄即取。作名释之。如各辨也。）就初有二。初半标时处。后三颂出愿体。初也。本云若我来世无量数无阿僧祇劫在在生处。今举于时而兼处也。
    梦中至忏悔下。第二愿体有二。一愿行因。二愿得果。初也。有四。半愿闻忏悔。是息恶。半愿恒赞佛。是行善。半结第二。半结第一。
    我当至下思议。第二愿得果有二。初半令他先得。后半使我后得也。（沼云。计此应合在后。以奉金鼓方发愿故。由文便故。在前明之。）若尔贡鼓非发愿耶。既因得记当生此是行愿次第。未必文便。拘劳无用。但可释者。嘉祥述云。别有愿得佛文。此中愿成道者。意明先人后己也。故本云。我当具足修行六度。济拔众生越于苦海。然后我身成无上道等。
　　以妙至提记下。第二圣道愿有四。一愿得圣道。二愿化众生。三愿除惑恶。四愿修善解生起可见。初有二。初一颂愿妙幢得果。后一颂愿二子得圣。
    若有众下。第二愿化众生有二。初半举所化。言无救护。本云无救护者。后一颂明能化有二。初半总愿救护。本云我于当来作大救护及依止处。救护者化身。依止者应身也。后半别出救护法。初一句除苦。后一句与乐也。
    于未来下。第三愿除惑恶有二。初半举时。本云我于来世行菩提道不计劫数如尽本际。准以悉之。后三句明法有二。初一句明能灭。后二句明所灭。本云使我恶海及以业海。烦恼大海。悉竭无余。一恶海是皮。二业海肉。三烦恼心。心曰大海。今准显也。
    令我速下。第四愿修善解有二。初三句明菩萨正行。后二句明菩萨傍行。正行有二。初一句功德。本云我功德海。愿悉成就。后二句智慧。本云智慧大海。清净具足。今虽转势而义无违。傍行亦二。初句举况。本云犹如大海珍宝具足。后句法说也。
    以至悔力下。第三发成佛后愿有二。初一句举能得之因。后三颂三句举所得之果。初也。
    当获至光明下。第二举果有三。初愿得佛时具足三身。二愿得佛时能度众生三得佛时有清净土。初有三。初愿法身。二愿应身。三愿化身。初也。本云菩提功德。光明无碍。即是理智二身也。菩提曰觉。即是应觉。应觉是法身。慧光照彻是能觉。能觉是应身。总是如如境。是灭也。体备万德。故今称之云福德也。光明无碍者。如如智不见生死涅槃之异。无相有能照之殊也。既无二见。故今美之云净光明。
    既得清下。第二应身也。
    愿我身下。第三化身有四。一一句有光明。二一句有威德。三一句有相好。四一句有势力也。
    有漏至愿圆满。第二愿度众生亦二。初二句举所化。后二句明能化。就初。本云当度众生越于苦海。并复安置功德大海。准今有二。初句除生死。后句与涅槃。后亦二。初句现福满。后句当智圆。初句本略。而后句云来世多劫行菩提道。如昔诸佛行菩提道。此似今上云于未来世修菩提皆如过去成佛者也。盖转势欤。忏悔品中有此例故。然准为二。言当来者举时。智海等者引例。
    愿我至清净智。第三愿得净土有二。依本所愿能愿为二。今即转势。初半举土体即自利。后半举共生即利他。
    妙幢汝下。大段第三结会古今。依今有三。初一颂结会妙幢。二一行结会二子。第三一颂大众信行。本有初二。第三略也。问。妙幢作此王时。是何佛所。答。思之。

第0段 金光明最胜王经玄枢卷第七

于时宝历三年五月四日奉写得此卷了
始笔于二月二十二日再校了
宝生院闲人成庆（六十九龄）
第0段 金光明最胜五经玄枢卷第八



第0段 金胜陀罗尼品第八

    略开三门。初来意者。一近接前生。谓前品明依人生福资智。人由法成。今欲依法生福资智。故此品生。二从远来者。前来诸品广说菩提涅槃因果。广门难修。今依总略而摄持之。三为时机宜。如善住等。
    二释名者。宜云。金是七宝中上。理趣同是胜相诸佛母。（诸师意同。庄云。梵音呬啰云金。跋底云胜。陀罗尼云总持。从喻立称名为金胜。譬如真金宝中为胜。此陀罗尼亦复如是。行中为胜。诸佛母故。沼取。加云。义同于前三身品说。兴云。梵云醯啰拏云金。跋地云胜。义同前故。）
    三决疑者。问。八定之中依何起耶。答。兴云。虽通诸定。从多而言在第四定。问。何故对善住说。答。言善住者。即万善所住之义。欲标金胜是佛尘之德。依处故对说之。
    尔时至金胜下。第二依法生福资智慧也。宜云。有三。初序法德。二正说□。三教持法。依此大段示别释之。初中有二。初标名。后叹德。初也。有三。一举能说之主。二出受教之机。三示总持之名。□文处显。时处及人义皆准前。
　　若有至罗尼下。第二叹德有二。初总叹。后别释。初也。此具三意。求人叹法及劝持也。
    何以故下。第二别释有二。一叹所持之法。二美能持之人初也。既是佛母。故知法胜持人亦贵。
    是故下。叹人也。有五句。一具福德。二种广因。三持净戒。四离障碍。五决定定下悟无生也。
    世尊至诃萨下。第二正说神□有二。初归三宝。后说□体。初又二。一总标。如文。二南谟下别礼。宜云。本云南无。今曰南谟。法华疏云。是救我也（兴云。敬礼之名也。总归三宝欲简三部邪故。别礼二十五佛者。盖欲远离二十五有故。礼十菩萨者。欲伏十魔故）□体如文。
　　佛告佛母下。第三明持□法又二。初总叹德。后别教修。初中又三。一总标。二别示。三总结初也。准银主疏。能生诸佛功德智慧。故名佛母（沼兴同之）。
    若有善下。别示胜利有三。一与出世利。二与世间利。三合持二利。初也。谓授记是。
    善住下。第二与世利有十。谓衣食财宝闻聪慧安命福也。善位持下。第三合持二利。夫善友者乃至成佛（庄云。冰伽罗者。此云金色）。
    善住至是法下。第二别教行法又三。如上。此总标也。
    先应诵下。第二别教有十二句。一前方。二择处。三作坛。四求时。五须净。六辨供。七归礼。八忏悔。九遍数。十观行。十一食法。宜云。黑食即夜食。以为斋戒耳（兴意同之。沼云。染令黑也）十二期日。文处可见。总持妙门广如别抄。
    能令此下。第三总结劝修有三。一愿遂。二重修。三莫忘。如文应知。

第0段 显空性品第九

    略开三门。初来意者。近由前来赞叹能乘之人。总持所乘之法。如是人法唯依空性而得成立。故梁等言。般若以导前功德之（祥即取之）真空即是诸法性故。今广说之。二非但一经广显佛意唯为令解真空。真空即是究竟中道。故言我已余甚深等。依此宜云。欲说非空非有中道实相故来。此品有八来意。具如彼也。三为利时机故。言为欲利益菩萨重明空性。故此品来。
    二释名者。空有多种。义如常释。今显真空中道妙理。故立名也（诸师皆同。庄云。瞬若此云空。遍计所执。瞬若多此云空性。谓真如性。双显二性故言空性。沼兴取之。然沼加云。空者无也。显者明也。重者复也。前虽略明犹未能解。余经虽广亦未能知。今复显之。故云重显空性品。兴云。梵云萨赖云显。输若跢云空性。顺此方云显空性）。
    三决疑者。问。若显中道。应言显中道品。既言显空。岂合宗耶。答。如文之类多起此迷。如大论云。有无二事皆寂灭故名毕竟空。故晓释云。空者即是遮遣之辞遮人法遣有无故。具显此义。故云空品。如瑜伽云。一切无我总名为空。广百论云。又此空言是遮非表。非唯空有。亦复空空遍遣执心令契诸法非空非有究竟真理。诸法真理实非空性。空为门故假说为空。乃至广说（取此兴云。所谓空者。即有无双亡无所存之义。名相皆绝无所遣之名。故欲言其有有即非有。欲言其无无亦非无。不可以相知之。不可以名求之。如广百云乃至诸法真理。即自相空为其性故名空性。空性空智空因空果皆在此。故曰显空性品）如是等义。广如掌珍心镜抄。及教时记也。
    尔时至空性下。明道三中。第二明智慧导功德。就品本三。今用转势。初经家略标说空意。次如来广显真空理。后大众得解空奉持。即初长行。次颂。后有长行（庄沼同之）初也。有二。初结前。后为欲下生后。又二。先举能解机。后令得下指所解法。甚深真实及第一义皆如上释。
    而说至思议下。第二广显真空有三十三颂。为三。初三颂余说空之意。二当知此下十七颂正说空理。三我断一切下十三颂明如来观空得佛以成上义。初又有三。初一颂明今略说。二一颂释略说之意。三一颂明此略说合众生机。生起可见（祥晓沼兴皆取此释。但庄影之）初也。有二。初半颂明昔已广辨。后半颂明今日略说。以昔说有无皆空。今但明有空。又昔明内外空。今但明内。又昔文多今文少。诸般若广说已。宜闻之。此中发言不宜广者。前已闻广明。今不更广耳。此非后广。非众生不堪故。何以知者。此中人既宜闻常住三身等。何应不闻大品。详即述云。般若等经广明有无内外等法悉空寂。故言广说。今此经中但明有法与内法空。故名略说（沼兴取之。沼云。余深经者。深密楞伽般若等经广说。此经略者。总略即为人法别。总即十人空。十八空中但明八种。谓内空。外空。内外空。毕竟空。无际空。无散空。自性空。一切法空。影显余故。具配如彼。庄引八教。显扬般若宝积大品婆沙涅槃中边深密。兴云。经论说虽多。非此经所指。今指般若楞伽等显空差别。广如庄兴）三藏诸师既同般若为此经宗真空之本。有执隐密。若本不了末岂了耶。既言三世佛母。有心应思。故知罪业。广如经说。
    于诸广下。第二释略说意有二。初半明不宜闻广。后半明宜须略说详云。广略之意。若就理言。广为利根。略为钝根。若就教论。广钝略利。又莫问教与理。广利略钝。钝根之徒无总持力少智慧故。今此中略。意在第三（兴即影之。加云。法镜不云乎。极略难解知。极广令智退）言无智者。沼云。有四种人不解。一执我法人。二怖空之人。三懈怠不修。四疑惑不学。故十八空论云。明此十八空理。能除四种过失。一除戏论。二除怖畏。三除懈怠。四除疑惑。初有二。一除世间外道我执。二除出世行人法执。此二著有。不能悟解二空之理。次众生闻人法空怖不修道此即着空。佛为说有事用。若修得道乃至三身。次除懈怠者。若定言净不劳修道。若定不净永无除灭。今明如如非净不净。但有惑时名为不净。除惑已去名得清净。故应修道方可解脱。后除疑者。既闻如如非有无。则心犹豫。为其分别。人法二我决定非有。人法二无理定非无。故除疑惑令得开悟。故知断惑理证之要无不此者。故言重敷演令于空法得开悟。
    大悲哀下。第三明此略说合众生机有二。初半知机。后半说教（祥即取之）初中。初句明应。本云为钝根故起大悲心（若广说无利。略说有益。故言起大悲心）后句明感。本云异妙方便种种因缘（今此略说异昔广说。功称物机故言异妙。种种缘者。谓下所说种种事也。晓意依之）后中。本云今我演说此妙经典。如我所解知众生意准前亦二。上半设教。下半称机。今举设教以兼称机。故言众等（沼云。明者解也）。
    当知至不相知下。第二正说空有五。一明十二入空。二明十八界空。三明人空。四明四大。五明十二缘（祥云。初十二颂半明人空。后四颂半明法空。即十二支。庄即依之。晓兴影本）。本开祥合。故不相违。初中有三。谓标释结。初也。本云是身虚伪犹如空聚。祥云。结贼所止无有真主。故云空聚。即远离我（晓即影云。谓内六处积集名身。假合无实故言虚伪。虚无主故如空聚。沼兴取之）。
    六贼下。释也。本云六入村落。结贼所止。言六入者内外二六也。又涅槃第十二大论十三云。有人驰走至一空聚。有一善人方便语之。此聚虽空是贼所止处。乃至空聚是六情。贼是六尘。具如彼说（晓云。六尘能起烦恼诸结。能夺善根。故名结贼。庄兴取之。然庄加云。境能生贪等贼。于因说果故名贼。然境非贼。如佛说是诸妙境非真欲真分别涅槃。准知。沼取本义。故云。然六根境皆能为缘损坏善品。故□名贼。故云六尘等）。
    各不相下。结也。本云一切自住。各不相知。谓即六入当分通识取尘。尘六复尔（晓云。六尘依内六入为所止处。色止眼根。乃至法止意根。故言一切自住。而彼六根不觉是贼。又此六尘不知空聚。故言各不相知。庄取初说。故云。六贼依止六根。六根与六贼本非相知。然由分别有贪等生。若知护六根门。贪等贼不生。犹如龟藏六。野干不得便）。又次下六情诸根。各各自住诸尘境界不行他缘。祥总显云。一切诸根各住自性不能相知。各缘自境不能互缘。无有自在。此即遣我（晓兴取之）此正意也先云六贼依止不相知。亦准之。此即本义。如此次述。
    眼根至分别下。五颂第二明十八界。有二。一明根尘空。二明六识空。初也。又二。初一颂半明有当分用。六根当分生识取六尘。故知无我。后半明无更互用。六根不能互生六识。故知无我。此中□是举法拆人也（晓云。眼根谓一切种子赖耶之所执受。四大所造色为境界。缘色境识之所依止。净色为体。色蕴所摄。无见有对。耳等亦尔。但差别者各行自境。意根有二。一共。共通小乘及五识故。二不共。唯在大乘不通五识故。乃至此经意根分别一切法者。亦得通故。取二种意根。末那亦缘一切法故。此义具如二障章说）此中应论意根正因。如起信疏。
    识如幻下。第二明六识空有二。初二颂明无我。后一颂明无常。初中有三。初半法说。次半举譬。后一颂合之。三中各二。初明托根。后明取尘。后中有二。初三句体。灭根中。后一句用。灭尘中。初又二。初二句举譬后一句合之。藉此等者。本云其心在在常处诸根。谓念念常生而托之也。（祥总显云。心识如幻自生自灭。驰骋分别六尘所害。又常依止六根及境。各在所伺在处则灭。不能至于异处。如鸟投在细网即死。）
    此身至业转。一颂第三明人空。有二。初一句明真空。后三句明假有初文。本云身空虚伪。不可长养。无有诤讼。亦无正主。四句为三。一明色空不可长。（祥云。虽有衣食。不可长养。）一句明心空。心空故无有诤讼。（亦无自我与他诤讼。）一句明人空。人空故无正主。（亦无自性为身正主。）今此身者即明色空。应有空字。颂迮故略。无知者心空。无作者人空。义即显也。后文转之随今为二。初一句标。因缘有。后二句释。中初句由烦恼为因缘故有。本云无有坚实。妄想故起。无坚实者。即今所云体不坚固。后句明由业为缘故有。本云业力机关。假为空聚。言空聚者。五阴妄想无人法也。（但从因缘妄想缘起。如机关木人也。）故今总言皆从虚等。
    地水至病生下。第四七颂明四大空。有二。初五颂俗空。后二颂真空。初有二。初三颂明无我观。后二颂明无常观。初有三。初一句举体过人。次三句举用过人。后二颂举性过人。又二。初一颂明性各不同。后一颂释不同意。初中有三。初句明性分不同。次二句明方处有异。本云二上二下诸方亦二。诸方二者。上方亦有地水。下方亦风火。乃至八方亦尔。（晓显意云。谓于十方皆有上下二法之大。非谓上方唯有上性。下方唯有下性也。）又释。东南二方是阳地。则升有风火。西北是阴地。则沈有地水。故云诸方亦二。（祥即取之。）今言遍于身者准之。后一句明空无别方也。于此下释不同意。（庄云一一大中有一百一病。兴云。一大若违便生一百一病。四大皆乖即起四百四病。故云众病生。如智度论。庄又云。何故先死后病。谓通经者语便故尔。理合先病然后有死。）既释先句。何故必灭。谓由众病故后明之。未必言便。
    心识依下。第二无常观有二。初一颂明心过犹少。后一颂明四大过多。初中有二。初一句明无常□逼。本云心识二性。躁动不停。依三宗释。心是通知。识是别用。用与体皆无常。若穷宗义。识是本识。心是梨耶。后三句业行牵于本云随业受报人天诸趣。随所作业而堕三有。有二。上半入六道。下半堕三有。今转为二。初一句造善恶业。后二句六道受报。（祥云。五种不净。此明种子不净。心是梨耶。识是七识。躁动起业烦恼不净种子受六道身。故言种子不净。晓有三说。一意识名心。心王义故。以胜受名故。识蕴名识当相得名故。二无色四蕴名识。三蕴名心。从主得名故识蕴名识。当相得名故。三即取祥义。故云。本识名心。集起义故。七识名识。是转识故。本识分别亦是散动故。亦得言躁动不停。兴云。七识名识非也。末那必无造业受报故。今心者本识。集起增故。识者六识。了别胜故。无有心所离识而得生者。故不说之。六识依身造善恶业。本识当于五道中受苦乐报故。）设许不造。今经总显诸识无常。必应说之。况乎如说七转识波浪起动藏识海。何须除耶。然正取心余相从故。故云正言心乃随业受生。
    遭诸疾下。第二四大过多有四。一一句明无常败坏。二一句明不净流溢。三一句明体生诸虫。四一句明弃之冢所。此中具苦无常不净等观。正言心乃随业受生无常不住。而有形段散毁不净流溢。若是四大则有此过。（祥云。初二句外相不净。次一句体性不净。后一句究竟不净。庄沼总取。兴即取之。庄云。显不净。梵音尸陀此云寒。般那云林。谓着尸处。更无暖可得。故立寒名。然今义译。故受尸林。旧受死陀林。死陀西域之言。林别东方之称。沼加云。不净相。解脱道论有十想。一□胀想。乃至十骨想。兴加云。广如智论。）
    汝等当下。第二二颂明真观。有三。初一句劝。次三句释。后一颂结。初汝等者。本云善女当观。有二义。一对树神之女。二呵一切之女人与众生。有大小乘释。小乘明。身外六尘是法。身内六尘六识六根是众生。识心为一。段用曰人。人持驭义通。众生明异木石义别。正为有根尘识。故异木石曰众生也。大乘明。尘根识成心。心与我是梨耶。识曰众生即是法。次尘有二。一外六尘但是法。二内六尘亦曰法。亦曰众生。梨耶执驭义曰人。亦以能执驭曰我故。小乘先除人后除法。大乘先除法后除人。若外道我。菩萨亦先除之。但此梨耶属法。具如二无我义中释也。
    云何执下。第二释有二。初一句众生空后二句四大空。
    彼诸大下。第三结也。体无生者。祥云。四大本不生故。
    无明至无明下。第五三颂明十二缘空。有二。初一颂明无明空。后二颂明十一支空。（沼兴取之。）初也又二。初半明体。后半明名。（庄兴取之。）初中。一句真无。（庄取。广依广百释之。）一句俗有。言众缘者。本云妄想因缘。准之应知。后中亦二。一句明名字是无。此明无召体之功。本云无所有故假名无明。祥云。无明之体即是真如净。何处别有无明体相。故以假名名为无明。犹如波浪离水无别也。故知今言失正慧者。迷失此本净正慧体。故云无明。一句明随俗说有强名为名也。
    第十一支有三。初一颂合出名体。次半明用。后半明空。空又二。初一句真无。后一句俗有。本云不善思惟心行所造。（庄云。谓无明等由不如理分别生故。乃至此中应言由不如理分别生。生者生无明等。而言生分别者。谓文章便故耳。沼云。由不如理虚妄生思惟。倒分别非他所作。兴云如唯识云如是十二。十因二果。定不同世。然依瑜伽更有一义。前三因在过去收。四果在现在收。三因亦现在。后二果在未来。乃至虽有此说义门多途。故不相违。具如彼辨。）庄合本文。故莫谤先。又准兴知。涅槃五因七果为无用者非也。如下述之。
    我断至皆空下。十三颂第三明释迦观空得佛。准本有二。依今加后合以为三。初五颂学空智以导有。次三颂修有行以资空。后有五颂举格理以成前。初有二。初三句观空。后四颂一句得佛。初也。又三。初句除惑。次句得解。后句观空。现劫计有次也。顺次第先观空次得智后断惑。此中明释迦修空。余处□是弟子也。诸烦恼者。本云诸见缠等。诸见肉也。缠皮也。等者心也。
    求证菩下。第二得佛果有三。初一句得佛果。次二颂转法轮。后有二颂化众生。初也。（祥为自利利他二果。自中。先二句断德。后二句智德。言我断者。谓释迦我佛。由观空断见缠等裂诸烦恼。汝等亦应欲断烦恼宜修空观。故名劝修。下之劝意类此可寻。晓庄及兴即皆取之。）
    我开甘下。第二转法轮有两释。一初一颂明教下理。后一颂明理上教。二初是小乘。后是大乘。且依后释。于文为便。开雨蠡等皆是教故。（此利他果。又二。谓转法轮及化众生。初中二释。即取此义。检上下知。）初中有二。初三句说三慧。后一句说般若。即食甘味也。初开甘露门者明闻慧。闻慧始藉一言教入理。譬如开门。有通人之用。如教能引人入理。二示甘露器者。入门见器。如思慧舍文见理。三既得等者。本云入甘露处处甘露室。此譬修慧。今总略显。既闻慧中云大城故。初入城。次至室。后得食。初譬始得实法空位解。永不复退如城坚固。次得顶忍世法犹如处室。此中门譬教。器譬理。甘露室譬修慧也。后句。本云令诸众生食甘露味。谓得真明般若。如食甘露。（祥云。初二句就能化人说。一法略说名开。委悉分别为示。甘露譬涅槃果。如人间食天甘露生死果。证涅槃亦尔。后二句就所化人说。闻慧未证名入城。思慧近证名处室。修慧证得名食味。同法花中开示悟入。初二如文。彼入此名八处。彼悟此句食味。三师皆依。但沼略取。晓庄兴加云。依前四慧证涅槃果受用入味。故名为食。如涅槃云。一常。二恒。三安。四清凉。五不老。六不死。七无垢。八快乐也。）
    我击最下。第二大乘有二。初三句说三慧。本如次列螺鼓灯雨。准此释之。蠡譬闻慧。外国吹螺玫号。譬十信至二地改凡夫惑受圣人号。（祥云。如世间人欲改年号必以吹蠡。如来亦尔。欲改小乘名字章句。必说大乘教法鼓。晓述意云。外国之法改年之时吹蠡为标。以喻毗尼改恶成戒之教。）二击鼓者。天鼓鸣有四事。一有贼来天鼓自鸣。二贼去自鸣。三鸣时令天乐。四鸣时使天觉悟。今法鼓有二义。譬二地至七地思慧。严鼓诫兵使知进退。如从闻进思。（如世鼓声近远皆闻齐心破敌。大乘教法亦尔。令一切闻进入胜境破烦恼敌。故名击鼓。晓云。鼓之为功令心齐一。喻修多罗令成心一境性之教也。）三燃类者。譬八地已上修慧照第一义之理明了。（如世燃灯照了万法令一切见。佛亦如是。说大乘显了诸法令得一切智。故名燃灯。晓云。灯之为德破闇照物。喻达摩藏发慧灭惑之教也。）后一句明般若润泽。（如世间雨令五谷增长。佛教亦尔。令善根增长。依法花论如此解也。晓云。以喻杂藏通生三学之善根也。）
    降伏至皆除下。第三利众生有三。初一句降天魔。二一句兴佛法。（明摧邪德。即降天魔也。晓云。通喻前四藏胜。能破四魔之高范也。兴征晓云。违法花论。故不存之。）圣人之一言含无量义。岂无此旨。故无违理。三一颂半利众生。（明拔苦德。即化六道。）有二。初一颂所化之境。后半颂举能化之法。初又二。一除果患。二灭因缚。言无依止者。本云无所依止也。□皆除者。本云令离燋热也。
    由是至乐处下。三颂第二修万行。本有初二。（祥即取之。）今加后一即以为三。初一颂难行能行。次一颂一句难舍能舍。后三句难得能得。所谓因圆果满。初也。有四。一长时修。二恭敬修。三无休修。四无余修。（祥云。如次配四句文。即是摄论中四修也。）法身安乐处者。如如最妙无虚妄也。
    施他眼下。第二能舍。本二。今三。初半舍正报。次半舍依果。（初一句内施。次一句内外施。后二句明外施也。）□明初度。戒行准上。后一句明遍修余度。余迦三十三阿僧祇劫行。一僧祇舍身。乃成佛故。言由是我于无量劫等。本云于无量劫遵修诸行。晓云。无量劫者。显佛昔日修时长远遵修行者。所修万行皆顺空理。故言顺修。遵者顺也。如起信言。以知法性无悭贪故。随顺修行檀波罗蜜。以知法性离五欲过故。随顺修行尸波罗蜜。以知法性无苦离嗔恼故。随顺修行羼提波罗蜜。以知法性无身心相离慢怠故。随顺修行毗梨耶波罗蜜。以知法性常定离散乱故。随顺修行禅波罗蜜。以知法性体明离无明故。随顺修行般若波罗蜜。案云。此言法性即是空理。今此品说诸法空性。如来随顺修檀等行。以之故言导行诸行。乃至自举所修。如是行者勤诸众生效修行也。具释如彼。
    十地圆下。第三果满。初句果满。次句德号。后句难量。大意准前。故祥上云下之劝意类此可寻。依此沼云。故者所以。以我观空修诸行满故得称一切智。故者亦由我观空。余如前解。上云问。观此空有何利益。答。十八空论云。令诸众生离五过失生五功德。言五失者。一除下劣心。若人不信实有佛性是应可得。是故不能发菩提心常守下劣。由信有性令其发心能除下劣。二除高慢心。若不能解佛性平等。谓我有性故能发心。他无佛性不能发心。故生高慢。若体此理无有彼此。高心即灭。此悟行性之理无有彼此。三除妄想执。若识生死妄想非真。则不见能骂所骂等。由不见能所能除妄想。唯见众生缘有佛性功德圆满。以是义故即生慈悲成大菩萨。四除我见。一切诸法本自性空。若有若无二皆平等。由作此解舍我见执。五除怖畏心。能令众生信受甚深有相无相。何以故。若解佛性则能信受相无相法。是故不谤空不空义。五功德者。一除下劣心生正勤事。二除高慢心生恭敬心。三除虚妄想生慈悲行。四除我见心生般若观。五除怖畏心乐受正法。配释今文具如彼辨。即同天亲佛性论也。问。今观此释。既入一乘。何执一分无性义耶。答。随教起言。故不相违。
    假使至空界下。五颂第三格量显胜成前空有二行。有二。初三颂举所量境。后二颂出能量智。初也。金刚般若三重格量初二同今。初举一三千界。后举多三千界。准彼知之。
    假使下。第二出能量智又二。初多尘数尚知。后一念智难量也。
第0段     时诸下。品第三大段大众信行。有三。初总举机法。诸大众者能解机。闻佛等者所解法。次有无量下别指机法。有三。一举能解人。二述所解法。三显欣厌事。后深心下结也。

第0段 依空满愿品第十

    略开三门。初来意者。次前三章具显福慧有空之理。今此第三合明福慧不定有无同法界理。（兴云。若定有必不可修。若定无者亦不可修。都无所得尔乃可修菩提之行。寄幻化等之喻以示朝露等之行。故龙树言。诸法不空即无罪福。诸法空故罪福可得。然即非空非有离边行名菩提道。乃至广说。）二宜云。已明法性空理。如说观空证法性理将可成佛。故来此品。三为利时会。如光耀等。
    二释名者。名表三义。一依。二空。三满愿。初一是因。二是缘。三是果。依者通达不有有无。（通达义。无分别智通达于如如。）此显最胜修行。空者摄一切法。（无人法二我故为空。）此明最胜境界。满愿者明二种自在。一净土自在。于五浊世菩萨今成（此利他。）二智慧自在。不有不无之照。（此自利。）不住涅槃不着生死。不舍涅槃不摄生死。依此三义故立品名。（诸师皆润。兴云。梵云输若云空。尼知也云愿。富郁那云满。故存正云空依愿满。今从方名。）
    三决疑者。问。兴征随云。有说。如意备二自在。闻说此品入善慧地云满愿。即违余经从人德立品之属。如法花中药王普贤品等。若如言者可言如意宝光品故。又品内说菩提中道之行。亦有二义。不可准言是如意德。非所说义故。今菩提行依证空之智以满自他利益之愿。故因名之。何释通耶。答。谁障亦得从能问人云宝光品。即如法花弥勒品也。又义准之。法不孤弘。既依人问说中道行。准言何妨。但今止别从通名之。问。前何异耶。答。此品与前大有八异。一此品明五阴空。空品具明五科。空品明真谛。此品明第一义空。（隋云。前明二谛。今明一谛。）空品但明有不有。此品明无亦不无。又前但空摄有。此品有亦摄空。前正明学空。今明由学愿满。（庄即取之。）前如来为说。今菩萨修行。前明智慧导功德。此明功德智慧不有不无。云依空满愿。欲示解生见理。见理令愿满。又满愿由智应言依智。但今明依见通达如如。智用通达也。（隋云。但今明依空生智故。）成实论云。依智者即是依空也。问。兴引引义成五对云。一二谛一谛对。二宣说修行对。三法空说空对。四行因成果对。五存智遣智对。此恐不然。空既备二谛。证空所成必非一谛故。（此难初对。）如来所说即菩萨修行。菩萨修行即佛所说故。法若不有说如何有。言说亦法故。既许修学必不可言如来为说故。若存智者空必有余故如其次第彼说五对还不得成故。空品广成灭障品之意。此品别述最净地品之旨。于理为胜。答。未足共论。然为幼朦总略释之。一一章中明义既尽。然各各意傍正互存。且如空品。二谛即是一谛。故云令解真第一义故明空性。如是乃至寿量尽显中道。若尔何劳待说余品。但夫引接之巧无方。絇练之术非一。乘时叶机先名真空后称平等。故亦先云二谛今为一谛。此是无碍之辩也。何唯守指忘月耶。准之后四莫不水解。别释可知况更翻教三藏之说。唯仰信耳。子异所成今且正之。夫释义者必依文也。三藏言合结者。经云依于法界行平等行。乃至故知五阴非有非无。述二品意出何文处。圣人一言含无边义。以兼言者应言通成。何但成彼空品无文。若灭障中众生闻劝灭罪求乐。还起有执。仍更说空。故成彼者常命三身莲花金胜。总是有行。何非皆成。若满愿中菩提之文同净地者。彼依地说。今即依空。行平等行何执别述。若此平等成彼旨者。故唯应依翻教三藏合结福慧不有不无。勿师心也。
    尔时至踊跃下。第三一品明福慧平等。品文有五。一菩萨请问。二如来解释。三菩萨修行。四佛言如是下如来赞述。五尔时大梵下诸天守护。生起可见。初又二。一出请人。二明请事。人又二。一标名字。二叹形仪。初中本有三。今加后一为四。一请时。二请主。三请处。四请因。具此四义法可信也。尔时有时节也。此品明义。心与空异时也。亦是菩萨自利利他之时。闻法之后为梵王说。是利他时。自闻愿满是自利时。（随此加初说空品竟时以为三义。）如意下明请人。名有四义。一自利利他令心满足。故云如意。二自摄善功德可爱如宝。三自不为烦恼污故云光。四能除他烦恼故云耀也。（晓庄沼兴皆润节之。）天女者。本云善女天。作女形有五义。一于因中不生倒心。二于果无疑心。此二种自利。三于众生中生慈悲  一种为利他。四愿乐菩提通自他。言女人者。一为他下心众生令其忿慨修道。二息他生轻劣心言女人无堪。三欲破外道明女人不得作男。男不得作女四欲明依法不依人。五示理平等。修者皆得。故菩萨示为形也。（晓兴即取。庄取初三。沼总初二。故生长他善故曰女。）隋加云。又女身有五不为即述法花五障。又度女人出家有五过失。一损五百年正法。二若不度女人。诸天恭敬出家人如事火法。三若不度女。世人皆以发布地令比丘践上而过。四不度女。世间当作一切食领四道头供我弟子。五若不度女世间当作种种四事供养众僧也。天者略也。若准大论。自在清净名之为天。推此女位是八地顶。闻此品入九地。下明转女身为梵天形。八地菩萨托二禅生也。八地自行满。九地方学化他。又明。此女为梵说法。即是四辩成就。令五浊众生皆作金色三十二相。即六通成就。此二在九地中。又明。为梵说无生忍。是八地也。（诸师皆取。沼又加云。或六地准前得第六地相能令界净。现七宝花地遍世界故。）高行显然。何更下之。不可加也。问。此女应身。何天报耶。答。四天王示其卑。而作天女者。示其心有自然如如之解也。于大下处所也。表三义。一明师是可尊胜人。以大众中说。大众信受故。二示法必可信。三显此天闻胜。既众中闻故。闻说下明请因。既闻妙法不能自坐。感起问意。（沼云。身悦曰欢。心悦名喜。踊跃者跣足跳也。）本此略也。
    从座至之法下。第二叹形仪有五。一座起者除不尊重正师。二偏袒除不尊重正法。此即除不信受如漏器。三右膝除邪行如不净器。四合掌除不听闻。即如覆器。五百佛下明法有主审可信也。（隋云。佛有三义。一一切智。二有慈悲。三平等。有此三堪为师。）又上四事为四应证。一正行应证。断放逸故。从座起不放逸故。未来应得正行。二清净应证。除不羞惭故偏袒右肩。三道果应证。除颠倒故右膝着地。四利他应证。除散乱故合掌恭敬。具如三身也。就第五中令有总请。本即略之。
    而说至听许下。第二出请事有三。初一行申己欲问。次一行如来许答。后一行正出请事。初也。上半申欲问下半请听许。照世界者有三义。一身光照世智光照界。界是法界。世是俗世。二如来法光有二种。一说俗曰世。二说真曰界。三众生有二。一恶道。二善道。一说世。谓施戒定三法除三苦。施除贫穷苦。戒除恶道苦。定除人天苦。说此三法故曰世。世是恶道。二说界。为度善道即说三乘皆得法界也。（晓庄沼兴但取初身光照义耳。）两足尊者有五义。一如来于人天两足最为胜尊。二两足是二乘。如来具说大小二乘。故云最胜。三如来为生死解脱二处作依。故曰两足。能作二依即是最胜。四福智二种。声闻但慧无福。故名一足。菩萨具二。故云二足。五照世化身。照界应身。两足法身。法身有应化二足。故云最胜。隋云。照世界有二义。一略释。即举此第五义。二广释。即前身光等三义。（诸师皆取初义释两足也。兴释最胜无别自说。取晓云世即界无别义。又体既同。而别世界为化应者。可谓大过。）当知先示俗世真界即是别也。若言世必界者。辨中边等云界即因义。世亦因欤。又此叹佛遍照之德既照三种。有情及器并真法界。如意妙辩岂但美照俗德。可谓此知与不知也。
    正行法者问佛正行。正行菩萨道。正法菩萨果也。（沼意显之。）正行有二。不了行即有相行。慈悲。二了行无相行。智慧。今问了行。二成就佛法是菩萨正行。成就众生是菩萨正法。三自利是正行。利他是正法。四此正法智皆是菩萨正行。故言正行法也。（兴云。初义即违如来唯广答行义故。又第二义无典语故。今正行法者。即双标正行正行法之略言故。正行即平等行。离于二边不住道故。正行法者即菩提法。正行必有轨即可观故。唯答行者。意谓。唯问因故。唯答行义。何引果耶。）若尔何自下云。菩提法者即正行所得之果。乃至三身四德无上之果。前后相害。后征非也。如大论云。菩萨得无生忍已后更无余事。唯有二事。谓成就众生。净佛国土。此二岂离平等行耶。纵令无典亦违何理。若无的文。了上总请云修行之法者即智悲因行。亦有何文。人体多欣。盖为求名。良虽尽暇不可非释。正法有九种。一菩萨行生死。譬如病人服苦□药不为其味但为除病。菩萨欲化众生故住生死。非着生死。二菩萨行于众生。譬如药师在病众中虽为病人呵打不以为恶。但欲治病令差。菩萨亦尔。虽为众生所苦不以为恶。此譬怨家等人作心欲苦菩萨者。三菩萨行于五尘中。不大贪欲五尘。如估客于财物中恐损失故不大用之。四菩萨于自身修行。譬如主人使大力奴随意使役不畏疲极。菩萨亦尔。于自身修种种行不自惜身。五于三业修行。譬如洗衣人取净乃罢。菩萨亦尔。三业未净故修行不罢。六慈悲不困苦他修行。譬如养儿儿不净以污父母父母不生嗔恶。菩萨亦尔。于众生中有触恼不以为恨。此就无智众生。不作恶心而恼菩萨。七于善中修行。譬如钻火未得不息。菩萨亦尔。于善中修行未满不止。八于定中修行。譬如出责者于取责人日望利。菩萨亦尔。日日不得空过恒生法利。九于慧中修行。譬如幻中行不可定说有无。菩萨亦尔。于智慧中不定生有无心也。前七化他。后二自利。此即菩萨正法也。唯愿慈听许者。本垂代慈。三意。一垂者与我立义。听者受我难问。许为我解释。此三生起可见。又佛说法有三义。一立义。二引证。三譬说。为众生有三。一无智。二疑惑。三颠倒。立义除无智。引证除疑心。譬说除颠倒。垂除无智即闻慧生智。听除疑心即思慧。许除颠倒解即修慧也。（晓云。垂者敬上之辞。兴即取本。）
    佛言至分别说。第二许可有三。一上半与其立义。二一句听其作问。三一句许为其释。即酬上三也。初与立义者。示佛有慈悲。慈悲念众生无解。今与其生解。就听问有二义。一示佛有一切智即无方能答。二成昔愿。昔愿为一切除疑。就许有三义。一为报正法恩。我依正法得无畏处。今须说法。二为护正法令久住世故许说法。三为除邪法须说正法。随意问者有三。一为欲信说法人故问。二为我不知故问。三为生他解问。此必为后两也。第二问中自有三义。一为受持。二为修行。三为他解说。初一为凡夫。二为声闻。三为菩萨。又随意问有三。一问俗。二问真。三问如如。又一为自问。二为他问。随二意问也。三吾当分别者。随上诸问一一为分别说也。又合论前两偈有五义。一佛是能度。二女天是所度。三疑心应度。四随意问度方便。五当分别正度也。
    是时至自他故。第三正问为四。一句问离四人。一句问修四道。一句问除四障。一句问得四德。四人者。二凡二圣。今问菩萨。（隋加云。出离四人之上为菩萨也。兴云。若有众生无菩萨种。必不能修大菩提道。故云诸菩萨。）设虽有性。随缘不定。正取发心求大乘行。非谓有性。故如本也。上一句通贯下三句也。行菩提行者道也。有四。一愿乐大乘。二修行空解。三修破空定。四修大慈悲。（即四十心。）离生死涅槃明四障。一阐提贪生死障。二身见计我人障。三声闻畏生死不为他障。四缘觉不利他障。前二就生死。后二就涅槃。舍生死二障得净我二德。舍涅槃二障得乐常二德。（净我由自利有之。常乐由利他有之。故云利益自他。故已舍小乘不畏生死。舍中乘心利他。菩萨以慈悲不着涅槃不舍生死。以智慧不住生死不舍涅槃。）又菩提正行真实解。离生死等是除灭障。利益是自他证果。初见地。次一修地。后一究竟地。（晓庄及兴取随述意。沼有三释。初同三师。后即取本。兴征后云。即违如意问菩提正行之义。以究竟地是已成德故。若利自他非菩萨道者。不应佛地有此用故。意谓。佛地德已成者。更不须问。今问因行。又二利者菩萨亦行。何但佛地。）初即同上。后不足言。谁云非通。今据胜说。二利圆满唯佛故。
第0段     佛告至平等行下。品第二佛答有三。一标二牒。三释。初也。有三。一句明法界之境。二明菩提之行。三一句明平等之因。言依者通达义。（隋云。通达法界。）法界者。法是自性不破坏义。（法界有三义。一即此是也。如如真实法故。二法是圣道。三是生死五阴。）界者性义因义。因者种义。种者本义。为生死解脱二处本。（生死涅槃圣道三处之。本。庄沼即之。故云。言法界者谓真胜义。为一切法真实性故。界是性义因义。如辨中边。沼云。辨中边云。乃至因义。问。摄论唯议等。第八为一切法因。何故中边说真如理为诸法因。答。约流转还灭依。说第八为因。持彼种故。若约迷悟依。说真如性故。胜鬘宝性中为依持建立等此增上缘因。非亲因缘。今此云依是所缘因。于是境声。）若非亲者。佛无大悲。既闻真空即问修方。何故无慈答□因耶。又有悭贪。故法华云。自证无上道。大乘平等法。若以小乘化。乃至于一人。我则堕悭贪。此事为不可。今即准之。又法是俗。界是真。真有法家之界。又但真空有二。一无有空。二无有自性空。初人法二无我所有。后此二空是无所有。无所有亦无自性。故言无有自性空。初明非有。后明非无非无有曰法界也。若无法界则无涅槃。故言依于法界行菩提法也。菩提法是慧。平等行是福。福德见初地遍满等十如如相。智慧见法如如何体。出离四谤。此二种皆依法界而有之。（兴征晓说。又征本云。夫平等者。远离生死涅槃之义。若离三乘乐涅槃心故利他者。既离凡夫染生死见。必不可言非自利故。菩提法即智。平等行即福。定重言失。）先说能通。偏执还失。见疏可知。后重者是何语耶。夫一乘义于一切法不守自性。一即是多。多即是一。福非自福是智之福。智亦例之。故福即智。智即是福。今三藏意略示方隅。何以封心量无碍宗。若未知者应学初章及四种释。亦应言依于法界修平等行。又菩提法成就自利。平等行成就化他。（隋加云。菩提本有之理曰行。平等是始学之法曰修。）又菩萨二行。一见行。二修行。菩提法是见行。从发心至初地。修平等即从二地至金刚。此见修二行依法界故曰成就也。
    云何至平等行。第二佛更自牒作问有三义。一若弟子更问。必须恭敬等事空失时节。二大众摄心。定若更起。乱动大众。（兴取此二。合为自。）三如来体重。人问为难多不成就。故自作问也。
    谓于至可说下第三解释。但明五阴法界者。一切虚妄解脱及生死。悉是五阴所摄也。就文有二。一释法界义。二善女欲求阿耨下释菩提行义。（隋加云。修平等行不别释也。有二义。一菩提法即是平等行。二解菩提法平等行自成。兴取初义。）初又二。一略标法界体无增减。二善女云何下广明用非因果。初又三。一标。二释。三结。（晓即取之。）初也。有三句。初句明五阴能现法界。次句明五阴不定即法界非自现。后句明五阴不定异法界非现他。谓于等者。本云善女天王阴能令现法界。（沼云。谓于者指斥标举发端之义。即于五蕴能现法界。又是境声。缘胜义谛行菩提法。即取庄说。）准本显也。何必假劳。五阴从法界出。若无五阴即无法界。既有五阴知有法界。是故五阴能现法界。（隋加云。又五阴即是法界。故言五阴能现法界。晓云。五阴是事。法界是理。理不离事。事能现理。故言五阴能现法界。）又五阴妄想不有。不有即法界。既有五阴即有法界。故五阴能现法界。（兴取此二义。）又五阴非断常。断常即法界故。能现法界。又五阴若不能现法界。一切圣人但着俗不通真。以圣人见五阴虚妄即能见真故。言五阴能现法界也。次句明非自显。显有二义。一自显。二显他。显他者如烟表火。显自者如热是火。今五阴显法界。法界若异五阴。即是现他义。圣人见真即不通俗。故言非阴亦不可说。二非自显者。若法界即是五阴。一切凡夫见五阴即见法界。凡是圣故。云法界是五阴亦不可说。（晓云。然能现义略有三种。即上自他二现加现非自非他。谓如瓶□现微尘性等。以为第三。今此中现在第三门。阴与法非一异故。庄云。法界即五蕴者。谓色等法不离法界故。此显虽说色即是空。受想行议亦尔。虽是空性不坏假名。如经空即色。又云。不坏假名而说实相。不动真际建立诸法相。又中论云。因缘生法我说即空。乃至第一义五蕴下可说。色即空故。非五蕴不可说。空即蕴故。沼云。色即空者。空性即如故。深密等于第二时乃至转正轮等。）法界即蕴。空即色故。此则圆旨莫不在此。沼为深密等第二者。此及前空亦应尔耶。又阴与法界若一。即无解脱。五阴不净。法界亦不净。此谤净品。阴与法界若异。生死不成。本由法界有生死。生死异法界者。法界外复无生死。此谤不净品。又五阴是妄想所摄。法界非妄。故言不一。既言妄想即是真。明人法二无所有。二无所有即是法界。故言不异。（沼云。然约不一异释。顺中边十八空论。依此经文即通二解。然依重诘为通释文。即不一异为胜。前征。后结。依影显说。即通说胜。）
    何以至是常见。第二释有二句。初若舍五阴即舍法界。即不得法身。故云断见。后五阴既是无所有。若离五阴有法界。法界便是有。即是常见。又五阴若是法界。五阴无常。法界亦然。即为断见。若五阴定异法界。五阴无常。法界是常。即堕常见也。（兴即取之。）
    离于至无相下。第三结也。有二。一别结。二总结。初也。有六句以为二。初二句就境结。后四句就智结。初二者。一离二相。本云离二边。非有无二不着二边非断常。（众师释不离此。）又离四谤四边言离二相者。离增减二边。不着二相者。不着相违戏论二谤边。明离四谤是名法界也。又离者离一异二边。不著者不着净不净二边。不净生死。净是涅槃。法界非生死非涅槃也。后就智者。有三位人。一不可见过。凡夫本来不见法界如生盲人。故云不可见。二二乘未见法界。如初生小儿未见日轮。故云过所见。三无名相者。法界非始行菩萨境界。行浅犹著名见相。未见如如无相无名。（兴取此也。）又初二句显无我空。无名者显无愿空。无相者显无相空。一除皮。二除肉。三除心。（隋云。无相者无十相。如下述之。）又初二句边烦恼。无名者过业。无相者过果报。又不见是肉惑。即五见。过所见是贪嗔等。即皮也。无名相过心。
    是则下。第二总结也。
    善女天至所生故下。第二广释五阴现法界用非因果。相生是用也。文有三。一法。二譬。三合。初也。有三。一标。二遣。三释。一云何能现。现五用也。
    二如是下。遣。不从因缘生者。烦恼是因。业是缘。五阴是果。果不从上二生也。若未见五阴空即未舍我见。未见我见即业果不尽。以我见为因业为缘五阴为果。若见空者因缘皆虚妄。不能生果。果亦虚妄不从因缘生。因果皆不成就也。（晓云。此就四双八不广破二边诸执。谓不生不灭。不来不去。不常不断。不一不异。此中大意就于五阴破此诸边。则显法界离边道理。乃至不从因缘生者。通破三宗所执缘生。谓外道小乘及学大乘有所得者。彼皆执有。因缘生故具如彼也。诸师皆取。宜云。即是八不义。庄云。此中有四对八不。一不生等。沼云。意就法界离于八不。故依五蕴能现法界。初举不生明。后例余七。兴云。别将八不广破诸执。具如各也。）中边亦同。故云。所知空性其相云何。颂曰。无二有无故。非有亦非无。非异亦非一。是说为空相。具如庄述。故知八不究竟说也。然沼离八不者为谬。若离八不即堕八计。亦须审耳。
    三何以下。释。生义不出因果。果有二。一已生。二未生。能生不出四。一自生。二他生。三自他生。四无因生。若未生自生者。自体未有。云何能自生。因不成就。若已生自生者。不劳更自生。果不成就。若自未生他生者。未生是未有。未有无自待他。他亦非是有。有何他生自。因不成就。若果已生。生竟何用他生。果不成就也。次双破自他生。亦如前。四破无因生者。若无因缘。无物论谁能生。若有物从无因缘生者。此无因缘能作因缘。即是有因缘。是故不得名无因生。又若未有无因不能生。若已有不劳无因生。又若无因令有生。今何不无因令无生。今此释中有三。初牒上因果两章门。二释。三非是因下结。初又二。一若从等者。牒上四因缘义二为已生下。牒上已未二生义也。
    若已生下。第二释有二。一释已生。二释未生。不别释四因缘也。初本有二。一何用因缘者。本云何因缘生。明因不成就不用因故。二不从因生。明果不成就。果已有故更何生也。今略举初兼收后。此明三过。一显因无用。二显无穷生。三显因果时节无复前后。能所□有故。（随云。依上离意。思之可见。）后文明三过。一因果不成就。若未生是无。无不可生。因不成就。若果未生。即是未有。未有有而生果。何不生非果。非果亦未有故。果不成就。（庄云。已生生者。已先有体。不名为生。以本有故如虚空等。广百第五云。本无今有名生。本有今无名灭。生之与灭二分合成。如舍如林。岂名真实。乃至未生生者。未生之法定不应生。许未生故。如□角等。沼引十二门云。此生若未生。云何能自生等颂。并先有则不生。先无亦不生。有无亦不生。谁当有生者颂。及各释文释初句。又引若未生而生。未生名未有。云何自性生。并若因中无果而果生等广释后句。兴云。果体已有。生义不成。何用因缘。如广百云。若于因中先定有果。果即如因。应不更生。未生生者。无如兔角不可得生。乃至如广百云。若因中先定无果。即如非果应不可生。多取晓义。）二处所不成就。处即三世世也。言不有者。后际已无故言不有。前际寂静故云无名。中际非有故云无相。三境界不成就。言非校量等者。本云非算数譬喻之所能知。数有二种。一聚数。如百千万等数。二单数。如从一二乃至十等。之所能及者。及字。本代知也。所是境能是心。能知有二。一比知。二证知。此二不能知也。所知有二种。一同相。即比境。二别相。即证境。言非譬喻者非比知境。非算数者非证知境也。知沼云非校量等者无比量能立令生者。是□本。然晓庄兴立量述者。依广百释。故不例也。
    非是下。第三结。梁牒云是故非下也。（隋云。非因缘。因缘无也。所生者果无。少一非字也。晓云。未生诸法等者。体无所有故不有。非名所诠故言无名。非相所表故言无相。无别相故非数所知。无同相故曰非譬能知。如兔角等无故。不生故。非因缘之所生也。如中观论显此意云。果先于缘中。有无俱不可。先无为谁缘。先有何用缘。乃至广说。广百论言。若执果先有。造宅舍严具。柱等则唐捐。果先无亦尔。长行释云。因果道理最为微细。非定一异。非先有无。若执一异先有先无。皆失正理。具如彼述。庄引广百第四云。如说已灭未生无体等文并颂释也。沼引十二门云。若不生不法生。一切不生法皆应生等。又兔马等角不生而生等文释之。乃至广百第四等皆悉有破。恐烦不引。）
    善女天至是鼓声下。第二譬说。显上无有能所生义。声有三种。一水声。二树木等声。三众生。今偏举鼓声者。欲显人法二空。人工况人空。木皮等况法空。就文有二。一声譬五阴自性空。二若不可生下。明四种真实空。初中有三。一正明空。二释空意。三是则不生双结。初又二。一就四法明自性空。二就三世明自性空。初也。鼓是因缘。故曰鼓声。桴是增上缘。高下奢役由之故。人工是次第缘。先打后出声故。（兴即取之。）故出声者。此声若已有。不须依此法生。若未有者。谁依四生故依若义。明不有不无也。如是鼓声。本云是鼓声空。是鼓声故所以空也。（隋云。鼓不真实。声云何有耶。）
    过去至亦空。第二就三世。既自性不有不无。不在三世。故言三世亦空。三世既自然。世中声岂有耶。又欲明因果自性不成就义有三句。若因前生果后有者。则因不成因。若因未生果是因者。非因亦未果。亦应因与非因不异。故因不成就。二若果前生因后有。此因无用。果已生故。三若因果时俱生俱灭。同无因力故。亦不成就。言过去亦空者即果前因后。未来空者即果后因前。现亦空者即因果一时也。（晓取意释。广引广百。庄一依之。亦引广百第四第九。并晓上引中论文释。兴义依之。）
    何以至三世生。第二释有二。一释四法自性空。又何以故贯上二处也。二不于下。释三世中自性空。（沼引中论诸法不自生等颂释之。）
    是则下。第三双结。二处无自性故不生也。
    若不可至不异。第二明四种真实空。亦曰四如如。一相真实。二事真实。三住真实。四摄真实。相者即生灭也。法界不生不灭故云相真实。事者三世去来也。法界无去来故云事真实。住者即诸法断常。法界无断无常故云真实。（隋加云。往中道中也。）摄者即为无为诸行。同如如一味摄之。凡夫见俗不通真。圣人即通俗。俗与真无异故。同为法界故。言不可生灭即相真实。无来去者即事真实。不断常者即住真实。不一异者即摄真实。但二乘执生死断。涅槃常。凡夫计生死常。涅槃断。文言若来常。若去即为也。若非常等俗。断则异真。常即不异真。不断不常故无一无二。又凡夫但见一俗。二乘见真俗二。菩萨通达俗如如与真如不一不异故。如如摄真摄俗故谓摄真实。又从如如生二种。一生死。二解脱。违逆故生死。随顺故解脱。生死有二种。一形貌虚妄。即五阴六道苦果故言不生不灭。二邪行虚妄。是集因故言不去不来。解脱有二。一正行清净是道。即言不断不常。二真实清净是灭。文言不一不异。此四次第相生。以无相故不生。不生故不灭。不灭故不去。不去故不来。不来故不常。不常故不断。不断故不一。（隋云。不与如如定一。）不一故不异。（不与如如定二。庄依广百广释八不。具如彼。）
    何以至不一下。第三合譬有三。初明非定一。次明非定异。后双明非有非无。初是凡夫见一。次是二乘见二。后菩萨及佛见不一不二也。（依此隋云。若不可生下第三合。即有二。一明四种理。二何以下明三种智。初四理者即前四真实。后三智者。即令三见也。）初也。有三。一标。二释。三结。一何故者。何以故不一不二耶。二若一下释。若如是者。本云若尔者。凡夫见法界与五阴定一。一则凡夫见俗即是见真。凡是圣也。无上安乐者道内。有余未净。法界涅槃者道后。清净法界无余也。（沼即取之。）既不如是者。义不可然也。三故知下结也。
    若言异至三菩提下。第二文也。有三。初明若如二乘见俗异真。诸佛行俗不即通真。便执着也。二未得下明有烦恼。三即不证下明不得菩提也。（沼影取之。）
    何以至不异上。第三明诸佛菩萨不见一二。有三。初略明。诸佛菩萨不见一二。二故知下广释。三是故下结。初何故者。何以故凡夫见一二乘见二菩萨为过耶。一切圣者。诸佛菩萨也。行非行者。本云于行非行法中。行者凡夫见一。非行者二乘见二也。同真性者。本云同智慧行。菩萨及佛见俗同如如。见真亦同如如。同以一智行二境也。是故不异者。是佛一智行故。知真俗不一二之异也。（兴云。即违二谛差别之义。智行既同境不应异。境若无异即无二谛故。今行者即五蕴。非行者即真地界。故诸佛菩萨证真法界时。亦达世俗同真如理。故无执着。能断二障便得菩提。故不知也。）既取晓说还堕闇中。犹服甘露还成毒药。故彼疏云。行法者五阴。非行法者法界。同智行者。谓于彼法同无分别之智慧行。而诸圣人实断烦恼而得菩萨提。则其行相不成执着。沼亦取之。子由未学无碍之义。屡起此迷。如说一切世谛。若于如来即第一义。是即境智宛然。真俗双照。不同执情。
    故知至缘生下。第二广释有四。初明非二因所生。显本今转势相对悉之。谓明非生因生。如集生苦。非了因了。如道了灭。法界非有故异苦。不为生因得。非无故异灭。非了因得。言非有者非如苦有。言非无者非如灭无也。不从因缘生者。不从生因如苦。不从了因了如灭。灭以道为缘。苦以集为因也。（隋云。问。如如为道显之。云何言异灭。答。约虚妄言道。除就如如理无。小乘不尔。沼云。八不或约真如。或约遍计。非依他起。设依依他说其八不。亦约计说。兴云。有二义。一唯初后性。依他性必有生灭故。如瑜伽论。二皆通三性。无自然生义无异故。如对法云。于遍计相无自性故。于依他起生无自性故。于圆成胜无性故。乃至虽有此义。而此文唯据初二性以说五蕴不生灭故。具如彼也。）既有三谛之八不乎。何但约二。
    非无至余境故。第二明佛能至得也。非无因缘生者。本云非不有五阴。此今前云非无之义。本今相代。意即无违。言非无者决非无此理也。是圣等者是如如智见也。圣境有五。一无语言。乃至五一味。如三身中解。此五是圣境界。五阴不出五如如故。（兴即取之。）
    亦非至所能及。第三明非二乘境。微细非闻慧□故。真实非思慧境。思慧境是双名也。甚深非修慧境。修思浅未能见如如甚深理。故云非及。即二乘三慧所不及也。（隋迦云。二乘但见四谛及人空耳。智慧□浅。未能见如如理故。）二乘有能知异所知。菩萨即自观般若体是如如故。非二乘所及。亦非浅行菩萨三慧知之。登地三慧即是圣智。能见此理也。
    无明至自空。第四明如如过于二乘之果。此有七句。即明佛果有七种清净。一无名。如如不可言故即说清净。无能所说。无受者故言说清净。二无相非觉观境。即境界清净。三无因缘。有无不相应故。因缘是相应。知如如非有非无故不相应。如谷子生芽。芽生有果。果符因也。如药除病。此是相违因果。如如不尔。此离有无二边。会中道理故。是正行清净。四无有境界。今略。上云非余境故。生死涅槃平等是依处清净。凡夫生死是境。二乘涅槃是其境。如如于生死涅槃平等。非二人境。故名依处清净。依如如有生死解脱及自行化他。故云依处。今即正行净中兼之。如如既非二所缘故。五无譬喻。譬喻是比智。如见苦果知作恶因。见乐果知行善因。故举二果比知二智。此明无垢清净。如如非道。道非烦恼。故云无垢清净。道前本净非垢。道后又非始除惑非净。六始终寂静。始是因。终是果。因中无所舍。果中无所得。故云寂静。此是因果清净。七本来自空。非人非法故。即自性清净。（沼云。即深密云。说一切法本来寂静自性涅槃之义。）准此及无量义故。知无生灭等是了说。又无名者唯佛智自知。不可如我所知言说示他。无相者自不可思惟。无因缘者非十相所摄。十相者。三世男女五尘。无境者过五根境故。（隋云。过六识因故。）无譬喻者过四识住。四识住者因。识能令四住。住者是果。若住处□即识□。若住处细。以住处显识。此以果显因。如如非□细。不可以果表故云无譬喻。始终静者。过烦恼境界故。遣后如如。□无妄想生灭故始终寂静。本来空者。人空法空。始终无人法故云本来自空也。
    是故下。第三合结。五阴即七清净。七清净即五阴。故云能现法界。义如上也。上来至此释法界竟。
    善女至三菩提下。第二释行菩提行有六。一道因。二道障。三道方便。四道修习。五道依处。六道体。（兴影取之。）初也。欲求菩提者四种。一愿乐大乘。破阐提不愿乐。（隋加云。乐佛净行。十信。）二不谤真实理。破身见。（求佛我行。十解。）三无怖畏心。破声闻。（求佛乐行。十行。）四不贪自利。破缘觉。（求佛常行。十回向也。）备此四义即欲求菩提。故云道因也。
    异真下。第二道障。凡夫在俗异真。二乘在真异俗。凡为俗摄。圣为真摄。真即涅槃。俗即生死。俗是凡夫所摄故异真。真是圣人所摄故异俗。违中道之理故云难思量。（晓影兴取。）若说俗异真真异俗。即真俗不成。何者。若俗异真。欲即有体。即不应成真。（隋云。俗之有体。俗应成真。）若真异俗。真不遍满。真不成真。（真复成俗。）又若真俗不相开。二种各自有体。体曰真应并成真。若俗自有体。曰俗应并成俗。此一不可思量。若俗异真。圣人行俗应不通真着凡夫地。此二不可思量。执真异俗故名道障。
    于凡圣下第三道方便。俗是凡境。真是圣境。言体非一异者。本云不异思惟。不执真俗异。即是同如如心。未见如如。故云不异思惟。（唯道方便。兴即加云。真俗既不二故体不异。凡圣境异故体非一。由此不可思惟异相。）今即准之。
    不舍下。第四道修习。不舍俗即福德行。为慈悲利他。不舍真即智慧行。为般若自利（又慈悲不着真。智慧不着俗。兴影取之。）
    依于法界。第五道依处也。从初地至金刚。法界有三相。一譬如意宝珠。二譬虚空。三譬清水。如意宝者清净威德成就一切。即譬法身。虚空者清净无碍无变。即譬自性般若。清水者清净濡软。譬自性慈悲有??润之用。若通论。法身皆有三种。今别论。三种自性即三德也。
    行菩下。第六道体初地至金刚修得如如智也。此六次第相生。（依上义应言行菩提法。而云行者有三义。一此法即行。二法身行亦立。三明此菩提法家之行。意如益初也。初云法界义。行菩提法义。释此二种修平等行。不别释者。一菩提法。即平等行。二解菩提法。平等行自成。兴云。违圣教云法随行义。法之与行有差别故。意谓。上云菩提法者。三身四德无上之果。平等行。六度四摄不住之道故如论云法者涅槃。随法者八圣道。即其例也。）或同或别。如说六度行六度法。是行即法。如云能修行所修法。是行与法何得一准。然得意者同异无妨。
第0段     尔时至今当学下。品第三天女修行有二。一自行。二化他。成上行菩提法。修平等二义。（隋加云。示登九地人。）初也。有四。一通达正教。（作是语已。已有二义。一佛已说。二彼已闻。）二时善女下得解生善。（欢喜有二义。一理中言欢。事义言喜。二化身现有此事。如善吉之悲。）三即从下尊重正法。（有五句为三意。初一句敬人。次三句重法。后一句愿乐正法。具如别。）四而白佛下顶受修行。（所说有三。一依法界。二行菩提法。三修平等行。人六事即前道因等是。当学者。上三事及六事。）
    是时至自在下。第二化他有三。一问。二难。三请。三各有四。合十二也。问四者。一问。二答。三重问。四重答。难四者。一难。二释。三重难。四重释。请四者。一请。二酬。三重请。四重酬。意亦现下文。初也。本云娑婆世界。应言沙呵世界。此云可忍。言娑婆者此言死人。（沼云。索诃此云堪忍界。即生死于中多怨难。菩萨能忍。兴同。加云。初禅量等欲界一四天下。一千初禅始等二禅。二禅为火灾顶。一千二禅始等三禅。三千为水灾顶。一千三禅方等四禅。四禅为风灾顶。乃是三千大千世界号为堪忍。）此界主即初禅第三天也。（隋加云。七地菩萨化。梵者净也。天者自然。大者至极。示彼女有自性清净一谛之解也。晓位取之。庄云。摩诃云大。钵罗摩此云极净。阿罗阇此云王。广善所生故名为梵。梵即大故名为大梵。最初生故。最后没故。威德胜故。名为大梵。沼。或云初静虑王。或第四静虑王。大千主故。兴云。即第四禅王。梵云梵摩此云寂静。清净净洁皆得言梵。梵者略也。位同晓也。）须此问有五义。一为具足正法。佛前略说未具明之今问便令广说。二为自利。前一过闻心未清净故。今欲长自解。三为他钝人未悟。四为化天魔外道令信正法故使分明解之。五为示三宝可重。自有三义。一显佛巧说于深示浅。二显此女于佛浅中能作深说。三显正法得现世胜果。如下净土等也。言难可修行者有五义。一如如道。理深难行。二生死众苦所恼难行。三所化众生多作恶难行。四天魔外道种种邪难难可通释。菩萨于大众中如法答之。五久长时节为度众生受生死苦。（晓兴影之。）初一为自。即是行菩提法。后四为他。即是平等行也。而得自在者有三。一入自在未得能得。二住自在未长。（晓云。得已不退。）三出自在。离下升上（乘进后位。此三更加安乐自在。得无功用以为四种。兴即取之。）尔时至难知下。第二答有二。一叹上所行之法。（隋云。叹上所行之法皆难。酬其前问。）二示有能之行。（酬其后问。）初也。有六义。一真实性义。二甚深明因。三一切下明果。四是圣下明事。五微妙明理。六能知明道理不可思惟。（此六义次第。初际有自性故须二因。因满故有果圆满。有二种事。事不离理。理难可思量。）初自性有三义。一成就。二遍满。三本来真实。成就者。一切法悉无自性。法身真实成就不可破坏。遍满者。法身摄一切法更无出之。三本来实有者。非修行始起。二因义有二种无分别智。一道中出世无分别。（十地般若。）除现在妄想。二道后出世无分别。（果地应身。）除未来妄想。法身离二种障。以此二智为因。此二智唯佛菩萨通达。故云甚深。（此二智是除障之因故曰因。前一无碍得。后一解脱得。一约前际显意生身。不更生故曰常。常故不生。二约后际不更灭。不更灭故住。若灭即不在。三合约前后际二处。无增损故无漏。无漏故寂静。四无此三法。过三世变异。故曰湛然。初无生故常。常故无灭。无灭故恒。恒离二边故寂静。有佛无佛性常尔。故曰湛然。）二障者。一烦恼障。二智障。心或不。不名烦恼障者有三义。一无浊。二无失。二无量功德无浊者。初地以上烦恼不入心。无失者。以烦恼为佛事。如六群等作恶而利他。无量功德者。为有烦恼故常修无量功德。而名智障者。障佛一切智不现也。皮肉名烦恼者。皮烦恼他。肉自恼。心自他俱不恼。皮依外生故恼他。肉依内生故自恼。皮肉位。业烦恼自在。智慧不自在。烦恼制智慧。心位。烦恼不自在。智慧能制去留生死。三果者二解脱也。一烦恼解脱二智慧解脱解脱又二。一性得解脱。二修得解脱。一切凡夫未得此用。故云不解其义。本云不得其味。有二义。一未信。二未修。若不信道前性得解脱。亦不得道后修得解脱。故云不得其味。若信烦恼虚妄。即信道前法身不被缚。若不信道后烦恼虚妄。即不信道后法身解脱。四事者有二。一道中无分别智能具足法身。二道后无分别智能清净法身。前是修得。后是性得。性得本有曰清净。修得始有曰具足。（前带惑宜言清净。后无惑宜言具足。又前修因曰清净。后证果故言具足。若无无分别智。即应法二身之果不具足。此具足法身。即涅槃解脱。）解脱有二分。一无漏分。一切烦恼习气永灭。（此无八识。）二遍满分。无碍无著。（无著者离一切相。无碍者即一切法。此无真俗境智之别。此解脱即是法身。）法身有一分。即非行法。无尽无失故云非行。失有四分。一死失生。二老失少。三异失壮。四不可思惟退转。如二乘及七地菩萨。犹有本识微细虚妄之心曰退转也。一切众生及下地不能思惟见之。唯佛菩萨见之。故曰不可思惟。除此四失得四种德。一除死得湛然。二除老得寂静。三除异得恒在。四除不可思惟退转得常住。此事但是圣境界也。五微妙者。道理是义有十种。一本来无生常住义。二自体无灭湛然义。三无动寂静义有二种。一外无烦恼业。过去谓外。二内无病死。现在谓内。四恒理不可破坏。（无异恒在义。）五最妙是灭谛故。六遍满通达一切故。七不分别。无所依故。八无著烦恼尽故。九无障。一切知障已清净故。十最善。自性最清净故。具此十种道理故云微妙。（而前二曰事此十名理者。前二约治道明随愿有修习故是事。后十直明本来如此故是理。理是真中有之。事是虚妄。）六难知。是不可思惟。非三慧境。（三慧境。二谛理。）如上说也。（兴即取之。）
    若使至安乐住下。第二示自有菩提行依上四义生。（隋云六义。）就文有二。一明有解行。二明外有神通。神通利他。解行自利。（一明内有菩提法。二明外有平等行。）以此二答上问。初也。依此法者。依上六义。无著无失故云安乐。无所见无分别故云住。又安乐者道成就。住者果成就。不住功力自然而得故云住也。又安乐者增胜义。住者不退义。
    是实至非女下。第二明外能利物又二。一发誓欲现神通。二神通如誓而现。（晓庄依之。）初有二。一明众生世界正报。二坐宝莲下。器世界依报。（兴影依之。）二各有三事。初三者一色。二相。三心。后三者。一地。二水。三空。初也。五浊者。大乘义有七。一劫浊。业过失作十恶也。劫者此翻不可数。有三。一节。二众生三处所。合此三故称为劫。二命浊。即时节过失。三众生浊。即果报过失。四烦恼浊。行过失。五见浊。道过失。六外道浊。障真解脱。七二乘浊。（隋加云。障大乘解脱。此七浊次第相生。）十恶名劫浊。（众生修善是净劫。于净劫中起十恶名劫浊。）造恶受命损减。故名命浊。果报损减形相丑陋互相轻慢。故云众生浊。因相轻慢嫉妒起三毒等。故云烦恼浊。此是在家人。见浊者。出家人起常我等诸见。外道浊不信正法。二乘浊不信大乘也。正法千年。像法六百九十年。佛灭已得一千二百四十年也。菩萨说法之前现此神通事者为五义。一令信正法。道理甚深难可信受。今见神通令他证信。以女人能令通达理难信故。二为除他轻慢。女人于说法不足尊重。故见神通转身为男。三为生他正勤除众生懈怠。着乐下劣不修大乘。今示此女人于大乘中有胜神力。令他生愿欲修正法。四为他下善种子。有众生受三恶苦永不修道。现神通力暂除其苦。由道力故生善心之种。五为除正法障碍。恶魔外鬼障闻正法。令现神力为拥其贡高嫉□恶心等。示法有大力也。（晓取初二。）非男女者。即严心也。（兴取此。）男于女不生欲。女于男不生欲。二无著心。故云非男女也。
    坐宝莲下。第二依报有三。此初严地。二受乐严水。三雨花下严空也。水中言乐。示空地亦乐。地空有物。示水亦尔。互举一也。
    时善女至天妓乐下。第二神通如誓有二。一他变。二自变。初也。又二。初正。后依。二中亦。二如上。言大人相者。本云三十二相。（庄即述之。）如他化者。此无作果报与众生。如他化天化为乐具也。果报有三种。一宿世业得。如下四天。二现世功力得。如化乐天。三依他得。如他化天也。上二界但果报得。下界具三也。（兴云。莲花果报。菩萨与众生如第六天化为乐具。即违如意立誓欲令众生得金色相受无量乐。）莲华非也。但果报者。此显众生依菩萨力自无功用能受乐果如他化天。他化自用喻取少分。不可迷也。
    如意至天身。第二自变又二。一转女形。（隋云。示舍八地。八地内行如女。）二受天报。（八九地。九地解化如男子。兴云。不然。不动善慧皆有内外行故。今女者必有所欣之名。爱欲现起故。梵天者即出所厌。离欲之主。不动菩萨教化众生有功用心如女。善慧菩萨真俗两观皆无功用如天。即表如意闻法舍不动地以入九地。故作梵天。总而言之。如意令除大众轻慢之心而生尊重故。令诸众生生正勤心。以除懈怠修大乘故。现此神变。）据有内外。令随胜说。又转形者。即显诸法无有定相。未必欣厌故。沼云。此自证成无定异相。故女成男。又不为相用烦恼之所动。故云不动地。何以有功无功释之。又自所表既取本义如上述之。而还征者。如父被生还逆父耳。神通有三。一修得。二报得。三依他。依他有三。一依□述。二依实语。三依妙药。此中明依实语现通。又有三种。一空行神通有二。一身行神通。如二乘能轻远到。二心疾神通。如诸佛菩萨前念在此次念至彼。二转变神通。即雨花等事。三生神通。无而忽有。问。此神通为变为化。答。兴云。亦变亦化。花座天乐无而忽有。故即化也。金色非男女换质而成。故即变也。问。变有十八。此何变耶。答。隐显也。隐秽处相显净土故。隐男女相显非男女故。问。四禅定中依何禅耶。答。应第四禅。诸胜功德多依四定故。如意所现神变希胜故。作梵身者。七地生初禅。八地生二禅。九地生三禅。十地生四禅。今此如是。八地人也。（庄即取之。）
    时大梵至提行。第三重问。本云汝昔以何行菩提行。即十度十地。今问于十度中已修何度。于十地中已修何地而有解行及神通如此。（兴即取之。）
    答言至菩提行。第四重答。明于八地顶不见如如及虚妄。无功用心不定有无也。行相难解。以喻显之即有四喻。水月梦等喻众生三种四虚妄。初四者。一尘虚妄。二根虚妄。三我虚妄。四识虚妄。第二四者见闻觉知。第三四者四识住也。尘虚妄者。唯有形相无用无体。譬如水月亦有形无体用。又水月似色尘而非是色。心作色解。解与色皆虚妄。五尘亦尔。似有非有。心作有解。二处皆妄故。此譬除二种虚妄为自体故不有。为虚妄故不无。若无见为恶道本。是邪见。道生有见是善道本。是世间正见。若不执有无是解脱本是出世正见。如水中月。有形故不无。无体用故不有。（隋加云。指案目见二月。二月一体故不无。无有第二体故不有。于第一上作第二解。可此异空花。）后三譬亦尔。次梦譬根空。不依和合生譬如梦见。若依根尘空明四义和合方见。此是真实。若见梦时不依四义和合而见。故是虚妄。譬根亦尔。以有五根名为众生。根自无。眼本以对色为义。色以对眼为义。眼若能对有自在力应恒对色。须外缘故知自不能对。既不能对不成眼义。色既不恒可见非色义。既非眼非色不能生识。不能生识三事不和合不成触。无触则无受想。无受想等行故无众生也。又根能对尘。尘是所依。为至故依。为不至故依。若至故依者。此眼有十方分。若眼怜虚一分至。尘则有分非怜虚。若分应令至则合为无。根一尘异。若不至不能依尘也。由又大性不相离。若相离则无四大。若不相离则怜虚。四大若皆至无两别。若一大二土。此大不有故。释论破无怜虚尘了。不言而有方分。中边论云若汝言证见所得故有梦。是故有众生与梦异者。是义不然。如证见火轮而非真实。又言证见悉真实者。凡夫应成圣。是真见故。而不尔。故知凡夫证见五尘等皆虚妄故。五根不有不无如梦也。次炎者。四五月眼根坏者。见地气日影言是于水。譬计自他者我见坏心。烦恼熟触故见自他。自他非有非无。如上释也。（露从下升上。如无我计我。）次譬闇闇一本云响。非自有依他力显。是闇本来寂静。譬六识依他故无有自生。次此四譬世间见闻觉知。所见如月。所闻如响。所知如梦。所觉如炎。次此四譬四住。色住如月。想如炎。受如梦。行如响。色不有不无。若言有为怜虚所成。既无怜虚故知无色。既有名相不得言无。譬月不可定有定无。本由和合有触受。触受既非和合生如梦。想如炎。由心颠倒所生故。行依他力所生如响。（依他力者。前三心无别境也。晓开炎露以为五喻。即喻五阴。庄兴取之。沼取本故云有四喻。兴更征云。梦喻识蕴。响喻行蕴。即违瑜伽蕴次第故。沼云。但总相喻离有无相。不别配蕴。又依见闻觉知。如次喻四所取境界离有无。准下问答约见闻辨故。）教门不同。不可一准。总喻离执。何更待言。别配五蕴有何妨耶。
    时大梵王至此语。第五难。若如前说四譬。明菩萨无修行义。无行有四。一外道说我常无行无动故无业。若如此立无行义。即堕邪见。二外道说无众生故无行。若依此无因无果亦邪见。三依他言从自在天生。无自功力故无行者。此同外道不由业因。亦入邪见。四若言如如无增无减故依如如说无行者。一切人皆同如如无行义。（兴既取之。）
    答言至得成故。第六释。不如前三如后一。言无一法等者。无有一法实相常破第一。无有一法实相定无人破第二。无有一法实相是自在天作破第三。后但由因缘等者。本云因果相成故。释上无一法定有无义。因果相成者。待因有果。待果有因。若定有不须待。若定无无有待。故不有不无。不得言定有定无也。（晓引本业经广百论释之。大意同也。兴引广百同文释也。）
    梵王言至菩提。第七重难。若言诸法虚假。圣人虚假与凡不异。凡应成圣。若言唯如如真实。凡圣如如不异俱应是佛。
    答言至解脱异下。第八重释有三。一法。二譬。三合。初有二。一明愚人见有。外凡至回向。二明智者知无。初地至十地。（沼意取之。）初也。有三。一见愚智。二见菩提。三见解脱言仁以何意者。本云以何思惟。汝向问我依何作如此说。我今诃汝。以何思惟言有三异乎。言愚智者能行人异一。菩提者道异二。解脱者果异三也。（沼即取之。）愚痴有二。一阐提贪着五尘二执见推思有理。圣道有二。一执相道二乘。二无相菩萨也。菩提有三。即三乘。非菩提者皮肉心等。解脱有二。一烦恼解脱。二一切智解脱也。非解脱有二。一生死。二界外也。
    梵王至无减。第二明智者知无。有四平等。一事平等。二相平等三因果平等。四道理平等。今总解之。事平等者除二种颠倒。一凡夫见生死常乐贪着怖胃涅槃。二除二乘见生死怖畏涅槃贪着。菩萨不执生死不执涅槃。故云如是诸法平等无异。即事平等。二于此下即相平等。法者诸法。界者如如。此如如是法界之相。今立法界平等相者。为除执二我心。一切凡夫执人我。一切二乘执法我。为虚妄说不无。为无相说不有。不有除不无。不无除不有。法界双除不有不无法界于二边平等故。以此除凡夫二乘人法分别心。三无有中下。因果平等。为除二乘众生懒堕故立无间平等。道前法身是一间。道后法身是一间。虽为惑染无不净。道后本无烦恼。故言非净。若执道前法身自性定不净。即众生不可修道。若执自性定净。即不须修道。若言自性净无烦恼可除故除二种懒堕。四无增减者道理平等。除始行菩萨疑惑。于空中生散乱心。不令见如如也。道前法身不减道后法身不增。又烦恼不减智慧不增也。（庄润此义为六平等。乃至大小相纳十句。三世相纳四十九句。皆引中观瑜伽等释。具如彼辨。）
    譬如至仓库下。第二譬显上义。梵王上难。若一切法无异者无凡圣殊。今举譬明凡圣有异。若据法界真实即凡圣不异。右就虚妄即圣凡夫有分故。以幻为譬譬亦有亦无也。就文有二。一愚人见有。譬从外凡至十回。二有智人下。智人知无。譬十地。初又二。一略。二广作譬初也。有五。一虚妄过失。二不知理过失。三邪行过失。四不正说过失。五不立正义过失。初也。言幻师者。阿罗耶识无始以来能造诸虚妄。故言幻也。幻弟子者。即六识中意识也。（隋云七识。晓庄取之。沼有三释。第二取之。）善幻术者。四谤十四倒也。微细幻是罗耶所造。中者陀那变。□者六识所造。又众生有二种。一能分别六识境多见譬幻师。二愚痴人多爱所摄受故譬弟子。又师者心烦恼。弟子者皮肉惑也。（兴云。经论不同。或有业名幻师。如十住婆沙第五云诸行如幻。诳惑愚人无有实事。因业故有。业尽即灭。是故如幻。或有业烦恼皆名幻师。瑜伽六十云。如幻士众中。示种种形类。异生处流转。现多身亦尔。烦恼业因缘。令种种诸行。数数而积集。如幻化所起。或有业所生识名幻师。即八十四云。识如幻士。随福非福不动行识。此经既无别说故。备彼三义。具如彼也。）四衢道者。譬离四谤之理。（晓即取之。兴云。义亦不定。或说四识住。瑜伽八十四云。四衢道者住四识住。或说四谛。增一经云。四衢道喻四谛。或说四念处。如杂阿含二十等。四衢喻四念处。今此皆有彼义。庄依瑜伽义。沼有三释。初取增一。第二同庄。第三四生。）二取诸下。不如理过失。立人法二执。又解。土沙草等譬行非行者过三世。（晓影后也。）三聚在下。邪行过失譬人法二我。于六道中随一道中随一道悉起人我二执也。作诸幻者。生四谤十四倒也。明自邪行四使人下。不正说过失。谓说邪言令他邪行也。象众四兵者譬四谤也。五七宝下。不立正义过失。是十四倒。上云四兵是外事。如教。七宝是内财。如理也。
    若有至思惟下。第二广说。亦五名。即如前（晓影前四为四边。）此初虚妄过失。言愚痴者阐提。无智者身见也。二不能下。不知理失。是二乘也。不知幻本者。始行菩萨未见法界。初行菩萨于空散乱。十信至十回。初地以上方于空中寂静。（晓即取之。庄取初二。兴依庄云。愚痴喻阐提等。即违外道。亦不能思惟故。今愚痴者凡夫外道。无智二乘者解行。外道凡夫由有无明故不能思如幻之本。解行二乘由无证智故不能知诸法之本。）但唯守指诸德皆知。然略开端。若如言者。外道凡夫亦无证智。解行二乘亦有无明。何偏言哉。又初行菩萨。为征晓。下云地前未得无漏犹在凡地不证法空。今何摄耶。三若见下。不正行过失。若见者自不正思惟。若闻者听他邪法。（晓即取之。庄同。故云。见色闻说等。兴云。若尔凡夫外道应不具八识惑业故。今若见有为若闻无为。由无明故执有真实。象马等众即人法执。以无智故执有真实。七宝仓库即法执也。执我法已遂住见取等。）此亦准前。谁言凡等不具识等。又二执并住见取等。还取本义。见上下耳。作是思惟者。思惟上二也。如我所见者即自见。如我所闻者即听邪师。象马等众此实有者。谓是真实即譬执四谤等定有定无。今略。本云象马等众谓是真实如见如闻随能随力执着所见。见闻如前。能者证见五阴力者比见我人。又能者于法相中。力者于人中相。外道于法中证见。于我中比见。六识对六尘法名证见。不六识故云比见。识见能生比见故曰能。比是证寂用曰力。又有先信比后证名力。比智有三。从证智出。一有余比智。二如前比智。三平等见比智。有余者如见角知有牛。如前者有三。一如前过去。如见江满水知过去已雨。二未来如前者。如见蚁聚知应当雨。三现在如前者。如闻鸟声即识是??等也。平等比智者。如春时见此树生花。即知他方一切树亦生花。执着所见闻者。于见闻中起见取也。（晓影取之。）四此是实下。不正说过失。本云自言是实。即我所闻见是也。言者出口化他。余皆虚妄者。本云于他非真。此非我所见闻者皆谓非理。又自言实者自立邪法。于他非真者谤于正法。（晓依此说。）又自言实者立非道理。于他非真者破如道理义也。五于后下。不正立义过失。即上自见是七宝也。外道决定分别邪义。但见有无不更思惟不有不无也。
    有知至如是下。第二智人知无。譬初地有五。即无前五过失。（晓意如前。位亦依之。沼兴亦取。）此初无虚妄失。言不如是者方便也。
    二了于下。无不知理也。
    三若见下。无不正行也。于己自见及从他闻也。作是念者。思惟见闻于俗中即通达真也。如我所见闻象马等者。即通达四谤等无也。唯有幻事者。明无人法唯有虚妄名字也。惑人目者。眼目有三。一法眼。地前。二慧。登地。三佛。佛地。今别论四谤等能障三眼。一人见障法眼。法眼照真。三十心人。二法见障慧眼。慧眼见第三谛。十回十地。三见能知所知境智分别。此障佛眼道后至见也。妄谓象马等。本云是处说名象马等众。是处者闻见处。说名象马者是虚妄法。故言唯有名字。今即准之。如我见闻。本云如我所见如我所闻。牒云如我所见闻者。无实人法体。如我闻见但有名字耳。
    四不执为实。无不正说也。依此别释此文。即为无不正行。准前五中并后总标及今文势分配如是。今略。本云随能随力不执所见而言是实于他非真。能者慧也。力者定也。定慧俱不执。又随能思择。随力修行。不执见者无见取也。而言等者此正说也。初句自说正法。后句破邪法也。今总摄云不执为实。
    五后时下。立正义也。立十二部经等。本今转势。相对见之。有四。一正明能立义。问。此之幻事有无何耶。答。兴云。依萨婆多顺正理云。如变化色由定力起。故眼识境。幻色亦由幻术力生。能发眼识。彼许诸心皆缘有故。依经部宗。幻象马等皆无所有。缘幻之心缘无生故。今大乘中义即不定。有说。依龙猛宗即同经部。故智论云。眼等五识皆不可诳。将知意识亦缘无生。依弥勒宗。虽无实事。而有似相分明现故。以此影像色为所缘境界。此恐非也。智论既说有幻色。弥勒论中不言都无故。护法亦云。然诸蕴相从缘生故。是如幻有故。今幻色虽非眼识境。是意识所缘故随所依。即青黄等。若对能缘即计所起色。有何咎也。然无法有二。俱及独也。独无即无心所立无俱无应计影相现心故。独无不能生心。俱无即得生心。由此不同前二家义。如佛地云。心所行无。依他起摄。即其事也。而诸圣教说幻显空有其二义。一显空。大般若等。幻等十喻喻诸法空故。二喻虚。阿毗达磨经等八喻。显依他假有非真。今此经中备有二义。欲显境界实无伪有说此幻喻。今观诸教。心皆称合遂无相违。违出迷情。对青等者是乱识事。岂以此有为圣慧有。摄依他者即无能喻所喻之别。又八喻义。终不害彼十喻之宗。既言实无伪有。何二义耶。二是故不明随俗说。有言。智人者十地。（兴取取之。）但随俗者。本云随说世语。明俗有以利他。此明行俗也。三如见下明自见无相。如见等者。明我见闻皆是虚妄无人法也。思惟谛理即无相理。（沼云。谛谓实也思惟实理无如所说等。）即取本义。如二章。此思惟言准本属上。今随文势付下之好也。则不如是不着见闻是有。此明修真。（沼云。无分别智证入谛理则不如是。心言绝故。此了俗有真谛中无。）故知。掌珍广百二量妙契理也。四复由下明为示众生。本云皆欲令他知于实义。以俗有示真无也。（庄兴润之。沼云。复但随俗方便起言说。为彰第一真实义故。）
    梵王至可说下。第三合譬有二。一合凡见有。二是诸圣下合智见无。今但总共合上广略二譬。初也。有五。一合虚妄过失。言愚痴者阐提。异生者。本云凡夫。我见人。（兴云。痴者即愚夫之别名。异生者即简圣之言。愚谓愚痴。夫谓士夫。有愚之夫故名愚夫。一切圣人皆名同生。此异于彼故名异生。如深密云若有众生。是愚父类。是异生类。如广百论。愚夫即异生。故云诸异生者说名愚夫。随有所见皆无谛实。智不清白故名愚夫。二义皆得。）今见旧义。且同初也。未得等者。二乘人未得十地。二未知下合不知理。始行菩萨未知诸法同道后如如不可说也。（晓即取之。）又解。愚痴阐提。异生执见人。未得等者。未得定离欲智慧治皮烦恼。未知等者。未除执见治肉烦恼也。智慧有三。一修禅定俗法。二已见理修真解。三空行也。除皮曰修者。修俗行实理可见也。除肉曰见者。见真理也。三是诸凡下合不正行。凡即执见人。根利思惟故言若见。愚即上阐提。根钝从他得故言闻。行者有为法。非行无为法。（隋加云。即上草木等。庄沼及兴即取之。）即是摄一切生死涅槃也。（生死涅槃合许有故。言行非行。）执见闻境故言如是思惟。显思邪行有其二因。一师自不正思惟故言如是思惟。本云实有如是诸法如我所见如我所闻。谓有行非行法。如我见闻即是邪见。今略举初而兼后也。二诸邪法弟子亦然。故言便生执着。本云是诸凡人如见如闻随能随力执着所见。今总略言便生执着。正明自堕邪行也。四谓以下合不正教。即破正义。五于第一下准本属下。今翻显故。合不立正慧义。是立邪义也。
    是诸至实有下。第二合智人见无譬又二。一正合智人见无譬。二了知下广释智人无有分别。就初本五。一合无虚妄。二合知理。此二本云若有众生非凡夫人。已见第一义谛出世圣慧。知一切法如如不可言说。此明简前三人显三道圣。三人者。一上二凡。谓阐提外道。二愚者二乘。三始行菩萨。三圣者。十地中地地有三慧。一入道。二不退道。二出离道。又初名灭道。次曰持道。后为远离道。又初见位。次修位。后究竟位。若有众生者。总举十地菩萨也。非前三人云非凡夫。初地已上见如如。故云已见第一义谛等。又已见等者明入道。二得出世下明住道。三知一切下明不过道。今属前文翻略显云于第一义乃至可说。故不违也。三是诸圣下合正行。言诸圣者是十地也。若见自见。若闻从师。行非行法是为无为。（庄沼即取。兴影依之。）随力能者。本云随能随力。定力。慧能。（沼意取智。故云。初地已上随位证智力能不生实执。兴云。无别所以故。今随自见力传闻他能。不生执情故。）子述本意但偏执者。即违文云如我所见如我所闻。故知见闻通贯自他。是诸圣人依定起慧。能照虚实。极尽妙哉。不生执著者。若自思惟若闻他说皆不存之。即二种正行。四以为下合正教。本有二句。如上。前句不字应及此句。意谓。不生执着不为实有。五本云后不重思惟。合正义。菩萨一见如如。后不更言有俗无真。若凡夫一见俗便执有。不更思惟是无也。今举前句兼此意也。
    了知至实体下。第二重释有三。一更释前合意。明圣不定见有无。二明不定见无。三双结不见有无。初也。本五。一释无虚妄。二释如理。三释正行。四释正教。五释正义。今举初二兼显后三。初也。无实等者。无有为无为虚妄见也。二但妄下释如理。不知理人唯以妄想思惟。见有行非行。此明惑者见有也。唯有名等。明智者见无。就如理文中有此句。此中今略。具如本也。
    是诸至真实义。第二明不定见无。随俗说有二。一随俗说有。二令识有见无。
    如是至如是下。第三双结不有不无有三。初为自成就。二为成就他。三为安立正法。初也。有二。一有解。二无惑。诸圣人者十地也。（兴即取之。）圣智见者见如如也。此明有解。不可下。本云不可言法如如摄行非行法。谓不可言如如。是有为是无为。行非行摄。此明无惑。语言有三。一声是能说体非说。二语是能说。三法是可说。如如非此三。故云不可言如如。又释。不可言如如。是如如不可言也。行非行法亦如是者。如如摄行非行亦不可言有无。后释顺今也。
    令他证知。第二文也。寄言语名字为他得证知也。（沼云。亦是寄诠以显诸法。意令他证为无为法舍凡成圣。随于世俗说蕴处界等种种世俗名言。即此意也。）
    故说下。第三安立正法也。种种者或有或无。真俗两种也。
    时大梵至正法。第九识能说解之位。以解验理不有不无也。众生不出二十三人。四果。缘觉。（隋云。寂辨缘觉。）三界善人。四十心。十地。佛。合二十三人也。今问法界此中是何人境界也。言能解者。本云能解能通。牒云。能说。说以示他。能通。通达自照也。总语八地以上至佛能说能解如如。别论八地名解不名说。佛名说不名解。说是化他。佛化他胜。解是妙行于理。菩萨正行也。又能说令他修行。宜在佛。能通自修行。宜在菩萨。又能说是师。师宜在佛。能通是听众。宜在菩萨也。（兴征初后说云。佛若不解而能说者。无智众生皆应能说故。菩萨若不能说者。即违智论法身菩萨在于三昧不觉观而说法故。今若说若解皆有二义。作意任运有不同故。乃至前七地不名说解。说解不□故。后三地乃名说解。说解双转故。乃至信解亦得。如佛藏云。凡夫无疑悔者是人说法。）子唯守别不得总语。若使就别谁不知具。但互相避。佛名不解者。既证解竟更无信解。犹如般若无知等不同木石。菩萨不说者。谓非如佛。况更地地有明昧哉。
    答言至深正法。第十酬问有二。一出能说能通之位。二能解下明此位人能通能解。但答有三义。一有境可照。二无境可知。三非其所知。初明有人解此境。有境为人解之者。幻人非有非无。非四生六道。如八地已上至佛亦非四生六道。今明八地已能此理能说此理。故言幻人能说通也。（庄云。言众生者。谓普遍义。十方世界诸菩萨能解此义。非唯一二。故言众生。因缘法故名幻化。沼云。有者简持义。一切众生若有大性。能知依他知幻人等。若无大性不能如是。）先说胜也。答意。正显有入上地众圣能解如幻道理下凡不能。圣意不必据有性与无性别故。但如晓说应为问耳。数者四生六道。数心者六道四生皆心为主也。（兴云。即违诸论受想等名为心数法。）若尔彼等谁所具耶。当知三藏举本。诸论取末。本心收末。通定兼别。一无相违。（又征晓云。欲遣心心数法实有。及五种性决定别执。故说幻人心数众生。能解能说一切众生。若心若身皆非实有。如幻化人。法界为本。终无不归真法界故。此亦不然。违无上依经三十三独法中。般涅槃后更生心义。及见实三昧五净居天不授无上菩提记故。又若众生法界为本皆归真者。亦可众生性即法界故无作六道。性虽法界而有六道者。本纵法界。何妨五性决定别故。今若众生能解诸法如幻非有非无。无所得者能解真法界义。境既出有无之外。智亦入掩口之内。欲显此义故借幻人之心数以答梵王之问。）灭后生心及见实定。亦如幻事都无实执。时未至故。天众且止。不同执情。穷后际者又性法界故。无作六道者许有智种。一分众生不回六道。此能自害。谁障法界随缘五种。若未知者。应学一味流成六味。子守化城逆宝所者。岂异执境怖唯心哉。称今义者。即润本说幻人非有非无等。更无别诠。如上已述。第二明无境可知者。妄想众生犹如幻化无有实体。既无能照之人。则无所见之理。故无人得此境。无境为人得之。第三非其境者。一切凡夫妄想所生不真实有。譬如幻化。法界真实非实妄人所难通达。故非是境。犹如万法非幻人之境也。以圣心无分别可言通法界。凡心分别故不能通无分别境。无分别境于彼是无。如万法于幻心是无也。
    梵王至而生。第十一重请有二。一领是无。二请识有。若无众生那得四生六道。四六是数法也。
    答曰至解深义。第十二重酬亦二。一明不有不无即真无分别。二如是下结有能通之人。若众生心为法界非有非无无分别。即能通能说也。言深义者。隋云。过二凡夫定有。过二圣人定无也。幻非实色故不有。而令人见故非无。法界亦尔。有可德故不无。无名相故不有（兴即取之。而征晓说。）可取叵征。
第0段     尔时至之义下。品第四段佛述劝学。有二。一述天女。二劝梵王学。就初有四。一梵王叹。二如来述。三梵王欢喜。四如来与记。（庄兴取之。）初也。
    佛言至忍法下。第二文也。如是如是者。梵王上言善女通达甚深。甚深之义即是理达。即是善女之解。令具述此二。故言如是如是。既令梵王学无生忍。无生忍是八地之智。梵王是七地顶。此女是八地顶人。（兴取此也。）
    是时至闻正法。第三欢喜有二。一见菩萨人希有。二闻正法希有。又一见大师见无上。二受大教闻无上也。（沼影此云。一赞成胜德。二赞能利他。故重言希有。又得遇故闻法故。重言希有。）
    尔时至佛世尊。第四受记。受记义有五条。一名。二义三意。四事。五果也。名者有二。一受是弟子。弟子受之。二授是如来。如来授之。
    记义有二。一记境不忘。二记录不失。今就后一也。记意有五。一明大师通达。无处不了故。达见当果故。本云尔时世尊于一切法通达无碍告梵王言。今举世尊兼其智德。言通达者修得智。无碍者性得智。二明正行无空过必所得。三令众生于此菩萨生恭敬心。如弥勒等。四明不舍众生。未来更有于佛化度之。五明此大众位行已高。过定位退位得授记位。位有三。十解不定。十行定。十回受记。又七地以下有出入作心曰退。八地已上无出入故。是不退位故受记。又十地中有十心。后三心于一生得佛故受补处记。（兴取初三。但位晓兴取第二说。兴征初云。即违陈论十信不定。解行决定。地前三劫。述异部义故。今远行已还容退转故不决定。不动已上不退转故名决定地。如意既得善慧地。故决定记。）弥述前意。既云七地已还容退。况据十解。又十信偏执不定者。何自下云退违陈论。十信菩萨虽遇恶友种种破坏不退菩提。前后相违。依此当知各有所趣。如下述也。
    记事有五。一众生受记。二时节受记。三处受记。四依受记。依菩萨所行功德处而授记。五应得果记。（兴影为六。加德号也。）今五人中。善女有三。一人。即善女。二于未来世即时。三佛即果也。（沼云。号宝焰者。简金光明故。又悟诸阳炎故。吉祥者。于一切时能与众生作吉祥者。藏者包含。吉祥无量具足功德无有尽时。云吉祥藏。）次菩萨亦三。一说是品是依义。二菩萨是人义。三不退是果义。次两人。（八千亿天无量王臣。）但二义。（人义果义。）后比丘有五义。五人□应具五。文互举耳。
    记果有五义。一无上果佛地。二满足果八地。三最初果初地。四行道器果十回。五随从果十行。就文即五。一无上果者。授如意记得佛地也。
    二满足果者。三千亿菩萨得不退。八地如如满。乃至十地无功力。名不退满足。
    三最初果者。本云八千亿天子得无垢净于法成就清净法眼。谓于法界得初地法如如也。法界有二种清净。一无垢清净修得。二直言清净性得。又无垢无烦恼障。净者无一切智障。净即是性修二解脱也。初见如如解名法眼。眼者人法二我不执着故。此法眼即是慧眼。通十地立之。（晓即取之。初菩萨益。入第八地更无出观。故云不退。二天子益。得入初地断二禅执。故云得无垢净。证于法界而得理观。故言成就清净法眼。此二得益述三藏解。沼亦取之。庄释菩萨益有二释。初即取之。后云十住。兴总释之。天位即取。）但据初后依逆配者。初菩萨位。即取本义。若依顺次。十信非也。文意从胜至劣列故。莫好异也。
    四行道器果者。无量无数国王臣民得法眼。得十行除皮肉。知二谛理满。言行道器者。闻此经登十回。为大乘道器行菩提心。立呼此心为行道器。（晓云。三明王臣民益。远尘离苦得法眼净。是断见惑种得初果。沼取。）此亦本义。如料简释。问。若尔此二位阶既别。故本云八千亿天子得无垢净。于法成就清净法眼。地量王臣得法眼净。今何合云远尘离苦得法眼净。答。眼义同故合一处也。
    尔时会下。第五随从果。五十亿十解人也。犹未定故退为小乘。若十行已定。无复小乘之位。在其上可求故明发始菩萨人。若罗汉位同十行。此人犹退。从此更学前三十心。至十行方不退也。今此比丘于十解不定位闻经进入十行。故言得经坚固上愿也。坚固出生死名不思议。利他满足。又自名不可思议。度他名满足。（先约二利。此约二度。故异也。）又不思议成就佛法。满足成就众生。（兴云。比丘虽得十行中前五。心犹未定。退向小。而闻经得后五行。故云坚固。乃至即违陈论十信菩萨虽遇恶友种种破坏不退菩提故。今诸比丘既入胜解行地。而闻行广果远。欲退菩萨行。闻法见变。誓愿应成无差。故云满足。即得如意所现神变。上愿成就。）若尔何自上云即违陈论。十信不定。解行决定。但念难他妄自参差。又仁王云犹如轻毛。故应得方莫执角难。庄云。不退有四。一种子不退。谓初发心种解脱善。即十信。二发心不退。谓十住已上。三行不退。谓初地已上。四烦恼不退。第八地已上。沼云。退有二种。一已得退。二未得退。初在地前。后在前七地。已得有二。一得胜解。二得证法。得胜解有二。一信。二行。初信退在十信中第五心前。后行退在第六住已前。信不退。退不起邪见。行不退。不退向二乘。然仁王云。十千劫中行菩萨道随风东西或进或退者。授信及行。通相而说。劫有大小不同。净行优婆塞经。经六十劫行。舍利退大者据大劫说大。况不违大乘玄等。故知陈论信不定者据前五心。不退坏者据后五心。余皆准之。
    问。虽有此释犹未明解。故测深密疏第五云。问。种姓菩萨。有退以不。设尔何失。若言退者。乐庄严经如何会释。故云。性地菩萨。若一时杀阎浮提众生不堕地狱。若杀四天下乃至三千大千众生亦不堕地狱。何以故。此人旷劫修行。多供养诸佛。功德智慧善根纯熟。虽造重罪。以福德大故罪即消灭不堕地狱。又无性摄大乘释第七卷。初无数劫云坚固心胜进。虽遇恶友方便破坏。终不弃舍大菩提心。现世当来所修善法运运增长终不退灭。世亲第七亦同无性。若不退者。地持经说性地菩萨堕地狱等如何会释。解云。于此义中自有两说。一龙树宗。种姓不退。是故宝鬘论中。有人问龙树云。地持经说种姓菩萨堕阿毗地狱此义云何。龙树答云。虽有此言。我不敢作如是说。何以故不增不经中。明性地菩萨毕竟不堕地狱。同乐庄严经。而地持等说言入者??恐地前菩萨令其生怖速证初地。非谓实入阿毗地狱。（此段引经。如金刚仙论。）马鸣菩萨起信论亦同上释。故彼论云。修多罗中或说有退堕恶趣者非其实退。但为初学菩萨未入正位而懈怠者恐怖勇猛故。二弥勒宗自两说。一同龙树宗。一依本业经。十住已上名种姓位。于十住中前六名退。第七不退。故知种姓亦有退义。又瑜伽三十七云。又诸菩萨胜解行位。于菩萨修所化狭小。所作有缺。所作不定。所得有退。又云。解行菩萨。或于一时大菩提虽以发心而复退舍。善戒第八地持第九亦同。又瑜伽三十七云。若诸菩萨住胜解行地。乃至犹往恶趣。此尽第一无数劫边际。善戒第三地持第二亦同此说。然乐庄严及摄大乘言不退者。从多分说。而非尽理答。义是分明。前既圣通。非尽理者是人情故。兴无染总持品疏云。优婆塞戒经云。舍利子经六十劫修菩萨行。未入正位故还退心。断结经云。舍利子或从初住乃至五住而退。或从初住乃至六住而复还退。如是经于六十劫者盖是权说。不尔便违彼云从第一住至第十住乃至成佛。于其中间不曾退转故。言随顺果者。前时求佛。中间厌生死退。后更求佛。随前心故言更发乃至菩提也。依此功德者。藉此经生三慧也。过九十大劫者。若不值此经。满一僧祇行十行方至十回。今指九十劫便登之。当得等者。本云当得成就出于生死。当成就者。成就十回耳。八地以上无复迟疾利钝。此下烦恼尚多。故不同。而言一地三僧祇。据据极迟者耳。如须陀洹二十八生也。出生死者。牒云于生死作后者。既登十回出三界生死之后也。（晓述意云。过九十大劫等。谓入十解第四住时。能离三界系。业既尽故。言成就及出生死。如华严经赞彼住言第四生贵真佛子。从诸贤圣正法生。有无诸法无所著。舍离生死出三界。庄有三说。初即取之。次云。又入极喜离分段死。又过九十劫入第八地离分段死。今依第二释。沼亦取之。故云。果益有二。此初得至初地。依闻经等如说修行。至初回向位。故言过九十大劫。十回向中修行之时各经十劫。如净行优婆塞戒经说。兴征晓云。违论云未自在菩萨生无色界。生贵菩萨不生无色故。又征本云。违经云过九十劫当得悟解出生死义故。今诸比丘依供养如闻修行。过九十劫当得出离。义如果记。）就初引文还成前说。无违理故。就后即准沼释知之。又此前说为果记者。后记无用。过三十劫等者。十回最后。（意谓。入初地。）三十僧祇得佛。一地中有三分。一僧祇道分。二住分。三出离分。故云过三十劫得佛。（庄即取云。谓此初地过十地。各地各有三心。入住出名三十僧祇劫。沼亦影云。依梁摄论。二地各三祇。过十地数三十僧祇。兴云。有说。诸比丘十信已满。理发胜心修三十心。心别经劫故过。十劫。乃至过于十地。地别三劫。三十僧祇劫至等觉位。学佛威仪同时成佛。有说。比丘于解行地闻法发修经九十劫。过十信位当得十解。初住伏心。菩提悟解。能出生死。乃至过三贤中三十祇劫入欢喜地。随可化众现成菩提。虽有二义而后应胜。若如初者。地前初劫应短促故。）俱是本意。若后胜者。何前征耶。若初短者。理虽可长。而遇胜缘便登十回。亦无相违。故本前云。若不值此经满一僧祇等。（此意如仁王。下知之。）
    就比丘中具五事。一授记人。即比丘。二授依处。是诸比丘依此功德。三时节。过三十僧祇。四处所。即国土名。五应得。同时皆等。（庄影为五时果取之略初。而劫国开为二。加十号也。沼六。加同时成。兴七。本五加劫及号也。）问。无处无容同时同处有二佛。如何五十亿同时作佛。答。沼云。约化佛土说二不俱。亦约现相不得同时。据他用土及应合作则说同时。又国劫名虽同。据方器界各别。得同时作佛。今谓。直举国名不言一处。世界无边。何更疑矣。就五事中今述别释。初中有五。一标时。二明处。三唱数。四简类。五行菩萨下明行。行事有十。一修胜行。二欲退。三遇善缘。四得坚固。五满上愿。六更发心。七供养师。八重胜心。九作大愿。十明回向。如文可见。
    第二有七。一对机。二比丘。三依处。四修行。五劫数。六得悟。七出离。
    第三有四。一能化主。二受化人。三行劫数。四正授决。
    第四有二。一劫名。二国名。
    第五有四。一同时成二同一果。三同一号。四同十号也。
    梵王至大威力下。第二劝梵王学有五。一有大力。二格胜劣。三是故下合修行。四何以下释修意。五是故下结劝。初也。
    假使至不能及。第二文也。无方便者。无有此经所明不有不无如如二智方便也。有了义经是其方便。不值了义经故言无方便。余准法华寿量品疏释之。
    梵王至他广说。第三文也。心行为学。口诵呼为受持。持佛法有三。一正行即修学。二读诵即持。三弘通即广说也。
    何以故下。第四释令修意有三。初法。二譬。三合。初也。战阵譬苦难之事。流通三通。（隋云。通者即广也。）一修行。二读诵。三宣说。又通有三。一除灾障通。即修行。二方便道通。读诵。三生无量功德通。即弘宣也。
    譬如转轮下。譬也。明此经一切经王应须急行正法根本。轮王譬此经。七宝如余经也。（沼引大庄严论第十。七宝喻七圣财。或七觉分。乃至功德如宝。具如彼。兼义虽尔。正旧也。）
    梵王是下。合也。
    是故至修学。第五结劝也。（有四。一修十法行。二行精进下恒修不退。三功德十胜。四总结劝修。）
第0段     尔时至经典下。品第五诸天守护令法久住。今文有三。初天众守护。二如来赞成。三天等奉持。本略存初。初也。有五。一护正法。（有二。一仪轨。二白佛下正护）。
    二及说法下。护说者。（有二。一说者。二正护。护有五。一除诸难。二具众善。三色力足。四辨才通。五身心乐。）
    三时会下。护听众。
    四所在下。护国界。（有三。一表有难者。是三灾也。谓饥馑。怨贼即刀兵。非人恼者疫病。二我等下明为护遮。三皆是下结天众力。）
    五若有下赞施主也。
    尔时佛下。第二赞成三。一赞闻深法。二赞护法人。三圆成二严。
    时梵王下。第三天等奉行也。

第0段 四天王观察人天品第十一

    略开三门。初来意者。上来众品开经体既讫。今明经力用。故此品来。二闻经正体旨深利远天神喜踊发誓弘宣。夫法非孤运。弘之人也。是故四王观机修行。故云唯愿众中广为我说等。故此起也。三为时众故。下云。大众闻已受持。
    二释名者。明四王事故者名也。四者数名。清净名天。如法华疏。自在为王。故仁疏云。施恩布德故名为仁。统化自在故名为王。（宜即取之。）十二门疏云。观察了达目之为观。统御名人。如上述之。天即准前。（兴云。梵云阇埵去声唎云四。摩诃云大。提婆云。天罗阇云王。提婆云天。摩怒沙云人。比耶二合婆云观。路迦那云察。今从周语故立此名。天者该自然在光明之义。身有光明不假外照。资生应念可谓自在。故名为天。统领尊胜故名为王。乃至月别八日二十三日天使。白黑十四日太子。前后十五日天王。睹审人天罪福之行以奏释天。故曰观察。观察人天所行善恶正此品旨。故以名之。）据兼尔耳。此品正明四王观察。于一切时修经。人天相助观励未必斋日。又自然等本义如前。但光明者此亦可简。即违大论。假号天故。岂有身光。
    三决疑者。问。本既一品。今何开耶。答。沼云。此品四王赞劝行经。发愿护持。后品世尊赞美令广愿护。故二品别。问。若尔余章皆有此例。他愿佛印何不类耶。答。理实如本。愿印为二。似无别由。三藏随宜开之。何假征矣沼所难解既有所以。兴问答者即无异能。见推可知。
    尔时至足已下十六品。是正说第二阶明经力用有二。初九品明经力大劝物弘通。后王法下七品出能弘之人得此经力。以成前九品意也。就初为二。初四品明菩萨诸天加护弘通。后五品明八部鬼神利益弘通。弘通者以成前品意也。（祥即取之。）初为三。初二品四王弘通。次无染着诸佛守护。后如意品师资共护。初又二。初品发愿护持。后品赞叹劝励。初也。此品准本有三。一叹经德胜二世尊我下发愿弘通。三大众下时众喜行。初有三。一出能弘之人。二叹所弘之法。三请为说之恩。（祥即取之。）初也。又二。一列名字。四王天住须弥四埵。东方提头赖吒。此言地国。护国土。南方毗留勒。此言杂语。解诸鬼神语。西方毗留博。此言增长。增长国土。北方毗沙门。此言多闻。多闻智慧。（隋云。南方毗留勒叉此言增长。增长国土。西方毗留博叉此言杂语。解诸鬼神语。经一本云。南方毗勒此云杂语。西方云毗留博增长也。配方翻名。祥晓宜庄沼兴皆同隋初说也。但毗留博叉。晓云此云丑目。庄云此云广目。亦名丑目。兴云目丑广故。余即取本。加云。大集如次名□鞞罗。乐胜。火花栴檀花者。即标别名。故不相违。有说。广目瞻部王。增长牛货王。即违瑜伽东南西北如次持国增长丑目多闻。）但执一水见一本。准隋知之。故不违也。但住宫者。祥云。须弥四埵名那干诃罗山去地四万二千由旬。纵广亦尔。上有四王。晓云。伽云持护山所居止。余金山是部落。余处云住四埵。如是二文可和会也。兴即会云。增一三十四云。须弥四宝所造。金银水精□璃。又有如是四宝城郭。四王居止。婆沙三十三云。苏迷卢山有四层缘。如次坚手持鬘恒四天居止。此二经论依妙高住。智论第九云。须弥边有山名由犍陀罗。高四万二千由旬。此山四头各有城。四王各在。起世经第四广具亦同。此二经论皆许四王住由乾陀山四方。有此异者。四王幸处居处如次二圣教故。如起世云。至须弥半四万二千由旬。中有四王宫殿。即幸处也。又东半腹去地四万二千踰阇那。佉提罗迦山顶有提头王住处。城名贤上。纵广六百唎阇那。南有毗楼勒迦城名善现。西有博叉。城名善卜。北毗沙门王有三城。一可畏。二天敬。三众归。四王身长皆半由旬。衣一由旬。广半由旬。其重二分。即居处也。具如彼辨。（沼同。故云。本都妙高第四层缘。时复住持双山顶。）祥云。东方持国。领诸天众并乾闼婆乃毗舍阇二部鬼神。南方增长。领诸天众并鸠荼及避胁多二部鬼神。西方杂语。领诸天众及龙富单那二部鬼神。北方多闻。领诸天众及夜叉罗刹二部鬼神。（沼宜依之。宜亦加云。如是四王各领八万四千鬼神王众以为眷属。）而北方在前者。推其多闻。（沼影取之。）二俱从座下明仪则。准上释之。
    白言至共受持下。第二所弘有二。一叹德重。二叹多能。多能故德重。德重由用多。（祥即取之。）初也。有三。一诸佛爱重是意业二诸天礼敬是身业。三四王赞仰是口业。初一明经显性得之因。次一明经生修得之道。后一明经成修得之果。（隋云。生起由经德重故。佛及天王护念敬重赞叹成上德重义。此三依本。今有五种之一切。第四一切即通下句。应言一切声闻独觉。然随本故摄为三也。祥兴取之。）三中各二。初叹所重之法。二明能重之人。初二者。一叹法。法如金光明。本云是金光明微妙经典众经之王。法身性得如金。般若性得如光。解脱性得如明。又譬性得三身。（祥取。加云。佛性亦得。）微是因中。妙在果上。二一切下明人。人是诸佛。诸佛应身以法身为师。故言护念。即经云诸佛所师所谓法也。（祥取。兴云。即违应身无自依心。无自依心者必不能念故。）此言应身即内应故。纵令外应无自依心。有依他心。故言护念。亦有何妨。
    一切菩萨下。第二诸天礼敬有二。一叹法。法能生菩萨之道。本云庄严菩萨深妙功德。隋云。此经明十度十菩提等能生菩萨之道。（祥兴取之。）故今总言一切菩萨恭敬。二一切天下明人。人能如说修行于道。故言恭敬。今云供养。本今互显。意即无违。
    及诸天下。第三四王赞仰又二。一叹法。法成四德。令诸天愿乐。故言欢喜。二一切护世下明人。人心欢喜故。口赞叹也。（隋云。三中皆有三义。互举一也。意谓。恭敬欢喜赞叹。今有五义。加供养及受持。祥皆取之。）
    悉能至宫殿下。第二叹多能有三。初生智慧。（隋云。五欲所昏故与智慧。兴意取之。）
    二能与下与快乐。
    三止息下灭苦恼。苦恼又二。一别明。二总结。（祥即取之。）初中有二。一除三途报。本云是经能令地狱饿鬼畜生诸阿燋干枯竭。故知沼云四恶趣者。是增益耳。二一切下除人天苦。此有六事合九句文。（沼即取之。）一除怖畏。（沼云除五怖畏。）二却怨贼。三除饥馑。四愈疾病。五一切下灭灾变。本云是经能灭恶星变异。（庄云。日月星宿缶石山林江海池。□种种变怪。）六百千苦下去诸苦。本云是经能去一切忧恼。此六。本显发端皆言是经能故。（祥言七苦。即兼三途。故不相违。）
    第二总结。本云举要言之是经能灭一切众生无量无边百千苦恼。今即总略第六摄之。总结为三。一除怖畏。二除疾病苦。三除忧恼苦。初先举怖畏体后缘。次先举病缘后明病体。第三病亦先缘后体。别六总三。合为九句。前文直明苦经内有三德为三人重之故是德重。后文明外有诸用不止明三人敬贵是故多能也。
    世尊至宣说下。第三请广为说。意为弘通有三。一明如来宣说。言如是指总别拔苦与乐之事意谓。此经能为如是拔苦与乐。广益我等有情。愿佛众中广为说也。本云是金光明微妙经典。若在大众广宣说时。此明有人宣说。未必今佛。故置若言也。于大众者。有不在大众不足可信。云大众有三。一有正法。二有正师。三正学。
    二我等下。明四王听受。
    三气力下。明闻法获利。利本有三。一身力康健。二威德具足。三精进勇猛。本云心进勇锐智慧增长。今加神通倍胜。
    世尊至化世下。第二发愿弘经。本既一品。释亦随之。今准文势。准本有二。初四王自明有弘护之德。后正发愿弘经。（祥兴取之。）初有三。一标。二释。三结。（兴即取之。）初也。又二。一明出世德。二以法下明世间德。（祥即取之。兴但世德。）本云为世法王以法治世今举后句而兼初也。二各有二。初二者。一能说。二能行。能行六波罗蜜。能说十二部经。（祥兴取之。）十解之人。下具明也。后二者。一为王化世。二依法治民。具二万美也。（隋云。若不依法治。则不可王化。既有出世之德。故为王也。）
    我等至远去下。第二释有二。一遮诸恶鬼明除苦。（兴云。俱槃荼者即冬□鬼。即取嘉祥法华疏说。）
    二世尊我等下。守护人民。此四王各领五百鬼神守护国土也。二十八部。如下正了知品疏辨。
    世尊以此下。第三结也。
    又复至之事下。第二正弘有二。一为护土。二为护人。（祥兴取之。）初有三。一明国土衰损。
    二世尊我等下。明请说此经。依今有二。初尊法。后请人有三。一有人持经。二四王请说。三时彼法师下应请弘宣。言由我等者。本云以我力故疾往彼所。谓冥加令来耳。故言我力等也。
    三由经力下。明由经灭难。
    世尊若至其国下。第二护弘经人有三。初明护听受之人。二世尊若有下护供给之人。三世尊若有受下明护赞叹之人。生起可见。（隋云。从易至难。如初人但能听为易。又能供养为难。与文相似。不如旧从难至易也。兴即取之。）三中各三。此初三之中。初明弘经也。二世尊时彼下劝听受。三世尊以下明王护也。
    世尊至灾患下。第二护供养人又三。一明弘经。二时彼人王下劝供给。三我等下明王护也。
    世尊至所称叹。第三护赞叹人又三。一明弘经。二人王于下明赞敬。三我等下明王护。此中本有供养之言。即是尊重赞叹事耳。
第0段     大众下。品第三段大众奉行也。

金光明最胜王经玄枢卷八

宝历三年七月七日庚申书写此卷了
始笔于五月九日闲人宝生院成庆
同四年闰二月二十六日再校了
第0段 金光明最胜王经玄枢卷第九



第0段 四天王护国品第十二

    略开三门。初来意者。先章四王发愿弘经。此品如来赞劝弥修。故次先品此章来也。二先自愿拥护。持劝他弘通。又为时机。如下八益。
    二释名者。本义如前。言护国者。依仁王疏。四王能护。国土所护。由经生喜使国无灾民主获安。故名为护。王化封疆名之为国。盛辨此义因以标名。随名释也。（兴云。梵云罗叉此云护。即拥护也。国者即总举人土之。即五蕴也。）
    三决疑者。四王八部共护持者。应言护人。何名护国。答。国者总也。人是别故。如说有情名为佛土。故虽护人名护国也（沼云。人为国本等者。弥有难故说为国本。必言护人。）
    尔时至善哉下。先章四王愿护。今是第二如来赞述。此品准本取今有五。一如来赞劝弥修。二四王会□勤行。三时四天下。四王说偈叹佛。叹佛说经故。四尔时四天下。四王欢喜供养。闻经欢喜心供养佛。五尔时世尊下。时众闻经得益。初中有二。一赞。二述（祥即取之。）就赞有二。一赞现行。二赞往因。（兴即取之。）初也重言善哉。一善其有弘护德。二善其以德弘护。又一善其遮恶鬼。二善其护人民。又一善其为世法王二善其以法治民。
    汝等至赞叹下。第二别赞往因又二。一赞修三业。二种诸下赞行万行。供养通三业。恭敬是身。尊重是意。赞叹是口。四王已登初地。三阿僧祇劫行故。言无量佛所种善根。（祥沼兴取。）植诸善者。过四十心。（隋云。十信下种。十解十回成熟。初地解脱。祥取。兴云。即违瑜伽十信已前。亦胜解行地。今发善法欲。即下种也。）若尔何故先为征他言如轻毛。故准上耳。初地四王。二地忉利。三地夜摩。四地兜率。五地化乐。六地他化。七地初禅。八地二禅。九地三禅。十地四禅也。十回金轮王。王四天下。十行银轮王。王三天下。十住铜轮王。王二天下。十信铁轮王。王一天下。□出大集经也。（祥即取之。）
    修行至安乐下。第二正述有二。一述上有仁德。二以是下述上弘护。（兴即取之。）不述上有闻法得利。（祥皆取之。）上有德文有三。今初述上第一总标。二汝等长下述第二解释。不述第三结名。名由德有。故不别述。上二中各二。今具述之。文少前后。互有所表。先举作王。后明以法治民。四王明其得作王方以法理民。今佛先述以法治民。后述第一为王者。由以法治民故得为王。本云为人天王。今举初句以兼后也。前示为王故善化。此明善化故成王。前明苦是展果。（隋云恶果。）须先除。乐是胜果故后与之。今此佛述。先述第二与乐者。众生多短乏。于听学有阙。须先与四事乐。后除苦者。众生不弃有重苦故。本云能遮诸恶。今亦先云遮去诸恶。所有鬼神乃至速去。今述举初与乐而摄后除苦也。此明众生恒无乐须无与之不恒有重苦也。
    以是因至得安隐下。第二述弘护有二。一述上第二护人。二述上第一护土。（祥兴取之。）上示由有国有人。此明由有人故即有国也。上在人有三。一护听受者。二护供给者。三护赞敬者。今总述此三。三中。本各有三。今但述后二。就文有二。初正述。二汝诸下释述意（兴即取之）初也。有二。一合述上三人。二合述上三护。不述上三中有弘经之人。上本拥护供赞听受者耳。以是因缘等者。本总略云以是义故。（明可护义。）若有人下。（明可护人。）又云。供养即述第二中第二。恭敬即述上第三中第三。又供养是宣说。恭敬是听受。即述上第一中第一。二汝等应下。合述三敬三守护。（隋云。合述三中第三守护。）
    汝诸至得胜利。第二释述意有二。一出世利三世佛正法者有三。一正说十二部。二正行十度。三正果法身四德也。二汝等下。世间利也。
    汝等若下。第二述上第一护土有二。一正述上护国土。二劝护弘经人。（兴即取之。）此是义生有两立。一四王。上但护人王未及四众。二上但明护学者未明护弘经人。各有所表。意可知也。就上护土有三。一国土衰恼。二请说此经。三由经祸灭。今述后二。后二由四王力也。就上第二请说有三。一有人持经。二四王请说。三由请弘经。今言汝等护持是经。即述第二。第二由四王故不初。后两。言能除众苦等者。本云悉能消伏一切诸苦。所谓怨贼饥馑疾疫。（故知初一句总标。后二句别明三苦。沼即取之。）
    是故汝下。第二劝护弘经人有二。一弘。二护。就上护听受人亦三。一有人弘经。二劝人王听受。三四王愿护。今亦但述后二。以此中本述护听众故。但上止明人王听受。此中合举四众。上明人王以上四王。只举人王不及四众。此中佛举四众者义生也。上四王意既护王及于四众。此间恐有不解者疑之故。四众若有听受诵者□护之。次云风化下。明四众如草从风也。（此文本今两本所无。可检七卷本也。）
    尔时至恭敬下。第二四王奉□勤修。准本前后总有五番。大为二别。初一番自愿拥护。后四番劝化弘通。弘通由拥护也。先品至此述文初番已讫。今是第二有四番劝他弘通为三。初有一番正劝他弘经。第二有两番示弘经方法。第三有一番结劝明弘之者得。不弘者失。（祥兴取之。）菩萨不但自行。复欲化他。（祥云。故先劝他弘经。）化他必有胜轨。（故次示方法。）胜轨若行即得。不行为失。今加一番合为五番。谓说神□以弘经也。初四番人护。后一番法护。就初有二。初四王劝。后如来述。就初有二。一劝国王弘经。二四王拥护。（祥皆取之。）初又二。一标所弘之法。二若彼国下劝能弘之人。初中有三。一标法。二标时。三标处。（依今有二。初仪。后法。）第二又三。一明人王善化。二明人王听法。三明人王舍财。初文。本云以天律治世。言天律者。依天法用亲□平等治恶赞善也。今举后二以兼初也。
    以是至具足下。第二明天护。本先明四王自闻法得利。后明人王被护。今此总略明护他事。准本及今。上文理实应如旧也。今文有三。一总标拥护。二别明守护。三双结拥护。拥护者由弘经。初也。本云以是因缘我等时时得闻如是妙经。乃至具诸威德。具释如本。此即明自闻法得利。今明护他与利。本今互愿。意无违也。得利有三事如上述。准上。安稳等者增长智慧。增寿命者身力康健。后句如文。转势说故。本今次第有不同也。
    世尊若至尊敬。第二别明守护。先明护因。后正守护。
　　是故至留难下。第三双结拥护有三。此初护法。
    二亦当下。护人。
    三他方下。护土。此又三。一略标。二释。三结。（祥即取之。）初也。
    若有人王下。释有三。一明国主弘经。
    二邻国下。明外留难起。
    三世尊以是下。明由护难灭又二。一明经力能除。二明四王为灭。就初有二。一举经力。是能灭之因。二举异怨。是能除之缘就后有四。一时王见已。牒彼国有难。二即严下。明于难中犹来。（沼云。讨者除也诛也。伐者征也败也。欲败去之。今经作讨。罪之小者曰罚。是折伏也。）三我等尔时下。明四王护助。四令彼下。明由护难灭。
    尚不敢下。第三重结。本二。一结彼土难生。二结此国祸灭。今略初文但有后也。问。经与四王本是利他之法。云何乃令彼国有苦。答。经及四王无心恼彼。但此土弘经是有德之人。果报坚固。彼王恶意违此有德。为恶自熟耳。如人恶心违佛及父母。父母何曾有心损彼。彼报自熟也。（祥即取之。）问。乃不作心令此恼彼。云何令彼自爱恼耶。答。劝此弘经生善。即是识彼依教自息恶。息恶彼无恼。弘经此土安。即是平等之化也。
    尔时至善哉下。第二佛述有二。一通述。二别述。（兴即取之。）初也。
    汝等至说是法下。第二别述上三。即为二。初先述上第二四王拥护。二大王若未来下。述第一国主弘经。弘经由护。护前弘后。上欲明由弘之有善资四王。四王方复拥护。佛述先明护者。由护安隐故方得弘也。（祥兴皆取。）初有三。此初述上第一护法。
    二若有人已下。述上第二护人。
    三亦复下。述上第三护土。（祥兴取之。）有三。一略述护于国土。二四王当知下。广述所护之事。三以是因下结。（祥即取之。）三中各二。一明有好。二明无恶。（兴皆取之。）初中有好即有六事。从近至远。本略。今谓。一能弘人。二所弘法。三弘通人。四消衰患。五令安隐。六亦复下护国境。
    二乃至怨下。明无恶。即有四事。本略。今谓。一散怨贼。二灭衰恼。三得安稳。此二本云灭其衰恼令得安稳。今举初事兼后二也。四亦令下无□讼也。
    四王至自在下。第二述所护事又二。初明有好有五事。今谓。一能护主。二所护境。三所护王。四受快乐。五得自在。兴云。如经律异相云。阎浮提内有十六大国。八万四千城。八国王四天子。东有晋天子。人民炽盛。南有天竺国天子。土地多名象。西有大秦国天子。土地饶金璧玉。西北有月支国天子。土地好马。八万四千城中。六千四百种人。万种人万种音响。五十六万亿丘聚。鱼有六千四百种。象有四千五种。将有二千四百种。树有万种。草有八千种。杂药有七百四十种。杂香有四十三种。宝有百二十一种。正宝七种。而言八万四千人王者。盖有优劣不同。故不相违。
    二所有财下。明无恶有三事。初事。今谓有三。一多财称心。二随业受报。三不贪他国。感生下第二事。本有七心。故云各各自生利益之心。生于慈心。安乐之心。不诤讼心。不破坏心。无系缚心。无楚挞心。今举四心等取余也。谓利益心安乐心无诤心无缚心。言小欲者通。利乐下别也。若反七心即是苦故。今言苦也。其土下第三事今谓有二。一能受人。二所受事。事有六。一自然乐。二和水乳。三互相爱。四欢游戏。五慈悲让。六增善根。
    以是因至丰盈。第三结也。一结有好。二结无恶。（兴即取之。）初有六事。今谓。一国乐人盛。言因缘者。总依弘经。别由前六事因缘故。二地味沃壤。三四时顺序。本云阴阳调和时不越序。兴云。寒暑即阴阳之气。应于律吕故调和。四时各顺三序。故云不乖序。事如金遗。四七曜守度。兴云。菩萨处胎经第四云。日宫纵广五十一由旬。月宫四十九由旬。日放一千光。月放一亿光。大集第二十八云。在日天器十千由旬。住宫纵广三万二千由旬。立世经第五云。月宫名旃檀。天子同名。日宫名修野。天子同名。此二宫殿团固如鼓。住四十余劫。智度论第三十五云。如日天子怜愍众生故。与七宝宫殿俱绕四天下。为众生除诸冷湿照诸闇冥令各得所。第三十九云。日月圆方五百由旬。而今所见不过如扇。大而见小。有此异者。盖二轮之形未然必一量故。圣教有不同。但智度论。别以算诸方。故云五百。广如楼炭第八。立世经第五。大集。大论先卷。瑜伽第二。皆具引文如彼疏。晓下疏云。长阿含云。月有亏满者。一通角行稍稍隐例故见缺。又月边有天其色正青。衣服亦表青。所在之面青色照城。故缺盛也。满者月行稍转向正。又青衣天。十五日转入月城。与王适会。又须弥南地有大树名阎浮提。高四千里。枝荫二千里。影现月中。楼炭经亦同此说。依瑜伽者。由大海中有鱼□等。影现月轮。故其内有黑色现也。又云。星者五星。宿者二十八宿。楼炭经第八云。从此高四十万里有天神舍。以水精作之。在虚空中。大风持之行如浮云。天下人皆名星宿。其大围七百二十里。中者四百八十里。小者二十里。净法师云。有处说。观世音名曰宝意。作日天子。大势至名宝吉祥。作月天子。虚空藏名宝光作星天子。度者路也分也。五风雨无灾。六资财丰盈。
    二心无悭下。结无恶有四事。今谓。一心无悭。二常行施。本云亦无嫉□。三具十善。四终生天。
    大王至称赞下。第二述上第一人王弘经有四。一述人王弘经。二述天王得益。三劝人王弘成第一。四劝天王护成第二。后两是义生也。初有二。一述人王听法。二并受持下述人王舍财。不述善化善化非是弘经也。
    复欲至药叉众下。第二述天王得益有三。此初标得益之人。
    二是故下。释得益之法。由得等者。本云则为以得正法之水服甘露味。
    三增益下。出得益之相。
    是诸人至正等觉下。第三劝人王弘有三。此初明弘此法即供养释迦。
    二若供下。明供养释迦即供养三世佛。
    三若能下。明有此两义故得无量福。
    以是至彼王下。第四劝天王护有四。此初护人王。
    二后妃下。护眷属。初句应字通下。故云及后乃至王子等亦应得护等。
    三及宫下。护宫殿。本云宫殿堂宇安稳清净无诸灾变。护宅之神乃至快乐。今准知之。
　　四是诸国土下。护人民。从近至远也。
    尔时四天至福聚下。第二两番明弘经方法有二。一弘经方法。二用心方法。初有二。一四王劝。二如来述。就初有二。初举果报。二世尊如是下令修因。（祥兴皆取。）初中又二。一明得六种好事。二明离三种恶。初也。今谓。一得护自身。二得护眷属。三得护宫殿。四皆得下得胜安乐。五于现世下常得尊位。六复欲下得无量福。
    于自下。第二文。本云国土无有他方怨贼无诸忧恼及诸苦事。三恶如文。
    世尊至殷重下。第二令修因有二。一重法。二敬人。（祥兴取之。）初有三。一舍恶。二修善。三听法。（兴即取之。）初也。有三。一不放逸除思障。（隋云。除漏器。）二不散乱除闻障。（除覆器。）三当生恭下除修障。（除秽器。）恭敬者是修行。即修慧也。（兴取。加云。修慧方便。实闻思亦有方便。修慧又有障。而前二唱障后一显方便者。即影略互显也。）
    至诚殷下。第二修善。依今有二。一总劝听经。二欲听下别示听轨。轨中有二。一严外境。二净内身。（兴即取之。）二中各有七事。今谓。初七。一严处所。二洒土地。三散众华。四置法座。五宝校饰。六张幢幡。七施宝兽。今加二事。谓烧妙香及奏音乐。言师子法座者。本云敷大法座师子之座。大法座者听者座也。师子座者说者座也。庄云。哀泣经云。佛告阿难若佛灭后为法师比丘敷座。得十座功德。一尊者座。二轮王座。三帝释。四梵王。五第六天王。六法师比丘。七帝得法。八菩萨诣菩提树下当得佛座。九得转法轮座。十涅槃时天龙等围绕。然后得如来师子座。其王下第二净内身又七。一洗浴二涂身。三着衣。四着璎。五卑座。六不高。七去位。
    离诸憍下。第三听法。本三。一离诸放逸思慧行成。二谦下自卑除去憍慢修慧行成。三端心下闻慧行成。今有后二。举离憍慢兼放逸等。具此三品。（隋云。初修见器。次修净器。后修开器。具此三器。兴即取之。）是好听法。义如上释。
    于法至师想下。第二敬能说之人有六事。一恭敬法主。二慈爱眷属。三外舍资财。四内怀欢喜。五身意精勤。六倍生恭敬。合六为四。初一句恭敬。二三句供养。三有一句结供养。四有一句结恭敬。初也。言起大师想者。本云生世尊想。故佛想也。庄云。十住毗婆沙第五云。言说法者。应行四法。一广博多闻能持一切言辞章句。二决定善相。世间出世诸法生灭相。三得定智慧。于诸经法随顺为诤。四不增不减如说修行。又云。说法法师处师子座复有四法。一欲升高座先应恭敬礼拜大众然后升座。二众有女人观不净。三威仪视瞻有大人相。敷演正法颜色和悦人皆信受。不说外道经书以欲怯畏。四于恶问难当行忍辱。复有四法。一于诸众生生饶益相。二于诸众生不生我相。三于诸文字不生法相。四愿众生从我闻法于阿耨菩提而不退转。广如法集第二。瑜伽四十四。具引如彼。（沼云。如法华说。）
    复于至愍心下。第二慈爱眷属为三。一大小欢喜。二喜悦下舍所重财。三于自下爱悦法味。（此二文处。本经密之。今且随义相配如是。检七卷本。）难解在始心轻听闻之后理转至。人须资侍善心曰损恭。凡夫三业多相侵恼。故人之后令弥笃也。
    作如是第三内怀欢喜。本外右先。今转势故有此先后。
    于此经下。第四外舍资财。本供于师。今令营法具。有二义互举一也。
    第五身心精勤。本云倍复自励不生疲倦。今举第四以摄此意。故云盛兴。
    既敷设下。第六倍生恭敬也。
    尔时佛至吉祥事下。第二佛述。但述行因不述得果。得果由因。因述兼果。又此中佛明胜报兼前劣果。又上行因中有二。今先述经二敬人。二四王当知下。述上第一重法。（兴即取之。）前四王示法胜人劣。今佛示法多生敬重。人好起轻厌。（隋云。佛示法由人弘。兴即取之。）故先令敬之。就敬人中有二。一述供养。二敬重。（兴即取之。）与上不例者。上明在后供养。此示来前迎接。善始令终也初有四。一行因。二得果。三结得果。四结行因。初有二。一标。二释。（兴即取之。）初也。有二。一严身。二步出城下。自出迎接也。四王以至之苦。第二释有二。一生善。二复得超下灭恶也。
    复于至尊位下。第二得果。是义生有四。（兴即取之。）此初报果。
    二随其步下。明习果。
    三自在为下。更广报。本云不可思议自在之力。今谓。有十三句。一自在力。二众所重三处宝宫。四所在下得长寿。五具辩才。六众所信。七无所畏。八有名闻。九众所敬。十天上下受胜乐。十一得大力。十二具大德。十三得相好。
    四值天人下。广习也。
    四王当至利益。第三结得果。
    故应自下。第四结行因。上先因后果。今结先果后因。亦有义也。（兴显义云。果必依因。故前先因。因亦对果成故。此先结果。）
    于说法至我说法下。第二述敬重法师有二。一使行因。二明得果。初也。有四。一见法师形相如见佛形。二见法师入宫如见佛入。三见法师受施如见佛受。四见法师说法如见佛说。此次第相生也。
    我闻至退转下。第二明得果有二。一明内果二明外报。就初有二。一习半。二报半。（兴皆取之。）初有三事。此初不退菩提。十回人也。
    二即是下。常生佛处。
    三我于下。供养如来。（兴云。有说。不退十向。生佛处等名流果。此不可定诸位。皆有不退义故。今十信下品闻是法故。不退菩提福智必成。值诸佛故智威。供诸佛故福成。）既不可定。何定十信。又言诸人王何唯十信耶。当知本意总摄地前。而十回者举终兼始。地前劣故殊须劝修。地上诸王更无待言。又其福智亦为习果。义无违也。
    我于至之苦下。第二报果有二。此初舍恶道。晓说如下。庄云。琰魔此云静息。长阿含十九云。阎浮提南大金山内有阎罗王宫。王所治处。彼王日夜三时有大铜铁自然在前。乃至唇舌咽腹无不烧烂。受罪已讫。复与婇女共相娱乐。彼臣亦同。瑜伽第二云。随一有情由感杂染增上业故。生那落迦作静息王。若依此文。地狱趣摄。（沼云。正鬼趣摄。瑜伽生那落者。化三界生。不尔何故生最下地狱。又达二十唯议。不许同彼受苦故。长阿含十九。约化相故说王受苦相。）问若尔何故名法王耶。答。以其因果示诸有情令离怨心。故名为法王。阿含同卷云。佛告诸比丘。有三使者。一老。二病。三死。有众生身语意恶行堕地狱中。狱卒净此罪人诣阎罗王所白言。大王。此见天使所召善问之辞。王复告言。汝在人中观见老人。乃至广说。瑜伽五十八亦说故。（测同。加云。起世经第五等引老病死三种天使而诃责之。）
    便为下。第二受人天。天是释梵。人是轮王也。
    当令至涅槃乐下。第二明外报有二。一利他。二利我。利他有二。一明内有能公之德。二明外有所化之事。（兴即取之。）初文准本属上。故云我今已种百千乃至释梵之因。已种无边善根种子。初已种下。义如前也。后已种下。即初明内有能化德。今当令等。本云已令无量百等。此即第二明外有所化事。
    积集无量下。第二利我亦二。此初明有自利之德。言积集者。本云已集。
    二后宫下。明自利之事有三。一利眷属。二利宫殿。今利人民。三国土下利国土。国土又二。一除内灾。二他方下除外祸。
    四王至眷属下。第二述重法有二。一令修因。二明得果。（兴即取之。）初有四。一令述灭恶生善。二述上听法。本云清净听受是妙经典。今略举初以兼此义。准次下文必应有也。三亦于下令护持众。四所获下令回施四王除诸难。即得果。
    彼之人王下。第二得果有四。一习果。二于现世下报果。三增益下结报。四能以下结习果。
    尔时四至正法下。第二一番明运心方法有二。初四王劝。后如来述。（晓庄取之。）初有二。一示上听法运心。二示上供养运心。（祥兴皆取。）初有三。一牒上人王弘经。二我与彼下牒上四王闻法。三其王所下。正示运心之方。初中又四。此初牒上恭敬。
    二牒上听法。
    三供养四众。
    四时彼人下。牒上庄严舍宅。
    就第二中有二。一牒四王共听。二牒人王信受。
    第三有二。一举自利。二亦福以下令施他。问。四王是十解已下。云何乃就人王求善。答。一实报须善自资。二应亦令物欣仰生于胜福。（祥依后也。）
    世尊时至是经下。第二示供养方法亦三。此初示运心方法。
    二世尊时下。明香气遍至。
    三于虚空下。明利益众生有四。一明变现。今谓有二。一现神变力。二令众闻见。约香云闻。约光云见。准下知之。故知。沼云约香所依烟说有金色光。不尔香尘鼻根所得。如何言见者。文既分明。何故劳耶。
    二照曜下。明照了。今谓。照十五宫。一四王宫。二梵宫。三释宫。四大辩。五吉祥。本云功德天。六坚牢。七正了。本云散脂鬼神最大将军。八二十八部。九大自在。本云摩醯首罗。宜云第六天王。十金刚密主。本云密□。十一宝贤。本云摩尼拔陀鬼神大将。十二诃利底母。十三其五百子。本云鬼子母与五百鬼子。又可一句是祖子故。兴云。如智论云夜叉金刚密□鬼子鬼母等。是鬼趣中得道故。将知大菩提也。十四无热。兴云。彼池龙王无三热恼故。一非热沙所砾。二无风吹衣覆露形。三无妙翅鸟所食。故因名之。如华严经云。大地菩萨为此池龙。于大悲云荫覆一切众生离苦法门而得自在。于鳞甲流出诸水日夜无竭济众生。无三恼者。即嘉祥说。如法华疏。又大论云七住菩萨。十五大海龙王。本云娑竭罗龙王。准下来听应言无量百千万亿诸天药叉。
    三世尊如是下。明见闻。今谓。先见神力。后闻香气。
    四□我光下。结广远。言遍至者。遍至照曜故。本云是香盖光明亦照一切诸天宫殿。
    佛告至放大光明下。第二佛述有二。一此土释迦述人王供养。二他方诸佛赞四众弘经。（兴即取之。）此中但述供养运心不述听法运心者。前番末佛述中。劝人王回施听法之善以施天王。天王今就人王求以成佛上意耳故不复述之。此文有二。初明非唯但照诸天之宫。亦远至大千之界。后是诸人王下。明非但至三千界。亦周遍十方佛土。（祥皆取之。）初中有三。此初明不但至此天处。
    二由彼人王下。明乃至三千。今谓有二。初至处。本云百亿日月。百亿大海。百亿须弥。百亿大小铁围及诸山王。百亿四天下。百亿四天王。百亿三十三天。乃至百亿非想非非想天。今举三种百亿兼之。如文。后种种下神变。
    三如是下。结也。
    是诸人至大千世界下。第二明遍至十方佛土有三。此初明不但至三千界。
    二于一念下。明遍至十方佛土。
    三于诸佛上下。总结也。
    时彼诸佛至金色下。第二他方佛赞弘经之人得果有三。此初见闻。
    二于十方界下。神变神变是他方佛尔也。（兴即取之。）三异口下。赞叹又二。一赞四众弘经。二赞四众得果。此是义生。（祥兴取之。）初有四。一弘法。二则为下得利。三何况下举况。四何以故下解释。
    尔时十方至资粮下。第二得果有二。一应化身。二法身。（兴即取之。）初有二。一举因。二叹果。（沼即取之。）本先叹果。今初举因也。
    超诸圣下。第二叹果。今谓有四。一超为尊。二坐树下。三救众生。本云能坏三千界外道邪论。四摧魔众。
    觉了至菩提下。第二法身又二。此初明果。（祥云当得。兴取加云。言诸法最胜者。即法如如之境。是胜义智之所履涉。故曰最胜。二障皆尽。故云清净。非诸圣众之所能达。故曰甚深。无有一法而与等者。故云无上。觉了者即如如智。觉诸法真如正觉之智故说此境故名法身也。）
    善男至之座下。第二明因。（隋云。明应物。）有三。一登法座。二转法轮。三利六道。初也。本云汝已能坐金刚座处。隋云证果。（祥云。叹已得因中说果。故名已得。）
    能于无下。第二转轮有二。一小乘。二能击下大乘。（祥兴取之。）十二行者。得十二因说四谛也。（晓云。三转四谛为十二行。兴征本云。即违诸论三转十二行相故。）三藏既双举于二教。何以偏言难圆义耶。大乘五句义如前述。
    能断无量至大海下。第三利六道又二。一令舍生死。二令入圣位。（兴即取之。）初也。有二。一除因。二能令无量下灭果。
    解脱下。第二令入圣位亦二。一舍凡域。二值遇下登圣位。尔时四天至功德下。第三一番结欢修行有二。一四王结劝。二如来述。（祥晓庄取。）初有二。一先牒上人王弘经。二尔时四王俱合掌下结劝修习。初有二。一牒上人王弘经。二于彼人王下。牒上四天听受。（祥即取之。）初有二。一叹能弘生当现之福。
    二是故人王下。叹弘者由过去之善也。
    于彼人王至利故下。第二牒上四天听受有三。一来听法。二结善友。三愿守护。（兴沼取之。）初中又二。一明欲来之意。二正为两事故来。就二大意为两。一为人。二为法。初也。
    我等四王至诸神下。第二正来亦二。一四王来。二天众来。就初有四。此初明来众。
    二于自宫下。明来缘。
    三我当隐下。明来相。
    四为听法下。明来心也。
    如是乃至药叉下。第二天众来亦四。此初明来众。（宜云。第一众者。至判闻合如彼疏。并文十五也。）
    二如是等下。明来心。
    三皆不现下。明来相。
    四至彼人王下。明来处也。
    世尊我至善知识下。第二明结善友有二。初正结善友。二释为善友意。初也。本二。一得善友人。二出善友事。本云同共一行善相应行相随师行大乘行也。（隋云。四王常愿弘经。人王既弘。即与四王同行也。祥取隋说。结云故名一行。无有相违名相应行。）今举初文以兼后也。
    因是无上下。第二释为善友意亦二。一明人王法施。（祥云。人王弘经利益四天。故名施主。）二以甘露下明天王得益。
    是故下。第三愿守护有二。一护人。二及其宫下护处。
    尔时四王至赞叹下。第二正结劝修行有三。一明不弘者为失。二明弘者为得。得故国土安。失故国土坏。三世尊以是因缘下。正结劝修行。初有四。一明不弘此经。二明四天失利。三诸天弃舍。四国土败亡。此四次第可见。（祥晓兴取。）初有二。一不乐法。二不重人。（沼即取之。）初也。又二。一不乐闻。二亦不供下不供养。
　　见四问下。第二不一里下亦二。一见他弘经。二亦复下不能供养。
    遂令至妙法下。第二四王失利有六事。此初不闻经。二失法味。三无威德。四及以下失势力。五增恶道。六损夭。（庄撮为六沼为五也。）今加二事。谓坠苦河乖路乘合为八也。
    世尊至无拥护心下。第三天神弃舍又二。此初四王舍。
    二非但我下。诸神舍。
    既舍离下。第四国土败亡有四。此初牒四王舍离。
    二其国下。明国土败亡又有四事。一明舍善。二唯有下明作恶。三疾疫下明灾变。今谓九种。一多疾疫。二彗星怪。三两日现。四常薄蚀。兴云。汉书日月薄蚀。韦昭曰。气往迫之曰薄。亏毁曰蚀。释名云。日月亏曰蚀。稍侵毁如虫食草木叶。如楼炭第五云。阿修伦天王名罗呼。其体高二万八千里。以月十五日立海中央。水裁至脐。低头窥须弥罗宝泰山及四方山镇。以指覆日月。天下晦冥。或覆日以昼为夜。所谓日月蚀时厄光明也。五虹恶相。六星流落。非但流亦失度故。本云流星崩落五星诸宿违失常度。今举流星以兼后也。七大地动。八井发声。九恶风雨。本云恶风。恶雨无日不有。四常遭饥下明国败亡。今谓有四。一常冻饿。二多怨贼。三人受苦。四无乐处。
    世尊我等下。第三结四王舍。
    生如是等下。第四结国亡。
    世尊。若有至昌盛下。第二明弘经为得有四。一明欲得国土乐。二劝人王弘经。三我等及余下明四王得益。四如大梵下明国安隐。（祥即取之。）生起可见。就初有二。一有三事明自土安乐。二有二事明他土安乐。欲叹弘经力大。令他我皆安。此初也。三事如文。即三欲也。
    欲令正下。第二二事。本对前三亦有三事。故云欲得拥护一切国土。欲得正法正治国土。欲得除灭众生怖畏。今总略故举后二也。
    世尊。是至受持经者。第二弘经有二。一弘通。二敬供。
    我等及余。至法味下。第三四王得益有三。此初闻法。
    二增益下。获利。今谓为二。初利自身。二所有下利眷属。故本云增益身力心进勇镜增益诸天。故知沼以增益之言属上闻者。非但乱文句。亦违三藏释。
    三何以下。解释。
    世尊至诸论下。第四国土安乐。此中举三论者。一四韦陀经明梵天事。曰世出世论。本云说出欲论。（庄云声明等论。兴云欲不净论。）二毗伽累罗论明十善论等。曰帝释论。（宜即取之。兴云声明论。）三僧伽卫世等。（隋云。明学通事。）曰五通神仙论。（兴云。六句吠陀等。）今明人王弘经得益胜彼三论利益世间。就此有三。此初正举三论名体。
    二世尊梵下。格胜劣。
    三何以故下。广明胜意有三。一明此经用胜彼论用。二如是无量下。明说此经之人胜说彼论之人。三令赡部下。明此经理过诸论之理。（兴即取之。）具此三义故经胜论劣也。用胜有二。一得现世利。二得来世利。此二即是弘经令安乐之意也。初有二。一明众生得益。二明四王获利。初又二。一总标为众生。二举八事释。三举二事结。初也。今总略征。本云所以者何如来说是金光明经为众生故。
    由此能下。第二举八事释。又二。初三事令有好。后五事令无恶。初有三。一治化。二能与下安乐。三为护自下慈念。合释上二。此三因仍相生也。
    令无苦下。第二五事有二。前二无苦果。后三无恶因。前中。一句无内苦。本云欲令众生无诸苦恼。一句无外害。所有诸恶下。后三无恶因。初一句总。二亦令下二句别。又二。一句心无忧恼。（兴云。屏亦云除。）一句口无诤讼。
　　是故人王下。第三举二事结有二。一结行因。二结得果。（文处显也。）
    世尊我等下。第二四王得利为三。一闻法。二获利。三护土。今略。具如本也。
    复于来世下。第二来世益有二。一得世间益。二得出世益。出世又二。一修圣道。二得菩提。
    如是无量下。明人胜有三。一标佛胜故法胜。二释胜意。三结。初也。本云如是乃至悉是正遍知说。今准之知。
    以大慈悲下。释有三。一过梵天。以大悲力故。二过帝释。以智慧力故。三过仙人。以苦行力故。本略仙人帝为苦行。故云亦过无量百千释提桓因以苦行力故。晓云。帝释苦行。其事广如智度论说。就过梵天亦应言苦行。帝亦应言大悲平等。举一义耳。故本帝释为苦行者。准此可知。
    为诸众生下。第三结。今略。本云是故如来为诸众生等也。
    令赡部下。第三明经理为诸论理本故胜有二。一明此经为诸论之本。诸论是此经之末。二普得安下。明佛为利物故广说此本。
    世尊。以是下。经三正结劝。本略有二。一劝听受。二劝供养。今转为三。一上标。二何以下释。三是故下结也。
    尔时世尊下。第二佛述有二。一述护人王。二若四部下述护四众。（兴即取之。）二中各两。一明弘经。二劝拥护。例上可知。不复具述。
    尔时多闻至资粮下。第四一番明法弘护。则云有二。一天王说□。二如来述成。初中有二。一叙别□。二弘此经。初又二。一求财法。二见身法。初又三。一举法劝持。二示轨令学。三陈益使欣。初也。三句。此初举名。由所求必遂名如意宝珠。（庄云。真多末尼。此云如意宝珠。如如意珠随其所乐悉能出生。此□亦尔。随其所求皆令遂意。从喻名为如意宝珠。兴即取之。）二若有下劝学。三我常下陈护。
    欲受持者下。第二示轨令学有三。一造修法。二成遂法。三护持法。初又三。一护己身。二请天主。三求所愿。初也。恐有诸难。故先护身。有三。一标引。二正述。三结法。初也。
    即说□下。第二正述。薛室啰末拏也。（庄云。此云多闻。沼即取之。）莫诃。（沼云。此云大。）曷罗阇也。（此云主。兴即取之。）
    世尊诵此下。第三结法。系肘后者。（兴云。即被甲之义。男系左肘后。女系右肘后。使却魔军。）
    应取诸香下。第二诸天王又三。如前。此初中有三。一焚香。安息者。（兴云。安息国中香也。）龙脑者。（兴云。案西域。羯布罗香树松身异叶。花果亦别。初采既湿。尚未有香。木干之后修理而折。其中有香状若云母。色如水雪。此谓龙脑也。）多揭罗者即零陵香。（此说在下。而庄沼师但牒文不说相。）然后坛场中。每先诵此□。但文不说。学者知之。二净身。三静室也。
    即说下。第二正说。
    此□下。第三结法。
    次诵本下。第三求所愿有三。如前。此初标。（有三。一诵本□。二教诵法。三结劝持。）
    尔时多闻下。第二正说□。曷喇怛那。（沼云。此云宝。）怛喇夜也。（云三。即礼三宝。）后云檀那驮也曼奴喇他□唎脯喇迦也。（云满。总意云。财施满我意。）受持□时下。第三行法（有王。一遍数）瞿摩此云牛粪（庄兴同之）凡诸咒法以此尊净。（兴云。梵天寄牛以化天下。天下之所贵故。二作坛。三供养。四勤行。五密修。）
    时有薜下。第二成遂法有四。一叙彼问。二教此答。三陈往白。四述还报。
    其持□下。第三护持法有三。此初用财法。（有三。一见成相。二得财仪。三用财法。）
    二于诸下。护心法。（如次举三无量兼后。翻嗔即是喜故。兴云。嗔即违多闻王恤物之念。故失神验。）
    三又持此下。念天法。由常念天得天护己（有三。一教常念。二示增善。三陈卫护。）
    又持□者下。第三陈益使欣有七。一现招长寿。二当离恶趣。三常无灾厄。四兼获宝藏。五神通自在。六官荣称遂。七解禽兽语。
    世尊若下。第二见身法有二。一造修法。二成遂法。（准前例者。三段无妨。今为转势。但两重也。）初三。一造像。二修供。三诵□。初也。有四。一待时。二简物。三使人。四画像。时唯八日或十五日。白黑二月各半及终。或唯白月八日十五。此论起手画像之时。或初置坛亦在此日。物用白□。谓非绢素。人用木胶。谓非皮胶。彼血肉分非清净故。
    安置坐处下。第二修供。例六种物重心供养。言六物者。置座而华烧香燃灯饮食珍寄。
    受持神□下。第三诵□。
    世尊我若下。第二成遂法有二。此初正显法成。有四。一□事。二生心。三现身。四发语。（即三业劳。初见行事内心欢喜。心欢喜故即外现身。既现身故发言诱喻。）
    我今且说下。第二因立誓愿。（有二。初据法说。后假喻成。）
    世尊若有下。第二弘此经有三。一标劝。二示益。三请证。初也。文由经成□。意以□弘经。
    世尊我今下。第二示益有四。此初离贫穷。二乃至尽下除灾厄。三亦复令下有光明。四我之所下获驱使。
    我说实语下。第三请证也。
    时多闻下。第二如来述成□有二意。佛今兼赞。近以破贫。远以弘经。
    尔时四天至恭敬下。大段第三赞叹奉行有二。一四王叹。二如来答。（庄兴取之。）初有二。一奉行。（隋云。奉行故从座起。）二赞叹。（晓庄沼兴则意依之。但宜别也。沼云。前□但说多闻。今赞即通四王。欲令专心祈请易成。故□一说。闻法得益通故四赞。）初也。四句。一从座起有两义。一不着乐。二不迟缓。二各有三。初三者。一不着睡乐。二不着卧乐。三不着倚乐。后三者。一共时。二勤求正法。三究竟奉行。二偏袒一肩。本云右肩。有二义。一示内眷。二表外系。系眷在心则能行法也。三着地亦二。一舍散乱二不安静。故能行法也。四合掌亦二义。一不憍慢。二不贡高。具此二义故能奉行。
    以妙伽下。第二赞有五颂为二。初有四颂三句是叹。后一句结。（晓即取之。）初叹有二。初二颂略。后二颂三句广。初二。初一颂叹化。后一颂叹应。初中有四。一面色。二光明。三目净。四齿白。就后有三。一半颂功德。二一句智慧。三一句诸禅。（兴影取之。）
    足下下。第二广有三。初一颂一句广化身。次三句应身。后三句叹法身。初中有四。一足千辐。二手网缦。（则云。前半轮相唯在于足。后半网相通于手足。兴即同之。）三光。四色。后二本云光明晃曜如宝山王。微妙清净如炼真金。
    次叹应身为二。初一句神力无穷。后二句功德高远。（隋云。初二句赞。后一句敬。兴云。前金山者即七金山。此妙高者即苏迷卢。则意同也。）
    后叹法身有三。初一句叹体。次一句叹用。本云应物现形如水中月。言应物者即应身。现形即化身。后一句合结上二。本云无有障碍如炎如化。无障碍者今不思议。是结法身。炎者结应。化者幻化结化。（沼释五颂。即有二说。）初不指人。赞何身耶。若化身者。四王入地既见一理。何唯叹化。若俱三者。何异后说。故云。又解。初一颂化身。次一颂报身。次二颂合赞报化。后一颂法身。法身中。初句体。两句起报化。后一句申礼。唯此为正。取本义故。
    故我下。第二结叹。本云是故我今敬礼佛月。自有三义。一圆如法身。二光如应身。三凉如化身。又圆如道前。光如道内。凉如道后。又圆如法身。光如般若。凉如解脱。今取凉义云心无著。
    尔时四天下。第二佛答有十五颂。大分为四。初三颂叹经力大。二有七颂劝人王弘。三有二颂令天王护四有三颂合结上三义。（沼即取之。）就初有二。初一颂体。后二颂叹用。（兴即取之。）初中。初半明法。后半明人。今随文句且作此别。准本十力以下明人。故云此金光明。诸经之王。甚深最胜。为无有上。十力世尊之所说等。疏云。初一行明法。后一行明人。（今谓。通二。人法俱无上故。）用中有二。初半与乐。次半生善。后一颂拔苦。（沼与取之。）
    住此南下。第二劝弘七颂。为二。初四颂劝弘通。后三颂明得益。初有二。初二颂弘者有利。后一颂劝为利他故弘。初有二。初半举能弘人。后一颂半明所弘法利他故弘。
    又二。初一句弘经此言人者即举人王。故本云若有人王。后三句为利。本今势转。故今听经为前段也。
    能令他下。第二得益三颂。为二。初一颂法说。后二颂譬说。法可本三。一生一生善故云是经能作所有善事。今有后二。谓灭苦与与乐。又无为利中后一句以为生善。且依初释。初半灭生死苦。后半与涅槃。三文转势。本意文显。今就世事披对知之。
    譬中亦三。初宝树为上善作譬。次清水为上灭作譬。得之者众苦煎惚。后宝箧为上与乐作譬。（祥兴取之。）后譬中福德者。本云法宝。谓涅槃果。是上乐故。此中有譬有合。当分见之。
    汝等天下。第三二颂劝护。本四。一诸天护。二四王护。三诸佛护。四鬼神护。（祥兴取之。）今取前三。彼第四护属后段故。前二正护经。后一正护人。
    若有人下。第四合结前三。即为三。初一颂结第一叹经力大。次一颂结人王听受。后一颂结天王守护。（祥即取之。沼兴影也。）
    尔时四天下。第四大段四王领解供养护持。依今护有二。一作胜供养持。二与胜法护持。初也。有五。一领解。言微妙者领法身三理。（祥即取之。）道前微。道后妙。二悲喜。三快乐。四供养。五守护。生起可见。
    以智光下。第二与胜法护持。本略。今存。对前又五。一助智慧。二授忆念三与总持。四具辩才即殊胜法五令法兴。
    尔时至法时下。大段第五时众得益有二。一闻法。二得益。初也。
    无量众下。第二得益。则云。八益。一得智二摄福。二离忧。四发喜。五善教。（兴云。善众论者。五明之论。亦明十六异道之论。）六起行。（无漏之道。）七定因。八近果。（宜开智辩。沼同开故为九益也。）今谓。辩者智为体故。开合无妨。

第0段 无染着陀罗尼品第十三

    略开三门。初来意者有三。一随云。序品标经体用。一切智母为根本。四王品中正劝流通。流通何法。谓前智母。法本名无染着。始是毕竟宣通。今论究竟受持。故命身子往复请说。此即广述受持流通法本力事。故先品后有此章来。（兴云。恐非四王劝弘。既经体用更辨。所流之法必无用故。今即欲说菩提行。故说此品。谓三身中虽令一切修菩提行。而未广说。广说此中意故。又护国中令得忆念。义犹未说。今应说故。）若尔何自释名结云受持此经所得利益正在于中故名无染。今说此本而劝受持。岂无用耶。又寿量等广菩提行。今此总略。何作虚说。又前品义今应说者。此本之流。摄如是等。故云法本。故无用者唯在自耳。二夫生死者染着为本。欲断其本令悟非方处等中实。三为利时机。如身子等。
    二释名者。第一义空体本清净。用亦不为三毒染故。名无染着。本云银主譬如银色白净。众色之本。此法亦尔。能为诸法之本。即此经本为银主也。陀罗尼者此云总持。总持诸法故曰总持。取此则云。法离方处等故称无染着。旧译从义遂云银主。银为洁物能离染故。（故知。庄云梵音仳□梨沙云无染着。而旧言银主者非也。沼取之者还显味也。兴云。阿梨。二合此云无染着。有说。无染即智慧用。由智慧力不为三毒引住生死故。陀罗尼者即禅定用。由禅定力不为寂静着住涅槃故。即违智论依三昧力故生。陀罗尼亦慧故。今自能解诸法空。不杂开一切言说自性。故名无染。解心安理无忘失故名陀罗尼。） 若尔何自释云无染著者即忍持名。依此法门对治贪欲及以嫉□。修习等施。爱乐正法。趣入诸法离言自性。如论云等。又三藏兼说智定二用。既说定生为用无妨。又能解空不染言性。岂非智用。□体既云第一义空。何但解空。又沼云。问。准瑜伽说。四总持体非皆念慧。□持是定。忍持是慧。何通忍□。答。体性不同。有依因出体说定。有依能简择出体说智。有依记忆出体说念。有依果出即以所持法名为总持。各据一义皆悉不违。故智论解总持云。以禅定得智慧火。又云。智慧在菩萨心中名般若。小乘人心中名道品。不忘人心中名陀罗尼。故知瑜伽。□总持说定。得忍总持云慧。各随义说。广具如彼。准知守角而失方耶。况三藏说唯应依信。不可余言。
    三决疑者。问。本今既言无染着持。何故隋云。外国正名金主。亦但金以通目经名故。假立别称云银主耶。答。本据体名。谓此总持取为此经之本。义称金主显众净法之本。义立银主。今兼用说。故不相违。问。诸□皆净。皆言无染。答。立名相避。不可难也。问。如前所说四种总持。此何摄耶。答。晓云。正忍总持解离言故。（庄兴取之。沼有三说。一取上也。二云□持。文言身不被刀杖等之所损故。三可通二。文无简故。）问。何地得耶。答。初地知之。具如净地品疏。（晓云。初三初地得之。第四在十回向。地前四位皆得修习。但未决定。庄沼取之。亦是本意。然兴征晓又无异故。即还取故。见文知之。）
    尔时至舍利子下。明菩萨诸天加护弘通有三之中。此只第二诸佛守护准本释今开为四段。一作不请师。二身子请解。三校量劝修。四大众奉行。（庄兴同之。）初中有二初告命。二正说。初也。有二。一明不请之时。故言尔时。二明师友。能被之人。世尊者。世人钦敬故曰世尊。告具寿者。本云命者。或言慧命。（兴云。即叹慧命之言。）即所被人。先利菩萨次及身子。故告命之。（则云。由舍利子有大智慧。堑闻深悟。以法告之。）舍利也者有二。一明梵名花朼。二明立名因缘。具如此文及先释也。
    今有法下。第二正说修行薰习之法。（有五。一标法名。二明应修。三引例劝。四述劝意。五结前说。此初也。）法门者。本云有法本名不染着陀罗尼。言法本者性得如如。如如智母无变。为万法之本。出生一切圣人功德智慧。（晓云。能与一切诸功德法而作根本。故名法本。）不染著者名智慧用。智慧不为三毒牵住生死。陀罗尼者禅定用。由禅定力不为寂静染住涅槃。此二有化他之用也。
    是诸下。（二明应修。）修行者。本云薰修。薰修有二义。一六七识诸法及种子名不净品。二十波罗蜜诸善法名净品。今言薰修法者。以明多闻十度熏习。对治六七识等一切不净。因果种子分别方非方等。但依意识妄念所作假名无实。若无妄念则无一切方不方状貌之相。加行之智作此观时。即能对治上心惑也。问。此诸菩萨云何薰修诸法。答。谓从他闻金光明经法本十度音。及自正思惟。由此二因正见得生。净品为正见上首。即般若为圣道诸分主故上首。以闻思二慧为因。久来闻思种子聚集为因缘生正见。后时二慧开发无流通。即为正见增上缘。问。三慧以何为体。答。初闻慧为主。十度为伴。此伴为闻慧体。修慧亦尔。
    过去下。（三引例劝。）本云菩萨昔行菩萨摄受。菩萨昔由地前福慧薰修所得。转依证见根本如如。如如智无分别般若。（晓云。未入菩萨正位之时。先行此法。故言菩萨昔行也。）摄受者。但是一无分别菩提心智。智心外无别十度。一切行即一心。摄一切行。一切行得一心。昔十度种子亲生。正得无分别菩提各因摄果。正得无分别菩提亲生。出观菩提名果报因。（菩萨依此摄诸行德令不退失。故言菩萨摄受。庄同意也。此言一心。即此法本陀罗尼也。）菩提母。（四述劝意。）明所弘如如智母。此即正得无分别慧内照为母也。（由内照故外能生德。故晓显之。如是法明能生菩萨。菩萨功德皆从此生。故言母也。兴意同之。）
　　说是下。
    具寿至句义下。大段第二请解有二。一请。二答。初中有二。此初请陀罗尼句义。本云是何句义为陀罗尼非陀罗尼。今举一兼之。准次必然。已蒙世尊慈悲说陀尼。弟子不解。往昔菩萨云何发起信解大乘知此句义也。（兴即取之。）何句义者。既立名不染。不染著名不有何章句。问其名所得义之功。（沼云。句是能诠之名。非名句中名。不去句即名也者。此释意也。）又句义有二。一文字句法明世间义。二六七识心法显有性净。即性得如如法义。故曰句义。又句义者众字和合成语。语和合成句。无句无义是菩萨句义。如镜中人像。像色无所有句义。受想行识无所有句义。（则云。谓法离有无。今是何句义。此释意也。）为陀罗尼等者。问。定为三智为非三智。而陀罗尼。理无量。相无数。难知难解也。今名不染。为此后智所说闻字不染是陀罗尼。为非后智不染陀罗尼耶。又有四陀罗尼。一比。二义。三总持。四□。亦百遮持为当即曰陀罗尼也。
    世尊下。第二请方处有二。一问非为方处。二问为方处。为方处者定其所住。方非方处也。此陀罗尼为在诸上方处。为不在诸下方处。若不在北方处应住南方处。故云非方处等。又非方者邪方。非非方者正方。不言定住邪方。问。何以言无方处。日出处是东方。日没处是西方。日行处是南方。不行处是北方。岂无方处。答。不然。东方以无初故。引百论说广答此问。如文述也。为住染俗谛处。为住净真谛处。（沼取此说。故云。非方处者离有。非非方处者离空。准下佛答有其七句。此略举初句为问以影于余。或舍利分悟。世尊具悟。故说有多少。兴征本云。为住俗处等者。此不可问。诸陀罗尼皆有为法。故今鹙子既闻解了诸法离言名无染故。问陀罗尼义为不文字为非不住文字处。）佛答中云非缘非非缘。非行非非行。沼云。第五为无为对。非有为缘生。非非有为了因显故。或不离缘生法故。第六常无常对。行者迁流。真如非行非非行。同前释。庄影晓云。非有为故非行。非无为故非非行。问中影略。义如前述。亦莫邪推。
    佛告下。第二答有三。一赞。二答。三法。（兴即取之。）初也。善哉者。佛欲令身子悦喜忆念本愿所行道故叹也。大乘者。大有三。一是法本体大。谓一切方非方法体。法体平等不增不减。以六七识方非方等一切诸法。虽前后刹那无量。是法本通摄方非方等一切法。而方生时此法本未曾生。方灭时此法本未曾灭也。二法本相大。谓依如来藏心有生住灭善恶无记。藏有二义。一摄义。以无漏气薰正行为法本摄持。二生义。三世如来皆从此生。三法本用大。谓法本前后相资功德得成。能生一切世出世间善因果也。乘者。一切诸佛本所乘。此法本非但有前三种大义。后为一切大人作所乘法。一切菩萨皆乘此法到如来地也。（则云。大以显胜。乘以论功。胜即超过。功能运载。故目诸法总名大乘。即依三大及十二门六种大义。或瑜伽显扬等释大乘义。具如彼也。）已发趣者。如昔修行。但发心行道有二。一顿。从凡直往得至一乘陀罗尼法本。二渐。不得直至法本总持。便取小果。今复发行薰修。故云汝已发趣。故法花云。我昔二万亿佛所。为无上道故常教汝等。信解大者。信即信乐。此有三种。一信有法本。二信可得。三信有无穷功德。若人信乐大乘。非恶知识等所能转坏。故名信也。解者。一切方非方等诸法。唯有自心意言分别生也。尊重者。本云增力大乘。言增力者思惟力也。由此力故能伏六弊令不起。正行功德得增长也。时依思惟发心修行十度。后更加胜。故曰增力。今即准之。（晓云。身子□现声闻。宝大菩萨。已发大乘菩提心。故言发行大乘。已修胜解行地信解。故言信解。今入增上意乐地。故言增力大乘。庄即取之。兴云。此违法花始信一乘得授记义。今发趣者。善法欲所有发心。乃至优婆塞戒经。断结经云。舍利经六十劫。从五六住退者。是权说等。此取沼意。故云。信大乘者以信得解。非智证入。乃至趣大以后经二万劫到十信初心。故涅槃云罗汉二万劫到。到者到阿耨菩提心。若约七地过种性地在胜解行地。若约五位。未住资粮位。但在善法欲十信。方得在资粮位也。）子法花文还成先义。今摄如是信法得记云能发等。
    如汝所下。第二正答令解有二。一正解释。二结生后说。初又二。一如汝所说者领述前问。
    二陀罗尼下。正答。（沼即取之。）有二。一解释。二结。初又二。一别解。二总释。初也。有六对。非显是。是显非。此言非方处者。无形无相故。而能种种示现。故曰非不方处。（晓影此云。名句文身非是色法故非方处。所依音声色蕴所摄故非不方处。庄有二说。后即取之。兴即同也。）又非非方处者自心现方处。非方处者此自心现方。非是意识所缘心外诸方处。又不在方不离方。此陀罗尼法本无在而无不在。无在故非在方处无不在故非离方处。然是法本之应不可言方。非法本上感。上下感不定在东西二方也。法者似根尘识法。非法者实执根尘识法。非不法者似法故非法。似法故非不法也。非三世者非算可定其数。如梦中三世。悟时知不劝。明三世无生平等也。非不三世者。而现身世寿年八十度众生也。（沼兴影之。）非事者。本云非事物。非五明七宝衣食财物等事。非不事物者。而以五明等事利他令安乐也。非缘者。可悲缘众生有即非有。非不缘者。而怜念随顺方便济拔也。非行者。无惑智障故即无为。非不行者。而一心方便对修善集助道法也。
    无有法下。第二总释有二。一我人。方处非方处。一切法无相。无相故无所生无所灭。二法本。无能现我人方处非方处之功故。无能生能灭。又无生者。方非方法等因缘灭。无有灭者。方非方法等因缘生。又法生时法本性未曾生。法灭时法本性未曾灭也。
    然为下。第二结本陀罗尼。文兼前后。谓如是说无生无灭。是陀罗尼。若不如此解者。不是陀罗尼也。
    于此陀罗尼下。第二结生后说。即是法本功能化他之用。有三。一论说功用。二结示名字。三重请。初也。此陀罗尼者。法本如如无分别境。与智摄持不相离也。功用正道者。本云所作道。依法本起用。不见生死涅槃异。一悲用。一智慧。此二和合欲有所作利他之事如意成就。故曰功用正道理趣者。本云合也。初修学时为障所碍未得最净。今正勤大用成就。解心转明。一切障除。得无分别智与本相应冥一曰合。故言理趣。势力安立者。本云力住也。一得不懈不退不失大用如意。虽复灭惑不作住涅槃。虽起分别不作生死得住法本无分别中。无住处为住处。曰势力安住。即是等者。诸佛功德。福慧摄三学。三学摄十度也。佛戒者。佛戒中无破戒。无更治戒。何修戒。今重佛戒者。佛用此果得戒法利益菩萨也。佛学者。佛精进中无懈怠。无更灭恶生善。何有修正勤。今言佛学者。佛得此果得不起心。不作功用而行正勤。成就菩萨三学也。佛秘密者意密也。佛禅定中无觉观。无更治散乱。何有修止。今言佛密意者。佛用此果得定。妙有神通成就菩萨。佛生所者。佛智中无闇。无更断无明。岂得生智。今言佛出生者。佛用此果得法本般若。出生第六般若。第六生□陀罗尼功德。成就菩萨至佛也。
    故名下。第二结示名字。
    舍利下。第三重请有二。一请。二答。初又二。一请。二结。初也。世尊者。人天八部钦敬故。善逝者。本云修伽陀。晓云。此云善逝。十号之中是第五名。即摄前五。世尊者第十号。即摄后五。依此二名而重请者。所说利益深重也。言安住者。依性如如之本无变异中住也。于无上者。已住胜解。又菩萨昔未得住胜解。无念不贪。五欲为成所碍。若住法本观解相应。深生厌离患欲之过。即知已解法本。戒无破染。随顺戒修学法本是诸定体。菩萨未住此法本时。心相涛波不能自安。已住法本。识浪不生分别。即解法本定无散乱。随顺定学法本无痴。有迷闇者不住法本。无闇可住即解法本。无痴闇故随顺修学得静。慧心相续云照。常净智圆曰菩萨。安住于菩提不退者。既顺法本薰修定慧因力成就。理应趣向菩提不可背之。一得修不移失。成正愿者。凡欲所作皆依法本发愿。愿得自安住。非但自愿。愿亦众生乃至得佛终不休息。由精进故。于未来世一切所作如意成就。得无依辩才者。昔依教用修三慧伏灭诸惑。今依法本修定慧句义还资成法本。更明增显及资后智。报得无碍七辩妙述。性自能冥。口意业成似自牢护。（晓云。不从他闻自然辩说诸法义故。庄沼则意即同也。）获希等者。心既住法本智说五阴空。是五阴空。菩萨定不二不别。乃不见一切有法生有法灭。言而无当。破而无执。自住诸法中非住非不住。无说无听。故诸外道设诘难者。至留句错。情自堕也。
    皆由下。第二结。
    佛告下。第二答有三。（兴即取之。）此初赞也。（五人如文。）
    尔时下。第二正答。
    佛告下。第三结叹。（晓云。有二。一叹内德。近经一劫。远百千劫。不舍诸愿而得胜进。十颂为首有于诸愿。二显外势。三世诸佛依此作佛故诸佛母。故其势大能伏诸害。）
    若复有下。大段第三校量显胜。（有二。一明供养。二明持福胜。）时具寿下。大段第四大众奉行。

第0段 如意宝珠品第十四

    略开三门。初来意者。宜云。先明正理无染。今说如意法门。（兴云。众生有二缚故不得如意。所谓内有染着。外备灾横。前说无染对治内缚。今除外缚随意自在受持经王。故更说之。即前意也。）二则云。先降福祐。今却祸难。祸难能作弘宣障故。三为利时众如文说之。
    二释名者则云。谓诸明□有大神力。能除灾满愿名如意宝珠。虽有异名从多立称或诸异号亦有此能。但随别义更标殊称。（庄云。真陀末尼此云如意宝珠。如如意珠能伏诸毒。此法能除灾患。从喻立名。故言如意。此品说之。从此立名。沼兴取之。）
    三决疑者。问。多闻既说如意宝。与今何异。答。前是与福如意。今即除灾如意。
    尔时至雷电下。第三师资护持。则云。品文为二。初大师说。后弟子申。初有四。一标法许说。二专意愿闻。三别出电名。四正陈□法。初有二。此初标也。阿难结集又具总持。故此告之令传不忘。（有三。一佛对机。二标法名。三叹其德。）
    过去下。第二许说。先佛已宣。我今亦说。欲为利益及安乐故。（有三。一引昔例。二许今说。三重显能。）
    时诸大下。第二愿闻有二。先专意。后愿闻。
    佛言下。第三别出电名有二。初举名后论益。初也。准俗中释。阴阳激耀而谓之电。同起世经。四方有电相触发光。然有别神故称电王。如风雨等有灵神祇。故光严说多是菩萨。故此名号能为利益。（沼云。云相击出声名雷故俱舍云如云声。是出光名电。即主电神名王故。起世经云。东方无厚闭电。共于西方堕光明电相触相着相揩相打。以如是故从于虚空云际之中出生光明。名曰闭电。东方闭电名无厚。南曰顺流。西曰堕光明。北曰百千树电光。从其主神以立名也。与此经名别者。或神有多。或翻译别。）阿揭多者。（沼云。此云来。兴云。无去声。）设羝噜。（兴云怨也。）主多光苏多末尼。（沼云。苏多云如。末尼云宝。兴云。 施与如意之义。）若有下。第二论益有二。此初闻名益人。
    若于住下。第二书名益处。
    尔时世下。第四正陈□法。
    尔时观下。大段第二弟子说。此有三。一陈述。二赞印。三喜奉。初有六。一观自在。二执金刚。三梵王。四天帝。五四王。六诸龙王。初也。观自在者。广如法华疏。庄云。阿婆嚧吉低此云观。诜啰或云伊□罗云自在。（沼取。但云湿筏罗耶。□云旧言观世音者非正翻。）此取恒观世音能救。故无妨也。就文有二。此初标说。（有三。一说仪。二请说。三显利。）
    即说下。第二正说。
    尔时执下。第二执金刚说。庄云。此与释迦同时发心。密真示□作金刚力士护贤劫千佛。如密□力士经第一说。乃往久时有转轮王名曰勇群。王有千子。乃至自念。五子皆发无上道意。今当识之何先逮道。作七宝瓶及七宝??高七仞。为四丈九尺。使千子各各路名作七宝筹着宝瓶中。举瓶着契七日供养。后取宝瓶着紫金案。使诸太子各各采筹。有一太子名曰意净。得第一筹。则□留孙佛是。次太子名离名闻。则□那含牟尼是。次名寂根则迦叶是。次名一切苦利吾身是。次雨宝弥勒是。乃至法意太子自誓。诸人成佛时。当作金刚力士在外威仪省诸如来一切秘要。法念太子曰。诸人成佛时。当劝转法轮。尔时轮王定光佛是。其时诸子此贤劫中千佛是。法意太子则金刚是。法念太子则梵王是。具如彼引。（沼略取云。常执金刚守护三宝故为名。依密□经。金刚及梵。贤劫千佛之一佛也。）文有三。此初标引。护物居尊故名无胜。
    即说下。第二正说。
    世尊下。第三结成。
    尔时索下。第三梵王说。文如前。能净诸灾故名梵治。（庄同。加云。梵音□啰摩。此云净。而言梵者讹略也。兴云。以梵天法对治诸灾。故言梵治。）今师既尔。何谤先德矣。
    尔时帝下。第四帝释说有二。此初标引。跋折罗扇□翻金刚息灾。有厄皆上。用坚且利。（沼云。帝是主。释即能。此云能帝。）
    即说下。第二正说。
    尔时下。第五四王说。文同前也。由此神□能与安乐。名施一切众生无畏。
    尔时下。第六龙王说有三。此初标引有二。此初举□论功。末那斯者此云慈心。华严经说。将降雨时。先布云七日。待农夫事了方始降雨。故名慈心。无热池者。西域第一云。阿那婆答多池。（此云无热。）在香山南。大雪山北。乃至广说华严智论皆同。由菩萨故。不同凡龙有三热恼。故名无热。如起世经第一。（如上及法花疏释。文中有五。一总标。二别列。三说仪。四举名。五兼德。）
    我今第二献佛颖愿。（又五。一奉献。二愿纳。三标离。四释意。五结愿。）
    即说下。第二正说。
    世尊下。第三结成。
    尔时世下。第二赞印。
    时诸大下。第三喜奉。

第0段 大辩才天女品第十五

    略开三门初来意者。接前品起。既除外灾。今具内严所谓辩才。故言具足庄严言说之辩。故此品来。二先除染者。是治心患。今摄身病所谓□药。身病亦能障传法故。故此品来。三为利时众。如憍陈等二释名者。此是大士。应作天上之神。有捷疾之智。今说彼利弘经者事。故立名也。（祥晓庄沼则兴皆依。庄云。摩诃此云大。萨啰悉知婆底云辩才。提娑仳云天女沼兴取之。然广如沼。）三决疑者。问。既有捷智。文初又云我当益其智慧。应言大智天女何称辩耶。答。广慧内涌。妙辩外流。举末收本故言辩天。又准沼释。（兴影取之。）
    尔时至之辩。下五品。此第二段神鬼利益弘通之人。即为四别初一品与辩说。吉祥品益资财。地神品施饮食。正了品益智慧。若无辩说即法不弘。无资须衣服不具。无饮食四大饥虚。无智慧于理不了。（祥取加云。是故四神次第益之。沼影取之为品来意。兴取分文。）□中为论。大辩是天上之神居第一。吉祥是山神居第二。坚牢是地神在第三。正了是鬼王在第四。理中皆是大地菩萨行于深行。此大辩是九地菩萨。具足四辩备福慧二严。（诸师皆取。）品文有二。隋加后四为六段。准本依今大分为三。一天女利益。二陈如请辩。三如来赞劝。初中有二。一天利益。二佛赞述。初又二。一总利说听人。二别说洗浴法。说浴法者利说听故。初又二。一益说人。二利听众。初有二。一与其利益。二为他说法。说法由得益也。初又二。一益四辩。二益总持。总持不忘故口说流靡（祥皆取之。）初也。又三。本今转势。意即合也。一益智慧者。本云善得大智。即是义法二辩。二具足庄严。本云令其说法庄严次第。即辞辩。三言说辩者。本云益其乐说辩才力。即乐说辩。（本文显然。故晓及兴即一取之。庄则意尔。而沼兴以第三为词辩。及取下善能开悟为乐说辩者。未对见也。）
    若复下。第二益总持有三。一明文理忘失。二还得次第。三复与下与其总持。本云能与总持令不忘失。（故今云总持无碍者。即赞上句陀罗尼用。不可二文。）
    又此金下。第二为他说法有三。一出所化之人。有善故堪听。二当受下明能说之者。以法利彼。言不隐者。本云令不断绝。三复令下。明传闻之众。赖于初人故得闻法。闻法有二。一自有深行得闻。二赖他人上行故值。
    皆得不下第二益听众即上二种听众本三。一益福慧。二与辩才。三得佛果。今转有三。（祥沼取之。）一与辩智。二得佛果。三增福寿。初也。有二。一与辩才。四辩如上。（沼云。第四乐说辩中有七种。一迅辩。悬河冷不迟呐故。二捷辩。须言即言不謇吃故。三应辩。应时机故。四无□谬辩。说的当故。五无断尽辩。连环不绝故。六丰义味辩。足义理故。七最上妙辩。世莫过故。兴云妙声无等。）准本不思议者。通下智故。无尽大下。第二与智慧。先与真智。后善解下与俗智也。本云善解无量方便善辩畅一切诸论善知世间种种伎术。初善解方便即辞辩。二善辩诸论即乐说辩。三善知等者法义二辩。（祥取。沼影。晓云。诸论者是四明。种种术者上巧明也。兴即取之。义亦无违。）今为智者。辩智用故。沼云。辩依解起。解藉辩彰。体是慧故。故本举用。今即归体。故无相违。
    能出下。第二得佛果有二。一登十回。二证佛果。（晓意取之。兴云。此说违速趣义。今入初地便出分段。故言疾趣。）既登十向当证佛果。岂非疾成。故沼取云当证佛果。
    于现世下。第三增福寿又二。一增寿。二满福。
    世尊至之法下。第二别说洗法有二。一明行人有障。二明除障得益。初又四。一举行人灾。二劝作洗法。三示作方法。四作法结界。初。今谓三。一总标机法。二彼人下别明灾障有十。一星变。二星违。三病苦。四□诤。五战阵。六恶梦。七鬼神。八蛊毒。九厌魅。十□起。言星属者。沼云。凡人生日属二十八宿。于中或有星度相违。（兴云。广如大集。）□述者。西方□术能起死尸游行处处。或半令用损害于人。三如是下。结明令除。
    诸有智下。第二劝作洗法。
    当取香下。第三教作方法有二。一明集药。二明护□。初也。今谓有三。一标。二列。三合。如文。牛黄。本云雄黄。白及。兴云帝之手。零凌者。零凌县中出。□金者。草花之名。婆律膏。沼云龙脑香脂。（兴云。似水银。）苇香者。苇内有此香。竹黄者。竹内所出。（兴云。里竹之叶。）细豆蔻者。中有粗细故。（兴云。三角白也。）甘松。兴云黑色草。藿香。蜀地中出。茅根香。沼云似兜娄婆香。（兴云。似苇茅而有香。）叱脂兴云出婆罗门。艾纳马芹皆此方有。龙花须出于寇沦。白胶岭南中出。（叱脂及龙花须梵音分明。然沼但牒此云。而不显汉语者是思纷也。）布洒星者。本云鬼宿晓云。谓月宿于鬼星之日求此。月宿之法如金匮说。倍月加日。四至加一。右行数之。从营起言营起室者北方七宿中第六宿。言鬼星者。南方七中是第二宿。具说如彼。（庄沼及则依本文释。兴广取晓。加云。布洒此云鬼。异经中佛生之日。乃至总言。北七宿中第六室星。至于南方。七中第二鬼星是也则云。此日吉祥。法易成遂。故佛出胎踰成道皆在此日。广如诸处。今见实星陀罗尼经第四。具存此意。可知。）
    当以下。第二诵护□。
    若乐如下。第四作法结界有五。一立坛设供。二明结界□三明咒汤□。四教发弘愿。五明护身□。初也。本长行说。今有六颂。于中有五颂半明之有二。一立坛为五。一标时。二明坛量。本云纵广七肘。则云八肘有五尺。肘方圆可一丈二。三择所处。四教观念五明涂严。
    于上普下。第二设供有十。一散花。二盛味。本云石蜜浆蒲桃浆蜜浆乳汁。三护法。则云。法如常者。旧本具云外四角头各置一人身带牟钾手持戎仗隐身而走。四花瓶。五烧香。本云胶香。六音乐。兴云。鼓磬箫筝琴瑟之属。宫商羽角征。（则取后五名五音乐。）七严具。本云作五色神幡四角安宝幢。八守具有三。如文。九埋盆。则云上安漏版以入残水。十香汤也。
    既作如下。半颂第二明结界□。今谓有三。一结前生后。
    二正说结□。
    三结明结□。如是结界已者。准余□法及本。说结□已。非结法毕。□水散方结事竟故。本标云于先结界。然后洗浴说结□曰。乃至以□□水二十一遍散着四方。故沼以此属后文者。违本等也。
    次可□下。第三明□汤□。今谓有三。一略标洗身又三。谓□。及安幔。浴也。
    二正说汤□。本云复说□身□。既前明□水之□了。故应如本。
    三若洗下。示浴竟事有三。谓事竟。舍施。收摄也。
    如是浴下。第四教发弘愿。则云。有二。初序。后颂。初也。有四。更加初文合为五意。一结前。二着衣。三入室。四发愿又三。一永断众恶。二常修诸善。三于他兴悲。即三聚戒为三身因。五获福。
    复说下。第二颂。本长行说。今有三颂为三。一半颂举有病无差。二一颂劝依教勤修。三一颂半明依修得利。准本发愿故。兴及则云。正发愿。今转有五。一除病。二脱贫。三延年。星宿护故得延年耳。本云四方神星覆护身命。晓云。四方神星者。东方青龙有七星。谓角亢氏房心尾箕。北方玄武。谓斗牛女虚危室壁。西方白虎。谓奎娄胃昴毕觜参南方朱雀。谓井鬼仰星张翼轸。此是从内右行之数。依求月宿之法而作此次第也。（兴即取之。）四增吉。五除灾也。
    次诵护下。第五明护身□也。
    尔时大辩下。第二明除障得益有三。一重益通经人。今谓有三。一结先法。二举行人。三明行处。
    我为是下。第二正起感除障。先起感。后除障饶益是下。第三明得二种果。一世间。即十回。二世出。即登地。今总影之。本云速成烦恼入阿毗跋致地向阿耨菩提。以此功德速成阿耨菩提。则云。上陈洗浴。本为除灾。洗浴事多。持经务少。故结受持。已殄灾变令其就易。意在弘经。为学之徒应观妙旨。
    尔时下。第二佛赞述。本六。今转为三。一赞述有二。初总赞。后天女下别汉有三。一叹利。二叹法。三叹果。
    二汝当下。劝护。
    三尔时下。还座。
    尔时法师下。大段第二陈如求辩有二。一陈如赞请。二天女赞初中本三。一陈如赞请。二天女受请。三陈如赞成。初中有二。一长行标名。
    二举颂正请。（沼即取之。）则云。已发明寿量。又赞许。请辩才。净行之人偏弘妙旨。又承佛力明非自请本有四偈。今为三颂。则云。凡二。初二颂赞。后一颂请。赞中二颂。如次德行。今谓。德有四种。一聪进德。是智慧严。本云亦当恭敬大辩天神。隋云诸天龙神皆识亦共在彼只阇。对佛劝说。故知今举敬兼请也。二应供德。是福聚严。三句闻德。四与愿德。行又有四。一空寂行。离城市故。二离慢行。非好室故。三离嫉行。常被草衣无人欲故。四慈悲行。恒为利物翘一足故。隋云。常被草衣一脚立者。结集家正序陈如苦行容仪也。（兴即取云。诸天龙等常在只阇皆敬本辨陈如被草衣表一足而立修习苦行。诸天至彼崛山请说故。）若依此释。后二种行属陈如也。
    诸天下请。先半举众请。后半正自请。以妙言者。沼云。准下赞求中。不唯词无碍。说法利生词无碍胜。故偏请之。
    尔时至莎诃下。第二受请正说。则云。有二。一出明□。二示法式。初也。隋云。文略。应云时憍陈如作是请已。尔时大辩即说□等。
    尔时下。经二示法式。此段本略今有。为二。一申赞略标二以颂广述初也。
    即说□下。第二文也。十九颂半。大开为二。一十三颂半明受持法。但成诸愿。第二有六颂明坛场法。兼得见身。初又二。一九颂半示法。后之四颂结成。先文总明六种法式。一半颂习使通利。二二颂请求加护。（初半总标。次一颂句别明。后一句结敬。）三半颂简处讽持。四半颂对境修供。五半颂起慈悲意。六五颂半修念定门。有三。初半念身相。二二颂念教法。（初半总标。次一颂教修。后半得果。）三三颂念声舌。声舌是辩才之要。故别念之。（文有两重。初一重双举声舌叹劝念。初一颂举二相叹德。后半劝念。后一重合举因果叹教念。文准上知。）
    若见供下。第二四颂结成有二。初一颂标。后三颂释释中有。三一一颂标后三颂释释中。有三。一一颂成出世二严。二一颂成世间三益。言解脱者谓免灾难。或兼出世。于理无违。后一颂成一切诸德。
    当于净下。第二六颂明坛场法有二。此初三颂净处置坛。有三。一半颂兰处置坛。二一颂半辨物修供。三一颂诵□经时。
    于后夜下。第二三颂胜处画像又三。一一颂移处画像。二一颂勤心济物。三一颂诵□经时。（沼云。有三品求。三七日上。后夜等中。三月等下。或由根有上中下。或由障轻重。或由宿福多少。兴即取之。）
    尔时下。第三陈如赞成。本略。今广。则云有二。一赞叹法。二请召法。今谓。初二。一陈如赞叹。二如来述成。前文又二。初对面申世赞。后为他述□赞。前文又二。此初标告。今谓有三。一闻说生喜。二告同行众三示欲赞叹。学仙人说名世谛法。
    即说颂下。第二颂说总二十二。大开为三。初之一颂标赞。次二十颂列德。后之一颂结归。初也。那罗延者赞有大力。（庄即同之。）仙人说者示有所凭。
    吉祥成下。第二列德。然斯菩萨变现多端。利益周济。顺古仙所说总陈十六德。此初一颂为世间母。
    二一颂现阎罗□。野蚕衣者谓丝绵类。从野蚕出故以为名。律中说野蚕绵等。
    三一颂殊形济物。
    四一颂半静住摄供。
    五一颂半垂护世像。
    六一颂现纳供身。
    七为大天妹。
    八一颂作牧牛女。
    九一颂总诸伎艺。四明法者。旧曰四韦陀。新云四吠陀。唐翻为明。如西域云。其婆罗门学四吠陀论。一曰寿。谓养生缮性。二曰词。谓享祭祈祷。三曰平。谓礼仪占卜兵法军阵。四曰术。谓星能伏数禁□医方。（沼意同之。加云。韦陀或毗伽罗论。皆讹谬者。）
    皆准常义。
    第十一颂众上首。
    十一一颂饰行轨物。
    十二一颂强学利人。
    十三一颂众所尊崇。
    十四两颂愿皆克遂。
    十五两颂具德独立。
    十六两颂临难皆救。今谓。诸德皆有别科。在文见之。恐烦止也。
    于善恶下。第三结归。
    尔时婆下。第二述□赞。（庄沼不释。兴则释之。）有二。初述赞法。后劝修行。初有七颂即分七德。此初一颂尊贵德也。天人修罗名三世间。（兴同此也。）或即三界。如正论品。
    二一颂名称德。
    三一颂利物德。
    四一颂立己德。
    五一颂现身德。如师子者。谓无畏状。本稍异。云乘师子上现人形。八臂各持弓箭等八。（兴云。既证八真备前八行。故示八臂。）
    六一颂满愿德。
    七一颂叹恩德。
    若欲祈下。第二劝修。
    尔时佛下。第二如来述成。今谓。有二。一总赞。二汝能下别成。然今既云有略广等。故异本也。
    尔时至女已下。第二请召法有二。一标告。二正述。今谓。初二。一结前。二生后。初也。
　　告诸大下。第二又二。一对机明愿。二开言教请。初也。现世中者。非但此世。谓自现身乃至菩提。得无碍下总举辩智。无碍辩者即上捷利辩才。聪明智者无上尽大慧。法华疏云。智慧通达在心为慧。在耳为聪。在目为明。智慧者一切种智。聪牒六通。达牒五眼。食今即准之。巧妙言下别明四辩巧妙词者。即本上云善解无量方便。是词辩。博综才者。上诸伎术。法义二辩。论议文饰。上善解众论。即乐说辩。（沼此疏正。上违今故。披对知之。）
    应当下。第二教诵也。
    南谟佛下。第二正述有三。一归舌相。二集辩才。三求加护。初又二。初总归三宝。后别归舌相。初也。菩萨众等。三乘僧也。
    过去下。别归舌相有二。一举舌相。二申归敬。初也。有三。一舌因。二舌体。三舌用。因谓实语。文开四句。前三自作。第四随喜。自作三中二别一总。二别有二。顺理。当机。意谓顺理说故名为实语。当机语故称无虚诳。总论自作三句为三。一总。二能随下别。三已于下结。三中各二。初中二者。一人。二法。次二如前。后二者。一时。二行。有实语下。随喜有二。初标。后释。
    出广长下。第二舌体。此中渐次能覆七重。皆由实语能现广舌。若妄语者不能尔故。广如智度第九说也。
    能除下。明舌用也。
    敬礼下。第二申归敬有三。一标敬。二颖愿。三归别。舌为辩本。故先归依。
　  敬礼诸佛下。第二集辩才有六颂半。为二。前六颂历敬诸辩。后半颂总集我身。今谓。初二。初一颂半圣众辩。后四颂半凡类辩。圣有大小。凡有天神。初也。初颂就人敬辩。后半举法面显辩才。四向果义如疏辨也。四谛如文。所言语者。今谓缘起是二小乘。正行者无得六度。正见者无生正观。此二大乘。又四谛等互通大小。
    梵众下。第二敬凡众辩。大天乌摩者。沼云。此欲界大自在自在天女名。乌摩此云止。以女欲嫁其父止而不许故。云大天止。塞建陀者此云蕴。西方呼肠及肩等名为蕴。谓积物故。摩那斯者此云慈心。吠率怒此云多手。那罗延天之别名。毗者此云种种。摩此云业。此即旧云毗首羯磨天。侍数者。室利此云吉祥。室利末多此云吉祥慧。醯哩诃哩底者此云青色。
    所有下。第二总集身。
    敬礼下第三求加护二十五颂。大开为六。一十二颂求辩才天女。二一颂半求佛声闻众。三两颂半求色界诸天。四有七颂求欲界天神。五有一颂求知他心者。六有一颂求诸含生类。初中有三。此初五颂致敬请也。初二颂半敬十德。后二颂半求成遂。十缠五盖如大论等。
    我说真下。第二四颂申诚请也。一颂申诚。一颂请降。两颂愿遂。
    若我求下。第三三颂邀实请也。一颂邀实。二颂求成。佛有调伏语。能灭无间罪。罗汉报恩语。能演诸佛教。举其胜首。即是双贤。斯等实语愿皆成就。
    我今皆下。第二一颂半求佛声闻众。佛佛之众。合而言之。
    上从色下。第三色界诸天。举色究竟及余净居。乃至梵王梵辅梵众。从此一界乃至三千。
    他化下。第四欲界天神。慈氏当成佛。即都史天众。位是一生故须别举非余处者。如智度云兜率天众生利根结薄。一生补处菩萨住其中。下三天结深心乱。上二天结厚根钝所以不住。婆沙甚广好者应寻。七海山者谓七内海及七金山。外海铁围略而不说。
　　一切下。第五知他心者。
    乃至下。第六诸含生类。
    尔时辩下。第二天女赞许有二。一天赞许。二陈如喜奉。初也。有二。初令依法。后劝弘经。
    时婆罗下。第二喜奉。
    尔时佛下。第三大段如来赞证。依隋有二。初赞。后劝。劝发心耳。则意亦云。赞彼能益已持未持。由此便成自利他利。自得福无量。他速趣菩提。

第0段 大吉祥天女品第十六

    略开三门。初来意者。先备辩才之外严。今与资财之外饰。资具亦为助道物故（晓亦同之）二弘经利远。众天竞敬。吉祥弘持。故此品来（兴云。吉祥虽复多闻之妇。获益有别。故说此品）三为利时众。如末说。
    二释名者。菩萨应作树神之王。领诸树神随所至处与他胜乐。胜乐是功德之果。故名功德天（祥兴取即。晓沼影之）外国呼神亦名天（依此亦名大吉祥天。故则云。由斯天女宿殖妙因。今随所念所视所至皆作福祐名大吉祥。旧翻随义名大功德。庄云。摩诃此云大。室利云吉祥。提仳云天女。沼兴取之。）
    三决疑者。问。文云我当供养饮食。何故偏言与资具耶。答。梁隋同云。此中亦与饮食。以财物为正（祥即取之）问。此人何位。何趣摄耶。答。极下不过初地。初地财物自在。能与一切财物（祥取此也）上位则是八地已上。八地五自在。九地七自在。十地十自在。又下劝云等行众生及中善根当诵神□。等行十回。及中善是四十心人。故知地上（兴云。有说。乃至十自在者。即远十地。随分备十增各一义。今即不动菩萨化作树神。得破空定雨种种宝。利众生故。沼云。准三藏解。即示鬼趣作树神王。今解。准经但云天女。不说为神。设有处说树神王者。如四王名四天神。以主神故名为神王。非必鬼趣天女亦尔。是天趣摄）即既有二说。执一谤一甚失通意。又取各增非约分故沼义未尽。夫圣□无方。鬼趣何妨。又四王虽云神。非者何同闻中不入天众。别云药叉。况有诚说。七佛所说神□经中。毗沙门云。我于往昔修菩提。为众生故作鬼王。具如彼也。
    尔时至恭敬下。第二吉祥与财。本一。今二。则云。一品直劝弘经。一品兼令持□。此即初也。弘经正务。故先明之。大文有二。初护益后赞印。初中本二。一与说者所须。二与听众财物（兴影此也。）初有二。初与所须。后令弘法（祥皆取之）今谓初三。一标仪轨。
    二白佛下。求持者。
    三我当下。与所须有三。一与所须。二若昼下令安乐。三令此下令广行。
    为彼下。第二令他弘法有三。一明听者有善堪闻。二常使下。明说者有智为说。今略。本云是说法者为是等故于阎浮提广宣流布是妙经典令不断绝。三复于下明闻者得益有三。一生天下。今谓。先明自利。后一切下明利他也二得佛果三离三途。
    世尊我念下。第二与听者所须有二。一明有能与之德。二正与所须所以此中明有能与德者。以说者少与所须易听者多与所须难也。就初有二。一过去已种善因。二由彼下。今身得随意报又二。一明处所。二明果报。初有三。一心念处。他心通。二眼视处。天眼通。三身至处。身通（祥沼兴即晓则取心等。略通也）此三从难至易。欲明皆能益此三处。就果有二。二总明与内乐受。二乃至下别明与外乐具。本云七宝。然文同法华说八也（沼云。此中八宝。余多说七。说七处异。准佛地论。随方所重说有七别。故不相违。）
    若复有人下。第二正与听众所须（依此沼云。若准真谛。前益法师。此益听者。今意通二）岂无尔义。但有兼正。故如本也。文本有三。一略明。二广说。三结劝（祥即取之）准今后二在后品故。就初有二。一令行因。二明感果（祥即取之）即如次长行与偈也。初中有三。一称赞此经。二供养诸佛。三复当下恭敬此天。本云三称我名。今云三时。互显。意云。每时三称也。
    得如是下。第二得果。本长行说。今颂有二。一一颂总叹得果。二二颂别明。初也。初标序。后正叹。由能如是依前三法受持经故。即得三果。一自他离衰。二共丰衣食。三俱延光寿。
    别中又三。一三句地神欢喜与食饮。二三句树神欢喜与资生。此言树神。是所领者。三二句明此天施财物。前分四品。各与一种为宗。此文明据也。
    佛告下。大段第二赞印有二。初总叹。后别美有三。一报恩。二利物。三弘经。

第0段 增长财物品第十七

    略开三门。初来意者。准本科者。先品略显弘经与利。今此广明增长财物（庄云。先品总显弘经福利。后品别释与其财物。即此意也）二先明直弘经送财今说兼持□增物故此品来。三为时众。如下文也（沼云。来意如前）失翻意故。但同前者何开二品。
    二释名者。财谓资财。先品八珍。物谓饮食。此品五谷。则云。由彼天女广陈别法令增长之。故立品名（兴云。梵名檀那。财若谷??但尔增长。故存彼音财谷增长。增长在前者。即翻家之意也）。
    三决疑者。本既一品。今何开耶。答。准来意知（沼云。先品明弘经者应得四事。此品明得之方）若尔修经非得方耶。故如前也。问。若尔前后三品类耶。答。此例应然。故宝如本。然引接多途。不可一准。
    尔时至住彼下。第二广说与财。大文有二。一护益。二赞印。本以结劝礼佛为后。今转势故赞为终也。初中依本有二。一劝修因。二明得果。初中有三。一示处所。二令修行。三明天来（祥皆取之。）初也。有三。一城处。本云名曰阿尼曼陀。二园处。本云名德花光。三住处。本云名曰金幢。
    若复下。第二令修行有四。一修治内外。祥云。净扫是外。着衣涂身是内。二供养三宝。三诵于神□。四若有受持下具修愿行。四中各三。此初三也。一标愿心。今谓有二。一举愿。二发心。二修经处又三。一治室。二作坛。三画像。三净身体又三。一洗身。二着衣。三入室。
    发心为下。第二供三宝三者。即三宝也。今谓。亦可一供三宝。二实言下请愿遂。三于时下天与愿。初又三。一供三宝。二供天女。三供眷属。故本上云散诸方者。亦令供其眷属也。
    即当诵下。第三诵□三者。一标劝持□。二出□体。三明□用。今谓初二。先礼三宝。初敬八佛。次礼四尊。后礼六菩萨。本后四佛。次显四佛共说此经。故别敬之。等并与今经有缘。若欲弘之。须念此等令得所愿。
    敬礼如下。第二诵□请召。今又为二。一结先。二生后又二。先教请。后明意。
    即说□下。第二出□体祥云。神□所诠凡有四。一叹诸佛功德。二说第一义谛。三明药草。四唱鬼神名字。此中所明应是诸佛功德也。世尊若下。第三明□用。今谓有二。一总标愿遂。二世尊下别叹□德有六。一灌顶句者。祥云。明诸佛功德灌众生信心之顶登法王位。从譬为名。故言灌顶（晓显意云。如转轮王受位之时。取四海水以灌其顶。如是此□受持不忘以灌以顶。即受佛位。庄沼及则皆取此也。）二定成就者。本云毕定吉祥。依此□力必得善果。故言吉祥（晓云。毕定成就吉祥事也。庄意取之。）三真实句者。意同前释（庄云。如实说故。沼即取之。）四无虚诳者。必得果故（不诳他故。沼亦取之。）五平等行于诸众生。本云等行众生。上云十回。隋云十信。（祥显意云。欲行此法必须同行之人。庄云。谓平等摄诸观行者故。又平等利益诸有情故。沼影后也。）六是正善根。本云及中善根。上云四十心人。隋云十解十行（祥云。下根心薄。诵不得力。上根德厚。不依□力。必须中根。晓云。等行众生及中善者。明此□势遍至。能持之人令得胜利。及至人中所有善根令得增长。庄云。谓能生诸善根故。沼即取之。）
    若有受下。第四具修愿行三者。一持八戒止恶。二供诸佛生善。三身菩提发愿。初也。今谓有三。一日限。言七日夜者。且据上根。若余品者。如普贤观。三受戒。言八戒者。十住婆沙云。杀盗淫妄语。饮酒及花香。璎珞歌舞等。高床过中食。圣人所舍离。我今亦如是。以此福因缘。一切共成佛。（则云。谓近住戒。纵出家者受亦无违。弥益行门。重增福业。如愿正理广有成立。引智度等广戒相。如彼辨也。）于晨等者。此举净身显净心也。非但朝净。亦及晡后常净身心。故本云朝暮净心。（故知沼及晡后之文属后段者。未见此也。）嚼齿木者。则云。梵曰鞞铎佉。正翻为齿木。旧随一物翻作杨枝用。兼桃槐等。匪唯杨柳故。可以净齿其功甚多。广如南海寄归传也。
    香花下。第二供养诸佛也。
    自陈其下。第三回向。本云常为己身乃至回向具足阿耨菩提。
    令所求下。第三明此天来有三。一令兴念。本云作是誓愿令我所求皆得吉祥。随云。发愿是出彼所求之心。二修舍宅是拟座处。今文有六。一择处。二立坛。三设供。四置座。五庄严。六侍天。三我于下。天神来。即感降。
    从是以下。第二得果有二。一所须具足。即与乐。二始终扶护。即除苦初中有二。一明处。二明物。初中依今有二。一见身。二明处。
    金银下。第二明物又二。一明物。二教用。依今有二。一周供。二贸供。
    我当下。第二扶护。本二。今三。一拥护称意二济贫离恼。三修经回向。三各有二。如文。
    尔时下。第二大段赞印有二。初总叹。后别美也。

第0段 坚牢地神品第十八

    略开三门。初来意者。先章说者既与资财。此丰饮食助彼传法。二先直送财。今兼戴足。为重法宝。三为时机。故此品来。
    二释名者。菩萨应作地神能踊地味利益行人。神能持地使令坚牢。因功受称。（祥即取云。神能持地使令不坏。因功受称。晓庄沼兴宜则影之。则后说云。或拥护心自坚牢故。彼陈护法故以为题。沼云。梵云坚牢。是地义。）沼音违多。且兴云。梵云地利荼筏□地毗。今从此方故云坚牢地神。此合金刚智三藏译金刚顶经第二卷云涅哩荼乌铭婆□。（为坚牢我。）故知谬也。
    三决疑者。先品与食亦增地味。与今何异。答。沼云。□与者异故。又真谛三藏云。先品正与衣财。饮食是兼。此品正与饮食。余者是兼。问。神女何位。答。祥依本云。初地已上。故有施饮食自在行。（兴云。即违八地得七自在义故。今既地神于大地中得自在故。在不动地得元功用七自在故。）既许示现进退无碍。不可偏执。
    尔时至恭敬下。第三地神利益行人。大文有三。一地神护益。二为陈别法。三如来赞成。初本有之。后二今加。初中本三。一地神供养弘经者。二由有供养故弘经。三由弘经故得胜果。初有三。初标时处。二正明供养。三闻法得果。（祥皆取之。）初有二。此初仪轨有二。初在处。后仪轨。
    而白下。第二时处又二。一时。二处。
    世尊我下。第二供养有三。一供养。二若有下说法。三我以下恭敬。
    我得闻下第三得果有二。一地神获利。二亦令下众生得益。今谓初二。一得益。二结成。第二有三。一财。二法。三结（祥皆取之。）初有三。一踊出地肥。本云十六万八千由旬从金刚际至海地上。诸教不同。兴云。楼炭七云。地深六百八十万由旬。其边不可限。乱风大起吹掘损其大地。深三百三十六万里。长亦如此。天下诸水皆流归之。因成大海。即八万四千由旬。第八云。深二十亿万里（五十万由旬。）从是以下复有地味。二十亿万里下复有金粟。二十亿万里下复有刚铁。二十亿万里下复有水。八十亿万里下复有风。五百二亿十万里乃复有下方异天地菩萨处胎经第二云。此种厚八十四万僮里。（二百十万由旬）乃有风。厚八十四万亿里。下有水。厚八十四万亿里。水下有火。厚八十四万亿里。火下沙。厚八十四万亿里。沙下有金刚。厚八十四万亿里。诸佛全身舍利及碎身舍利皆在金刚际。中刹复有厚八十四万亿里。名曰妙香佛名不住。增一第二十一云。此地深六十八千由旬今经文同长阿含云今此大地。深十六万八千由旬。大海底下更有八万四千由旬。所依地故。如彼经第二十一坏劫中云其后海水犹如春雨。复亦如牛迹中水遂涸尽不人渍指。其后各有大暴风卒起。吹海底沙。深八万四千由旬。四海等者。则云。谓对妙高四面诸海。其中所有金山铁山大洲中洲皆名土地。二亦复下增长地味。三若诸下资益身力。今谓。若有说者举国蒙利。故云若诸。庄云。六益。一增寿命。二长色力。三六根安。本云六情诸根。四增威德。五无痛恼。六心慧勇。
    又此下。第二法利。本二。一总明法利事。二别明法利名。本云有大势力精勤勇猛。今即举总而兼别也。
    世尊以下。第三结。（沼即取之。）有二。一结财利。二既受下结法利。
    又复于下。第二地神弘经有三。一请说此经。二说经利物。三劝人听受。（祥即取之。）初也。今意玄故。本分明云我于尔时当往其所为诸众生受快乐故。请说法者广令宣布如是妙典。有二。一为众生。二请说者。
    何以故下。第二有三。一地神获利。二世尊我下增长地味。（庄兴取之。）言纵广者。则云。依俱舍论。形如车箱。北广南狭。三边各二千。南边有三半。准此四面但有六千三由旬半。其数挍少。瑜伽二云。瞻部洲量六千五百。今据大数遂言七千。决云。俱舍据一面说各有二千。瑜伽及文约周圆。量虽小异据大数。（兴得晓意释云。瑜伽六千五百踰缮。今言七千。福有优劣地亦广狭。故不相违。）三乃至下。众生受用。今略如本也。
    是故世尊下。第三劝人听受有三。此初思惟。二作是下听受。三既听受下明自庆。（庄即取之。）有五事。一闻妙法。二即是下得胜尊。三由经力下值诸佛。四永离下无恶趣。五复于下生人天。（祥沼取之。）
    时彼诸人下。第三弘经得果。隋云。传化未闻（兴即取之。）有三。一地神正明得果。二如来报述。三地神奉酬。初也。隋云。有二。一弘经。二得果。准下即梁义也。（祥即取之。）初中有二。一通。二若一喻下别。祥云。一喻者。经中有明一譬喻也。一缘者。经中所说一因缘事也。
    世尊随下。第二得果又二。一得报果。二多饶下得习果。
    尔时世尊下。第二佛述有二。一明听受之者得报。二若有众下。明供养之者得报。（祥晓及沼取之。）二中各二。一行因。二得果。
    尔时坚牢下。第三奉酬有三。一说法。二世尊如是下众生听闻。三是诸下得果。（沼取取之。）三中各二。初二者。一说法。二我当下扶护。次二者。一已有善者能听。二于瞻部下闻法。本云是说法者为是等故于阎浮提广宣流布是妙经典令下断绝。后二者。一受乐报。二得遇下得佛果。（祥沼即之。）
    尔时坚牢下。品大段第二为陈别法。则云。有三。一标法劝学。二示轨令修。三引证明实。初也。今谓有三。一标法略叹。二求机劝学。三随其下举能广叹。三中各二。如文。广叹有八。一资财。二珍宝。三伏藏。四神通。五仙药。六治病。七降怨。八制论。
    当时下。第二示轨有三。一请召法。二见身法。三护身法。初也。有三。此初标引有六。一净处。二严身。三踞座。四对尊。五修供。六用日。此言鬼宿。梵名布洒。此星有时与月相合。虽于每月皆合日。然当八日唯在二月。（庄云。月十三日名白八日。布洒合者。谓于此月星宿合时。沼云。西方月法。黑半在前。白半在后。与此不同。但依白月八日诵□。布洒者即鬼星。然未如月大小殊。若为白八常鬼星合。准应但取白八与鬼星合日。未必白八常与鬼星合也。）
    即可下。第二正述。
    世尊下。第三结成。
    又复下。第二见身法。文段如前。
    若欲下。第三护身法。文亦如前。
    若有至心下。第三此证明实。
第0段     尔时下。品第三大段赞印也。

第0段 大将品第十九

    略开三门。初来意。先说者丰饮食持身。今与智慧以助心故。二先与依报。今增正报。故云亦令精气从毛孔入身力充足。三为时会。如品终辨。
    二释名者。僧慎尔耶。入文即云正了知。药叉如前。庄云。捷疾（沼云勇健）愿诸鬼神有胜威力。故言大将。本云散脂修摩。此曰密神（祥即取之。庄云。旧言散脂讹略。真谛三藏云。此云尘神。然梵本中无尘神言。则云。散脂已讹。傅云巷神。译又非正。）未得通意。故晓云。依三藏说。散脂修摩此曰慧神。下云。此云智聚。此说含前诸智之聚。名慧神者。以能觉了尘沙法门。如前十五句中所说。故名慧神。亦有道理。又梵音不同。汉译多义。应依广见。
    三决疑者。问。何位菩萨。答。文意初地。亦出大集晓显意云。依三藏说。乃至大集第二十一。散脂大士于尸弃等佛前立大誓愿。愿于来世作鬼神身教化众生。有诸恶鬼。我当演说三乘之法而调伏之。然后乃当成三菩提（庄沼兴则皆取此也）若准下疏。第八地也（祥依。故云十地）问。与辩即智。此何别耶。答。沼云。体用别故。四辩明用。今明体故。
    尔时至向佛下。第四正了大将护益行人。大文有三。一大将护益。二为陈别法。三如来赞成。初本有之。后二今加。初中本三。一明能益说者。二明说者得益。故能弘经。三归依众圣。众圣令有上两能故。（祥即取之）今略后文代别法也。初有二。一明神力拥护。二明智慧增益。初有三。一明能护之人。二明所护之法。三明守护之事（祥皆取之）初也。又三。一标大将。二二十八。下云。孔雀王经言。四方各有四神。四四为十六。四维各一。合二十。上下各四。合二十八。彼经并为天大将军所领。又释。此罗自列八部。就四王各领五部。四王二十。合二十八也。（晓庄沼兴皆取初说。然兴云。如孔雀经云。十方各四神。故云二十八。皆为天将军之将领。此不可也。可四十部故。）三合明致敬仪。
    白言下。第二文又三。一标法。二时。三处。
　　世尊我下。第三护事。本三。一护说者。二护听众。三护国土（祥即取之）今举初二以兼后也。
    世尊。何故下。第二以智增益有二。初明有益物智。后以是义下明以智益物。初有三。一标二释。三世尊以是下结（祥即反之）初也。有二。一举名。二请佛为证。
    我知下。第二释有三。一略明智。二广释。三合结。初也。本有四句。故云我知一切法一切缘法了一切法知法分齐。为二。初二句所照境。后二句能照智（庄云翻取）隋云。初二句知俗。后二句照真（晓兴影之。各有进退。义即无违）二中各二。上句标。下句释。祥云。境者是二谛境。智即二智。今有六句。亦转势故。翻前明之。初二句智。后四句境。初标。二释（庄兴取之）智中。祥云。在初我知二字通贯下二句。故今云我知我晓。初我知诸法者。本云知法分齐。是知俗智。故云所了之智知诸法分域故。隋如云俗不出真也（晓云。有色无色。有见无见。有对无对。有漏无漏。有为无为。知如是等差别分齐。故言知法分齐。）后我晓一切者。本云了一切法。即照真智。（心。心所有。色。不相应。无为。心谓八识。心所有者六位心所。谓遍行五。别境五。善十一。烦六。随二十。不定四。合有五十一。色者有十五种。谓四大与五根四尘触一分。及法处所摄也。不相应者有二十四。谓得。乃至不和合性。无为有八。谓虚空。乃至无记法。真如。都合而数。一百有六。能了此等一切法性。故言知一切法。具如彼也。）合为五种。即如大论。开即百法。如百法论。
    境中。初随所有法者。本云一切缘法。前境。隋加云因缘之有。如所有者。本云知一切法。真谛。（庄有二说。初即同之。又随所有显事法分量边际。如所有者显诸法共相之理。如杂集第十一云尽所有者谓蕴界处。如所有者四谛十六行真如等。沼兴取之。则后说同。）此则别解。后诸法种者总释。（沼即同之）言诸法者前二谛境。种类者俗。种类多故即随所有。体性者真。诸法体性即如所有。或通二谛。种类体性二谛不同。故言差别。
    世尊如下。第二广辨。本有九句。故云如法乃至智境。又二。初四句广所照境。后五句广能照智。今有七句。初二句境。后五句智。初也。本云如法安住一切法如性。于一切法含受一切法。初二句明无即有。后二句明有即无。随云。初二句明真俗相即。后二句释相即义。（进退无失。）如法安住者如理。即一切无移异。一切法如性者万有即如。此二句以真即俗故。即随所有一切法也。于一切法者如于一切有也。含受一切法者一切为如摄受之。此二句以俗即真。是如所有一切法也。该此故言如是诸法也。又释。祥云。从初至此明有能知二谛之德。其二谛者各有事理。妄法差别是俗谛事。缘集虚假是俗谛理。真法恒沙是真谛事。恒沙即如是真谛理。我知一切法者知俗谛事。一切缘法者俗谛理。了一切法等者。重显知法分齐明故。了一切法即显初句。知世谛法以虚假为分齐故。言知法分齐显后句也。一切法如性者谓真谛理。无二故名为如。不改曰性。亦是性者体也。于一切法等者真谛事。于一一德中摄一切德。故言含受。在初如法安住四字。通贯下二句。如理而证。如事而知。无有功用动心。故言如法安住。（晓即取三。义如前述。又释。如法安住有二。初即取之。后依本故。）今摄如是二谛诸法。故言如是诸法。神能如理如事证知无动。是为如法安住。故言我能了知。
    我有难下。第二广智。本云我现见不可思议智光乃至智境。言我现见者。八地证见也。（晓即取之。故知此神八地已上。）五句为三。初二句自他。次二句因果。后一句合结。智光自照。智炬照他。智行过去是习因。智聚现在是习果。智境者自知彼有此四。四是彼智之境也。隋云。后句明境智双。八地已上不见智异境智即如境。又解。祥云。明有能知二智之德。初四句明知智体。后一句明知智用。（庄即取之。沼兴影也。）言智光者明实智。当法而照无有闇碍如日光。言智炬者明方便智。随缘照如炬明也。明上二智不行为行。故言智行。如是二智众德积聚。故名为聚。言智境者。依上二智所变化境如化身。故名为境故大经云。诸佛境界悉皆无常此智体用无名无相。无相故不可思。无名故不可议。故言不可思议。鬼王证知非是妄心境相。故言现也。（庄征晓释五不思议。具如各述。）得意无妨既对佛说我正能了。岂不通耶。
    世尊如下。第三合结。本有五句。今四。为二。初三句结得智。后一句结得境。今有如是者是为成句。未必别标。故本云世尊我于诸法正解乃至觉了（庄云。如者。为显如此我之四智令彼亦得。此彼似义。故说如也。）此是兼意。下既正有令得义故言正知者。本云正解。谓八地已上不见有无也。解由作观。观由正分别也祥云。正解者。知世谛事非邪故曰正解。非是比理故曰正观。非总相知故言分别。此结上知世谛事。正解于缘者。结上知俗谛理。正能觉了者。此总结真谛事理及智体用境也。（兴翻显之。）
    世尊以是下。第三结也。
    以是义下。第二明以智益物有二。一明能益之法。二出所益之相。（祥兴取之。）初有二。一别明。二总结。初有五事。一益辩才。二亦令下益身力。三威光下益心神。本云心进勇镜。四难思下益智慧。五得正下益总持。
    无有下。第二结。本云如是等事悉令具足。今由具前五事弘通无退坏。故言无退屈。
    增益下。第二出所益相有三。一心无疲苦。二身有快乐。三心生欢喜（祥皆取之。）
    以是因下。第二说者得益故能说法。有四一明说者有智能说。本云以是之故能为众生广说是经。今举因缘以兼终也。二为彼下。明听者有善堪闻。三于瞻部下。明说者遂为物说成上第一。四彼诸下。明听者遂听得利成上第二。自有五句。一具智慧二有福德。三生人天。四得菩提。五舍生死（祥皆取之。）
第0段     尔时至情故下。品第二段为陈别法。今此段中。本有归圣而略□法。今有□法而略归圣。夫持明者先敬三宝乃修总持。本今互存。理须双取。初归依二佛。后归两天。两天是益护行者之人。二佛是宣说正法之本。释迦即世之本。宝花为往昔之本。大辩与言说。功德与资财。（晓依。故云。宝花佛是功德天发心之师。亦应是此散脂大士昔所奉值。释迦佛是说经之主。故偏归依。两天既是散脂之所归依。当知是其上地菩萨。）则云。有二。初陈法。后明学。初有三。此初标引。
    即说下。第二延述。
    若复有下。第三结成。今谓有二。初别与后此之下总成。
    若持此下。第二明行有二。一修法。二成法。初也。有三。一画像。二作坛。三设供又二。初花等。后火食。苏摩一芥子者白芥子也。有说苏摩别是药物。似米色褐。此土无之。（兴云。苏摩者苏摩那花。即如意花。）
    乃至我下。第二成法。（若依宝窟。乃至之言且举上品显中下修。为中下者。理遣使者。或现相故。）又三。一现身。二问愿。三与成。今谓有二。初总成。后或须下别与有六。一七宝。二伏藏。三仙道。四神通。五自在。六解脱。于六通中。天眼他心。利生之要。故举影余。
第0段     尔时下。品第三大段赞成也。

第0段 王法正论品第二十

    略开三门。初来意者。上来既叙所弘之法明经力大。今举能弘之人得经力大。二隋后说云。前明现在未来弘经得力。下明过去弘经得力劝励时众。又为时机。故此品来。（宜有四种。能合道理。如彼辨也。）
    二释名者。本云正论。论于正理以行化故。即依此经而为化也。祥显意云。四王与梵天问答明治化正法。故名正论。今加王法。王者。文云统领为人主。宜云。王是自在义。（兴同。故云。弘领者即得自在。）法即轨则义。一切善恶皆为轨则。舍恶取善是人轨则。故云除灭诸非法恶业令不生等。正是不邪义。亦是质直义。论是尽言义。问答相交显实理义。故曰正论。此合嘉祥交言曰论。又论法也教也。具如彼辨。（兴云。梵云提婆因陀罗阿毗三藐舍悉达啰。二合。故应言天主无对正论。今言王法正论者。略标不尽之言。即三圆十德之征筌。四王梵天广谈为人天王化世之惑。故名王法正论。）
    三决疑者。理国欲事。何言弘经。答。顺理化世怨亲平等。即此经用。故名弘经（祥即取之。）问。昔理国王。今是谁耶。答。庄有二释。一释迦。一妙幢。今依前说。（沼取。加云。取舍任情。）
    尔时至恭敬下。第二明能弘人得经胜力七品为二。一三品出弘宣之人得因。二四品明此人得果。果由持经也。就初为三。一明妙幢弘宣。二善生品明释迦弘宣。三护持品明四部弘经受行之众。（祥兴皆取。）初明妙幢曾为太子未登王位。咨父国法积世治民如法而化。以此善根今身聪慧能思。释迦不应八十灭。于四佛为说此经。乃至梦中见闻忏悔赞叹等法。皆是弘经之力。（兴即取之。）次明释迦亦曾作转轮王修行大施。于宝髻佛末法之中。夜得梦闻佛功德。及见宝积说金光明。一称善哉今得成佛。是证妙幢亲自夜梦昼说。岂不得佛。故此品举释迦行因证妙幢弘法也。妙幢是致请之人。因经得果。四部为受行之众。理应获报。故后护持品明四众弘宣有无量福诸神守护。明知此是叹经力用以成上宗流通过谬也。又此一品证成四王品中言能说正法修行正法为世法王以法治世。今品广出正法治世为人天王。若国土凋荒法事洗没。若治民有道归化者众。奉行王法则经载流通。故须善意治化。（沼兴取之。）次善生品。通证前五品明修行此经远得佛果。昔善生王亲听此经今得成佛。即是释迦。昔宝冥比丘亲说此经今得成佛。即是阿□。一是说者。一是听人也。后护持品。亦通证成上五品。明弘经之者得于延报为天神等之所赞也。此即初也。宜则同云。此品大文有三。一启请。二宣陈。三喜奉。本有中文初后略之。初有二。初申敬。后致词。初也。将陈国法先属地灵。
    白佛下。第二致词有三。一举损。二申请。三陈益初也。又无法两损。谓民及己。
    唯愿下。第二请。
    令诸下。第三陈益。二益翻上。从己及民。
第0段     尔时下。品第二宣陈有二。初□听。
    后正说。本二。一明缘亦名本事。二明正论。亦曰本事。初中有四。一序父子。灌顶位者。则云。西域为王必先灌顶。故言王子受灌顶位。如四分律第十七云。刹利王者。受王位时取四海水。白牛右角收拾一切种子满中置金辇上。使诸小王共举此辇。王与夫人共坐辇上。令天婆罗门以水灌王顶。二尔时父下。明父向太子说有正论。则云。直依所显称王法正论。若从能说名天主教法。是梵天王所说教故。三我于昔下。明先王受持此法传之。先君说非自我。四我依此下。略示父王治化之方。依则有二。此初明己修也。恭承宗庙敢有失坠。后汝于下劝子学也。大宝在汝。汝应勤之。（王理国事。晓庄兴则多依出爱王经。沼凭萨遮尼犍子经。宜取七佛八菩萨经总持释之。具如各疏。）
    云何下。第二明正论有二。初标起。
    我说下。第二正说。（晓庄及沼即取此也。）本有八十二。今七十三颂为三。一二颂诫许。二四颂请问。三六十七颂为释。（祥庄及宜即取之也。）就初。祥云。诫许者。父王信相太子许说正论也。为二。初一颂许。后一颂诫。二中各二。在文可见。今谓。初中上半许说。下半说意。本云我今当说诸王正论为利众生断诸疑惑。故知沼云初颂述论益者□也。后中。上半举机。下半□听。问。长行但为其子。云何劝听更有天主人王。答。沼云。前略。颂中广故。又正为诫子。意谓。此论称理。广益天主人王。闻当欢喜。故汝今应合掌听说。今依后也。
    往昔诸下。第二四颂请问有二。初二颂出能请人。后二颂明请事。初又二。一颂明能请人。一颂所请人。二中各二。在文可见。谓初中上半众集山。下半四王问。兴云。金山持双山。四王宫殿之处。后中。上半赞梵德下半为断疑。则云。欲色诸天共集金山。四王护世故为能问。大梵生物故是所问。彼俗共许梵为父故。又诸语业极唯大梵。欲陈正论唯此非余。本云大师梵尊。天中自在。能除疑惑。当为我断。晓云。叹师请说。此文正意。故知沼云上半赞论者不正也。
    第二请事有二。初一颂问。后一颂结。二各二问。合有四问。本今转势。意即无违。一问既是人王。何以名天。二问何故人王而名天子。三问何故是人而名人王。四问何生天上作天王耶。则云。虽申四问束为两意。前二问名天及天子。后二问目人主天主。
    如是护下。第三六十七颂为答有三。初一颂释迦标起。
    次一颂梵王许说。本云汝今虽以此义问我。我要当为一切众生敷扬宣说第一胜论。言虽以此义问我者有两释。一汝虽略以名义问我。我当广以正论之能答之。二问虽是汝。我当通为一切众生答之。后义合今。本寄答说。今望问陈。互显无违。
    后有六十五颂正答。为二。初五颂略答问正论之体。后人及下有六十颂。广答正论之相。初中。本今转势为二。初一颂答后二问。上半答第四名天王问。下半答第三为人主问。后四颂答前二问。初一颂半答第一名天问。后二颂半答第二号天子问。则云。前问都果以征因。此答修因而至果。故于问答遂有倒次。初中言由先业等者。宜云。先世修十善也。（兴云。皆由持菩萨戒独得作王。故令答之。即种姓尊高也。）答天问中有二。初一颂明在胎内为天护曰天。后半明出胎外为天所养名天。答天子问又二。谓正答及结也。今转势故。初半总标。后有二颂别明有二。初一颂明长大之后天德与之故名天子。后一颂明由三义故亦名天子。一初半明以天律灭恶。二一句明以天律生善（沼即取之）三一句明以天律令生天上故名天子（祥兴取之。兴加云。如说修行以顺天律故。假治世之论以标弘经之行。）问。准本胎中天护。乃至天德与之。以此三义答天子名。后天答天。此护义宜。今何改耶。答。天及天子。义意相通。仍今本互以显此意。故不相违。
    人及下。第二六十颂广答有二。初三颂广治化之人。（祥云。广治化人德）后有五十七颂广治化之法（庄即取之）初有二。一一颂半广出人王名明非但名天为天子等。更有种种之名。二一颂半广叹人王。初中有二。初半颂出总名。后一颂出别名。初中。人者即人王也。苏罗众者。此类天王兼为鬼王通二趣故健达婆者亦名执乐。是乐神故。今举二神总摄八部。故本云半名人王亦名执乐。本今转势。意必相成。以天护曰天人果曰人（晓云。二分合成。半为天力所加。半为人功所得。故于一人以立二名。半曰天子。半名人王。庄影此也）鬼王准之。亦名执乐者。执世中礼乐以化人。故名执乐（正治之王。能育兆民离苦得乐。故名执乐。如世咏叹秦王言叹哉秦王播阵乐。此之谓也。又执业者礼乐之乐。正治之王依德制乐。移风去邪。易俗就正。由是义故名为执乐。如外典言。安上治民莫若于礼。移风易俗莫若于乐。此之谓也。
    别中。初半从灭恶受名。后半从生善受名。二中各二。上标。下释。就初本云罗刹魁脍能遮诸恶。言罗刹者食人之鬼。食薄福也。货鱼典军曰脍货猪典军名魁（晓即取之）此即今言旃荼罗也。沼云。此云严炽执守恶者。即罗刹中执恶之者。能遮诸恶者。行恶之人皆况国主用理制物断恶□非（沼云。此意。恶者尚护。况余善者）故今总言悉皆资半力。后父母者。本云亦名父母教诲修善。晓云。哀民如子。教善示报如教一子。故名父母。故今摄释资半力令舍恶修善（沼云。萨遮经第二云。何故名王。答。王者民之父母。以能依法摄护众生令安乐故名之为王。大王当知。王之养民当如赤子。移干去湿不待其言。何以故。王者得立以民为国。民心不安国将灭矣。是故虑民如念赤子不离于心。国内人民苦乐水旱。风雨饥饱。老少病患。有罪无罪。有功无功。如是知者名不离心。如是知已以力将护。应与时与。应取筹量。役使知时。不夺人利。是名护国。名之为王）祥总摄云。初依名辨德。后释疑显德。初有三双。半义同前。此二名人天一双。亦名执乐者。亦取本加云。执世中礼乐。以化人安乐故。亦名罗刹者。作恶之人于王生怖。故名罗刹。此二名与乐生怖一双。言魁脍者。货鱼典宰。乃至况国主断恶□非。故言能遮诸恶。亦名父母者。教修善法故。是遮恶教善一双也。
    诸天共下。第二叹德为二。初半颂总标。后一颂别释。（沼即取之。）释中。上半明因。下半示果。现为恶者令现世受苦。现为善者令现世受乐。并言诸天护者。以天德与之。依天律而行化也。祥云。释疑显德有二疑。一若人王如罗刹脍魁令人怖者。何故为天所护。释云。示现作恶有报故致鞭挞令其怖畏。而无恶心天所护故（兴即取之。）二若鞭挞等苦但令怖畏者。尔此现苦无因得耶。后颂释之。本云善恶诸业现在未来。现受果报诸天所护。释云。善恶业果在未来故。鞭挞等苦是现受业报。非是无因也。
    国人造下。五十七颂第二。广明治化方法。举邪显正出论之体。有二。初三十一颂明人王纵恶则祸生国败。后由诸天下二十六颂明人王修善则福至国成。（沼兴取之。）初中有四。初六颂明人民起恶。二恶风下十一颂明国王起恶。三国中下十二颂明诸臣起恶。四若王下二颂总结皆由王来。初也。有三。初二颂明作恶因。二三颂明得苦果。三一颂结不应行恶。（祥皆取之。）初中有二。初一颂明国主不敢。今意劝恶应遮。晓云。如佛为爱王说经云。大王当知。过失者略有十种。若王成就如是过失。虽有大府库有大辅佐有大军众。然不可归仰。一种姓不高。二不得自在。三立性暴恶。四猛利愤发。五思惠奢薄。六受邪佞言。七所作不志不修俯则。八不顾善法。九不知差别忘所作恩。十一向纵任专行放逸。（庄兴及则即取此也。）后一颂明人民纵恶。今谓。教恶多。
    得果有三。一颂诸天舍离。一颂恶贼侵逼。一颂财物损耗。
    结中有二。初法。后譬。法中二句结不应作恶因。（沼即取之。）一句结作恶得苦果。譬中象者。本云譬如狂象蹋莲花池。（沼云。下半喻。）违此文义故应令依。
    恶风起下。第二人王作恶有三。初二颂恶相现。二三颂行因。三以非法下六颂广明恶果。（祥即取之。）初有四事。一风雨不调。二星宿失度。三□实不登。四国土下半颂由舍正法。
    行因有三。初一颂标。准本下半属上段也。今依文势为标无违。二一颂释有二。上半天嗔恨。下半天呵责。三一颂结也。
    以非法下。第三广明得果有三。初一颂标。二四颂半释。三半颂结。释中有五。一颂诸天舍离。一颂眷属分乖三句灾怪取集。三句人民乱败。一颂财物属他。
    国中最下。第三大臣作恶有三。初一颂臣下作恶。二一颂半人王许可。祥云。许可者。恶臣偏受王恩为王恭。良臣衰灭亦不领录也。二星宿及下十颂半得苦报。（祥即取之。）
    就许可中有四。一上半赏恶。二下半罚善。三一句结赏恶。四一句结憎善。
    第三有二。初一颂半开章门。后八颂释之。初中又二。初半明得恶相。祥云。恶相者。三异□起。一星宿失度。二暴风。三恶雨。后一颂明恶果又三。一坏正法。二众无色。此正报。三地肥下依报也。
    就后有三。一半颂更举一恶因。二六颂半正明恶果。后一颂结恶相。
    就果为二。初二颂半略。后四颂广。就初有四。半颂正报。本云故天降雹饥饿疫死。半颂依报。半颂结正报。一颂结依果。三过者。（庄沼测同。降霜味损多病为三。兴及后颂。）若依此者似言重也。先既言疫行。何重言多病味减。准之故依三藏。正依两报各有三过。正三过者。一恶雹。二饥馑。三疫病苦。流行者通三过也。依三过者。一谷谓九谷。稷黍秫稻麻大豆小豆大麦小麦也。又百谷也。二稼谓禾也。又以水泽之地种谷也。三□谓果蓏。说文木实曰□。草实曰蓏。（具如玉十二。十五也。）滋味减者亦通三也。结中。就正举病兼二。就依举树影显谷稼。
    先有妙下。第二广明有二。初二颂广依。后二颂广正。初中一颂明处所。一颂食饮。言诸大者。则云四大。后中一颂无乐有苦。一颂无善有恶。
    国人多下。第三结恶果。上半结果。下半结恶相。
    若王作下。第四二颂明皆由人王有三。初半颂合明王民作恶。二半颂合明得苦。言三种世间者。则云三界。故云增长恶伴损人天道。于三有中多受苦恼。此为良证。（庄初说云。谓天地人沼后说云。人畜百谷为三世间。）准知不正。庄后。沼初。义合今也。三一颂明缘由人王。本云起如是等无量恶事。皆由人王爱着眷属纵之造恶舍而不治。有三。半牒上诸恶。半明由人王。半释由王意。（祥皆取之。）今举初后即显中也。
    由诸天下。二十六颂第二善化国成。有三。初一颂半明国王行善。二有二颂半人民作恶。三有二十二颂明国王治问。（祥皆取之。）初有三。初半明为天守护。次半明不作诸恶。后半明能修诸善。
    第二有五。一半明人民作恶。二半明由王纵舍。三半明诸天嗔恼。四明乖反正论。五半明非是孝法。以反先王法故非孝子。
    若于自下。第三治罪有二。初十七颂半正明有罪须治。后是故汝下四颂半结不应纵舍。初有三。初六颂通诫恶劝善。二害中极下三颂半。偏明作恶土坏。三以善化下八颂。偏明行善国成。初中有五。一一颂半偏明灭恶。二有一颂偏明生善。三有一颂合明灭恶生善。四有一颂偏结生善。五有一颂半偏结灭恶。
    第二有三。初半标。二二颂半释。三半结。释中有三。初出坏土之恶。二一颂明作恶土坏。三一颂明诸天嗔恼。
    第三本六。今略第二人民依教作善。彼云正法治国。人多行善。常以善心仰瞻国王。有五。一二颂半明以善化民。二有二颂增长诸天。本云能令天众具足充满。三有一颂半诸天守护。四有一颂四绪调和。五有一颂国土丰乐。庄云。如出家王经说。大王当知。王功德者略有十种。即翻前说十种过失。（兴即取之。沼影本也。）
    是故汝下。第二结不应纵有二。初三颂结因。后一颂半结果。就初有三。初半颂结止恶。次一颂结行善为二。上半利他。下半自利。（沼影取之。）后一颂半合结行善止恶亦二。先半自利。本云于自眷属常知止足等。后颂利他。第二结果亦三。初半颂结果。二半颂更举因。本云随诸人民所行恶法。应当调伏如法教诏。三半颂更结果。
第0段     尔时下。品第三大段。大众喜奉有二。初闻法。后喜奉也。

第0段 金光明最胜王经玄枢卷第九
宝历三年九月十五日日中奉书写了
    始笔于七月九日
        闲人宝生堂成庆病床记
同四年三月七日再校了
第0段 金光明最胜王经玄枢卷第十



第0段 善生王品第二十一

    略开三门。初来意者。先引他行诏诲学者。今举自行劝励时会。故此品来。二则云。令识先王法故。先引正论令知世间法。今举善生令知出世法。世间是本。前品已陈。出世由生。此品应辨。又为机宜。
    二释名者。善生即本云善集。之义即是释迦本身。宝冥即是阿□往行。品中明此善生王事。仍以为名。（祥即取之。法华疏云。法华疏云。所行有利他符理。清升感乐之义目之为善。生者义显。沼云。梵云俱舍罗此云善。嗢婆婆此云生。旧云善集义翻非正。兴云苏三跋婆罗阇。此云善生王。即释迦昔请宝冥弘经之名。修菩萨时由十善报生弘经福。故名善生等。）故知沼不正者非也。先由十善。次得轮王。后能弘经。岂非善集。故晓云。能集诸善后能弘经。故为品目。
    三问答者。问。轮王必出增劫之中。何故今言佛后出耶。答。从多说之。亦有此义。故法华云转轮圣王至。又沼云。问。第二僧祇劫逢宝髻佛。云何此品云佛涅槃善生王出。答。宝髻佛多。又复非必第二劫初善生王出。是余时故。准此知之。
    尔时至因缘下。第二正明释迦弘经。大文本二。初长行标。次颂正叹。（祥晓取之。）今加第三大众奉持为三。（庄沼兴。）初也。今谓有二。一结前。二复告下生后。则云。欲令广通遍告大众。
    即于是下。第二正叹。三十二颂为二。初二十五颂明行因。后应知过下七颂明得果。（祥庄兴依。）就因有二。初二颂明行檀。后二十四颂明闻法。祥云。初福德。后智慧。（兴即取之。）就初为四。一舍国城。二舍珍宝。三舍眷属。四舍身命。则云。虽有诸行且陈初施。前颂外物。后颂内身。（兴即同之。）又于过下。第二闻法有二。一九颂明闻法缘起。二有十五颂正明闻法。（祥即取之。）初中又二。初二颂出闻法之人。后七颂明人所得梦。初有二。初半颂明能化之主。后一颂半明所化人有三。初半出名。次半叹德。后半明处。本云其王有城名水音尊。于其城中止住治化。
    夜梦闻下。第二有三。一一颂夜中感梦。二有五颂觉已推求。三有一颂得见赞请。初也。又三。初一句闻佛。次半颂见僧。（沼云。梵云罗呾娜此云宝。俱他此云积。旧云宝明宝冥者□讹也。）既非梵音。何得知讹。若约翻者。宝者法宝。明者慧明。由持经宝智明如日。故言宝明。此意显然。冥亦准之。然本以明属于经者。即互显故。无相违也。后一句闻法也。
    尔时彼下。第二觉推有三。初半颂明觉后欢喜。二有一颂半明出城寻访。三尔时宝积下三颂至比丘处。有五。初一颂明比丘行解。二有半颂明至比丘住处。三有半颂叹比丘容仪。四有一句示比丘名字。五有三句明比丘持经。
    时王即便下。第三赞请有三。初半颂恭敬。二一句赞叹。三一句劝请。唯愿之言。本属请文。今付赞叹者。转势尔耳。
    宝积法师下。第二正闻法有四。（祥兴取之。）初五颂许可。二有四颂为说。三有一颂得闻生解。四于时国主下有五颂报恩。初中有八。（兴即取之。）一半颂比丘许说。二半颂诸天欢喜。三一颂严拭道场。四一颂敷舒法座。五一颂天神雨花。六半颂大众云集。七一句比丘出定。本云是时宝冥寻从窟出。八一句诸天供侍。言天华者。本云以沙罗花供养奉散。
    是时宝积下。第二为说亦八。初三句往说法处。二一句敬所说法。本云合掌敬礼是法高座。三半颂诸天雨花。四半颂空中作乐。五半颂登于法座。（兴云。结跏趺者。即诸佛不共外道之坐。端身正念降魔之仪。以左押右即降伏坐。以右押左即吉祥坐。吉祥坐者即说法故。加者重也。有为跏不知所从。）本今诸本皆作跏字。此为所从。六半颂念诸佛。七半颂悲众生。八半颂正为说法。
    王既闻下。第三得解有四。一句听法。一句随喜。依本赞叹。一句悲哀。一句欢喜。（庄影取之。）
    于时国下。第四五颂报恩有三。初半明所报之法。二半标能报之心发。愿等者。本云为诸众生发大誓愿。三有三颂出所报之事又四。一半发愿雨宝。二半以宝利他。三一颂如愿宝出。四一颂以宝供养。言咸供养等者。本云于宝胜佛遗法之中以用布施供养。
    应知过下。第二七颂得果有三。初二颂明修因得果之人。二四颂明修因得果。三有一颂合结。（祥兴取之。）初有二。一明善生。二明宝冥。本先于师。理实然也。今谓。二中各二。初中。先半得果。后半修因。后中。先三句修因。后一句得果。今谓。又可此初总略标也。
    以我曾下。第二修因得果。此后别广说也。为二。初有三句修因。后有三颂一句得果。初中又二。初句举上闻经。后一句举上行施。（兴云。闻经智因。施宝福因。述祥如上。）
    获此最下。第二得果有四。初一颂一句得佛地东果。言百福者。则云。谓一一相百福庄严。智度第五凡有七解。乃至最后云。是福不可量不可譬喻。唯佛能知。又由百心故成百福。如涅槃经二十四说。云何菩萨谓清净身。菩萨修不杀戒有五种心。谓下。中。上。上中。上上。乃至正见亦复如是。是五十心名初发心。具足决定成五十心。是名满足。如是百心名百福德。具足百福。于一切相如是展转具足成就三十二相名清净身。婆沙百思。义有小别。不能具叙。好者应见。二有一颂得人中报。三有半颂得天上身。四有半颂得值诸佛。
    我昔闻下。第三合结有二。初半结行因。后半结有果。今谓。菩提如文。得法身者即是涅槃体。有遍照法界义故言真妙智。不同三乘理智别体。故花严云。无有一众生不具真如智慧。乃至涅槃第一义空名为智慧。即同本云如我所愿。成就菩提。正法之身。我今已得。
    尔时下。第三大段大众奉行。

第0段 诸天药叉护持品第二十二

    略开三门。初来意者。此有近远。近者。前明说德听功既成佛位众皆愿持。今明行轨。远者。序品以来广说说听之利。未显彼仪。今即说之。故言其听法者应除乱想。乃至法师处其上如大龙坐等。故此品来。二前明仁君求法之行而劝修之。今辨四众听经之事以教学之。又为机宜。
    二释名者。有于胜善天神所护。故从受名。（祥即加云。四众听受有胜善为神所护。故从受名。兴即取之。则云。天与神护人持法。经陈此事。品以为名。）三决疑者。文初既明说听之轨。何故唯言天神护持。答。欲举护益以劝其心。又举后兼前。问。既言此品正劝今众令行学者。何故但有天神护持。不说四众及修行耶。答。沼云。文影略故。前标告云即为诸天及诸大众。后云天等闻说欢喜。欢喜即含修行义也。问。何偏告耶。答。则云。欲明福祐偏告吉祥。有善男女欲求福智。福谓修妙供。智谓了行处。诸行虽众二门可收。即述本义。故说身子之修因云。供养诸神以植福。奉行正法以修慧。（兴云。前六品中。吉祥在中。欲显此品通成品弘经之行。故告吉祥以兼前后。）若尔辩天亦在中首。何不告耶。
    尔时至奉献下。第三四众听受。就品宜云。大文有三。一长行略劝。二偈颂广明。三大众奉行。（庄沼同之。）就初有三。此初举供养诸佛。
    二及欲下。举诸佛行处。
    三是人下。劝听此经。听此经即是供养佛。即能知诸佛行处也。则云。欲成前二种严修此二行。所谓演说及与听闻。或复此中但劝闻法。虽举演说意成听闻。随演说处令听闻故。颂文甚显。旧本亦云。是人应当毕定至心随有是经乃至至心听是妙经。意劝初修唯听非说。（沼即同之。）
    世尊即下。第二偈颂广明。七十九颂。依本准今对前有三。（兴即取之。）初二十三颂劝四众听受。二有三十四颂天神守护。三有二十二颂具诸胜果。初有二。一有二颂劝人听受。二有二十一颂叹法力大。力大故劝听之。（祥兴皆取。）初也。二颂即颂上三事。初半行颂第一。次半行颂第二。后一行颂第三。
    此经难下。第二叹经力大为三。初有七颂叹经力大。二有一颂半劝没命听。三有十二颂半听受获利。（庄影兴即。）初也。为二。初一颂拔苦恼。后六颂生福慧。初又二。上半明力大。下半拔苦恼。
    后又二。初二颂叹力大。后四颂生福慧。初又二。初一颂法说。祥云。初中后者。戒定慧三是也。亦可序正流通为三。后一颂举譬。后又二。初二颂生福慧。后二颂生福德。（祥兴皆取。）初又二。初一颂明得理。本云若入是经即入法性。如深法性安住其中。后一颂明见佛。祥云。前明证法身。后见应化身。后又二。初一颂生后果。后一颂生善因。
    假使大火下。第二没命听受有二。初一颂己身忍苦。后半颂听受此经。
    能灭于罪下。第三明听受获利中有三。初七颂半见于胜相。二有三颂招于妙报。三有二颂得于美名。初也。又二。初一颂半明灭恶相。恶重等者。本云五星诸宿变异灾祸。后六颂明见善相。（祥兴皆取。）
    相中有二。初二颂明有人弘经。（如前品中请主说主。前颂别明。上半请者轨。下半说者轨。后颂总该说故。听者轨如文。）后四颂明听者感见。此中又二。初三颂半相起。后半颂相灭。初中又二。初有一颂总标。后二颂半别列。言或见希奇相等者。本云及诸形相。即是小乘杂形。今即准之。就相灭中。睹容仪者。上诸相仪故。本云见如是等种种事已。忽然还不现者。本云寻复灭尽如前无异。此有二义。一前无此相。后时见此还灭与前无时不异。二初二见诸相生。后二见诸相灭。故云如前无异。（祥取前说。）今亦同故云还不现。
    成就诸吉下。第二得妙报中三颂。为二。初一颂一句生善事。后一颂三句灭恶事。初中又二。初一颂外被称扬。本云成就如是诸功德已。而为诸佛之所赞叹。今准之知。后一句内有威德。本云威德相貌无量无边有大名称。今举终兼始。后中有三。本今转势。初三句除外恶。二二句灭内恶。三二句还总结也。
    于此瞻部下。第三外得美名为二。初半颂外名流布。后一颂半胜事具足。又有三。初灭外恶。二半生内善。本云远离诸恶修集诸善。今准悉之三半还结外。
    梵王帝释下。第二三十四颂明守护有四。初三颂半明供养。二有三颂半明恭敬。三有二颂明赞叹。四有二十五颂正明拥护。（祥即取之。）初也。有二。初二颂半别明供养之人。后一颂正明供养之事。
    恒生劝下。第二又二。初半颂内心欢喜。后三颂身到法所。今谓有三。一颂天众供议。一颂当生天所。一颂现到法所。
    怜愍于下。第三又二。一颂叹现德。后一颂叹法行。
    是人曾下。第四又二。初一颂总标护意。后二十四颂别列护人。就初本二。一劝听受。二标守护。故本云。如是众生常为无量诸天神王之所爱护。今略有初。
    就后弘经人有九众。皆就拥护之神分之。今谓。且初二颂天王众护。二二颂天神众护。三二颂药叉众护。四一颂金刚神护。五二颂鬼王众护。六五颂诸神众护。七二颂龙王众护。八二颂修罗众护。九六颂鬼女众护。护者虽九。弘人唯三。一持说。二听闻。三供养。后人文略。而准前例。理即无疑。下有读诵而摄持说者。故为三类各有三品。今九众者盖恐此欤。能护天神应有品故。然本然护听经人者欲勇初学。今多持者为重久修。各有其由故皆相氏成。此即初也。有三。初颂标列。一句总举。三句别列。二半叹德。初句眷属。后句叹德。三半守护。
    日月天下。第二有三。初颂别列。二半叹德。三半拥护。宜云。明九神护持。一日天。二月天。三帝释。四风神。五水神。六火神。七吠率。八大肩。（庄合。一云。那罗延天之异名。沼初取之。后又形大故名大肩。）更应审之。下别列那罗延天故。九阎罗辩才。若大辩。上已说也。（兴取。晓云。此名静息王。止息业报相违净故。加云。名法王。引导众生令出苦恼故。即辩才义也。）本云阎摩罗王。风水诸神。乃至大辩天神。准此异也。盖大辩之所有属欤。主初既标。今列众故。下亦虽举其类非一。故无妨也。
    大力药下。第三药叉众护有三如上。宜云。明五种大神护。属四天王。一大力。二那罗延。三自在天。本云那罗延等摩醯首罗。问。本上文云大辩天神及自在天。何有重列。摩醯是自在故。答。准法花等自在有二。故不相违。四正了为首。五二十八部。正了神属。名上已明。（意谓。第一大力药叉。）本云二十八部诸鬼神等。散脂为首。百千鬼神。准此及今正了知品。应言四正了为首二十八部。五余百千。
    金刚药下。第四众护有四。一主。二族。三德。四护。
    宝王药下。第五鬼王众护有三。准上。宜云。明五大神护。一宝王。本云摩尼拔陀大鬼神王。二满贤。本云富那拔陀。三旷野神。四金毗罗。兴云名孔非孔。（纂决云。此云真乐。）五宾头罗。（此善取。此神黄色。故以为名。）本云黄头头。
    彩军干下。第六诸神众护。初三颂杂神守护。后二颂山神守护。就初宜云。明十四神护属无热龙。一彩军乾闼婆。庄云。以彩色严军。（沼影此云。以□彩衣为军众。）二苇王。常战胜。沼云。诸草神王。三珠^7□。以珠负^7□神。四青^7□顶。^7□青神。五勃里沙。兴云。此云雨。（沼云。勃里沙婆此云牛。牛神王也。颂文窄故略去婆字。）此释不审。何者。若尔略去并字。应存婆故。六大最胜。七苏跋拏。沼云。苏此云好。跋拏云金。鸡舍云发。是好金发鬼也。（兴即取之。）。八半之迦。此云五。即五神。神足似羊。九大婆伽。此大威德小渠之神。十小渠并护法。十一猕猴王。十二针毛。十三日友。十四宝圣。今谓。准上既有并言。或可小渠与护法也。故十五神。
    大渠诺下。山神守护。五神。一大渠诺□罗。庄云。此树神。（沼云。此云鼠狼。神名。兴云。大渠诺者功德。拘罗者族。即功德族也。）二栴檀中胜。三舍罗。庄云。山名。（沼云。此云屋。山名。神依彼山。以山为名。）四雪山。五沙多山。
    阿那婆下。第七龙王众护有三。一列。二德。三护初也。有六龙王。一无热王。二娑揭罗。则云。碱海中龙。即护国品中大海龙王。（沼同。故云。此云碱海。）三目真。本云目真邻王。沼云。此云解脱。四翳罗叶。本云伊罗钵王。即旧伊兰树。五难陀。六小难陀。本云难陀跋难陀。具如本法花疏释。
    婆稚罗下。第八修罗王护有三。如前。明八神护。一婆稚。法花疏云。此言缚。是修罗中前锋。与帝释□被缚。因誓得脱。故以为名。具如彼。又翻最胜。（沼云。此云团圆。）二罗□罗。此云覆障光。如罗□障。又云吸气。正法念经云。修罗有鬼有畜。罗□是师子种。月是帝释军前锋故。以手障之。具如彼。三毗摩质。此云向高。已其于大水中出大音声自唱言我是毗摩质多故云向主。亦名种种疑。又云穴居。最是海下住。具如法花疏。（沼云。此云绮画。兴云。即吠摩质呾利。此云绮画。以文其形也。）四母旨。沼云。此姨。五苫跋罗。此云食。亦非天名。亦云饮食神。（兴云。苫跋罗量。此云河。从河名。耳大之神。）六大肩。七欢喜。八余苏罗王。
    诃利底下。第九鬼女众护。此有五类。一鬼子母类。二诸药叉女。三辩才所领。四吉祥眷属。五坚牢地神。初也。宜则指此为金翅护。盖摄论之鸟鬼别故。
    旃荼旃下。第二诸药叉女。明三神护。一旃荼旃荼利。沼云。旃荼男声呼药叉。旃荼利女声呼。（兴云。旃荼女者。即主灶神。）二药叉旃稚女。三毗帝拘。本云鸠罗鸠檀提。沼云。即齿长包者是也。（兴云高峻亦名积□。）
    上首辩下。第三众护。
    吉祥天下。第四众护。
    此大地下。第五地神护。本云地神坚牢。今谓有二。初颂标列。后颂喜护。
    见有持下。第三段胜果有二。（晓即取之。）初二十一行颂别明。后一行颂总结。初有八事。（祥兴皆取。）一一颂增色力有六果。如文。
    二一颂除灾祸有三。一天灾。二地厄。三内恶。初句次句后半如文。
    三三颂出地肥有三。初自利。次利他。后利际。三颂如次。言六十八亿者。（兴云。前言厚十六万八千踰缮。而今亦云六十八亿。盖兼火沙金刚际而是其间。若不尔者。可准万倍三重三数。）何更致劳。则云。厚六十八亿。谓回文未尽。又以万为亿。应言十六。八亿应言万八。即十六万八千由旬。与前经文义无乖害。况于旧本。此处亦深十六万八千由旬。理必应然。无烦致惑。
    四由听此下。二颂生快乐。今谓为二。初颂蒙利。后颂离衰。言衰相者。兴云。即大小五衰相。广如婆沙。
    五于此南下。四颂生百味。初一颂内喜。后三颂外利。有三。一颂果实成。一颂香气遍。一颂甘味满。
    六于此赡下。二颂出妙花。本云生种种花。优钵罗花。波头摩花。拘物头花。分陀利花。则云。钵头摩者赤莲花也。分陀利者白莲花也。若即举前应言赤白。若举残者应说青黄。旧本四花借陈梵目。依斯可说青黄二花兼上赤白。四花具故。
    七由此经下。六颂放色光。有六。一颂空净。一颂光净。则云。千光明者。起世经说。五百傍照。五百下照。余义甚广。应观彼经。一颂宫殿。赡部金者。贤梵网经古迹云。梵云赡部。此云胜金。如阿含经阎浮提品。阎浮树下有金。厚三十由旬。号曰胜金。金中胜故。即阎浮檀金也。一颂遍照。一颂花开。一颂味熟。
    八由此经下。二颂调阴阳。
    若此金下。第二一颂总结。（诸师取之。）有二。上半结因。下地结果。
第0段     尔时下。品第三大段大众奉行。

第0段 授记品第二十三

    略开三门。初来意者。前善生正论等虽明得果之人。未是亲蒙记别。今正明人得记。（兴即取之。）二夫胜法者非但经经广善之人取成。亦兼结缘少善之类得立。因此劝物。故此品来。又为利宜。如树神等。
    二释名者。祥云。授者云与。记者云决。亦云别也。于九道内分决此人定当成佛。故云决也。别义亦然。遥说来事以授前人。故名授记。前人领受故云授记。具如四卷及法华疏。（庄沼兴则皆取此也。兴云。梵云毗那佶梨那。此云授记。释字及义即取本故。加云。记者识。）
    三问答者。问。三圣广行得记无疑。结缘少善同授记者。昔天自在光王既助流水共济鱼命。今何树神不与菩提记耶。答。若同万天是初行者应共与记。树神此是上地应作。先既蒙记何假与矣。问。若尔三圣不应记耶。答。若以此义良如所问。但今欲劝时众弘经之心故记。故沼云。妙幢已入八地。先蒙记故。今劝持经故复重说。问。若尔何故前不与记。谓梦见品或喻赞后。如法花会三周说法。周周之后各各与记。不在后故。答。依此应知必有所以。沼有二释。初即如前。后云。又解应前与记。此方记者含多义故。一为成前。又前十千时未赴会。亦显一闻皆得作佛况久修学不得佛耶。故此时记一言多益。故无过也。问。准法花经。声闻授记既有六义。今菩萨记意趣何耶。答。今亦然也。准彼知之。问。大论云。法花秘密明阿罗汉受记作佛。今明菩萨作佛非秘教耶。答。义亦思知。
    尔时至提记下。下四品。第二明上三人弘经得益有二。初一品正明得果。后三品举因成得果义。果即得记。得记必由胜因。故后三品广示往行。（祥兴取之。沼即取此为来意。故云。与记者明行必得果。果定因成。故护持后有授记也。）此即初也。大文有四。一诸天众集。二佛为授记。三树神怀疑。四如来解释。今加第五树神领解以为五也。（兴即取之。）初有三。初明众集所为。二正明诸人众集。三明到敬如来。初也。依今有二。初结前。后生后。
    时有十下。第二文。今谓有二。初总唱数。后别明主。在初时字庄沼属上。兴付下云。众集有二。一天来所以。二时有十千至听佛说法众集欲闻。本云是时即有十千天子故属上者。好违此也。主名。本云威德炽王而为上首。
    俱从三下。第二文也。又三。初敬相。后闻法。则云。天子先来而于今说为引授记。若谓始来便违闻法。
    尔时佛下。第三大段佛为授记又二。一授妙幢。二授二子。三授十千。此授记义。法花疏云。一乘要义众经大宗。今略释之宜开七门。一来意门。二释名门。三能授人门。四所授人门。五阶位门。六料简门。七同异门。（沼总取此撮为四门。谓取初后二门合为初授记所由门。释名如上。三四即取为第五授记差别门。第六略之。披对应见。）今略述之。
    一来意者。此有四义。如前第一即是初意。又三圣万天依经净心则悟无依中道正观。行与佛应。故授佛记。（沼云。三义即开此也。）余准如彼。
    二释名者。此有三释。如前是初。（沼等取之。）具如彼也。
    三能授人者。此经授记凡有二人。一佛授记。二菩萨授记。此二别者。佛即具授通别两记。言别记者。如来者具三达智。知此人当成佛久近。故与劫数之记。如此三圣万天记等。故名别记。言通记者。如辩天等皆云闻经一念修行速出生死不退菩提。而不记劫数久近。菩萨居因三达未圆。但与通记不得授别。（沼取此二云总别记。是第五门中义。）
    四所授人者。凡得记人自有三种。一凡夫。二二乘。三菩萨。今因此经备与三种。以此三人皆有佛性必当成佛。故并记之。文处可知。（沼云。授记所由三义中。二三在此中故。然云。所记有四。一种性位。二发心位。三不定二乘。四菩萨。此据显了。若隐密记及平等意乐。亦通定性及无性者也。）非但违佛显了授记四种声闻。亦谤世亲佛性妙旨。广折如别。
    五阶位门。经论不同。或说一种授记故。真名授记经。或说二种。如涅槃说迟记速记。此有三义中云。善根熟者授以速记。若未熟者授以迟记。又有二种。总记别记。如上释之。大论说三。一自知他不知。为利自故不为利他。二他知自不知。为利他故。三自他俱知。俱利自他故。首楞严四种授记。一未发心受记。此有二人。一都未发心而与授记。如鸠鸟等。二虽已发心而未成立名未发心。二已发心授记。亦有二种。一初始发心即与授记。二发心成立名为发心。即十信位。三不现前受记。谓三贤菩萨未得无生忍故。未堪现前与无生记。四现前受记。初地已上得无生忍堪现前授无生记。地持论有六种授记。四文同前。明位少异。第五时量时定。谓劫数有限。第六时无量时不定。谓劫数无限。此二犹上总别记耳。具如疏辨。（沼取后二教说授记加云。宝云同首楞严。庄严六种亦同瑜伽。又说六种。谓刹土等。则引颂同。刹土及名号。时节与劫名。眷属并法住。记复有六种。）即祥八果中之六耳。今于六中但有三种。所谓时节刹土名字。若据前者。一种可知。二种记中即是速记。或通总别。三中第三。四中第四。
    六料简门。法花论明六种授记中。经有五无怨略之。妙幢等记即别记也。五十亿僧及万天子同记。若望前即后记。若行经者皆为不退。是通行记。既是一乘。即具因也。（兴八卷疏第一。准法花论为五。意少异故。如彼辨也。）更以四句释之。一同时得记成佛有前后。如万天子。二同时得记同时成佛。如五十亿诸比丘也。三前后得记前后成佛。如三圣是。四前后得记同时成佛。义应有之。又有大小相对四句。具如文也。问。经中既诃受记。如净名破弥勒。三世间中即无受记。无生法中亦无受记。今何故说有受记耶。答。为破有所得。言人为能授法为所授。如来为能授菩萨为所授。故破受记。今为对声闻人言罗汉不成佛。是故与其成佛之记。又彼不见能授所授故即得记。今明记无所记。故云受记。二经不违。又佛法有二谛。如来常依二谛说法。依世谛门说法故有受记。依第一义门说法故无受记也。
    七同异门。问。授二乘记。与诸菩萨有何异耶。答。法花论云。二乘有佛性法身故与之授记。非修行具足故与记。若菩萨有佛性法身。又修行具足。是故与记。故大小受记不同也。（沼授记所由三义中。此为初也。）问。授声闻记。与缘觉记何异耶。答。大开四句。一在三界内闻经得记。谓缘觉及声闻因人。二在三界外闻经得记。缘觉果人。三亦内亦外闻经得记。罗汉有二。一值佛。界内闻经得记。二不值佛。如法花化城品中明佛后罗汉。生三界外闻经得记。此三句大判为言。（后句略之。义可知故。）问。何以得知缘觉界外闻经。答。花严云。菩萨将欲下生。以天眼观世界。若有缘觉放光照之。若觉知者即取灭度。不觉知者移往他方。既三界内不值佛。故知三界外闻经方得记也。若有缘觉值佛者。前有界内闻经得记此义少可。
    就初妙幢授记有二。初对机。后正记。初也。问。先授如意通告梵王。今授妙幢何别告耶。答。互显其文。又欲开妙幢广行之迹。所以别告。欲广发时众求佛之心。故通告也。
    汝于来下。后正记也。准法花就文二。初明修因。后明得果。初也。彼云。汝过无量劫供千万佛。奉持正法具菩萨道。初明修因时节。后明修因。因中初明供佛以植福。次持正法以修慧。后具诸行秘结行成。今意准之。故举初后以兼中也。终言已者即显结成。意谓。妙幢过此多劫种修福智二严既已。故言已也。无量劫者。庄云。即依日月岁数无数劫说。非大劫无数。何者。大劫无数要经三无数。非无量劫故。乃至广说。即取本义。故大乘玄涅槃义云。无量阿僧祇是小劫。三十三阿僧祇是中劫。三阿僧祇成佛是大劫。沼述意云。然劫有多种。如法花论有五种。谓昼夜月时年。或说饥馑等为三劫。或说一增一减为一劫。如二十住劫等。或说八十增减为一劫。即火灾劫。或说七火为一劫。即水灾劫。或说八七火一七水为一劫。即风灾劫。或说无量风灾为一劫。即三大僧祇劫。或说二八十劫为一劫。如此贤劫。或说多八十劫为一劫。即星宿劫等。尽彼千佛出世时量总名一星宿劫故。如法花经中说劫数。多约昼夜月时年等。如说十住等位各经尔许劫者。即风灾等劫。今此云过无量等者。即过增减或风灾等。非大僧祇。修行成佛不过三故。（则同。故云。无量等者谓依大劫。非标无数。不尔妙幢已居八地。但一无数即成菩提。宁复更过无量等劫。乃至三无数劫。是决定理。具如彼也。）
    问。根有利钝行有勤堕。如何定说三大劫耶。答庄沼则意同云。唯取作意极精进时。非是通取修不修时作不作意。故虽勤堕根性不同。俱说三祇。问。若尔何有超过人耶。答。则云。有极精进许少超越。而诸经言实无小法。佛得菩提。复有经言。初发心时便成正觉。初依遣相。实无可得。后依发心故可初成。五菩提中有发心故。广如智论。非初发心便得无上。若执此理甚违诸教。今依瑜伽尚许分超。若案起信全无超者。如彼论说。唯为开导利益众生。不依文字。或示超地速成正觉。以为怯弱众生故。或说我于无量僧祇当成佛道。以为懈慢众生故。能示如是无数方便不可思议。而实菩萨种姓根等。发心则等。所证亦等。我有超越过之法。以一切菩萨皆经三阿僧祇劫故。但随众生世界不同。所见所闻根欲性异。故示所行亦有差别。上来二义各有所凭。化导之宜应随取舍。故涅槃云。佛难成与速授记。说佛易成与迟授记。然今且许分超之义。如能仁佛望慈氏尊。初发心时晓四十劫。但由精进遂得超越。超越之相应结颂云。于布发翘足。饭虎求法时。如次超八九。十一十二劫。此四缘起广如诸教。沼云。若尔八地已去。无漏观心一切时续。如何说有超劫事耶。如释迦佛第三劫初逢燃灯佛布发掩□超于八劫。第三祇满修相报初逢胜观佛。亦云弗沙。翘足赞叹超于九劫。答。有二解。一云。或有一类住游观心多。或耽灭定久。对此有超。若尔如何复云八地已去刹那刹那转增进耶。答。据八地上住出已后长时而说。若尔如何云初地已上入住出心各各齐等。答。据不作意即功力齐。不同地前。设作意时力用不等。若执皆齐。如何得说智增悲增及于烦恼怖不怖别。一云。悲增智增怖不怖类。地地各齐。然说超者以智增望悲增者说超。若尔智增望悲增者自得成超。何须说彼布发等耶。答。此等超增。是故偏说。或是化相方便说超。非是实尔。何以故。八地已上他受用土中。何处有泥须发掩。何有名窟作佛安禅。若尔僧祇于智悲增何者而说。答。据智增者。问。上位然耳。下凡亦有。故涅槃云。有旃陀罗一发心于此贤劫成佛。今妙幢等何故云过无量劫耶。答。就教则释久近时。经悟无生亦久近随意。以悟无生不见久近相异。亦不见成不成异。故经云。无量劫一念。一念无量劫。无来无积聚。而现诸劫事。则知了悟久近不二。亦未曾久近。如大品云。生死道长。众生性多。菩萨应如是。正幢念生死边如虚空。众生性边亦如虚空。是中无生死往来。亦无解脱者。故知久近非久近也。
    于金光明世下。第二明得果。依庄严论有六。如上。准法花经凡有八果。一化主果。二国土果。三教门果。四时节果。五眷属果。六寿命果。七绍继果。八住持果。具应如是。今略有二。谓国土果及化主果。（则意有三。如上引之。）此即初也。
    当成下。第二化主果。号有通别。十方为通。此即别号。准大论释往生品。明千天子见佛土庄严而发净心。得记之时名庄严王。今悟金光法宝山王得成佛故。以立此号。下亦准之。
    时此下。第二释二子即以为二。各略修因但明得果。
    是时十千下。第三授诸天记有三。初明得记所以。二正与其记。三结。（兴即取之。）初也。今谓有二。初闻法。后根熟。
    尔时下。第二也。有二。初知行成。后正授记。记中又二。此初修因。
    于最胜下。此后得果又二。准前。因陀罗者。沼云。梵语。此云帝。（兴云。主也王也帝也。）
　　如是下。第三结也。
    尔时菩下。第三树神生疑有三。一略标疑。二广释。三结请。（祥即兴影。）初也。则云道场成佛其神独请。旧本具言名等增益。故云尔时道场菩提树神名等增益。白佛言等。今谓有二。初序来因。后云何下正疑。
    世尊我下。第二广释又二。初举无行疑。后引有行释。二中各二。初中二者。初总陈。后别列。后中二者。初举广行。后显得记。文处可见。
    世尊。是诸天下。第三结请又二。初举疑。后唯愿下请断。以何因缘等者。本云何因何缘修行何等胜妙善根。（庄云。三问。沼即影之。）今谓。本今合论四问。准答知之。
    佛告下。第四如来释有三。一总。二释。三结。（祥沼及兴皆取此科。）初也。则云。应言告树神笔误为地字。请既是彼。告宁在地。旧本正云告树神也。皆从等者。本今转势。本云皆有因缘有妙善根已随相修因是十信。缘是十解。妙善根是十行。随相修是十回。有信有解有行有回。故得记也祥云。因缘者。天子内有修行善因。外有如来本愿之缘。故名因缘。又闻经生净心善因。依闻大士授记之缘。故得授记。已随相修者。谓六度等行。此天子已于过去随缘相造修行也。
    此诸天下。第二释。言舍五欲乐者。即十信除阐提。二故来下明十解除身见。三既闻下十行除声闻。四复得下明十回除缘觉。闻他作佛故生回向。（兴云。有说。因缘者十信乃至除四障故。若尔修四十心应非初劫。故今胜妙因缘者标过去善。以答何因缘修何胜行。妙善根会者兴现修行。而答种何善根也。）既由四事除四障故满初劫行。何执非耶。又因缘者非但过去。通问二世。谓问过现在中有何胜行因缘。准答文及祥释知之。种善根者非是现修。别问过行。今既言种。岂谓种日即得实耶。故本云已随相修。今云勤苦修已。如祥释也。亦由过去久修等者。本云亦以过去本昔发心誓愿因缘。如后两品所明事也。
    是故下。第三结答也。
    时彼树神下。第五树神信受也。

第0段 除病品第二十四

第0段     略开三门。初来意者。上略断疑。今即广明授记因缘以遣上疑。有二。初品正明弟子得记之因成授记品。傍显释迦修行成寿量品。后舍身品正明释迦之因成寿量品。傍显弟子修行成授记品。（晓庄影取。宜则略取。兴即取之。）初复有二。此品明得记远缘。谓显释迦为物除病报恩作善故今得记。即上品云。又以往昔誓愿因缘。后品明得记近缘。谓与食与水。闻法报恩亦尔。（祥皆取之。）又此三品即明释迦三品之慈。除病明下品慈。流水明中品慈。舍身明上品慈也。（晓庄即取。沼云。义虽可尔。文势稍疏。寿量之因。前已广明十度等讫。何复明耶。同一生修。何分远近为下中上。义明不妨。或既胜劣势力分远近亦复不违。然判以为正寿量因。即文疏远也。）若尔忏悔之行梦见广明。何故灭障复广说耶。答。昼夜别故。不例者。十度通明菩萨之行。舍身别正举自行因。通别既异。岂非说耶。又一生内既有前后。何无远近。既有文依树神疑。显记缘中闻佛名等近缘无疑。除病初云。十千天子本愿因缘今为汝说。此为何缘。入文自云。二品第二广明十千得记因缘有二。此品明得记缘起。流水正明得记因缘。既是本意。又此中远近非据隔生。何者。除病即是济人。何预助鱼而为缘者。前治民病即王欢喜。后随与象仍济鱼命。故云我为大王国土人民乃至济彼鱼命如我与诸病人寿命。故知据生取远近者深为疏远。又许胜劣。文无此意。若有示之。何胜何劣。又寿量云。释迦无量劫中常以乃至骨髓亦持施与令得饱满。况余食。此事不说者。时众何以得知。此下三品今正说之。故晓庄兴皆依此意。而独好异。言疏远者还指自过。总言欲显得记远缘。又下品慈。又为时宜。如树神等。故此品来。
    二释名者。祥云。此明释迦昔日大悲治病。故名治病。（晓庄则取。沼云。诸大违损云病。药能对遣曰除。）
    三问答者。兴云。此三品既辨因成果。有何异义。答。前二正辨弟子果以兼释迦之果。后一正申释迦之因成寿量之果。以兼弟子修行成授记之意。此即本意。如上悉之。问。若尔。沼云。前品菩萨思惟。如来行长寿因慈悲不害。云何命短唯八十年。前虽云寿无边。未释慈悲不害之行。今此三品正明此行。何非正宗。答。妙幢但疑行因应得长寿。不疑长寿由昔何因。此品又云十千本缘今为汝说。不云为说长寿因缘。又流水品云由闻佛名等今得授记。不云由此得寿命长。故在流通非正宗耶。答。此释应审。谁言妙幢疑长命果由昔何因。正所疑者。因果不合。行因既大。得果何少。是即以因疑果以果疑因。晓庄宜兴皆取此意。如上既述。子独求异。假令但疑果不疑因。非所疑故。设今虽说而非宗者。前十度等即非所疑。应非正宗。又彼品云说十度等。不云为说长寿因缘。何许寿因。以云由此十度等得寿命长。故应流通。若言不显而义显者。十千缘与药与食。即前所标。常以饮食施一切等。文义既显。岂非正宗。若以显言为正宗者。喻赞品云。夜梦常闻妙鼓音。昼则随应而忏悔。因斯当见释迦佛。记我当绍人中尊。金龙金光是我子。共受天上菩提记。发愿既宗。正记何通。故以授记为流通者大违此文也。
    佛告至念之下三品。第二广明授记因缘以遣上疑。有二。如前（祥兴取之。）初又二。初一品明得记远缘。后一品明得记近缘。（沼兴即取。沼文如前。兴云。初辨授记之远因。后显授记之近因。）初文有二。初诫许。后正述。初有二。一诫听。二许说。（皆庄沼兴皆取此也。）初也。善思念者。本云善持忆念。
    是十千下。第二许说。
    善女天下。第二正述有二。初述本生。二时王国内下述本事。（兴即取之。）就初有二。初明本生时处后正明本生。（祥兴皆取。）初也。有二。一时。二处。此时。有二。一佛在时。二佛灭时。
    有王下。第二处亦二。一明王名。二明王德。（依此沼云此明国界。但见略意。细旨如今。）
    是王国下。二正明本生有二。初父本生。八术。沼云如下。（兴云。一知病。二知病因。三知病相。四知病后。五知病时。六知药。七知药治。八知药禁。）后善女尔时下出子本生。两中各二。一出名。二叹德。诸论。庄云四吠陀等论也。
    时有国内下。第二明本事有二。一尽偈明慈悲之体。二偈后长行起慈悲之用。初有五。一国人有疾。二思惟欲救。三请问医方。四父王为说。五闻说得解。（祥兴皆取。）就初有三。一人民疫疾。二众苦所逼。三起悲念心。（兴取初后。）
    作如是念下。第二思惟欲救亦三。一思众生有疾。二思父医已老。三今有无量下。思无能救者。
    我今当下。第三请问亦三。一思惟欲去。
    二时长者子下。正至父所。
    三即以下。请问医方。今谓有二。此初长行序。
    慈父当下。此后偈颂诸。本四。今有五颂为二。初有一颂求哀请教。
    后有四颂正问医方。此有四事。一一颂问病因缘。二一颂问病食饮。三一颂问病药治。四一颂问病时节。（祥晓兴取。）初也。故本云云何当知四大诸根衰损代谢而得诸病。病因缘者。一因。二缘。因是四大。今言诸大。四大有二。一内。二外。外即地水等。内即肝肺等。外风火不调。内肝肺伤损。则令有病。诸根者如肝恶眼病。贤恶耳聋。今总摄言身衰坏也。故请观音言眼如血。（隋云。眼之有病。兴即取之。）舌噤无声。两耳出脓鼻中流血等。若五脏一二坏易治。三四坏难治若肝肺脾贤心五种皆坏不可治。而观音能治之。次缘有六。一多行。二久坐。三多倚。四多眠。五多语。六多淫。多坐多眠生痰。痰病宜多行。多行多倚多语生风。风病宜多眠。多坐生热。须四事等。若偏多则病发。多淫生一切病。即等分也。（祥有二说。初即取之。后下火多火少等义。兴取本义。加云。四大不调肝肺伤损。诸根有病。即内因故。乃至观音能治。内因必待缘。缘即威仪疲极。故问在何时。时亦有六。一多行等。庄沼同云。上半问得病因。下半问病生时。宜即同之。则云。一颂问病时也。）下既问时。答中亦发动四时。无别答此。治云。病有四下二颂正答。此者约文势疏。彼是正答第四问故。至处应知故。正如本也。
    云何取下。第二明病食饮有六。一过量食。足而不止。二少量食。未足而住。三过时食。饥方得之四逆时食。未饥强与。五妨碍食。如良肉竟饮乳等。六不曾食物而食之。如南人饮浆北人饮蜜。又苏蜜等分服之即杀人。又食肉食鱼服乳令人病癞。故大本云。如人饱食鱼肉而复饮乳。当知是人生死不远。又取苦菜（兴云苦参。）合密食。令人不能男。又脂。（兴云猪。）膏煎白鹭肉食令人发恶疮癞。此是相妨碍食。又风病冷□味令人龟脊。若热病饮酒食小麦牛肉等。令人失明吐血痢血。若病冷不得食甜肥酸盐。令人□鼻多汁滞利。（祥兴皆取。晓云。饮食时节者。谓凌四时饮食得病。又有六时饮食。即取今也。）言火势不损者。本云身火不灭。一火少。二火多。三火或多或少不定。四平等平等无有病也。若火少痰多。火多热多。若风多吹火即多热。风吹痰即少热。（祥即此为病又缘也。）若风火痰等。故无病也。冷有二者。一风冷。二痰冷风冷则瘦。痰冷则肥。肥冷不得多眠多坐。风冷不得多倚多行。行倚增瘦。眠坐增肥。言身中火热不损者。一言食后身内之火不能消灭此食。二言食已热烦不止故言灭。三言食时热病暂息。食消已后势病更生而不永灭。故言食已身火不灭。应言食已风痰等病不灭。不文似如后释。今意准之。（晓云。令火热不损者。即六食中之初也。食过量也。火不能消。以此成病故。且举初一也。兴即取之。）痰者。本云水过肺病者多水损。肺即是痰病。地火通四时也。
    众生有四下。第三问治病类有四。如文。总集。本云等分。释言一切即等分病。此四种各三品。一可治。二恒治不差。三舍而不治。初即新病。四大犹强。次是久病。四大过弱。后即已见恶相必死。若论治药如医方说。不可具明。下文亦略释也。（祥兴即取。兴加云。下者即答文也。）
    何时风下。第四问病时节。四月五月是风生时。六月七月风起时。八月九月风灭时。次六月七月热生时。八月九月热起时。十月至正月热灭时。次十月至正月痰生时。二月三月痰起时。四月至七月痰灭时。（祥兴取之。兴加云。今问此事。沼云。前问初起时。此问病已发动时节。则同。故云。四问束二。前二防未病。后二疗已病也。）问数已未。虽影本义。而得问旨。失同沼故。但如庄云。答五问中。三月是下四行。答第二时问也。克性此亦将答四问。先定时节。未必正答。依今应言初一颂总问。上半问病因缘。下半问其时节。后三颂别问。三问如次。
    时彼长者下。第四答有二。此初佛序时事。
    我今依下。第二正答。（祥兴即取。晓庄沼影。）本十七颂。今三十二行颂答之。诸师皆云有三。初之一颂标许。次三十颂正答。后之一颂结劝。初也。
    三月是下。第二正答有二。初有四颂先定时节。后有二十六颂正答治病之方。（祥晓取之。晓云。初总明时节。后别答四问。）土寄王四等季。故名为等。故后问动病中。亦不问地火。地火通四时故。（依此则云。风由风增。热由火增。痰由水增。总集俱增。无地增者。彼为本故。设令增者无病起故。）就初为二。初三颂半开雨时不同。后半颂总结。初又二。初一颂半明四时。后二行颂明六时。初又二。初一颂正分四时。后半颂释。三三数之则有四时。春秋冬夏也。
    二二下。第二明六时。今谓。对前又二。初半颂正分六时。后一颂释。二二数之则有六时。以阴阳合为一时。十二月为六故。相续解脱经言二六十二。提谓经言有六时也。如正明建寅二月建卯。卯阴寅阳也。三月建辰四月建已。后去亦尔。
    既知如下。第二总结。此有二义。一约定时。二约授药。上句结定时。下句结授药。就初本云三三本摄。二一二现时。初句结四时。后句结六时。（晓即沼影。）言三三本摄者。此有五释。一一春有三时。正月孟。二月仲。三月季。若孟有现在。仲季在未来。若仲现在。则孟过去。三月乃不同在一时。而三月并属一春时。摄以春为本。春有三月既尔。余时三月亦然。故言三三本摄。二上三是三月。下三是孟仲季。三两种之三皆属一春时摄也。乃至五土寄四季。故云三三本摄。如寄王于木为木德摄也。（祥有二说。初中又二。取此初二意为初说。依第五说以为第二。后佛法义。本五加此即六种释。皆具如彼。晓取祥初中第二意兼本土义合述意云。谓依五行以本摄末故立四时。又约二气以现时差别故立六时。言五行者。正明二月木王。三月是季土王。四月五月火王。六月是季土王。七月八月金王。九月是季土王。十月十一月水王。十二月是季土王。此中孟仲是本。季是其末。今以四行之本而摄四季之末。故成三三以本摄也。兴即取此释前三三别说之义。沼略依之。）言二二现时者。对前又有五释。一二时有二月。初一月在现后一月亦属初时。后一月现。初一月亦属初时。具语应言二二现时亦尔。二月为一时。一时中后有阴阳之二。故言二二。乃至五二二相随。即有六时。时中有闰属之亦尔。隋取五中第三释故即云。四时有诸三皆属年通摄之。六时有诸二亦尔。若戒律三时简贼住。此中明时依俗法治四大也。（祥有二说。皆亦准前。晓亦述云。言二气者所谓阴阳。大分一岁不过阴阳。前六月阳气用。后六月阴气用。二气各有三时差别谓正月二月阳气始秀。三月四月阳气中用。五月六月阳气终成。是谓阳气三时差别。七月八月阴气初起。九月十月阴气中用。十一十二月阳气终成。是为阴气三时差别。依是二气现三时别。故二二月以现时也。兴即取此及本释前二二为一节等之义。加云。阳始名华。阳中名热。阳终名雨。阴始名秋。阴中名寒。阴极名水雪。即相续解脱经中二六十二。然花时亦热际。秋时属雨际。水雪还寒际。开合不同故。不违诸论三际各有四月之义。由此真谛。正月后半二月前半名热初月。诸解中胜之。义既显也。期云。四时三月虽同汉法。然彼印度黑月为初。谓从正月十六日为初。又彼月号各从星名。如西域记第二述之。）
    当随此下。第二正答二十六颂。准本为二。初有二十五颂答随四时之病。后一颂明违时之病。初有七别。初一颂答上第二病食饮问。二一颂答上第一病因缘问。三两颂答上第三治病药问。四二颂答上第四发病时问。（晓多影之。）五二颂重答上第三治病药问。六一颂重答上第二病食饮问。七既识病源下十六颂。重答上第三治病药问。所以三过重答治病药问者。初一示未病之前以药将护。次一颂明正得病时以药治之。后一明病退之后以药补食。（兴即取之。见下应知。）所以两过答第二者。初一答明随时食能资身无病。后答明违时食饮损身有病。依文取之□可明也。（祥皆取之。非次第者。谓结集者或笔受家随语便说。沼云。因答第三食饮将护。乘便即明发动时节。故答与问次第不同。）初也。本云随是时节消息饮食。是能益身。医方所说。谓本草诸药方中。多明食饮时节有宜不宜。可依之也。（祥即晓云。如春木王其味是酢。酢不宜食。损肝成病。夏即火王。其味是苦。苦不依宜。损。心成病。秋即金王。其味是辛。辛不宜食。损肾成病。冬即水王。其味是淡。淡不宜饮。损肺成病。四季土王其味是甜。甜不宜食。损脾成病。能随此时稍息饮食。即能答身而无病也。兴即取之。）
    节气若下。第二文也。本云随时岁中。诸根四大。代谢增损令身得病。言代谢增损者。四时来去令增损也。（祥云。四时去来。四大增损。晓云。春即水谢木代。木增土损。木主于肝。明为其腑。夏即木谢火代。火增金损。火主于心。小肠为腑。秋即火谢金代。金增木损。金主于肺。大肠为腑。王即金谢水代。水增火损。水主于贤。三焦为腑。四季土冬。土增水损。土主于脾。胃与膀胱以为腑也。兴即加云。随此增减无药资身。必生病也。）
    医人解下。第三文也。今谓为二。初颂总明。后颂别解。言六节者。本云六大。是即六腑胃及五大。祥云。一大肠。二小肠。三明。四三焦。五就脏。六膀胱。（晓云。腑大于脏。故名六大。）身七界者。则云。经文自列。一味界。二血界。三肉。四膏。五骨。六髓。七脑界。味界所谓饮食消时。分为二分。一分成便利。一分成血肉。成血肉者名为味界。（庄云。梵音阿罗沙。此云味界。谓饮食入腹在胃分为二分。一去??即成大小。二味界即变成血肉分。沼即取之。）
    病有四下。第四文也。今谓为二。初颂牒上病总劝知发时。后颂正对病别解发动时。春时动水故肺病起。（祥影。兴即。晓云。肺是主金。为木之贼。故春木时。其势增剧也。）夏日毛孔开通。外风得入引内风动。（祥晓兴即。）秋日毛孔皆。热伏内不得流行。故于内发。（祥兴即取。晓云。热是火气。为金之贼故秋金时其热发动。）总集冬发者。春时动水。肺病不差。至夏动风风病不差。至秋动热。热病不差。至冬俱动一切病也。（祥兴即取。晓云。等分是土。于寒热气无偏增故。又能等引风热等故。土为水贼。故冬水时其热增发。沼云。两颂答第二问。明病体数并生时。乃至亦兼答第五问中初四时问。食后病由□下一颂。答第五问。）病体数者非是所问。先已知故。故自标举正问治时。今为答此。先牒病数。何答体数。既正答彼四时发动。何执兼耶。又设许五问。第五问中无有二问。何存二答。又食后下一颂正答第五问者。何故无总集问耶。凡执角为方者皆由求异。当知此中答问之义。三藏尽理。不可异者。
    春食□下。第五答治病药。今谓又二。初颂别明。后颂总结。本云肺病春服肥腻辛热。服肥腻者塞毛孔令水不入。热辛燋水寅通。故能治肺。（祥即取之。晓云。肺病无由水过所成。水性是冷。故以热治。辛是金味。肺既主故相助。肺卢致病故以腻补也。）夏腻热碱酢者。本云有风病者。夏则应服肥腻碱酢。及以热食。夏月毛孔开通。宜以肥腻塞之令风不入。碱酸性热消水令结身坚实。故治于风病。热食流汗引风令出。（晓即取之。）又治虚冷风不得进。秋时冷甜腻者。本但冷甜。即是石蜜。石蜜冷能治热。（具如涅槃第二十五。祥云。冷甜苏乳等也。晓云。冷与热反。故相对治。甜味多冷。故亦治热。而秋服者遮其发时也。）金主肺白色。大阳为腑。南方火主脾赤色小阳为腑。东方木主肝青色。明为腑。北方水主肾黑色。三焦为腑。中央心主土黄色。膀胱为腑。（晓上取之。兴取本也。四时五行成相。五方五戒等义。广如提谓经上辨之。）冬酸□腻甜者。本云等分冬服甜酢肥腻。除风。（晓云。甜对热分。酢对风分。腻对肺分。兴释。前三即取本义。后一依晓加云。故治总集病也。）
    食后病下。第六答上病食饮问。肺既增水。食饮既多。肠胃盈满。则发肺病。（祥兴即取。晓云。肺在胸上。饮时乃侵也。）食消发消发热病者。始食□闰。热病则伏。食消无润四大枯樵。烦热还发。（祥兴即取。晓云。消时火增。故发热也。）食消已后转就虚疏。风入体故发风也。（祥晓及兴即皆取之。）准时须识病者。本云如是四大。随三时发。言如是三时者。饱时生水。消时生热。消后生风。（晓云。等分是地。通三时发。肺病是水。热病是火。风是风大。故言四大三时发也。兴即取本。至此加云。既饮时发水。消时生热。消后由风。故准三时以须识病。）
    既识病下。第七重答治病药问。此明差后补损方法。（兴云。对病之药虽复已答。病愈之后宜药补养。故今重释。沼云破药补药。即此意耳。）本略以二颂半明之。今广有十六颂答也。分五。一四颂教授药。二二颂知治术。三五颂半观病性。四二颂半验相。五二颂明药种。初中有三。初一颂标。次二颂释。后一颂结。初也。
　　风病服下。释也。本云风病羸损。补以苏腻。风病虚疏。宜补苏腻。（祥兴取之。）本云热病下药。服呵梨勒。热势未尽荡除心肠。故服下药。（祥兴即取。晓云。热气内结。故下利荡除。）肺病带风水须除痰。除宜吐药也。（祥兴取之。晓云。鬲上有痰。故吐以遣。）总集。本云等病应服三药。所谓甜辛及以苏腻。辛燋水。腻除风。甜除热。（祥兴取之。晓问如上。兴加云。总集既三无故。即取前三药。）
    如是观下。结也。
    复应知下。第二治术有二。初颂标。后颂释。则云。八述。一针刺。（庄云。谓针剌等。沼云。疗被针刺法。）二伤破。（打堕伤破皮肉骨等类。沼云。疗破伤法。）三身疾。谓诸大有违。（谓风热病等。沼云。疗身疾。即前四病。）四鬼神。谓外邪所害。（谓善恶鬼等。沼云。鬼损也。）五恶毒。谓药物所中。（谓毒药等。沼取之。）六孩童。谓婴儿拘疾。（谓孩病。沼云。疗孩童。兴云。孩者儿孩。童者童子。）七延年。（延年法也。）八增力。应知八中初后各二能善救方。中间四种妙知病本。或复作种皆为病本。遇针刺伤破能生病故。欲延年增力养成疾故。
    先观彼下。第三病性有三。此初一颂总标。
    干瘦少下。三颂别解。
    既知下。半颂总结。
    验其无下。第四死相。庄云。死相有八。一根倒境。二尊起慢。三亲生恚四左眼白。五舌色黑。六鼻梁欹。七耳轮殊。八唇垂下。（则意同之。）
  诃梨勒下。第五药种有二。初一颂明一种。后一颂举杂药。初也。庄云。六味。甘辛苦酢咸淡。彼西域法。于诸药中皆着此□。（沼则同之。沼云。涅槃第四六味。乃至西国此药最为其上。应是经说毗涅缚药。兴云。本音诃梨荼迦。而言诃梨勒者。不正之言也。）又三果下。举杂药也。庄云。三果。一诃梨勒。二阿无罗迦。旧言罗者讹也。三仳德迦。似阿无罗而大。（沼即取之。但第二云。阿摩洛迦。亦云阿无罗迦。旧云庵摩罗果者讹。）讹者应审。兴云。诃梨勒。阿摩罗。鞞醯勒迦。是为三□。则云。三果即是三勒。言音不同。何守一矣。言三辛者。一干姜。二胡椒。三卑钵。（沼则取之。兴云。毕钵里摩哩。犮胡室唎盈迦必罗。干姜。是名三辛。）
    自余诸下。第二一颂治违时病。上半设药。本云。若风病等。违时而发。应当任师筹量随病。饮食汤药。令师随时逐病形相。准前消息之。故今总云随病可增加也。下半生心。如文应知。若依五行释。五月水受气。六月治养。七月水生。八月沐浴。九月冠带。十月临官。十一月王。十二月衰。正月病。二月死。三月墓。四月绝。故肺由水。水十二月入春节而可治也。十一月火受气。十二月治养。正月火生。二月沐浴。三月冠带。四月临官。五月王。六月衰。七月病。八月死。九月墓。十月绝。故热病是火。火至秋宜治也。八月木受气。九月治养。十月木生。十一月沐浴。十二月冠带。正月临官。二月王。三月衰。四月病。五月死。六月墓。七月绝。风属木故。夏月治之。（沼即取之。）
    我已为下。第三结劝。上半结前说。下半劝后事。
    善如天下。上来明慈悲体。今是第二大段起慈悲用为物治病有三。一明善言慰喻。若病轻者闻之即差。病轻故怠来更增疾。故言菩萨往救之。二病重者与药乃愈。三合结是良医。（祥兴取之。）初也。有三。一慰喻。二善天下欢喜。三以此因下病除。
    善女天下。第二病重诣请亦三。一来求救。二时长者下与妙药。三皆下病除愈。
    善女天下。是合结也。

第0段 长者子流水品第二十五

    略开三门。初来意者。前章既明得记远缘。今显近缘。（沼兴则影。）又开释迦中品慈悲。又为闻宜。故此品来。
    二释名者。本云流水长者子品。释迦前身能与万鱼清流。后有长人之德。又亦长养万品以为名。今即标文以彰德指子以明行。故言长者子流水品。（晓兴取本。庄有二说。初问故云。长者谓父名为持水。子名流水。父母立名。后取先本。故云又以水渡鱼名为流水。沼取二也。兴云。梵云尸礼他弗远离。二合遮罗婆诃上声那。此云长者子流水。义如经说。）
    三决疑者。问。二品皆同救苦。何分下中慈耶。答。有四异故。一前于同类人道生慈。此中异类畜道生慈。二前易行之慈。此难行之慈。三前除身。病慈。此除心病慈。四前明世间慈。此明出世慈。（祥略第二而取三也。兴云五对。此四更加医术□术。对彼医方救。此亦神□。故为第五。）而言前远后近者有二义。一治病在前。救鱼在后。二治病有上四义故远。救鱼有上四义为近也。
    尔时至平复下。第二明得记之近因。大文有三。一叹已有治病之德。二明后能救十千鱼。三会古今。明长者治。病。二明众生报恩（祥晓兴依）初又有二。一（兴即取之。）初中又二。一除病苦。二得快乐初也。受安下得乐也。
    时诸众下。第二报恩有三。一修福。二恭敬。三赞叹。（祥兴释文皆取本故。）初也。以除病故广修福业。
    即共下恭敬也。
    作如是下。赞叹。祥云。以报恩故有五。一叹增功德。二叹能与寿命。三叹是大医王。四叹能除病苦。五叹是大菩萨。
    善女天下。第二大段有二。一明长者救济。二是长者子下明诸天报恩。就初有二。初出本生。后明本事。就初有二。初明夫妻。后明二子。初也。本云妻名水空龙藏。
    有其二下。明二子也。
    是时下。第二明本事有二。初起慈悲之心。后时此大池下行慈悲之行。初中有二。初长者见鱼。后树神劝救。（兴释品文皆取本故。更不示之。）初也。有五。一与子同游。二见诸下共见禽兽。三时长者不追寻处所。四于此池下值遇诸鱼。五流水下生于悲念。隋云。鱼是虎狼等善友。虎狼等是流水善友。见长者而往鱼所令救之。
    时有树下。第二树神劝救有四。一树神劝救。二长者疑问。三树神酬答。四长者悲念。文处可见。隋云。此中正明三义。一长者是人。二诸鱼是畜。三树神是鬼。初一说法。次一听法。后一请法。神依树者。如□依本。本有覆荫之能如树。现半身者。女神形丑。又理中是法身应作此□。□形本是一半也。（晓兴取之。晓加云。女神形丑。故隐下半。就实论之。大权菩萨隐本现□。为表此义。故现半身。
    时此大下。第二明慈悲行有二。一明施财。二明施法。就中有三。一与荫凉。二与水。三与食。初有二。一鱼求救护。二长者与凉。初又二。此初将入死门。见是下。后求长者救。）
    时长者下。第二与凉有二。（则即取之。）一觅水不得。二复望下与作荫凉。
    复更推下。第二与水有五。一求不见水凉。
    二得一大河。今谓有三。一得河。二决水。三难补。
    三时长者下。还家觅象又三。一请白象。二王听许。三臣奉敕。
    四是时流下。就河取水又三。一得象二借囊。三盛水。本云从治城人借索皮囊。此举总处。今指别家。故不相违。
    五象负下。以水救鱼又三。一负象。二泻池。三水满。隋云。池水说法善功德资养。始行菩萨如鱼。决水者如恶知识坏菩萨善。象体平正多少如实。如皮囊借得。如权解因他故有。菩萨自行也。菩萨象者离二边过。二我出真俗也。就王借象者。由诸佛有之。治城人者。护戒菩萨。秉运此解以化他。如入水说法。一示慈悲之至。二令鱼分明解之。阎浮二人。一深信大乘。二毁呰者。毁呰即是决水恶知识。为化此人故。入水示慈悲于物令彼学之。
    善女天下。第三与食有二。一鱼求食。
    二时长者下。长者。施与有五。一知鱼须食。二时长者下子还取。三尔时二子下子得食来。四是时下见子欢喜。五遂取下以食与鱼。
    便作是念下。第二明法施有二。一思惟欲施。二作是念已下正为说法初有七事。一思已与财。二思应说法。三思昔经语。四思十二因缘。五思佛名号。六思国中有信不信。信者受也。七时长者子不思入水说法。
    作是念下。第二正施法中有二。初说佛名号。后说因缘理。（沼取加云。亦即未信令信。已信令解。兴云。信大乘者如治城修行之属。兴毁呰者如决水恶友之者。毁呰者令信。信者令增。亦法施之所利故。□即隋意。准上应知。）初有三一明名。二明号。（是十号也。）三明德。
    尔时流下。第二说因缘理亦三。一释迦总标。二长者正说。三说意还家。初也。大士所视具足十不。故名甚深。义如常也。（庄云。由五种甚深故。缘起法名为甚深如如。杂集第四云。因甚深故。相甚深故。生甚深故。住甚深故。转甚深故。具如彼述。沼即取之。）
    此有故下。第二正说。依今有二。一明因缘义。二明相应□。本在初也。（庄则意同。沼云。初显说。后密说。或初说法令离。后说□为护。）初中。庄云有二。初明杂染缘起。后明清净缘起。（兴则略依。沼云。初明杂染即依流转生死次第。后明清净即依还灭断除次第。然二类缘起各有顺逆二种观行。此各依顺说彰影二逆观。则云。有顺无逆。诸经多然。沼云。杂染逆者。依安立谛说有二别。一七十七智。二四十四智。乃至清净逆观者。谓由谁无故老死无。由谁灭故老死灭。乃至由谁无故行无。由谁灭故行灭。此依得果究竟位观。逆次第说令成就故。具如彼也。）此即法花疏云。明说十二因缘者有二种义。一广上四谛义。广苦集为十二相生。广灭道为十二还灭。仍即亦知。今举十二兼四谛义。然中论疏以此还灭虽名逆观。且对流转不同。从果起观为逆。故不相述。此因缘义。八门分别。一释名辨体。二开合广略。三约时分别。四界地分别。五三性分别。六浅深分别。七就人分别。八约智分别。今且略开三门释之。初释名者。痴闇之心体无慧明。故曰无明。诸业集起名之为行。识者即以了别为义。心从诠自故号为名。自形质碍称之为色。生识之处名之为入。触对前境目之为触。领纳名受。染境名爱。前爱增上取着境界故名为取。现在行业能有当果故名为有。来报始起说名为生。衰变为老。尽坏为死。（唯识等同。）故曰老死。此之十二从前生后。故名因缘。或名缘生。或名缘起。婆沙云。因是缘起。果是缘生。（瑜伽意同。如则疏辨。）本性可起待缘而起。故名缘起。又一切众生从此缘起。故名缘起。又有二种四句。初者。一缘起非缘生。未来世法。二缘生非缘起。过现罗汉最后死五阴。三俱是。除上二世罗汉死五阴余二世法。四俱非。无为法也。后者。一缘生非十二。谓罗汉五阴。二十二非缘生。谓未来十二。三亦十二亦缘生即凡夫。四俱非。虚空也。如涅槃迦叶章说。二辨体者。依涅槃经中诸疏等。过去世中一切烦恼悉为无明。为发业故。行者身口意三业行。亦罪福不动等三行。识是受生最初一念染污心也。无色四阴即为名色。六入即是六根。谓六根生六识为识所入之处。诸根已能为触所依。未别苦乐及火蛇等是为触也。苦受第三为受。以五种爱为爱。四方追求即是四取。又戒见欲我四取也。后世三有以为有支。生是识支中受生。识又是生相。老死是前名色六入等也。又是异灭两相。三决疑者。问。唯识论云如是十二。一重因果。施设两重实为无用答。七宝台涅槃疏十二云。此言凶悖。指斥三世诸佛说无用故。破新论云。以正为邪用邪为正。失中之失。广如彼辩。意谓。既斥华严法花涅槃等经。十地智度瑜伽中边等论故。又基唯识疏第八说五种因果。第三异熟非异熟因果。即是两重。问。随转理说。故不相违。答。若尔可言随转理门。何故基云。十地论第八卷十二缘生。乃至经三世缘起同小乘者。此翻译谬。乃至经三世者。此翻译人意也。问。设何妨。答。若尔六十花严译主佛陀跋陀罗等。八十经实叉难陀等。涅槃无谶。缘起经瑜伽中边玄奘。十地留支。智论罗什。皆是谬欤。为破真说还取自害。具如别抄。问。若依毗昙。又有四种十二因缘。一无始十二。谓始不可知。二连锁十二。谓展转三世相缚。三刹那十二。明一使起时与诸趣共起。一刹那中具十二也。四分段十二。谓过去二。现八。来二。若准杂集第四。有三缘生。一无作缘生。二无常缘生。三势用缘生。于何说此染净观耶。答。通得无违。问。据初可尔。就后沼云。初二缘生通一切有为。第三缘生约有情法。若尔初二应通内外。何皆得耶。答。设使许通。观行何妨。问。观十二缘有几种耶。答。约三乘人即成三品。故大论明三品。一下品。即凡夫顺十二因缘河。二中品。谓二乘逆十二河。三菩萨是上品。悟十二缘不生不灭非逆非顺故。异彼圣凡名独菩萨法。广如法花疏九。中论疏十。净名玄第五。大义章四。十二因缘义。明相生中为二。一标。二释。初也。有此故彼有者。有此无明因故有彼行果。故言有此故彼有也。准论十二因缘品知。然论第一云。有此事故有此事者不然者。是标定性。非约不动真际而建立诸法也。（庄云。如杂集言。此有故彼有者。显无作缘生义。唯由有缘故果法得有。非缘有实作用能生果法。沼取加云。此为破诸外道横执大梵神我有实作用能为物因。故云非缘有实作用能生果法。亦破外道无因妄计。故云此有故彼有。）此生故彼生者准前。（显无常缘生义。非无生法为因故少所生法而得成立。沼即加云。此破外道常法为因能生诸法。亦遮未来。化地部等执。有十二缘起支无为能令缘起生地杂乱。）此今一意。故论疏云。问。十二因缘云何破除十使。答。说此十二正除身边二见。过去二因现在五果破其常见。若是常者岂从因生。现在三因未来两果破其断见。既现在有因生未来果。云何断耶。现在八支但是众缘。故无有我。俱破十使者。十二既是因果故破邪见。戒取谓苦为道。十二皆苦故非是道。疑有苦无苦。既有十二则因果皎然。故破疑心。倚此身慢他既此生死法。何足自高。是生死法不足可贪。是故破贪。准应速灭十二。何故生嗔。
    所谓下。第二释。经文存略。具如中论。无明缘行等者。中阿含第十二云。依无明有行。乃至缘生有老死。令即准之。（庄云。显势用缘生义。虽复诸法无作无常。然不随一法为缘故一切果生。所以者何。以诸法功能差别故。具如杂集说。沼即加云。诸有为法因缘别故。各有势用故。对法等。）疏云。忧悲苦恼。此四于老死支中离出故不别立支。经云。将死之时恋生畏死名之为忧。发声啼哭目之为悲。五根相对为苦。意根相对为恼。（沼取加云。十地经第八说。又大般若愁苦忧恼。广如瑜伽八十八卷。）今此一切众生一切时一切处有立支。病非皆有。如薄拘罗云我年过八十未曾头痛。欲界中尚有无病。况上二界耶。故病不别立支也。问。若尔婆沙云。欲界具十二。色界有十一。除名色支。无色界有十。除名色六入。又罗汉不起三因故无二果唯有前七支耶。答。此一途说。正如评家。三界皆具十二。具如疏辨。今多约凡。以圣不在论之限也。
    此灭故下。第二明还灭观有三。一标。二所谓下释。三如是下结。初也。此灭故彼灭者。论云。以是事则不生。但是苦阴聚。如是而正灭。无明因灭故。行果即不生。故云此事灭故是不生。论大意明十二。由痴惑生。智者不为。故知非是真实。非是实故所以即空。如是正观便入真谛名为正灭。广如长行释也。
    结云苦蕴。是苦聚义。
    说是法下。第二明相应□亦二。一如来正说。二大众赞说。初又二。初结前。后复为下说□。
    尔时世尊下。第二大众赞说又二。初结前标后。后诸人下大众喜赞有二。一大众总叹。二四王别赞又二。初赞前说。后我等下说□护又二。初愿□护。后正说□。
    佛国天下。第三说竟还家。
    是长者下。第二明报恩有三。一生于天上。二下报恩。三国王觉悟。（祥即取之。）初本有五。一明时节。二明现瑞。本云尔时其地卒大震动。三舍鱼身。四生天上。五共思惟。今略第二。具如本也。问。唯宝胜佛名能如是。余佛非耶。答。由本愿故。晓云。如佛不退转德经云。诸佛之法见闻不虚。阿难当知。若有众生已闻今闻当闻释迦名者。是诸众生皆于阿耨菩提不退转。所以者何。诸佛菩提无虚妄故。何况今日现于我前能以一花散我上者。若有众生。我涅槃后舍利能持一花以供养者。如是众生亦于阿耨菩提不退转。若有畜生闻释迦名者。皆种阿耨菩提种子因缘。所以者何。诸佛如来其有闻者必不虚。是故诸佛言无有二。譬如尼拘陀树阴五百人。其子甚少。而得地水火风虚空众生而得生长渐次广大。如是众生善根种子渐次增长。当得菩提而不腐败。所以者何。以不住一切法作种子故。乃至广说。故知诸佛之名。随其所应其有闻者缘有胜利。
    便相谓下。第二报恩有四。一明知恩。
    二是故下。欲报恩。
    三尔时下。从天下。
    四正报恩有三。一报人恩。二报地恩。三还天上。初中有二。一天子报恩。二长者觉悟。初有三。一下宝。二雨花。三作乐。
    令瞻部下。第二觉悟有二。一人民觉。二长者觉。
    是时下。第二报地恩有二。一报国土。（沼云。以王借象复护佛法令我得闻。）二报生处。
    便于此下。第三还天上有二。一还天。二受乐。
    天自在下。第三人王觉悟有三。一国主生疑。
    二大臣奉答。
    三王告臣下顾问长者有五。一唤长者。二时长者下国王顾问。三长者言下长者奉答。四王曰下遣人检验。五王闻是下信还知实。
第0段     尔时佛告下。品第三大段结会古今。依今有二。初结会。后信解。初有二。初结会。后劝学。初又二。初会人。后因我往昔下会法。初也。本会四人。略父长者。今加会五。一会父长者。二会子长者。三会两儿。四卷及八本云长子水空今罗□是。次子水藏今阿难是。四会天子。五会国王。本云今时树神现半身者今汝身是。问。何故如是。答。诸德未释。今谓。圣迹无方。即具二义。盖恐本今更举一欤。
    因我往下。第二会法也。则云。由昔有因故今获记。正答所问。是品后意。
    善女天下。第二劝学。则云。我昔已学。汝今当修。因己劝他。（故文有二。初引己。后他。）
    尔时下。第二解信。初悟解。后喜奉。如文。

第0段 舍身品第二十六

    略开三门。初来意者。上来两章既明弟子得记之因成授记品。今此一章第二正举释迦苦行之因以成寿量之果。（祥兴取之。）又显如来上品慈故。（庄影取之。晓合取二。具如疏文。）又为时机。故此品来。
    二释名者。晓云。如来往修菩萨道时。知身命时财皆如幻梦。不惜贵体救下危命。是正成彼寿量品果。品广明之。故云舍身。即三藏意。（兴取加云。舍者施也。身者根尘积聚之义。具如彼也。）
    三决疑者。问。此舍身行。于三祇中何劫事耶。答。释迦一僧祇劫舍身。此为最后之事。隋即成云。故下文我于往昔无量劫中舍所重身。（沼得此云。未见正文。传云。第三僧祇中。以初劫中行犹劣故。不能行此舍身命故。准此应可通后二僧祇。）问。依断结经。释迦修行第五住时舍身饥虎。今同彼耶。答。兴云。未见圣说。义之应异。何者。彼慈氏柔顺为友。此以慈氏吉祥为友。假使柔顺则吉祥故不成证者。则违经云无数劫中舍所爱身。故真谛云一僧祇舍此为最后。义亦近也。问。准瑜伽等。第三僧祇定受变易。何有舍身及余骸等。答。沼云化身。问。若尔何故旧金光明云。舍身饲虎超十一劫。答。亦是化也。问。若尔云何佛藏经等云弥勒佛在释迦前四十劫发菩提心。贤劫经等云释迦由精进故超过弥勒四十劫在前成佛。答。如前授记中辨。（沼今品疏又有三释。初云为所化生根熟前后故。二菩萨说有超劫。后二及余义如彼也。）问。沼又释云。此品非成寿量之果。是举苦行劝勉持经令修自利。又准前妙幢不疑寿长修何行得故不须成。此亦何耶。答。诸佛说法必离四非。显经胜利应成劝持。如法花云。持此经者不须造塔寺供僧等。举自苦行何劝持经。义成不便。又准前疑等者。既如治病中破。又本此品初云。尔时道场菩提树神复白佛言。世尊。我闻世尊过去修菩萨道时。具受无量百千苦行捐舍身命肉血骨体。唯愿世尊少说往昔苦行因缘。为利众生受诸快乐。此岂非预妙幢诣山具白上之事座得闻乃起问耶。若闻余者。此教命初既有明说。何劳求他。故正如旧。不可好异。
    尔时至因缘下。第二举释迦苦行以成寿量之果。品文本二。初问。后答。（祥晓取之。）问文如前。今即转势。兴依本云。决释寿量品果有二。初结前生后。后正申长寿之因。初也。今谓有二。初结前。后起后。初又二。初经家总结。
    后复告下。如来别结。
    乃至亦下。第二起后又二。初示昔行。后如是下劝众观。
    尔时至圆满下。第二正申长寿因也。有四。一先现宝塔及示舍利。二复告阿难下。说此塔及舍利因缘。三时众闻之得益。四结酬上问。（祥晓及兴总略为三。）初有二。一现宝塔。二现舍利。初又二。一现宝塔。二佛作礼。初有三。一示神通。二现宝塔。三众欢喜。初中依今转势有三。一诣塔处。二敕敷座。三现神力。初文三。此初显教主。
    二将诸苾下。将眷属。
    三至般遮下。诣塔处。沼云。此云总集。亦谓以笼。笼师子等名般遮罗。即此处人捕师子等以笼笼故。因立此名。人所聚居名为聚落。落亦庭院。准西域记。在呾叉始罗国。是北印度境。当迦湿弥罗国西北。此舍身处在始罗国北界。渡信度河东南行二百里。度大石门。萨埵王子于此舍身饲饿虎乌兔。其中土地洎诸草木微带绛色。犹血染也。人履其地若负??刺无云疑信莫不悲怆。（则同。加云。记第三文也。）问。本云尔时树神复白佛言。乃至世尊即现神足。神足力故令此大地六种震动。于大讲堂众会之中有七宝塔从地涌出。不言诣他。今何超界往他处耶。答。诸师未辨。今谓。如言从来不来。今者乃来。此即本据本地说之。今约迹论见闻机宜利故。是谓神通不思议矣。
    佛告下。第二敕敷座。则云有三。此初敕敷。阿难侍者。故偏告之。二时阿难下奉旨。三尔时下正坐。跏趺坐者示降魔等。如上记之。端身正念者。此显入定义。如天亲般若论也。
    告诸苾下。第三现神力又三。此初佛垂问。
    二诸苾下。众奉答。
    三世尊下。现神足又三。此初神足。本云世尊即现神足。晓云。神力满足故名神足。又神足者脚足之足。寄喻立名。如有足者随意所至。有神通力当知亦尔。意所欲为无不至故名神足也。今按地者以此知之。
    于时下。第二地动。六震动者。则云。略有三义。一依长阿含说六时动。入胎出胎家成道转法轮入涅槃。今于六中可当第五。举总名别亦不相违。二依大般若说六方动。东涌西没。西涌东没。南涌北没。北涌南没。中涌边没。边涌中没。三又大般若说六相动。所谓动涌震击吼爆。摇扬不安为动。鳞龙凹凸为涌。隐隐有声为震。有所扣打为击碎磕发响为吼。出声惊异为爆。此各有三名十八相。所谓动。等动。等极动。乃至爆。等爆等极。爆。但尔不动名之为动。诸处遍动名等动。遍大倾动名等极动。余皆准释。神境通中有变与化。变有十八。略说颂云。振炽流示转。往卷舒众同。显隐自在制。辨念乐光明。广如瑜伽三十七说。今此乃当最初振动。（兴云。则六方动。所谓十八变中之振动也。如胜思惟经论云有七因缘。一惊怖诸魔二令众不起散心。三令放逸者自觉悟。四令随顺问正义也。）即便下。第三开裂。
    七宝下。第二现宝塔。言制底者。本云塔也。则云。若别相说。无舍利者名为制底。有舍利者名窣堵波。若通相说。有无皆兼两种名义。制多供养中有窣堵波故。今依后义互举二名。不尔此中便非制底。（沼云。梵语通目佛之堂塔。若别目者。佛堂云制底。此云灵庙。旧云支提者讹。塔云窣堵波。此云高显。旧云佛塔。塔婆。输婆等。□讹也。）讹者如常。
    大众下。第三众欢喜。
    尔时世尊下。第二佛礼塔。依本有三。一佛礼塔。二树神问礼塔因缘。三如来释。今转。后二超有下。故唯有初也。初次如本。（沼云。其由饿鬼鞭死尸诸天礼枯骨。此意令众修因。故报昔恩。）
    告阿难下。第二现舍利中有三。一佛命取舍利。二佛命将舍利。二佛命众顶礼。三中各两。（此中庄沼文故劳繁。晓则六文。意出于本。应知。）此初二也。一佛命。二阿难往取。依今二中各又有二。初中二者。一命开户。二奉旨开。后中二者。一合开函。二奉旨开。白如珂雪等者。则云。谓色皎白而带微黄。□物头华是黄色故。若依旧本。其色红白。（沼云。表理性净非物所染如白莲花。）所表尔耳。白莲违文。既黄华故。
    佛言下。第二两。一佛命。二阿难将来。
    世尊受已下。第三两。一佛命。二大众顶礼。今转各三。此初三也。一教观德。本云是舍利者乃是无量六波罗蜜功德所熏。二劝礼敬。三此之下释礼所以。（沼云。五分法香。举三例二。戒即别脱。定道无表。定慧如名。解脱即胜解数。解脱知见即缘无为慧。广如杂集大庄严等。）
    时诸下。第二大众礼又三。一大众依教礼敬。二阿难问佛礼由。三如来释礼塔因缘。初也。
    时阿难下。第二问也问。本问树神。今何故云阿难问耶。答。授记以来树神对扬。本此品初树神致问。文即如前。今命初云复告树神。准下结答即对树神。理应如本。若通论之。此品对扬即是两圣。本今互举。故不相违。
    复告阿难下。第二段说舍利因缘也。有二。初说舍利因缘。后菩萨舍身时下说宝塔因缘。向先现宝塔。塔成舍利。今前明舍利。舍利在世故起塔耳。初中有二。初长行。后偈颂。（则取。故云。文有两重势。经应颂也。）初又有二。初经家标。
    后吾今下。如来说。依今庄云有三。一敕听。
    二敬诺。
    三阿难陀过下正说。则云有二。一叙昔。二会今。初中依本有二。一本生。二本事。初有二。一父。二子。初也。又二。一名。本云摩诃罗陀。二德。
    诞生三子下。第二明子也。又二。一德。二名。太子本云摩诃波那罗。次二同也。则云。三子之名。颂中自译。
    是时大王下。第二本事。依今有二。一舍身行施。二起塔供养。初中依本有三。一舍身缘起。二尔时王子下正明舍身。三尔时第一下眷属悲苦。初中有三。一游山。二见虎。三思惟。（祥兴取之。）就初有二。此初同行。（沼云。问。既言王游观。王子随从。何故闻子舍身云在宫。内答。准旧所译。但王子出。略不论父。此舍周旋略无还驾。据实随从。王在前还。故闻舍身在宫无爽。）虽有此说。准今及本。偈但三子不言父王。犹应如本。今颂云三人同出游。渐至山林所。本云三人同出至一空山。
    第一王子下。第二共议。今又二。初别议。则云。三子言志分三。此初为孟。第二王子为仲。第三为季。后时诸下总结也。
    次复前下。第二见虎有二。一见虎。
    二第一王子下。共议有三。一哀伤饥渴。二共议所食。三时诸王子下凄伤舍去。初也。产来七日者有二释。一揣食所资唯至七日。过此便死。而虎饥如此。故知穷是第七日也。一于时应有鬼神导之。但经家不出耳。又如下明将身时发愿。亦无人见闻。后方天神述之。例如树神导十千鱼数也。隋有四说。一如山海经曰虎母额上有七点故。二见子眼始开。后二如本。（祥兴四义。沼取本二。兴取隋初及第四说也。）隋云。七子况七方便。母如正观。初生始习方便。还啖子者。方便资正观。正观成方便灭也。
    萨埵王子下。第二共议食物则云有三。此初问。
    二第一王子下答。
    三第二王子下议。中三子为三。此初仲。
    二第一王子言下孟。
    三萨埵王子言下季有二。一发言。二起念。初也。今谓有二。初责自无能。后推他有能。庄云。由二因缘不能益物。一爱恋己身。二无智。（沼取。但增为三因故。一有贪着。二无大智。三无大悲。）准本前胜故云我等今者以贪惜故。于此身命不能放舍。智慧薄少故。于是事而生惊怖。然有上下。第二推他有能又二。准前。
    复作是念下。第二起念。今又为二。初思无益。后念兴利。二中各二念如文。如损洟唾者。沼云。舍无常色获常色等。
    时诸王子下。第三凄伤舍去。初凄念。后舍云。
    尔时萨埵下。第三思惟有三。一标舍身至。二正思惟舍。三发遣二兄。（祥兴取之。）初也。
    何以故下。第二有二。一思惟舍身修涅槃因。二思惟舍身求涅槃果。（祥兴取之。）就初有二。一思此身有于过患。二舍此患修涅槃因。初有四。一明苦二供给敷具下明无常。此下二文。本今转势。随便分之。三复次下明无我。四可畏下明不净。（祥沼取之。沼加云。准解脱道论为十不净想。一膨胀。二青瘀。三烂。四弃掷。五鸟兽食啖。六身肉分张。七斩斫离散。八赤血涂染。九虫臭臭。十骨想。此十唯不净。）同大论也。
    我于今日下。第二修涅槃因又二。此初自行。二于生死下化他。
    复作是念下。第二舍身求涅槃果有二。一思此身有于过患。二舍此身求涅槃果。初中有四。一明苦与无常。二是身下明不净。三不坚下明无我。四诸虫下更明不净。（祥沼皆取。沼云。然彼论说。身自性六十间有八万虫。故云诸虫可集。）
    是故我今下。第二求涅槃有二。一自证。二化他。初中有三。（庄沼及兴皆影取之。）一求解脱。二以定慧下求般若。三圆满下求法身。本云具足成就微妙法身百福庄严诸佛所赞。祥加为二。初总求涅槃。后永离下别求三点。即取此也。今即准之。
    即证得下。第二化他有二。此初解上得佛果。二施诸众下明下利众生。
    是时王子下。第三发遣二兄有三。一心内勇猛。二恐兄留难。三发遣令还。
    尔时王子还入山林下。第二正明舍身有二。一王子舍身。二为虎所食。初又二。一舍身二现瑞。初有三。一至虎所。二发誓愿。三正舍身。（祥影取之。）初也。
    脱去衣下。第二发愿两颂。为二。初半颂标。后一颂半释。前又二。初一句标化他后一句标自利。释中亦二。初一颂释自行。后半颂释化他。（沼影取之。庄云。初行自利。后行利他者。疏文故。）本文分明。具如彼也。
    是时王子下。第三正舍身。有三。一以身与虎。二虎不能伤。三菩萨见已下王子自害。又四。一登山揣下。二知虎无力。三四向觅刀。四以竹自刺。
    是时大地下。第二现瑞有二。一空中现瑞。二诸天欢喜。初中有三。一大地动踊。二百光阴蔽。今略。本云日无精光如罗□罗阿修罗王捉持障蔽。则云。与天共战。天以日月而为前锋。彼罗□王以手执日。由斯薄蚀。今以为喻。即述祥说。如前述之。（基云。梵云。罗怙罗。此云执日。旧云罗□罗翻为障蔽。非也。）既许得正。三藏还依前翻。又楼炭云。以指覆日月等。具如正法念经。故知非者唯指自可。三天雨花香。
    尔时虚空下。第二天欢喜有二。一口业赞叹。二颂为二。初一颂叹下化众生。后一颂叹上得佛果。（沼云。初两句双赞。菩提涅槃依三种常俱得名常。）意谓。菩提是其无常。既言真常。岂得惑耶。不久当获等者。本云不久当证无恼无热清净涅槃。（沼即取之。）
    是时饿虎下。第二虎啖食。可见。而留骨者。为起塔也。
    尔时第一王子下。第三眷属悲哀有三。一二兄悲哀。二侍从悲哀。三父母悲哀。（祥庄沼兴即取此也。）初也。有二。一说偈推求。二心生悲恸。初中。则云有二。此初长兄定说。
    二第二王子下。次兄疑言也。
    时二王子下。第二悲恸。则云有三。此初寻见。
    二见已闷下悲叹。
    三时二王子下舍归。此言舍去下同起塔。准颂中说遇亲更来。
    时小王子下。第二侍从悲哀。本云时小王子所将侍从各散诸方互相谓言。今者我天为何所在。准今有二。一诸方推觅。二共怀悲叹。今即准之。又此中虽略。而下颂既云王子诸侍从啼泣心忧恼。故云悲叹。
    尔时国下。第三父母悲中有二。一母。二父。初有五。一梦中得相。
    二地动下。觉已忧愁。
    三时有下。内人还报。
    四时彼下。心生悲苦。
    五至大王下。以事白王。
    王闻语下。第二父悲有二。一内心悲苦。
    二悲鲠下。发言嗟叹。本略。依今有二。此初自嗟。
    二即使下。慰他。则云有三。一出求。二得信。三往见。初也。
    未久之顷下。第二得信有二。此初臣又二。初闻言。
    二王闻是语下。悲叹又二。此初父王。
    二夫人闻下。夫人也。
    次第二臣下。第二有五。一大臣骤至。二父王亟问。三大臣悲噎。四夫人催答。五大臣具对。
    王及夫人下。第三往见有二。此初见而闷绝。
    二时大臣下。苏已咨嗟有二。一父王。
    二尔时夫人下。夫人沼云有二。初经家叙。二悲泣下夫人陈又二。初二颂述悲伤。后二颂叙恶相。
    尔时大王下。第二起塔供养。依今有三。一尽哀哭。二璎珞下收舍利。三为于下起塔供。
    阿难陀下。第二会今有二。此初正会。
    二复如下。因赞今又二。此初难昔行。谓居凡地尚能如是。
    何况下。第二扬今能。况今证圣岂不能耶。此即以自劝物修学。
    尔时世尊下。第二偈重颂。隋云有二。一长行经家标。二偈颂如来说。本经一向四字为句。而有九十三行偈颂。今文三重。五七五言。总有六十三颂。准上有二。初有六十颂颂上长行说舍利因缘。后有三颂颂说宝塔因缘。就初为三。初有二颂总明舍身大意。次有五十四颂正颂长行。后有四颂结会古今。（祥兴取之。庄沼及则虽求异言不离本义。见文知之。）初中本二。一颂舍身。一颂舍物。今转。初一颂明时位。后一颂显行愿。行即舍身。兴云。断结经中舍一万身。饥虎经中舍一千身。如是等也。二各有二。初二者。上半时。下半位。后二者。上半行。下半愿。
    昔时下。第二颂长行有二。初一颂半本生。后五十二颂半本事。初有二。初半颂父本生。隋云。略颂名不说德。后一颂子本生。先诵小子名德。二兄诵名不诵德。则云。摩诃萨埵名大勇猛。今顺颂结。略无大字。今谓。上求佛道恒无疲倦。下救群生不惜身命云大勇猛。
    三人同出下。第二颂本事。准上有二。初有五十颂半舍身行施。后有二颂起塔供养。初有三。一一颂半颂缘起。二有三颂舍身。三有四十六颂悲苦。初中有四。一半颂游山。二一句颂见虎。三一句颂上思惟。本云时胜大士生大悲心。我今当舍所重之身。四半追颂上共议也。
    大士睹下。第二舍身有二。初一颂颂正舍身。后二颂颂上现瑞。
    二兄怪下。第三眷属悲苦有三。初五行颂二兄。次一行颂眷属。后四十颂父母。就初上长行中有二。一说偈推求。二心生悲恸。今虽转势而犹颂之。初二行颂推求。后三行颂悲恸。下皆准之。
    王子诸侍下。第二侍从哀叹。上中有二。今总颂云以水洒者。本云互以冷水共相喷洒。
    菩萨舍身时下。第三父母悲哀有二。初十一行颂母。后二十九颂父。就初有三。初有一颂明眷属聚会。
    次一颂半王妃忧苦。
    后即白大王知下。八颂半向王处说。依本有二。今开第三以为三段。初二颂半说昼日愁苦。次有四颂明夜中所梦。后有二颂述闷绝失依。三中各二。初二者。一一颂半明生大苦。二一颂述见恶相。次二者。一二颂述见恶梦。二二颂请王觅子。后二者。一一颂夫人闷绝。二一颂侍女忧惶。
    王闻如是语下。第二颂父有二。一略。二广。就初四颂有三。初半颂父王悲苦。次半颂大臣悲苦。后三颂人民悲苦。就此本五。一惊愕。二访问。三赞德。回推求。五悲恼。今略第三有余四故。初半初也。次有一颂访问。次半推求。后有一颂后也。
    尔时大车王下。第二广中二十五颂有二。初二行颂妃请觅子。后二十三行颂王出推求。就初本广有十二行。分四。一以水洒妃。二妃问觅子。三更生悲苦。四推寻梦事。今有二颂。如次初二。而略后二。准上长行应如本也。
    王告夫人曰下。第二王出推求有三。一有二颂王慰喻妃。二十七颂第三子。三王。问如是说下四颂唤二子。还初如文也。
    王即与夫人下。第二有四。一一颂大王自去二一颂群臣随从。
    三半颂四向觅子。
    四十四颂半信人还报又四。一见一人悲泣而来表子已亡。二见一人道子犹在以释王忧。三见一人道子已死是大善事使王生善。四见一人道二子尚存令王自慰。（初一下位。后三大臣。）初也。二颂如文。
    初有一下。第二两颂初臣启。
    王复更下。第三七颂半以大臣奏亡增悲。则云。与前长行互有广略。今谓。有二。初五颂半奏闻。后有二颂悲号。初又二。初有一颂总启。后四颂半别申。别中又二。初半颂二兄存。后四颂小子亡又二。初半总标亡。后三颂半述由。由中又二。初二颂舍身求道。后半颂虎啖余骨。此即颂上长行舍身及虎食也。
    时王及下。第二悲号有二。初颂君闷绝入死。后颂臣洒人令活。
    第三大臣来下。第四使来启存慰忧。则云。长行阙之。今又分二。初二颂兄存苦。后一颂恋弟亡。初又二。初兄闷死。后臣洒苏。二颂如次。后又二。初半悲号不胜。后半恋弟功德。
    王闻如是说下。第三唤有六。一明小子亡。二恐二子复死。三思母致命。四前进寻求。五见二子还。六相见悲苦。初也。今二。初一颂父母号啕。前后文中。本唯王出。妃留在宫。今俱出城追觅王子。然无违也。后有半颂爱子已亡。
    余有二下。第二三句恐兄复死又二。初半虽存恐失命。后有一句速往迎还宫。初本又二。一存被忧火。二为是失命。今即举初以兼后也。本云其余二子今虽存在。而为忧火之所焚烧。或能为是丧失命根。我今速下。第二又二。一速往山。二迎还宫。今亦举初以兼后故。本云我宜速往至彼林中。迎载诸子急还宫殿。
    安慰令下。第三一句。思母致命。本云其母在后。忧苦逼切。心肝分裂。或能失命。若见二子。慰喻其心。可使终保余年寿命今谓分二。一颂忧苦失命。一颂慰心保命。二中各二。初中。上半忧苦。下半失命。后中。上半慰心。下半保命。今以一句总摄述之。或通前句。护子命故。
    即便驰下。第四半颂前进寻求又二。一句严驾。一句诣岸。
    路逢二子下。第五半颂见二子还又二。一句中路行啼。本云号天扣地称弟名字。一句推胸失容。
    父母见下。第六半颂相见悲苦又二。初视抱忧悲。后俱往山处。本今转势。披对见之。
    既至菩萨下。第二两颂上起塔供养。今又有三。初半尽哀哭。次半收舍利。后颂起塔供。大论^8□疏第八云。立塔庙得梵福德者。经说有四种人得梵福。若人于未曾起塔处以如来舍利起塔。是名初梵福。若人于未曾起圣众精舍处起精舍。是第二福。若如来弟子众破。令还和合。是第三福。若人能修四梵住法。是名第四梵福。此梵住者。如下述也。
    复告阿难下。第三四颂结古今。依今有二。初三颂会古今。后一颂结劝学。初也。此有五事可见。今谓。一会小子。二父王。三妃。四二兄。五虎母七子。隋云亦七事者。即开二兄及虎母子以为七也。王是父净饭者。本云输头檀王是。宜云。十二游经云。悦头檀王。此云白净王。其父昆弟四人。兄白净王有二子。兄悉达太子。弟难陀。皆出家也。此处有菩萨母名摩耶是。健闼婆王白大王曰。有妇女其形微妙端正无比。尔时大王即寻得之便为大后。生儿菩萨七日命过。（则云。具足应云摩诃摩耶。唐言大术。旧云大幻。）难陀母名瞿昙弥。罗□罗母名妙香。长者女子名月现。本字耶输多罗。又菩萨子名善星。母名耶若达。婆罗门女名瞿夷此有同时常相行之。（今举两女。具论太子有三夫人。此加鹿母。广如法花疏第一辨）惟罗阅国。一云迦毗罗。有八城。合有九百万户故。癸丑年七月十八日夜托阴。一云七月七日。此是实言摩耶夫人胎。以甲寅年四月八日在迦毗罗国林微园毕利叉树下从右胁而生。当周昭王二十四年二月八日生也。释迦菩萨强违父母剃除发着袈裟舍家入非家。时菩萨渐渐游行从摩竭国往至罗阅只城于彼止住。明日着袈裟持钵入罗阅城乞食。时摩竭王在高楼上。诸臣前后围绕。遥见菩萨入城乞食端正。从行至班荼婆山。彼止宿时。王语太子言。今可于此住。当分半国。菩萨不从。王重语。可作大王。我今举国为臣。复不从之。王言。若成无上道者。先诣此城与我相见。菩萨报言可。尔时王座起礼菩萨足绕三匝去。乃至外学苦行成道受乐。及难陀婆罗女等乳縻受四王钵度五人等。具如彼辨。次子。本云今调达是。诸师未释。宜云。今文殊也。今谓准前。阿难罗云见闻不同。本今互举。故不相违。大施主者。本云瞿夷是。（则取故云。谓佛姨母。梵音摩诃波阇波提。）七子如文。
    结劝应知。
    菩萨舍身时下。第二说塔因缘。本长行。今偈颂也。转势有二。一明王子立誓。二明眷属起塔。初也。本云愿我舍利于未来世过算数劫常为众生而作佛事。然舍身时既无人见。而知立誓者。于时或题竹林。后人见之。今出经者序其事。或神道之。
    此是舍身处下。第二起塔有二。初有半颂正明起塔。后一颂半释隐显意。则云。虽经成坏仍存处塔。精感之至其迹难泯。如大乘天问布发处。老僧善对。余处皆同。或此胜迹不随劫坏。如诸教说。结僧蓝界至后坏劫独存土台。此亦应然。无用生惑。
    尔时世尊下。第三时众得益。今谓有二。一闻法。二得益。
    复告树神下。第四段结酬上问有二。一结酬上问。则云。请虽云侍者。标乃告树神。故叙缘说须结告彼。然旧本说是树神请。故知如本。准前知之。二神力隐塔也。

第0段 十方菩萨赞叹品第二十七

    略开三门。初来意者。近接前生。无数劫中舍身命财修行求法皆为我等。既依圣德难闻得闻。十方菩萨悲喜抡扬。故此品来。二叹说主者。欲传法灯又宜闻故。
    二释名者。依晓十方菩萨既赞佛诸功德。此中辨之。故言名也。
    三决疑者。问。本合一品。何故今开为四品耶。答。沼云。今依梵本。四人赞叹各别书记。故分四品。旧人以见同是赞佛故合为一。又旧脱记。且如赞叹。今有四人。本无大辩。故开合异。后释非也。若尔本有前三人赞。何不开耶。故知如初。问。本云尔时无量诸菩萨众从此世界至金宝盖山王为国土为佛作礼而赞叹曰。此即他方菩萨赞他方佛。后乃此土大士赞此土佛。今他方众来赞此佛。何故如是。答。有此两者。他方菩萨来此受化。承彼佛力故还彼赞。此土大士受此佛化故赞此佛。（祥云。何故彼此各叹者。欲显能说人德彼此无异故。）此佛后赞者。释迦是一化之主。说经既竟。结功在后。以还其人。（兴即取之。）然赞他方应有多佛而但举此一者。正言信相后时成佛名金宝盖山王如来。字同欲示此经兴由信相。故偏赞之。（晓引三说。初即取之。余如彼也。）问若尔沼云。旧错今是。何者。是处闻经合赞此佛。又准上来即有十方菩萨。何故俱往金宝山国赞彼佛耶。若云说经由其信相。信相后时当得成佛名金宝山故往赞彼者。此亦不尔。何者现宝山佛非信相身。彼佛又非说授之主。又复不云即此诸菩萨从彼土来。如何得言承彼佛力。故请虽由妙幢。能说即释迦佛。闻法来此亦俱释迦力。复妙幢师故赞释迦。新文为正。答。此虽征晓而出于本。若如子执。今教既违四及八本皆云诣彼国赞彼佛。岂无众本相违难耶。又凡何辄得判邪正。先诸三藏据无真文。岂得自作佛名等耶。审此理耳。既云承力来此闻经。故推功赞。何劳准上又引非说授之主矣。又以字同影显教兴。谁言现宝山王即信相身。又今文云。十方界有无量菩萨各从本土诣鹫峰山。既言各从本土至此。明知亦从宝山国来。故不得执。不云此诸菩萨从彼土来等者。今谓。本经约加违之功。今文取说授之德。各据一义。故不相违。
    尔时至菩萨众。下五品。第三流通也。为二。初四品叹能说人。后一品弘所说法。（隋初亦云劝发流通。后即同也。此即赞叹付属流通。意如上辨。兴宜取之。）就初有二。初一品他方菩萨赞。后三品此土大士赞。（兴宜取之。则依来意二义。四品即分为四。初意四者。一灭罪生福行。二具相满好行。三克成妙智行。四圆契至理行。克因克果。生身法身。能证所证有差别故。后意四者。一赞教法。二赞色相。三赞法身。四赞利物。虽有互说所宗各殊。说法现身立己济他有差别故。具如彼也。）就初有二。初长行出能赞之人。后偈颂出所赞之事。今即准之。初有四。此初明众数。二各从下明处所。三五轮下明致敬。言五轮者。本云五体投地。宜云。是五肢体。曰五轮者。是人譬车。若车行时转两轮行。若人行时用五肢体而步往也。谓车载好恶物。人亦怀善恶业也。四一心下明发言。既闻经竟从此还彼方有此品。又说舍身竟佛入于定。是知此属流通也。
    佛身微下。出赞事。准树神赞文段有二。初菩萨赞。后如来述。就初有十一颂为二。初十颂半赞叹。后有半颂回向（祥晓庄取。）初有二。初三颂半叹化身。后六颂半叹应身。（祥沼兴取）初有三。一二颂叹色。二一颂叹声。三半合结（祥晓取之。）初中有三。今转势之。一一颂叹色身。若莲花者。本云如金莲花。隋云有三。一金色。二光明。三净软。三中各二。谓法喻也。本分明之。二半颂叹相好。初句三十二相。后句八十种好。三半颂成相好。梁属次声。义者虽通。文势似强。故且依隋以分文耳。
    其声清下。第二叹声又三。一半远彻。二一句高大。三一句妙巧。言八种者。本云六种。一大悲观世音。乃至六大梵天音。隋云天人丈夫音。（祥晓取之。）今八种者。沼云。三经不同。依梵摩喻经。一最妙声。二易了。三深远。四濡软五不女。六不误。七尊慧。八调和。此即本义。如仁王疏。二中阴经云。一非男。二非女。三非长。四非短。五非贵。六非贱。七非苦。八非乐。三依十住断结经云。一不男。二不女三不强。四不软。五不清。六不浊。七不雄。八不雌。初二小乘。后大乘经。见闻异故。（兴取初经。而释义云。一声哀妙故。二言辩易故。三大小得中故。四声软故。五言无错失故。六声雄明故。七言有威严故。八声深远故。则引十住断结兼举初二也。）言迦陵频伽者。则云。唐言好音鸟。（沼即取之。）鸟声和雅。佛又超胜。等者等取于孔雀声。本云迦陵频伽孔雀之声。
    百福妙下。第三合结。言百福者。如大本德王中说。十善有上下品。皆为五戒庄严。上下各五十。故成百福。晓云。次第百倍。故言百福。如无上依功德品言。阿难。若十方一切众生俱行十善。如是功德更百倍增。以此业缘唯得菩萨一毛之相功德。更百倍增然后能得菩萨一好。入一切好功德更百倍增。然后能得菩萨一相。乃至广说。今此颂中以略言显百倍功德。故言百福（兴即取之。沼云。准大婆沙一百七十七。百思名百福。乃至若依大乘。虽未见文。传有二释。如十善业互相资即为百业。又如一一业各有十种。一自作。二教他。三庆慰。四随喜。五少分。六多分。七全分。八少时。九长时。十尽寿。故为百业。具如彼也。）本各别结。结声中云清净无垢威德具足。结色终云光明远照无有齐限。今即一句总摄结之。准文显也。
    智慧澄明下。第二叹应身有二。初半颂叹内德。次叹外化。初也。有二。初句叹智慧。后句叹功德二中各二。谓法与譬（祥即取故。下皆准之。）
    圆光遍下。第二外化有二。一一颂半略标。二二颂半广释。三二颂半合结。初也。有二。初半颂明慈悲之体。后一颂明慈悲之用。
    常为宣下。第二广释有二。初半颂明拔苦与乐之能。后二颂示拔苦与乐之事。初本有三。一明佛说此经。能拔苦。三明经能与乐。今有二句。即举初后以兼中也。
    佛说甘下。第二明事亦三。初半颂出上说此经之事。次颂出上与乐之事。后一颂出拔苦之事。言安隐路者。本云安住正道。仍沼云。即八正道名安隐路。
    如来德下。第三合结有三。一一颂明佛德无量。二一颂明不能具说。三半颂明略言少分。
    回斯福下。第二回向。
    尔时世下。第二佛述。今二。初总赞。后别成。如文。则云。有修习听闻皆灭罪生福。树神赞品。圣主明言。

第0段 妙幢菩萨赞叹品第二十八

    略开三门。初来意者。他方既竟。今此赞扬。故来此品。又蒙深恩叹闻得闻。妙幢叹扬。又宜闻故。
    二释名者。则云。妙幢菩萨请。能仁为记。因而赞叹。遂作题名既如前拆。
    三决疑者。问。妙幢荷恩宜失叹德。何后他方。答。兴云。客主然故。
    尔时至白佛下。第二此土大士赞扬有三。一妙幢赞。二树神赞。三辩天赞。本略后也。就初有二。初出赞人。后明赞事。初也。
    而说赞下。第二明事。准下有二。初菩萨赞。后如来述初中有八颂半为二。初有五颂总叹。后三颂半别叹得知尔者。前文语通。后文语别。初有三。一四颂叹化身。二半颂叹应身。三半颂结之。初又二。初二颂明体。后二颂明用初又二。初半颂略。后一颂半广也。今谓为三。一半视人无厌德。二半光明炽盛德。三半诸色分明德。三中各二。法喻如文。言红白者。举二摄三。故本云其明五色。青红赤白。琉璃颇梨。如融真金。
    亦如金山下。第二明用中二。初一颂略。后一颂广。今谓。又二中各二。法喻。绀青色者。本云犹孔雀顶。集妙花者。本云集在莲花。
    大喜大舍下。第二叹应身有二。初叹。后皆具下结也。四无量义。广如义章第十一也。
    众妙相下。第三总结为二。初句结化。后句结应。此道品义。广如大论及大义章第十三也。
    如来能下。第二别叹又二。初一颂别叹应身。后二颂半别叹化身。初中有二。一半外化。二半内德。
    如来光下。第二别叹化身又二。初有一颂外化后一颂半内德。初又二。初半叹光明。后半叹福德隋云。初叹明了。后叹示现。
    如来金下。第二内德又二。初有半颂叹齿。后一颂明毫相。
    佛告下。第二佛述也。

第0段 菩提树神赞叹品第二十九

    略开三门。初来意者。圣众先说。天神同赞。二屡为对扬特悟妙旨喜不自胜。三为机宜。故此品来。
    二释名者。本云道场菩提树神（沼云。准西域传云。树本名毕钵罗树。在金刚座上。其座昔贤劫成与大地俱起。据三千大千界之中。下极金轮。上侵地际。金刚所成。周百余步。贤劫千佛坐即而入金刚定。故曰金刚座焉。毕钵罗树。佛坐其下成等正觉。因而谓之菩提树焉。茎干黄白。枝叶青翠。冬夏不凋。光鲜无变。每至如来涅槃之日叶皆凋落。顷之复故。大地菩萨现为天女作此树神。即主菩提树之神。依主释也。）
    三决疑者。问。不明余神耶。答。如则释云。屡有对敷。因为赞叹（沼云。最先见佛故。常不离佛故）问。此与地神同异何耶。答。沼云。有说是一。有说是别。
    尔时至尊曰下。第三树神赞叹有二。一明能叹之人。二出所叹之事。初也。
    敬礼下。第二叹有二。一树神叹。二如来述就初有十一颂为三。初八颂合叹应化二身。二二颂别叹法身。三有一颂合结初又二。一有五颂正叹二身。二三颂明其渴仰（祥即取之。庄沼影之）初又二。初二颂叹应化身之体。后三颂明应化身之用（祥沼即取庄与影之）初本有三。谓标释结。今转无违。标也。本云南无清净无上正觉。沼云。总赞。智圆名清净慧。乃至故旧经云南无清净无上正觉甚深妙法。故清净慧通法身也。具有四说。如彼辨之。
    敬礼常求下。三句第二释。本四。一叹具智。二叹具断。三叹作佛。本云独拔而出成佛正觉。四叹照理。今略第三。如次三句即三义也。初句。本云甚深妙法随顺觉了。次云远离一切非法非道。祥云。非法者邪法也。非道者邪道也。今举非法兼非道也。后云知有非有本性清净。祥云。知有者知世谛。非有者知真谛。本性清净者知一实谛也。故今总言无分别慧也。（庄云。四句如次圆镜等四智也。兴取逆配。则有二说。后即取之。初如彼也）
    希有下。和三一颂结。本今转势而文有三。一一句法。二二句譬。三一句合。
    希有调下。第二叹二身用有二。初有一句总结应化希有。
    后有二颂三句出希有事。（沼意影之。）有二。初三句叹说此经。后二颂叹照此理。祥即述云初外化德。后内证德。初也。又二。初一句叹能说之人希有。释种等者。本云释迦牟尼为人中日。（沼云。此种姓希。日炙种生世尊。故明逾日。）正取释种中明超日兼得性耳。后二句出所说之法。
    牟尼寂下。第二两颂照理有二。初一颂叹能照之智。后一颂叹所照之境。祥云初明能证智。后明所证理。（庄兴及则皆取此故。）初又二。初半明智能。后半明智用。隋云初半智后半定。智能。本云善哉如来。诸根寂灭。而复游入善寂大城。祥云。诸根寂者。于诸根中烦恼不起。是数灭无为。善寂大城者大涅槃。即是德灭无为。就用本云无垢清净。甚深三昧。入于诸佛所行之处。甚深三昧者谓禅定也。入诸佛行处者谓智慧也。此定智慧即是菩萨德也。
    两足中下。第二叹境有三。一二句明圣道空。二一句明万法空。三一句明众生空。（祥兴取之。）初言两足等者。本云两足世尊。行处亦空。祥云。大乘之道是如来行处。此道亦空。身皆空者二乘道空也。次体性者谓性相也。故本云如是一切无量诸法。推本性相。亦皆空寂。真实依他离性故空。分别无相故相亦空。后空可知。（沼云。上二颂赞自利用。化相住寂入涅槃等故。以言牟尼及声闻弟子故。或通受用自利之用。言诸根定住等持等故。然真谛三藏云赞法身者。文势稍疏。）准上此据本智本定。理智相对叹扬实德。非约化相。故庄同云。初一行能证。后一行所证。初中有三。一根寂入涅槃城。二等持门。三深寂静境。谓真如性。后即所证寂静。（兴云。此叹实德。此初叹智。四句如次。成事智等乃至叹境。空为境故。则云。赞所证如。将陈妙境先举深禅。于中四句。护根获果。依空察境。有差别故。后颂即显境中二空。）诸德如是。况下述云。汝能于我真实法身宣扬妙相而言疏者。目回山回岂非此耶。
    我常忆下。第二三颂明其渴仰有二。初有二颂明彼渴仰。后有一颂明佛慈悲。初又二。初一颂半明彼三业之善。后有半颂明彼有忧愁之苦。隋云初愿佛为生。后愿佛为灭。就初有三。一半口业。二半意业。三半身业。（兴即取之。）第二有二。初一句明我有苦。本云我常渴仰。欲见于佛。为是事故。忧火炽然。后一句请佛为除。本云唯愿世尊。赐我慈悲。清冷法水。以灭是火。今即准之。
    唯愿下。第二明佛有慈悲有二。初半明佛慈悲于彼。后半明佛慈念一切。本云世尊常护一切人天。是故我今渴仰欲见。今即准之。
    佛身本下。第二二颂别叹法身有二。初一颂叹法身深远。后一颂明物不能知（祥取下准）初中依今转势为二。初半内证体。后半外化用。初依本二。上句明法身真实。本云如来行处。净如琉璃。祥云。法身之体离于万相。故为净。即是三无性理。下句明生死虚妄。本云声闻之身。犹如虚空焰幻响化。如水中月。众生之性如梦所见（沼取。故云。本净如空法身。如幻等受用变化身。兴即取之）故如幻等即有二义。一应化假有义。二生死虚幻义。本幻生死。今合二义。故置亦言。后中又二。上句说法。下句与乐。本云能与众生无量快乐。
    世尊所有下。第二明物不能知又二。初半明惑者未了。本云如来行处。微妙甚深。一切众生无能知者。后半明智者不知。
    唯愿如下。第三一颂合结。依今有二。初半结三身。后半结三业。初依本二。上句法身。下句应化（祥即取之）后中又二。上句所修。下句所证。
    尔时下。第二佛述。本为二。初明佛出定。故云尔时世尊。从三昧起。以微妙音。而赞叹言。二述其所说。今即准之。初也。佛常在定出入不二。故本今文互显此义。
    义如天下。第二述说。本云汝于今日。快说是言。法身深远。生死虚幻。凡圣不测。汝能叹之。所以快也。今总云宣扬妙相等也。

第0段 大辩才天女赞叹品第三十

    略开三门初来意者。地神既扬。天神何止。又为尊法又宜闻故。
    二释名者。准前可知。今明彼赞故立名（沼云。具四辩才名大辩才。有自在故名天。现为天女）
    三决疑者。问。说人竞扬。四王何阙。答。彼品既讫故。隋云。赞劝流通或在中或在后。义不定故不别也。
    尔时至恭敬下。第四辩天叹扬。准前有二。一明能叹之人。二出所叹之事（兴即依之）初又二。初举人。后明轨。
    以直言下。第二正叹又二。初天女赞。后如来述。初中又二。初赞叹。后回向。初中对前赞应化体有三。谓标释结。初也。直言词者。沼云。不以颂赞云直言词。今又以捷智辩而正叹故。言南谟者。义如前也。
    身真金下。第二释也。宜云。有三。一赞三业。二赞二利。三合赞之。此即本意。准上可知。初叹三业即为三段。初赞身。则云。八相如文。
    所有言下。第二赞口业。则云。口业之用示门开路。此三解脱门义。广如广百及义章第二也。三菩提者三乘菩提。义如常也。
    心常清下。第三意业。今谓有二。初明心净。离八迷故。后明境净。八不境故。又显四净。如则辨也。
    离非威下。第二赞二利。初自利。则云。行住坐卧皆无失故。六年苦下利他则云。六年苦行为伏外道。如本行集广明其事。又释迦六年方证明极尊高。弥勒即日而成表圣智敏疾。动皆为物。事岂虚然。如法花智胜佛十劫坐道场。是行无上义。三转法轮。义如常释。
    身相圆下。第三合叹又二。初叹三业德。拘陀树者。则云。似柳而大。其树圆满可喻佛身。旧曰尼拘陀。新云诺瞿陀也。
    具一切下。后叹二利德又二。此初利他。于释种下。后自利也。
    我今随下。第三总结有二。初法。后譬。
    愿以此下。第二回向。
    尔时下。第二佛述又二。初总赞。后别成有三。一叹昔行。二述今事。三明当果。在文可见。

第0段 付嘱品第三十一

    略开三门。初来意者。此有三义。一群生不穷。大悲无限。欲化来际故有付嘱。二众生于菩萨有重缘。今其弘法教化物故。三二种六十俱胝大众。闻佛付嘱旨则重法情深。既有改常之念。定得分外之益。
    二释名者。隋云。付嘱亦名属累。法花疏云。嘱谓付嘱累谓冯累。此有二种。一以法付人。为以妙法付诸菩萨。如此中等。二以人付人。二世众生付嘱四依。如般若论以根未熟菩萨付嘱根熟菩萨。今具二义。故言付嘱。具如彼也。
    三决疑者。问。法花如来既动三业三反付嘱。谓意欲付。现大神力以手摩顶。发言正付。今既略体岂无别耶。答。准七卷本。此经亦同。但总略故。具如隋释。问。若尔法花分身俱成。今经理须四佛共付。何故阙耶。答。亦准前也。
    尔时至大众下。第二弘所说法。即付嘱流通也。八十两本文义大同。七卷异者如前应思。此品准本大文有三。一如来付嘱。二大众奉行。三如来赞成。初中。隋云。一告劝。二正付。初也。示将付嘱故普告也。
    汝等当下。第二正付有三。一付菩提法。二付劝发流通。三结付嘱流通。初也。依今有二。初明已说。后求当持。初也。本云汝等善丈夫辈谁能守护此诸如来阿僧祇劫集成菩提。欲显付嘱菩萨识尊卑之故言丈夫。今即准之。诸佛集成即是释迦本。今本显故称我也。
    汝等谁下。第二求当护持人也。欲令劝发重情故。此有二义。一谁能守护诸佛法身真觉果德。二谁能守护佛无数劫真修因德。故曰谁能。真护法性修行至理。本有自性护故必得。故曰守护。
    我涅槃下。等二付嘱劝发流通。本云于我灭后。亦有二义。一于我化身灭后。二于我应身寂灭之后。于此法门等者。本云以此本当作广现。以者用也。今于此法法性经王当处处移扬广显三宝。问。云何广显三宝。答。菩萨教化众生发菩提心。是故能令佛宝不断。开示甚深诸妙法藏。分别解说十二缘起。是故能令法宝不断。具足受持威仪教法行六和敬赞一切众。是故能令僧宝不断。如是行者则能兴隆三宝永使不绝。
    能令正法下。第三结付嘱流通也。
    尔时众下。第二大众奉行。今谓。有二。一总标护持。二别陈护持（庄沼同之）隋云。有三。一凡圣众数。二略说受嘱。三正明领受。初也。言俱胝者。晓云。此云亿也。如先述之。
    异口同音下。第二明受属。依真谛七卷本云。如世尊□当具奉行。如是三支。
第0段     佛涅槃下。第三正领。言后时者。于像末二时弘通也。问。诸经多付阿难。何故此经偏付菩萨。答。梁云。此经不付嘱阿难。示诸经中王故付菩萨也。隋云。余经虽明外护。为成内护故付阿难。今此虽明内护。宗为外护故付菩萨。明道托时兴。自非菩萨威无宜得显故（问。文既普告。领中亦有迦叶阿难。何故梁隋作此释耶。答。经有体用。今据体用俱付论之。又约别义付。准下可知）又佛说不畏甚深难信之法。阿罗汉人虽在佛边而不闻。或有闻而不能信用。故付菩萨。问。若尔何故大品令阿难流布耶。答。般若有二。一共声闻说。二但为十地菩萨说。非九地所闻。九地非八地所闻。乃至初地各各不闻。况新行者。今付菩萨即体菩提经。及用经俱付。但付阿难用。教受持经卷下失。阿难即有三种。一阿难陀持小乘藏。分知中上。二阿难陀跋陀。此名欢喜贤。付中乘。分知上下。三大乘经藏付阿难婆伽陀。此言欢喜海。具持三藏。故言丈夫辈。又付嘱有二。一通及四辈弟子。二别付付对不付凡。又二。一付大不付小。二教付阿难义付菩萨。问。一受则足。何以七卷同声至三。答。文中略无三反付授。令菩萨等深爱经王。故三受也。问。若敬佛语何限三耶。答。诸佛常说不过三故。若三不从。执金刚神以杵拟之。又一说犹缓。过三大鱼。故三白也。
    尔时诸大下。第二别陈护持。隋云为二。初赞叹住持。后大众外护因赞各说赞叹。初中又二。初长行标后偈颂陈。初也。问。本云尔时世尊说此伽他。今言菩萨。何故如是。答。弟子语者必承佛说。本据根本。今取其末。故不相违。问。若尔下众亦应同耶。答。同虽得旨。彼别称我。故不例也。
    世尊真下。第二偈颂。问。此偈为释迦赞。为是四方佛伽陀耶。答。经两本付嘱品不同。寻真谛三藏付嘱品。云十方诸皆大欢喜赞美持法者。即是四佛嘱累。今按此品文。直是释迦从三昧出说此叹十方诸佛。四方有斯经持德用。及大菩萨诸天王等守护建立。我释迦亦尔。此明释迦为欲付嘱寅弘委付有在。大众顶戴。故共对面余韵和雅作如是说。同其伽陀乃至伽陀者。是婆罗门音。此土名赞叹。佛亦以不可说无数微尘身首口业供养诸佛赞叹法及菩萨。八颂为四。一一颂叹三宝。二一颂叹慈悲。三一颂叹福慧。四五颂叹制邪。谓降魔伏外道（兴即沼影。）初也。有四。一一句是五佛故。本云诸佛是实语。即佛宝。二一句法身。法身智即法宝。三一句。本云彼等实住故。彼等是菩萨众。即僧宝。四一句结叹。益本云此经增住持。谓得此经分住世间。教法流行利物不绝。犹诸如来大悲神力内护外加令不永灭名僧住持。如今出家俗式三衣钵尽法用太子舍利经劫不灭。佛出世从地涌出。□是佛愿之力住持也。
    大悲下。第二叹大悲大慈有三。一一句叹大悲二一句叹大慈。言慈悲者。着忍辱铠拔苦与乐。常以忍施慈于他人。不以嗔恚加报也。三两句结。
    福资下。第三叹福慧有三。一一句叹福聚。五波罗蜜即禅定也。本云福聚为铠甲。铠者是非。甲者精进。二一句叹智慧。即从前五波罗蜜生（依此庄云。谓十度中初三福资粮。后七智资粮。又初五福资粮。后五智资粮。）三两句结。
    降伏下。第四叹降魔有三。一降魔。二叹内外护。三譬结。初也。有三。一一句伏诸魔。二一句破外道。三两句结护也。
    护世下。第二三颂叹内外护。准本为二。初一颂半叹八部外护。后一颂半明诸佛内护。今随文势。初有二颂外护。后有一颂明内护也初也。地上等者。是诸天女故。本云地住及虚空所有诸天女。谓具威力诸天。及天女众。堪能流通住持像末二世。佛力加故。
    四梵住下。第二内护诸佛护持正法有二。一教行住持。二证行住持。初一句明教行。后三句明证行。四梵等者。教行相决同净性故。大论^8□疏第八云。四梵住者是四无量。（庄同。则云。瑜伽五十八尔。）四谛严者。本云四实已庄严。菩萨证得四德。福田经云。与八式水长养四宝果证。即四因寻思四如实智。四魔如常。略论魔王有一千子。左有五百助父不敬于佛。右五百敬信佛。天魔持刀刹佛亦曰刹者。佛举手自摩顶。波旬见佛手中刀现遂却退咸无余。修得曰得。还映饰性得法身也。
    虚空成下。第三譬说无有改转有三。初两句譬。二一句合。三一句结。就初本云虚空若作色。或色作非色。言空作色者。现应化二身履空如地。或色作非色者。众像名或。改灭众色像现虚空身。履地如虚空为佛事也。又除却形廓然无像。令其宅心虚静累相自灭。又虚空若作色者。宁说虚空作无常相。或作非色者。乃可说大地万物悉皆空无。不可说佛法真道理有动坏相。（兴即取之。）又佛菩萨能转净土以为秽土。秽为净土。善为恶恶为善。男为女女为男。乃至六道为非六道不可思议。是下地所不能知也。合结可知。
    尔时四大天下。第二大众外护。即有十众。分为二类。初略举七天子各说赞叹明外护流通。□是欲色二界天子。文中列位上下不次。后略举三圣各说赞叹。弘赞流通明内护。□是大乘小乘众也。（兴即取之。）则云。凡众中有动不动。又动众中顺违为二。顺中复有地居空居。地居更分股肱元首。此初四王股肱众也。各有九十一子弘护。今谓。有二。初长行序后偈颂述。下皆准之。初中有二。一闻法起心。二同声发言。第二偈颂。两颂为二。初颂弘法。后颂护人有二。上半持益。下半护事。
    尔时下。第二天帝护。元首众也。文亦如前。初又二。初仪轨。后发言。后颂又二。初颂诸佛说意。后颂我亦随行。沼云。佛昔闻法得成菩提。为报经恩为菩萨说。我今得闻亦应报恩受持流布。
    尔时下。第三睹史天。此空居众。中分乐慧习定。此乐慧众。文同。偈中。初颂明持益。后颂明宣扬。
    时索诃下。第四梵护。此习定众。初颂说意。即护所由。后颂拥护。由有利故。
    尔时下。第五魔子护。此违众。中父子为二。此魔子众。初颂持益。后颂正护。
    尔时下。第六魔王护。此魔父众。初颂护持者。后颂护说者。二中各二。上半明益。下半明护。
    尔时下。第七妙吉护。此四禅不动众。本云善德天子。初颂明益。后颂明护。二中各二。初中上半法德。下半人德。后中上半护法。下半护人。
    尔时下。第八菩萨护。此大乘众。言慈氏则云此方召。彼云弥勒。过去值弥勒佛发愿名弥勒也。仙人经云。昔作仙人故名慈也。氏者本因。初颂护人。后颂护法。言不请友。本云不请之朋友。即亲友也。不待劝而往。往必与亲。如慈母起婴儿也。（兴影取之。）又同一法门曰朋。同一心志曰友。舍身命者。本云能舍于自体。谓一切佛身皆从兜率天退。于人间受父母生身。不受法身也。
    尔时下。第九迦叶护。此小乘众。中有小欲多闻。此小欲众。二十腊曰上座。三十腊曰大德。十腊中座。文殊问经翻为大龟。摩伽陀国之大姓也。父母祷祠天神。有梵天降托生。如余经说。十八部论疏云。迦叶波者是具足语。乃至具如前释。于佛弟子头陀少欲第一。佛重共同床坐。昔有贫女。于粪中得一金珠。得已心许打作薄用庄佛像。即雇金师不取作价。金师舍命生梵天。报终还人同生。生来无淫欲。父母与嫂妻不肯受礼。即钵金作女。世若有女人似金女方可取。父母见合右容立人特金女他国访觅。众生都见。金女即言。我似金容。阿姑遂妨得。金女少淫亦如迦叶也。就偈为二。初颂护法。后颂护人。二中各二。如文。
    尔时下。第十阿难护。此多闻众。本云命者阿难陀。事如前述。初颂法胜。后颂宣通。二中各二。如文。宜云。大迦叶促袈裟待弥勒。罗□罗护佛舍利居都钵旦证大乘法事。宾头卢证小乘法事未入涅槃。
    尔时世尊下。第三如来赞成。依今有二。初赞劝。后喜奉初中又二。初赞成。后结劝。初又二。此初总赞。
    汝等能下。第二别成又二。此初印现众。
    若有下。第二劝当机。沼云。十法行中略举四种。一供养。二书写。三流通。此三施他。四解说。即开演也。听闻。披读。受持。讽诵。思惟。修习。皆恭敬摄。由恭敬法故听闻等。
    是故下。第二结劝也。
    尔时下。第二喜奉。则云。依天亲释伽耶山顶经。劝欢喜奉行总有三义。（沼云依文殊问经论。）一说者清净。以于诸法得自在故。（此意以无染者。得说自在故。）二所说法清净。以实证知清法体故。所依说法得果清净。以得清净妙境界故。（此意以依所说证入真理得涅槃故。）是故皆大欢喜奉行。

    今依师说释教王  若有微契圣心者
    愿以此福遍五性  同入一乘共成佛

第0段 金光明最胜王经玄枢卷第十

长承元年冬以东南院僧都觉树本写之
        权律师宽信

    宽延三年依洛西常乐院才觉以御自
    笔之本成庆校合此写本亦以御本
元禄第十一岁夏六月依书肆而需得
此书矣自长承元年数历五百六十六岁
      求法沙门伯映泰印

愿晓-圣宝-延便文-观理-法缘-澄心-济庆-有庆-庆信-觉树-宽信（劝修寺法务。）
    于时宝历三年十一月朔旦写功了
      （始笔九月十六日
    同四年三月十六日再校）

        宝生院闲僧成庆（六十九龄）

    最胜王经玄枢全部十卷。乞求龙松院藏中新写本。始笔于去岁宝历二壬申正月元旦。至于今日渐渐书写功了。向宽延三年春。与洛西常乐真慧阇梨谈话。幸借得伯映所持古本。与龙松藏本对校。全以无异。斯之古本奥书虽宽信法务真迹无纷。一部文字草书纷纭衍脱写误甚多。今不恐愚订正之。或考本书悉傍注了。殊第二卷乱脱之多。所不及皆记下审。重得他本可校正焉。以此功德现世安稳当证菩提矣。恒天龙卫护神明资益。而天长地久国家安全。
    皇帝陛下圣化无穷。将军幕下武运巩因。寺门繁荣僧宝久住。正法兴隆伽蓝坚固。南都安全快乐自在。且以余力及于法界。普共众生成于佛道。灾祸速灭万福即生耳。

宝历三年龙集十一月朔日沙门成庆志
